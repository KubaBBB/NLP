

GLEN COOK













CIEŃ W UKRYCIU





















1.	JAŁOWIEC	3
2.	NA SKRAJU DROGI W KARBIE	3
3.	JAŁOWIEC: ŻELAZNA LILIA	4
4.	ZASADZKA W KARBIE	4
5.	JAŁOWIEC: MARON SZOPA	6
6.	ZAMIESZANIE W KARBIE	7
7.	JAŁOWIEC: KRAJE	10
8.	KARB: RELACJA INTYMNA	12
9.	JAŁOWIEC: ZYSKI ZE ŚMIERCI	14
10.	KARB: NOWA OPERACJA	18
11.	JAŁOWIEC: NOCNA ROBOTA	21
12.	KRAJ KURHANÓW	23
13.	JAŁOWIEC: KLAUZURA	27
14.	JAŁOWIEC: ETERNIT	33
15.	JAŁOWIEC: ŚMIERĆ GANGSTERA	37
16.	JAŁOWIEC: PASKUDNA NIESPODZIANKA	43
17.	JAŁOWIEC: PLANY PODRÓŻY	45
18.	JAŁOWIEC: ZASŁONA DYMNA	46
19.	JAŁOWIEC: STRACH	48
20.	JAŁOWIEC: ROZMOWY W CIENIU	50
21.	JAŁOWIEC	51
22.	JAŁOWIEC: BIEGAJĄC W STRACHU	55
23.	JAŁOWIEC: PRZESŁUCHANIE	57
24.	JAŁOWIEC: TANIEC W CIENIU	59
25.	JAŁOWIEC: KOCHANKOWIE	61
26.	JAŁOWIEC: ROZSTANIE KOCHANKÓW	63
27.	JAŁOWIEC: WYGNANI	64
28.	JAŁOWIEC: LIZA	66
29.	JAŁOWIEC: DZIEŃ OBRACHUNKU	70
30.	JAŁOWIEC: NOWE KŁOPOTY	73
31.	JAŁOWIEC: POWRÓT	76
32.	JAŁOWIEC: GOŚCIE	79
33.	JAŁOWIEC: POTYCZKA	82
34.	JAŁOWIEC: UCIECZKA	86
35.	JAŁOWIEC: ZŁE WIEŚCI	87
36.	JAŁOWIEC: FAJERWERKI	89
37.	JAŁOWIEC: CISZA	91
38.	JAŁOWIEC: BURZA	93
39.	W UCIECZCE	98
40.	ŁĄKOWO: W NOWYM MIEJSCU	100
41.	ŁĄKOWO: STATEK	102
42.	ŁĄKOWO: UCHODŹCA	104
43.	ŁĄKOWO: CIEPŁY ŚLAD	107
44.	ŁĄKOWO: POLANA	110
45.	ŁĄKOWO: GORĄCY ŚLAD	112
46.	ŁĄKOWO: KŁOPOTY	116
47.	GOSPODA: PODCZAS UCIECZKI	119
48.	GOSPODA: ZASADZKA	121
49.	W DRODZE	124


1. JAŁOWIEC

Wszyscy ludzie rodzą się z wyrokiem śmierci w kieszeni, jak powiadają mędrcy. Wszyscy ssą pokarm z piersi kostuchy.
Wszyscy pochylają głowę przed tą Milczącą Panią. Owa Władczyni Skryta w Cieniu unosi palec. Piórko opada na ziemię. W Jej pieśni nie ma sensu. Dobrzy odchodzą młodo. Niegodziwi prosperują. Ona jest królem Władców Chaosu. Jej oddech ucisza wszystkie dusze.
Dawno temu odnaleźliśmy miasto poświęcone Jej czci, tak jednak stare, że nie pamiętano już tam o tym. Mroczny majestat jej boskości wyblakł, zapomniany przez wszystkich, poza tymi, którzy stoją w jej cieniu. Jednakże Jałowiec miał bardziej bezpośredni powód do strachu. Widmo z czasów niedawnych przesączało się do dnia
dzisiejszego ze wzgórza wznoszącego się ponad miastem. Dlatego właśnie Czarna Kompania udała się tam, do tego niezwykłego miasta położonego daleko poza granicami imperium Pani... to jednak nie jest początek. Na początku znajdowaliśmy się daleko stamtąd. Jedynie dwoje starych przyjaciół oraz garstka ludzi, których mieliśmy spotkać później, stała nos w nos z cieniem.

2. NA SKRAJU DROGI W KARBIE

 Głowy dzieci wychynęły spomiędzy zielska jak głowy świstaków.
 Oboje obserwowali zbliżających się żołnierzy.
  Musi ich być tysiąc  szepnął chłopiec.
 Kolumna ciągnęła się i ciągnęła. Wzbijany przez nią pył wznosił się  po stokach odległego wzgórza.. Skrzyp i brzęk uprzęży stawały się coraz głośniejsze.
 Dzień był gorący. Dzieci zalewał pot. Ich myśli skupiały  się na pobliskim strumieniu i kąpieli w sadzawce, którą tam znalazły. Wysłano je jednak, by obserwowały drogę. Krążyły pogłoski, że Pani zamierza, złamać odradzającą się rebelię w prowincji Karb.
 I jej żołnierze nadeszli. Byli teraz bliżej. Posępni, twardzi mężczyźni. Weterani. Z pewnością byli wystarczająco starzy, by móc powtórzyć lekcję sprzed sześciu laty. Wśród ćwierci miliona jej ofiar był również ich ojciec.
To oni!  wydyszał chłopiec. Jego głos przepełniał strach
 zmieszany z pełnym czci lękiem oraz odrobiną niechętnego podziwu.
 To jest Czarna Kompania.
Dziewczynka nie była znawczynią nieprzyjaciela.
 Skąd wiesz?
Chłopiec wskazał na siedzącego na wielkim dereszu potężnego jak niedźwiedź mężczyznę o srebrzystych włosach. Jego zachowanie wskazywało na to, że przyzwyczajony jest do wydawania rozkazów.
 Tego człowieka nazywają Kapitanem. Ten mały czarny obok niego to będzie czarodziej zwany Jednookim. Widzisz jego kapelusz?
Po nim można go poznać. Ci dwaj za nim to na pewno Elmo i Porucznik.
 Czy jest z nimi ktoś ze Schwytanych?  dziewczynka podniosła się, by lepiej widzieć.  Gdzie są ci inni sławni?
Była młodsza od chłopca, który w wieku lat dziesięciu uważał się już za żołnierza Białej Róży.
Szarpnął siostrę w dół. 
 Głupia! Chcesz, żeby cię zobaczyli?
 A jeśli nawet, to co?
Chłopiec uśmiechnął się szyderczo. Uwierzyła ich wujkowi, Schludnemu, który twierdził, że nieprzyjaciel nie wyrządzi krzywdy dzieciom. Chłopiec nienawidził swego wujka. To był  tchórz.
Nikt z bojowników Białej Róży nie miał za grosz odwagi. Bawili się tylko w wojnę z Panią. Najśmielszym czynem, jakiego zdarzało się im dokonać, była od czasu do czasu  zasadzka na kuriera.
Nieprzyjaciel przynajmniej był odważny.
Zobaczyli to, po co ich wysłano. Chłopiec dotknął nadgarstka dziewczynki.
  Chodźmy.
Pognali przez zielsko w stronę porośniętego drzewami brzegu strumienia.
Na ich ścieżkę padł cień. Podnieśli wzrok i pobledli. Z góry spoglądało na nich trzech jeźdźców. Chłopiec rozdziawił usta. Nikt nie mógłby prześliznąć się tędy nie zauważony.
 Goblin!
Niski mężczyzna o żabiej twarzy, siedzący pośrodku, uśmiechnął się.
 Do usług, chłopaczku.
Chłopiec był przerażony, lecz jego umysł nie przestał funkcjonować.
Uciekaj!  krzyknął.
Gdyby jedno z nich zdołało uciec...
Goblin wykonał okrężny ruch ręką. Bladoróżowy ogień splątał ze sobą jego palce. Ruszył dłonią, jakby chciał czymś rzucić. Chłopiec upadł na ziemię. Walczył z niewidzialnymi więzami jak mucha schwytana w pajęczą sieć. Jego siostra jęknęła w odległości dwunastu stóp.
 Zabierzcie ich  powiedział Goblin do swych towarzyszy. 
Powinni mieć do opowiedzenia ciekawą historię.

3. JAŁOWIEC: ŻELAZNA LILIA

Lilia stoi na uliczce Kwietnej, w samym sercu Koturnu, najgorszej z dzielnic Jałowca, gdzie smak śmierci unosi się na każdym języku i ludzie cenią życie mniej niż godzinę spędzoną w cieple bądź porządny posiłek. Front budynku pochyla się w stronę sąsiada po prawej stronie, w poszukiwaniu oparcia, jak jeden z zalanych klientów szynku. Tył skłania się w przeciwną stronę. Oblicówka z niczym nie pokrytego drewna imponuje trądowymi plamami szarej zgnilizny. Jej okna zabite są kawałkami desek i uszczelnione szmatami, zaś dach może się pochwalić dziurami, przez które duje przenikliwy wicher wiejący od Gór Wolanderskich, gdzie nawet w letnie dni lodowce lśnią jak żyły srebra.
Wiatry od morza nie są wiele lepsze. Niosą ze sobą chłodną wilgoć, która wgryza się w kości i sprawia, że lodowe kry pędzą przez port.
Kosmate ramiona Gór Wolanderskich sięgają ku morzu, otaczając sobą Port Rzeczny. W ich złożonych dłoniach spoczywa miasto wraz z portem. Siedzi ono okrakiem na rzece i wspina się na zbocza po obu jej stronach.
Również bogactwo w Jałowcu wędruje w górę  tym go więcej, im wyżej i dalej od rzeki. Mieszkańcy Koturnu, gdy podnoszą wzrok znad swojej nędzy, widzą górujące nad nimi domy bogaczy, z nosami w powietrzu, spoglądające na siebie nawzajem z przeciwnych stron doliny.
Jeszcze wyżej, jak korony na graniach, stoją dwa zaniki. Na południowym wzniesieniu znajduje się Eternit, dziedziczny bastion książąt Jałowca. Jest on skandalicznie zaniedbany, podobnie jak niemal każda budowla w tym mieście. 
Poniżej Eternitu leży religijne serce Jałowca Klauzura.
Pod nią znajdują się Katakumby, w których spoczywa pól setki pokoleń oczekujących na Dzień Przejścia. Pilnują ich stróże zmarłych.
Na północnej grani wznosi się nie ukończona forteca, zwana po prostu czarnym zamkiem. Ma obcą architekturę. Z blanków łypią oczyma groteskowe potwory. Po ścianach węże wiją się w zamrożonej agonii. W przypominającym obsydian materiale brak jest spoin.
Ponadto budynek rośnie.
Mieszkańcy Jałowca ignorują obecność zamku oraz jego wzrost.
Nie chcą wiedzieć, co się dzieje na górze. Rzadko mają czas na to, by  zaprzestawszy walki o utrzymanie się przy życiu  wznieść wzrok tak wysoko.

4. ZASADZKA W KARBIE

Wyciągnąłem siódemkę, wyłożyłem się, odrzuciłem trójkę i spojrzałem na asa, który mi pozostał. Po mojej lewej ręce Lichwiarz mruknął:
Po sprawie. Załatwił nas.
Spojrzałem na niego ciekawie. 
Dlaczego tak sądzisz?
Dobrał kartę, zaklął i odrzucił ją.,
 Zawsze, kiedy trzymasz nas w garści, masz twarz jak u trupa, Konował. Nawet oczy.
Cukierek dobrał kartę, zaklął i wyrzucił piątkę.
 On ma rację, Konował. Twoja gęba robi się tak trudna do odczytania, że aż łatwo z niej czytać. No jazda, Otto.
Otto spojrzał na swe karty, a potem na kupkę, jakby mógł ze swej porażki wyczarować zwycięstwo. Dobrał karty.
 Cholera.
Odrzucił kartę, którą wziął, figurę. Pokazałem im asa i zgarnąłem wygraną.
Cukierek spojrzał na coś ponad moim ramieniem, podczas gdy Otto składał karty. Spojrzenie miał twarde i zimne.
 Co jest?  zapytałem.
Nasz gospodarz zaczyna zbierać odwagę. Szuka sposobu, by się wydostać i ostrzec ich.
Odwróciłem się. Podobnie pozostali. Jeden po drugim, oberżysta i jego goście, odwracali wzrok i kurczyli się w sobie. Wszyscy oprócz wysokiego, ciemnowłosego mężczyzny siedzącego samotnie w cieniu, obok kominka. Mrugnął on i wzniósł w górę kubek, jakby w salucie. Skrzywiłem twarz. Jego odpowiedzią był uśmiech.
Otto rozdał karty.
Sto dziewięćdziesiąt trzy  powiedziałem.
Cukierek zmarszczył brwi.
 Niech cię szlag trafi, Konował  powiedział głosem nie wyrażającym żadnych uczuć. Liczyłem rozdania. Stanowiły one najlepszy wskaźnik upływającego czasu naszego życia jako braci w Czarnej Kompanii. Od bitwy pod Urokiem rozegrałem ich już ponad dziesięć tysięcy. Jedynie sami bogowie wiedzą, ile ich było do chwili, gdy zacząłem liczyć. 
Myślisz, że nas zwęszyli?  zapytał Lichwiarz. Był podenerwowany. Oczekiwanie wpływa w ten sposób na ludzi.
 Nie wiem, w jaki sposób.  Cukierek ułożył karty z przesadną starannością. To pewna wskazówka, że ma mocną rękę.
Ponownie przyjrzałem się swoim kartom. Dwadzieścia jeden. Najpewniej mnie załatwią, ale to najlepszy sposób, by go powstrzymać...wyłożyłem się.
Dwadzieścia jeden.
 Ty sukinsynu  wygarnął Otto.
Pokazał karty. Były mocne, lecz, ze względu na jedną figurę, miał razem dwadzieścia dwa punkty. Cukierek miał trzy dziewiątki, asa i trójkę. Uśmiechając się ponownie, zgarnąłem wygraną.
 Jak wygrasz jeszcze raz, sprawdzimy ci rękawy  poskarżył się Lichwiarz. Zebrałem karty i zacząłem tasować.
Zawiasy drzwi prowadzących na zaplecze zaskrzypiały. Wszyscy zamarli, spoglądając ku nim. Za drzwiami poruszali się jacyś ludzie.
Chłop! Gdzie, u diabła, jesteś?
Ogarnięty śmiertelnym niepokojem oberżysta spojrzał na Cukierka. Ten gestem udzielił mi wskazówki.
Tutaj, Schludny  zawołał właściciel lokalu.
Grajcie dalej  szepnął Cukierek.
Zacząłem rozdawać. Z kuchni wyszedł mężczyzna w wieku lat czterdziestu. Podążało za nim kilku innych. Wszyscy mieli na sobie stroje w barwie cętkowanej zieleni i łuki przewieszone przez plecy.
Musieli złapać dzieciaki  powiedział Schludny. Nie wiem, w jaki sposób, ale...  Dostrzegł coś w oczach Chłopa.  O co chodzi?
Zastraszyliśmy oberżystę w wystarczającym stopniu. Nie zdradził nas.
Patrząc na karty, wyciągnąłem swą sprężynową rurkę. Moi towarzysze postąpili podobnie. Lichwiarz odrzucił kartę, którą dobrał, dwójkę. Zwykle próbuje się wykładać. Sposób, w jaki grał, zdradzał jego nerwowość.
Cukierek złapał wyrzuconą kartę, wyłożył sekwens as-dwójka-trójka i wyrzucił ósemkę.
A nie mówiłem, że nie powinniśmy wysyłać dzieci  żalił się
jeden z kompanów Schludnego. Wyglądało to na próbę ożywienia starego sporu.
 Nie potrzebne mi żadne a nie mówiłem"  warknął Schludny.  Chłop, roześlę wiadomość o spotkaniu. Będziemy musieli rozproszyć oddział.
 Nie wiemy nic na pewno, Schludny  odezwał się inny ubrany na zielono mężczyzna.  Znasz dzieci.
Oszukujesz sam siebie. Psy Pani są na naszym tropie.
 A nie mówiłem, że nie powinniśmy atakować ich...  powiedział skarżący się. Umilkł, o chwilę za późno zdając sobie sprawę, że w gospodzie siedzą obcy, a wszyscy codzienni goście są trupio bladzi.
Schludny sięgnął po miecz.
Było ich dziewięciu, jeśli liczyć Chłopa i kilku gości, którzy włączyli się w bijatykę. Cukierek przewrócił stół, na którym graliśmy w karty.
Zwolniliśmy spusty naszych rurek. Cztery zatrute strzałki przemknęły przez salę. Wyciągnęliśmy miecze. Trwało to zaledwie kilka sekund. 
Nic się nikomu nie stało?  zapytał Cukierek.
Drasnęli mnie  stwierdził Otto.
Sprawdziłem obrażenie. Nie było czym się martwić.
 Z powrotem za ladę, przyjacielu  powiedział Cukierek do Chłopa.  Wy, reszta, zróbcie tu porządek. Lichwiarz, miej na nich oko. Jeśli tylko przyjdzie im do głowy się stawiać, zabij ich.
 Co zrobić ze zwłokami?
 Wrzuć je do studni.
Ustawiłem na nowo stół, usiadłem na krześle i rozłożyłem kartkę papieru, na której naszkicowany był schemat dowodzenia powstańców w Karbie. Wymazałem słowo SCHLUDNY". Znajdowało się ono pośrodku listy.
 Chłop  powiedziałem.  Chodź no tutaj.
Barman zbliżył się z równą ochotą jak pies, którego miano wychłostać.
 Spokojnie. Wyjdziesz z tego bez szkód. Jeśli będziesz z nami współpracował. Powiedz mi, kim byli ci ludzie.
Zacinał się i jąkał. Jak można było przewidzieć.
 Same imiona  powiedziałem. Spojrzał na kartkę i zmarszczył
brwi. Nie umiał czytać. 
Chłop? Ciężko się pływa w studni pełnej ciał. Jest tam trochę ciasno.
Zakrztusił się i rozejrzał po sali. Rzuciłem spojrzenie na mężczyznę siedzącego przy kominku. Podczas starcia nawet nie drgnął. Również w tej chwili obserwował nas  jak się wydawało  z obojętnością.
Chłop wymienił imiona.
Niektóre z nich figurowały na mojej liście, inne nie. Uznałem, że ci, których tam nie było, to jedynie pionki. Karb był dokładnie zbadanym terenem.
Wyniesiono ostatniego trupa. Dałem Chłopowi małą, złotą monetę. Wytrzeszczył oczy. Goście spojrzeli na niego nieprzyjaźnie. 
 Zapłata za udzielone usługi  powiedziałem z uśmiechem.
Chłop pobladł. Wbił wzrok w monetę. To był pocałunek śmierci.
Jego klienci dojdą do wniosku, że pomógł w zastawieniu zasadzki.
 Mam cię  szepnąłem.  Chcesz wyjść z tego żywy?
Spojrzał na mnie ze strachem i nienawiścią.
Kim, u diabła, jesteście?  zapytał ochrypłym szeptem.
 Czarna Kompania, Chłop. Czarna Kompania.
Nie wiem, jak mu się to udało, ale pobladł jeszcze bardziej.

5. JAŁOWIEC: MARON SZOPA

Dzień był zimny, szary, wilgotny, bezwietrzny, mglisty i ponury.
Rozmowa prowadzona w Żelaznej Lilii składała się z opryskliwych monosylab wypowiadanych przy ledwie tlącym się kominku. Potem nadciągnęła mżawka, która szczelnie zasunęła zasłony świata. Brązowe i szare postacie garbiły się zniechęcone wzdłuż brudnej, błotnistej ulicy. Dzień był jak wyrwany w pełni dorosły z macicy rozpaczy. Wewnątrz Lilii Maron Szopa podniósł wzrok znad wycieranych kubków. Nazywał to walką z kurzem. Nikt nie korzystał z jego tandetnych kamionkowych naczyń, gdyż nikt nie kupował jego taniego, kwaśnego wina. Nikt nie mógł sobie na nie pozwolić. Lilia stała po południowej stronie uliczki Kwietnej. Lada Szopy zwrócona była ku wejściu, skryta na dwadzieścia stóp w cieniu sali. Stado maleńkich stołów, każdy z własnym miotem koślawych ta- boretów, tworzyło labirynt niebezpieczny dla klienta wchodzącego do
środka z oświetlonej przez słońce ulicy. Pół tuzina nierówno ociosanych kolumn nośnych tworzyło dodatkowe przeszkody. Belki sufitowe były umieszczone zbyt nisko dla wysokiego mężczyzny, deski podłogi zaś popękane, pokrzywione i skrzypiące. Wszystko, co się wylało, spływało w dół. Ściany ozdobiono starożytnymi drobiazgami oraz rupieciami pozostawionymi przez klientów, które nie miały żadnego znaczenia dla nikogo, kto przychodził tu dzisiaj. Maron Szopa był zbyt leniwy, by je odkurzyć lub zdjąć. Sala zakręcała na kształt litery L wokół końca jego lady, po czym mijała kominek, przy którym stały najlepsze stoliki. Za kominkiem,  w najgłębszym cieniu, w odległości jarda od drzwi, zaczynały się  schody prowadzące na górę, gdzie były pokoje.
W ten ciemnawy labirynt zapuścił się mały, łasicowaty mężczyzna  niosący naręcze szczap drewna.
 Szopa? Czy mogę?
 Do diabła. Czemu by nie, Asa. Wszyscy na tym skorzystamy.
Ogień w kominku przygasł, pozostawiając stertę szarego popiołu.
Asa pognał do kominka. Grupa zebrana wokół niego przepuściła  go z wyraźną niechęcią. Przysiadł obok matki Szopy. Stara Czerwiec  była ślepa. Nie mogła poznać, kto to jest. Ułożył naręcze przed sobą  i zaczął grzebać w węglach.
Nic dzisiaj nie przybiło do portu?  zapytał Szopa.
Asa potrząsnął głową.
Nic nie przypłynęło ani nie odpłynęło. Mieli pracę tylko dla  pięciu. Przy rozładunku wozów. Ludzie się o nią pobili. Szopa skinął głową. Asa nie umiał się bić. Nie przepadał też  zbytnio za uczciwą pracą.
 Pupilka, jeszcze jedną kolejkę dla Asy.  Mówiąc to, Szopa  zagestykulował. Jego posługaczka wybrała poobijany kubek i zaniosła  go do kominka. Szopa nie lubił niskiego mężczyzny. Był to tchórz, złodziej, kłamca
 i naciągacz, jeden z tych, którzy sprzedaliby własną siostrę za dwa  miedziane grosze. Nieustannie narzekał, skarżył się i bał wszystkiego.  Niemniej Szopa, któremu również przydałoby się trochę wsparcia,  zajął się nim. Asa był jednym z bezdomnych, którym pozwalał spać na  podłodze sali, gdy tylko przynieśli drewno do kominka. Użyczanie  podłogi bezdomnym nie pomnażało pieniędzy w jego kasie, zapewniało jednak odrobinę ciepła znękanym reumatyzmem kościom Czerwiec.
Zimą w Jałowcu trudniej było znaleźć darmowe drewno niż  pracę. Szopę bawiła determinacja, z jaką Asa unikał uczciwego  zatrudnienia. Trzaskanie ognia zabiło ciszę. Szopa odłożył na bok brudną  szmatę. Stanął za matką, kierując dłonie ku ciepłu. Zaczęły go boleć  paznokcie. Nie zdawał sobie dotąd sprawy, jak jest zimno.
To będzie długa, mroźna zima.
 Asa, czy masz stałe źródło dopływu drewna?
Szopa nie mógł sobie pozwolić na kupno opału. W obecnych  czasach sprowadzano go do portu z okolic położonych daleko w górę rzeki. Kosztował dużo. Gdy Szopa był młody...
Nie.  Asa patrzył w płomienie.
Lilię wypełniły sosnowe wonie. Szopa martwił się o swój komin.
Kolejna zima sosnowych szczap, a on go nie przeczyścił. Pożar w kominie mógł go wykończyć. Wkrótce musi odwrócić się karta. Pogrążał się coraz bardziej. Był po uszy w długach. Ogarniała go rozpacz.
 Szopa.
Spojrzał w kierunku stołów, na jedynego ze swych klientów, który
naprawdę płacił.
 Kruk?
 Nalej jeszcze, jeśli łaska.
Szopa rozejrzał się w poszukiwaniu Pupilki. Zniknęła. Zaklął cicho. Nie było sensu wrzeszczeć. Dziewczyna była głucha. Potrzeba było znaków, by się z nią porozumieć. To zaleta, pomyślał, gdy Kruk zaproponował mu, by przyjął ją do pracy. W Lilii wymieniano szeptem niezliczone tajemnice. Pomyślał, że może przyjdzie tu więcej szepczących, jeśli będą mogli rozmawiać bez obawy, że ich ktoś podsłucha.
Szopa skinął głową i złapał kubek Kruka. Nie lubił go, po części dlatego, że Kruk odnosił sukcesy w grze, w którą grał Asa. Nie miał widocznych źródeł utrzymania, zawsze jednak miał pieniądze. Innym powodem był fakt, że Kruk był młodszy, twardszy i zdrowszy od typowych klientów Lilii. Stanowił anomalię. Lilia znajdowała się na samym dole Koturnu, blisko wybrzeża. Przyciągała wszystkich pijaków, zdarte kurwy, ćpunów, wyrzutków i różne ludzkie odpadki, które wpadały wirując do tego ostatniego ustronia, zanim ogarnęła je ciemność. Szopa niekiedy zadręczał się obawą, że jego ukochana Lilia jest jedynie ostatnią stacją u kresu drogi. Kruk nie pasował do tego miejsca. Mógł sobie pozwolić na coś lepszego. Szopa chciałby mieć tyle odwagi, by go stąd wyrzucić. Kruk sprawiał, że ciarki przechodziły Szopie po grzbiecie, gdy siedział tak za
swym stolikiem w rogu. Jego martwe oczy przeszywały żelaznymi ćwiekami podejrzenia każdego, kto wszedł do tawerny. Nieustannie czyścił paznokcie nożem ostrym jak brzytwa, a gdy tylko komuś strzeliło do łba, by zaciągnąć Pupilkę na górę, wypowiadał kilka zimnych, bezdźwięcznych słów... To zdumiewało Szopę. Choć nie było między nimi widocznego związku, Kruk chronił dziewczynę, jakby była jego dziewiczą córką. Do czego zresztą, u diabła, służyła dziewka z tawerny?
Szopa zadrżał. Wypchnął tę sprawę ze swych myśli. Kruk był mu niezbędny. Potrzebował każdego płacącego gościa, jakiego mógł  znaleźć. Utrzymywał się przy życiu jedynie cudem. Podał wino. Kruk opuścił na jego dłoń trzy monety, w tym jednego srebrnego lewa.
 Słucham?
 Znajdź porządne drewno na opał, Szopa. Gdybym chciał zamarznąć, zostałbym na zewnątrz.
Tak jest!
Szopa skierował się w stronę drzwi i wyjrzał na ulicę. Skład drewna Drzewiarza znajdował się w odległości zaledwie jednej przecznicy. Mżawka przeszła w lodowaty deszcz. Na błotnistej uliczce zaczęła się tworzyć lodowa skorupa.
Przed zmierzchem zacznie padać śnieg  oznajmił, nie zwracając się do nikogo w szczególności.
 Właź albo wyłaź  warknął Kruk.  Nie marnuj tej odrobiny ciepła, którą mamy.
Szopa wyśliznął się na zewnątrz. Miał nadzieję, że zdoła dotrzeć do Drzewiarza, zanim zimno przeszyje go do bólu. Z padającego z nieba lodu wyłoniły się niewyraźne kształty. Jeden z nich należał do olbrzyma. Oba pochylały się ku przodowi z szyjami owiniętymi w łachmany, które chroniły ich plecy przed padającym
z góry lodem.
Szopa pognał z powrotem do Lilii.
 Wyjdę tylnym wejściem. Pupilka, wychodzę  zagestykulował.  Nie widziałaś mnie od rana.
 Krage?  zapytała w języku gestów.
 Krage  przyznał Szopa. Pognał do kuchni, zerwał z haka swój wystrzępiony płaszcz i wcisnął się w niego. Dwukrotnie szarpał za zasuwę u drzwi, zanim zdołał ją otworzyć.
Gdy wysunął się na chłód, przywitał go złowieszczy uśmiech, w którym brak było trzech zębów. Cuchnący oddech zaatakował jego nozdrza. Brudny palec dźgnął go w klatkę piersiową.
Wybierasz się gdzieś, Szopa?
 Cześć, Czerwony. Idę do Drzewiarza, w sprawie opału.
Nie, nie idziesz.  Palec pchnął go do tyłu.
Szopa cofał się przed nim, aż znalazł się z powrotem w sali. Zlany potem zapytał:
 Kubek wina?
 To sąsiedzka przysługa z twojej strony, Szopa. Trzy kubki.
 Trzy?  zapytał Szopa piskliwym głosem.
Nie mów mi, że nie wiedziałeś, że Krage jest w drodze.
Nie wiedziałem  skłaniał Szopa.
Szczerbaty uśmieszek Czerwonego wskazywał, iż wie on, że Szopa kłamie.

6. ZAMIESZANIE W KARBIE

Wypruwasz siebie flaki, ale zawsze coś idzie nie tak. Takie jest życie. Jeśli masz rozum, uwzględniasz to w swoich planach. W jakiś sposób ktoś spośród około dwudziestu pięciu buntowników, którzy wpadli w naszą sieć, wydostał się z gospody Chłopa w chwili, gdy naprawdę wyglądało na to, że Schludny wyrządził nam
wielką przysługę, wzywając lokalną hierarchię na konferencję. Spoglądając wstecz, trudno jest znaleźć winnego. Wszyscy zrobiliśmy, co do nas należy. Istnieją jednak granice tego, jak czujny może pozostawać człowiek w warunkach przedłużającego się napięcia. Facet, który zniknął, zapewne spędził parę godzin na układaniu planów ucieczki. Przez długi czas nie zauważyliśmy jego nieobecności. Wreszcie połapał się Cukierek. Odrzucił karty, gdy skończyła się kolejka, i powiedział:
Żołnierze, nie zgadza się nam liczba osób. Brakuje jednego z tych hodowców świń. Takiego małego facecika, który sam wyglądał jak świnia.
Widziałem stół kącikiem oka. Chrząknąłem.
Masz rację. Cholera! Trzeba ich było liczyć po każdej wycieczce do studni.
Lichwiarz miał stół za plecami. Nie odwrócił się. Odczekał jedną kolejkę, po czym podszedł powoli do lady Chłopa i kupił dzban piwa. W chwili, gdy jego przechadzka odciągnęła uwagę tubylców, wykonałem palcami pośpieszne znaki w języku głuchych.
Lepiej przygotujcie się na atak. Wiedzą, kim jesteśmy. Niepotrzebnie otwierałem gębę.
Buntownicy bardzo by chcieli nas załatwić. Czarna Kompania zdobyła niemałą sławę, skutecznie wykorzeniając plagę buntowników, gdzie tylko się ona pojawiała. Choć nie jesteśmy tak okrutni, jak o nas opowiadają, wiadomość o naszym przybyciu wszędzie wywołuje przerażenie. Często, gdy tylko się pojawimy, buntownicy kryją się pod ziemię, porzucając swe plany. Tu jednak siedzieliśmy we czwórkę, daleko od swych towarzyszy, i najwyraźniej nie zdawaliśmy sobie sprawy z grożącego nam niebezpieczeństwa. Na pewno spróbują. Pytanie tylko, jak bardzo będą się starać.
Mieliśmy parę kart ukrytych w rękawach. Nigdy nie gramy uczciwie, jeśli możemy tego uniknąć. Zasadą Kompanii jest maksymalna efektywność przy minimalnym ryzyku.
Wysoki, ciemnowłosy mężczyzna wstał, wyszedł z cienia i przekradł się w stronę schodów prowadzących do pokoi dla gości.
 Miej go na oku, Otto  warknął Cukierek.
Otto pognał za nim. W porównaniu z nim prezentował się słabo.
Tubylcy patrzyli na to zaciekawieni.
 Co teraz?  zapytał Lichwiarz za pośrednictwem znaków.
 Czekamy  odparł na głos Cukierek. Za pomocą znaków dodał:  Robimy to, po co nas wysłano.
 Nie bawi mnie rola żywej przynęty  odparł znakami Lichwiarz. Przyjrzał się nerwowo schodom.  Ułóż dla niego karty poradził.
Spojrzałem na Cukierka. Skinął głową.
 Dlaczego nie? Daj mu tak z siedemnaście.
Otto wykładał się natychmiast za każdym razem, gdy miał mniej niż dwadzieścia punktów. Można się było o to założyć. Szybko wyobraziłem sobie rozkład kart i uśmiechnąłem się. Mogłem mu dać siedemnaście punktów i zostanie mi wystarczająco wiele niskich kart, by dać każdemu taką rękę, z którą będzie mógł go załatwić.
Dajcie mi te karty.
Przeleciałem przez talię, układając karty.
Proszę.
Nikt nie dostał karty starszej niż piątka, lecz ręka Otta miała
Starsze od pozostałych.
Cukierek uśmiechnął się.
 Aha. 
Otto nie wracał.
  Pójdę na górę sprawdzić  powiedział Lichwiarz.
 Dobra  odparł Cukierek, po czym wstał i kupił sobie piwo.
Rzuciłem okiem na tubylców. Zaczynało im coś przychodzić do głowy. Popatrzyłem na jednego z nich i potrząsnąłem głową. Lichwiarz i Otto wrócili minutę później. Przed nimi pojawił się wysoki, ciemnowłosy mężczyzna, który wrócił do swego ciemnego kąta. Obaj nasi towarzysze wyglądali na uspokojonych. Zasiedli do
gry-
 Kto rozdawał?  zapytał Otto.
 Cukierek  odparłem.  Ty zaczynasz.
Wyłożył się.
 Siedemnaście.
He-he-he  odrzekłem.  Załatwiłem cię. Piętnaście.
 A ja mam was obu oznajmił Lichwiarz.  Czternaście.
 Czternaście  dorzucił Cukierek.  Oberwałeś, Otto.
Siedział bez ruchu, w otępieniu, przez kilka sekund. Wreszcie się połapał.
Wy sukinsyny! Ułożyliście karty! Nie wyobrażajcie sobie, że zapłacę...
Usiądź. To żart, synu  powiedział Cukierek.  Żart. I tak miałeś rozdawać.
Karty krążyły. Zapadł zmrok. Nie pojawił się już żaden powstaniec. Tubylcy stawali się coraz bardziej niespokojni. Niektórzy martwili się o swoje rodziny, o to, że się spóźnią. Tak samo jak wszędzie, większość ludzi w Karbie dba wyłącznie o własne sprawy. Nie obchodzi ich, czy Biała Róża, czy też Pani jest na wierzchu.
Mniejszość sympatyzująca z buntownikami martwiła się o to, w którym momencie spadnie cios. Bali się, że oberwą podczas starcia. Udawaliśmy, że nie mamy pojęcia, co się dzieje.
 Którzy są niebezpieczni?  zapytał znakami Cukierek.
Naradziwszy się pomiędzy sobą, wybraliśmy trzech mężczyzn, którzy mogli sprawić kłopoty. Cukierek rozkazał, by Otto przywiązał ich do krzeseł.
Do tubylców dotarło, że wiemy, czego się spodziewać, i że jesteśmy przygotowani. Nie palimy się do tego, ale jesteśmy przygotowani.
Napastnicy odczekali aż do północy. Byli ostrożniejsi niż buntownicy, których zwykle spotykaliśmy. Może nasza reputacja była zbyt mocna...
Wpadli z impetem. Wystrzeliliśmy z naszych rurek i zaczęliśmy wywijać mieczami, cofając się do rogu położonego naprzeciw kominka. Wysoki mężczyzna przyglądał się temu obojętnie.
Buntowników było mnóstwo. Znacznie więcej, niż się spodziewaliśmy. Nie przestawali wdzierać się do środka, przepychać się, przeszkadzać sobie nawzajem, wspinać się po trupach swych towarzyszy.
 Ładna pułapka  wydyszałem.  Jest ich chyba z setka.
 Aha  zgodził się Cukierek.  To nie wygląda dobrze.
Kopnął jakiegoś faceta w pachwinę i ciął go mieczem, gdy ten się pochylił. Lokal był od ściany do ściany wypełniony buntownikami. Sądząc z hałasu na zewnątrz była ich tam jeszcze cała kupa. Ktoś nie chciał, żebyśmy się stąd wydostali.
Cóż, na tym polegał plan. Rozwarłem nozdrza. W powietrzu rozchodziła się woń, jedynie najbledszy jej ślad, ledwie wyczuwalny pod odorem strachu i potu.
 Kryć się!  krzyknąłem i wyszarpnąłem z sakiewki u pasa zwitek mokrej wełny. Śmierdział on gorzej niż rozgnieciony skunks.
Moi towarzysze podążyli za moim przykładem. Gdzieś krzyknął jakiś mężczyzna. Potem następny. Głosy rozbrzmiały w piekielnym chórze. Nasi wrogowie kręcili się w kółko zdumieni i pełni paniki. Ich twarze wykrzywił wyraz cierpienia. Padali na podłogę, tworząc wijące się stosy. Drapali się w nosy i gardła.  Uważałem, by trzymać twarz skrytą w wełnie.  Wysoki, chudy mężczyzna wyłonił się z cienia. Spokojnie zaczął  wykańczać partyzantów czternastocalowym srebrzystym ostrzem.  Oszczędził tych klientów, których nie przywiązaliśmy do krzeseł.
  Już można oddychać  zagestykulował.
  Pilnuj drzwi  rozkazał mi Cukierek. Wiedział, że czuję odrazę  do tego rodzaju rzezi.  Otto, ty zajmij się kuchnią. Ja i Lichwiarz  pomożemy Milczkowi.
 Buntownicy pozostający na zewnątrz próbowali nas załatwić,  szyjąc strzałami przez drzwi. Nie mieli szczęścia. Potem spróbowali  podpalić lokal. Chłop dostawał paroksyzmów szału. Milczek, jeden  z trzech czarodziejów Kompanii, którego przysłano do Karbu przed  kilkoma tygodniami, użył swej mocy, by ugasić ogień. Rozgniewani  buntownicy zaczęli się przygotowywać do oblężenia.
  Musieli sprowadzić wszystkich ludzi z prowincji  zauważyłem.
 Cukierek wzruszył ramionami. On i Lichwiarz układali trupy  w barykady.
 Na pewno rozbili główny obóz w pobliżu.
 Mieliśmy pod dostatkiem informacji o partyzantach z Karbu. Pani  dobrze przygotowuje grunt, zanim nas wyśle. Nie ostrzeżono nas  jednak, że będą mogli równie szybko zebrać tak znaczne siły.  Mimo naszych sukcesów czułem strach. Na zewnątrz zebrał się  spory tłum i, sądząc z tego, co słyszeliśmy, przybywało ich coraz  więcej. Milczek, nasz as w rękawie, nie przyniesie nam już wiele  pożytku.
  Wysłałeś swojego ptaka?  zapytałem, zakładając, że po to  właśnie udał się na górę.
 Skinął głową. To przyniosło trochę ulgi. Ale niewiele.  Ton głosów uległ zmianie. Zebrani na zewnątrz przycichli. Przez  drzwi, wyrwane z zawiasów podczas pierwszego ataku, zaczęło  wpadać do środka więcej strzał. Stosy ułożonych tam ciał nie mogły  powstrzymać buntowników zbyt długo.
  Zaraz zaatakują  powiedziałem do Cukierka.
  Dobra  udał się do kuchni, gdzie był już Otto. Lichwiarz
 dołączył do mnie. Milczek, ze swym groźnym, zapowiadającym śmierć  wyglądem, stanął na środku sali.
 Na zewnątrz rozległ się ryk.
 Nadchodzą!
Powstrzymaliśmy pierwszy impet z pomocą Milczka, lecz inni  buntownicy zaczęli rozwalać okiennice. Następnie Cukierek i Otto byli  zmuszeni wycofać się z kuchni. Cukierek zabił nadgorliwego napastnika i odwrócił się na chwilę wystarczającą, by ryknąć.
  Gdzie oni, u diabła, są, Milczek?
Czarodziej wzruszył ramionami. Wydawał się niemal obojętny wobec bliskości śmierci. Cisnął czar na człowieka, którego wpychano przez okno.
Wśród nocy zagrały trąbki.
 Ha!  krzyknąłem.  Nadchodzą!
Zatrzasnęły się ostatnie drzwi pułapki.
Pozostało tylko jedno pytanie. Czy Kompania zdąży, zanim napastnicy nas wykończą?
Kolejne okna ustąpiły. Milczek nie mógł być wszędzie.
 Na schody!  krzyknął Cukierek.  Wycofywać się na schody.
Pognaliśmy w ich stronę. Milczek przywołał niezdrową mgłę. Nie był to śmiercionośny wyziew, którego użył poprzednio. Nie mógł teraz przywołać go po raz drugi. Brak mu było czasu na przygotowania.
Schody były łatwe do obrony. Dwaj mężczyźni, z Milczkiem za plecami, mogli się tam trzymać przez całą wieczność. Buntownicy zrozumieli to. Zaczęli podkładać ogień. Tym razem Milczek nie mógł ugasić wszystkich płomieni.

7. JAŁOWIEC: KRAJE

Frontowe drzwi otworzyły się. Do Lilii wcisnęło się dwóch mężczyzn. Otrzepali buty i strzepnęli lód z ubrania. Szopa podbiegł do nich, by im pomóc. Większy z mężczyzn odepchnął go. Mniejszy przeszedł przez salę, odegnał Asę kopniakiem od kominka i przykucnął z wyciągniętymi rękoma. Goście Szopy spoglądali w płomienie, nie widząc ani nie słysząc nic.
Oprócz Kruka, zauważył Szopa. Ten wyglądał na zainteresowanego i nieszczególnie zaniepokojonego.
Szopę zalewał pot. Krage odwrócił się wreszcie.
 Nie wpadłeś wczoraj, Szopa. Stęskniłem się za tobą.
 Nie mogłem, Krage. Nie miałem nic dla ciebie. Spójrz na moją puszkę z pieniędzmi. Wiesz, że ci zapłacę. Zawsze to robię. Po prostu potrzeba mi trochę czasu.
Spóźniłeś się w zeszłym tygodniu, Szopa. Byłem cierpliwy.
Wiem, że masz trudności. Ale w poprzednim tygodniu również się spóźniłeś. I w jeszcze poprzednim. Przez ciebie sprawiam niekorzystne wrażenie. Wiem, że mówisz szczerze, kiedy powtarzasz, że mi zapłacisz. Ale co ludzie pomyślą? Hę? Może zaczną sobie wyobrażać, że oni też mogą zalegać z opłatami. Może zaczną myśleć, że w ogóle nie muszą płacić.
Krage, nie mogę. Popatrz na moją puszkę. Kiedy tylko zacznie się ruch w interesie...
Kragę skinął dłonią. Czerwony sięgnął za ladę.
Interesy wszędzie idą źle, Szopa. Ja też mam trudności. Mam wydatki. Nie mogę ich pokryć, jeśli ty nie pokryjesz swoich.
Zaczął chodzić powoli po sali, przyglądając się umeblowaniu.
Szopa czytał w jego myślach. Chciał dostać Lilię. Chciał pogrążyć Szopę tak głęboko, że będzie zmuszony oddać mu lokal. Czerwony wręczył puszkę Szopy Kragemu. Ten wykrzywił twarz.
 Interes faktycznie idzie kiepsko  skinął dłonią. Potężny mężczyzna, Hrabia, złapał Szopę od tyłu za łokcie. Ten omal nie zemdlał. Krage uśmiechnął się złowieszczo.  Przeszukaj go, Czerwony. Zobacz, czy coś ukrywa  mówiąc te słowa, opróżnił puszkę na monety.  To a conto, Szopa.
Czerwony odnalazł srebrnego lewa, którego Kruk dał Szopie.
Krage potrząsnął głową.
 Szopa, Szopa, okłamałeś mnie.
Hrabia boleśnie przycisnął jego łokcie jeden do drugiego.
To nie moje sprzeciwił się Szopa.  To własność Kruka. Chciał, żebym kupił opał. Dlatego właśnie szedłem do Drzewiarza.
Krage popatrzył na niego. Szopa był pewien, że Krage wie, iż mówi on prawdę. Brak mu było odwagi, by skłamać.
Bał się. Krage mógł go puścić z torbami, zmusić, by oddał Lilię, aby wykupić się od śmierci. Co wtedy? Zostałby bez grosza, wyrzucony na ulicę ze starą kobietą, którą musiał się opiekować. Matka Szopy przeklinała Kragego. Nikt, w tym również Szopa, nie zwracał na nią uwagi. Była niegroźna. Pupilka stanęła bez ruchu
w drzwiach kuchni z jedną ręką zaciśniętą w pięść na wysokości ust i wyrazem prośby w oczach. Spoglądała raczej na Kruka niż na Kragego czy Szopę.
 Co mam rozwalić, Krage?  zapytał Czerwony. Szopa skulił się. Czerwony lubił swoją pracę.  Nie trzeba było ukrywać pieniędzy, Szopa. Nie trzeba było okłamywać Kragego.
Zadał mu okrutny cios. Szopie zebrało się na wymioty. Spróbował upaść do przodu, lecz Hrabia podtrzymał go. Czerwony uderzył go po raz drugi.
 On powiedział prawdę  rozległ się cichy, zimny głos. 
Wysłałem go po opał.
Krage i Czerwony zmienili szyk. Hrabia nie zwolnił uścisku.
Kim jesteś?  zapytał Krage.
 Kruk. Zostawcie go.
Krage wymienił spojrzenia z Czerwonym.
Lepiej by chyba było, gdybyś nie mówił tak do pana Kragego  rzucił Czerwony.
Kruk podniósł wzrok. Czerwony naprężył barki, po czym, zdawszy  sobie sprawę, że go obserwują, wystąpił naprzód i spróbował zadać  cios otwartą dłonią.
Kruk złapał jego rękę w powietrzu. Szarpnął. Czerwony opadł na  kolana, zgrzytając zębami, by nie jęknąć.
 To było głupie  powiedział Kruk.
 Mądrzy są ci, co mądrze postępują, mój panie  odparł  zdumiony Krage.  Puść go, póki jesteś zdrowy.
Kruk uśmiechnął się, po raz pierwszy odkąd Szopa sięgał pamięcią.
 To na pewno nie było mądre.
Usłyszeli wyraźne pop. Czerwony wrzasnął.
 Hrabia!  warknął Krage.
Hrabia cisnął Szopę na bok. Był dwukrotnie większy od Czerwonego, szybki, mocny jak góra i co najwyżej równie inteligentny.  Nikt nie mógł przeżyć starcia z Hrabią.
W dłoni Kruka pojawił się straszliwy, dziewięciocalowy sztylet. Hrabia zatrzymał się tak gwałtownie, że nogi mu się zaplątały. Upadł do przodu, ześlizgując się po krawędzi stołu Kruka.
 Cholera jasna  jęknął Szopa.  Ktoś na pewno zostanie zabity. Krage nie będzie tego tolerować. To by zaszkodziło jego interesom.
Gdy jednak olbrzym podniósł się na nogi, Krage powiedział swobodnym tonem:
 Hrabia, pomóż Czerwonemu.
Hrabia posłusznie zwrócił się w stronę swego kompana, który odpełznął na bok, by zająć się nadgarstkiem.
Zdaje się, że mieliśmy tu małe nieporozumienie  stwierdził Krage.  Powiem to jasno, Szopa. Masz tydzień na to, by mi zapłacić należność plus odsetki.
Ale...
 Żadne ale, Szopa. To zgodne z umową. Zabij kogoś. Obrabuj.
Sprzedaj tę norę. Tylko zdobądź pieniądze. Nie musiał tłumaczyć, co się stanie w przeciwnym razie. Nic mi nie będzie, obiecywał sam sobie Szopa. Nie zrobi mi krzywdy. Jestem zbyt dobrym klientem. Jak, do cholery, da sobie radę? Nie mógł sprzedać lokalu. Nie, gdy nadchodziła zima. Staruszka nie przeżyłaby na ulicy.
Zimne powietrze wpadło do wnętrza Lilii, gdy Krage zatrzymał się w drzwiach. Wbił wzrok w Kruka. Ten nie zadał sobie trudu, by odwzajemnić spojrzenie.
 Daj mi trochę wina, Szopa  powiedział.  Mam wrażenie, że je rozlałem.
Szopa zakrzątnął się szybko mimo odczuwanego bólu. Chcąc nie chcąc starał mu się przypodobać.
Dziękuję ci, Kruk, ale nie trzeba było się wtrącać. On cię za to zabije.
Kruk wzruszył ramionami.
 Idź do tego sprzedawcy opału, zanim kolejna osoba spróbuje zabrać moje pieniądze.
Szopa spojrzał na drzwi. Nie miał ochoty wychodzić na zewnątrz.
Mogli na niego czekać. Gdy jednak znowu spojrzał na Kruka, ten czyścił sobie paznokcie swym straszliwym nożem.
Już idę.
Zaczai padać śnieg. Ulica była zdradliwa. Jedynie cienka, biała zasłona pokrywała błoto. Szopa nie mógł nie zadawać sobie pytania, dlaczego Kruk się wtrącił. Żeby ocalić swe pieniądze? To rozsądne... z tym, że rozsądni ludzie zachowywali spokój w obecności Kragego, który mógł poderżnąć komuś gardło za to tylko, że ten krzywo na niego spojrzał.
Kruk był tu nowy. Może nic nie wiedział o Kragem. Teraz się dowie. Jego życie nie było warte dwóch gerszy. Kruk wyglądał na nadzianego. Nie nosił przecież całej swej fortuny ze sobą, prawda? Może trzymał część ukrytą w pokoju. Może wystarczy tego, by spłacić Kragego. Może mógłby wystawić mu Kruka na strzał. Krage doceniłby taką przysługę.
 Pokaż forsę  powiedział Drzewiarz, gdy Szopa poprosił go o opał. Ten wyciągnął srebrnego lewa Kruka.  Ha! Kto umarł tym razem?
Szopa poczerwieniał. Poprzedniej zimy w Lilii umarła stara prostytutka. Szopa zwinął wszystko, co do niej należało, zanim wezwał stróżów. Przez resztę zimy jego matka mieszkała w cieple. Wiedział o tym cały Koturn, ponieważ Szopa zrobił ten błąd, że opowiedział wszystko Asie.
Zgodnie ze zwyczajem stróże zabierali wszystko, co należało do świeżo zmarłych. To, wraz z datkami, stanowiło źródło utrzymania zarówno ich jak i Katakumb.
 Nikt nie umarł. Przysłał mnie jeden z gości.
 Ha! W dniu, w którym znajdziesz gościa, który będzie mógł sobie pozwolić na hojność...  Drzewiarz wzruszył ramionami.-  Co mnie to zresztą obchodzi? Moneta jest dobra. Mniejsza o jej pochodzenie. Złap trochę drewna. I tak idziesz w tamtą stronę.
Szopa wrócił chwiejnym krokiem do Lilii z twarzą płonącą i żebrami obolałymi. Drzewiarz nawet nie próbował ukryć swej pogardy.
Wróciwszy do domu, gdy ogień ogarnął dobrą dębinę, Szopa napełnił dwa kubki winem i usiadł naprzeciwko Kruka.
 Na koszt firmy.
Kruk popatrzył przez chwilę, wypił łyk i przesunął kubek na dokładnie określone miejsce na blacie.
Czego chcesz?
 Jeszcze raz ci podziękować.
 Nie ma do tego powodu.
W takim razie ostrzec cię. Nie potraktowałeś Kragego wystarczająco poważnie.
Drzewiarz wkroczył do środka z naręczem opału. Utyskiwał głośno, ponieważ nie zdołał wyprowadzić wozu. Będzie musiał ganiać tam i z powrotem przez dłuższy czas.
Idź już, Szopa.  Gdy Szopa wstał, z poczerwieniałą twarzą,
Kruk warknął:  Zaczekaj. Myślisz, że jesteś mi coś winien? W takim razie któregoś dnia poproszę cię o przysługę. Będziemy kwita. Kapujesz?
 Jasne, Kruk. Czego sobie zażyczysz. Tylko powiedz, co.
Usiądź sobie przy ogniu, Szopa.
Karczmarz wcisnął się pomiędzy Asę, a swą matkę, pogrążając się wraz z nimi w posępnym milczeniu. Ten Kruk naprawdę przyprawiał o dreszcze.
Mężczyzna, o którym myślał, był pogrążony w ożywionej wymianie zdań w języku migowym z głuchą posługaczką.

8. KARB: RELACJA INTYMNA

Pozwoliłem, by czubek mego miecza opadł na podłogę gospody. Opuściłem zmęczone ramiona, kaszląc pod wpływem dymu. Zachwiałem się na nogach. Sięgnąłem ręką do przewróconego stołu, by się na nim wesprzeć. Nadchodziła reakcja. Byłem pewien, że tym razem to koniec. Gdyby nie byli zmuszeni sami zgasić ognia...
Elmo przeszedł przez salę i objął mnie ramieniem.
 Jesteś ranny, Konował? Chcesz, żebym znalazł Jednookiego?
 Nie ranny. Po prostu wypalony. Minęło wiele czasu, odkąd ostatnio tak się wystraszyłem, Elmo. Myślałem, że już po mnie.
Postawił nogą krzesło i posadził mnie na nim. To był mój najbliższy przyjaciel. Stary, żylasty twardziel, rzadko ulegający nastrojom. Świeża krew splamiła jego lewy rękaw. Spróbowałem wstać.
 Siedź  rozkazał.  Kieszonki może się tym zająć.
Kieszonki  dwudziestotrzyletni dzieciak  był moim dublerem.
Kompania staje się coraz starsza, przynajmniej w swym rdzeniu, składającym się z moich rówieśników. Elmo przekroczył już pięćdziesiątkę. Kapitan i Porucznik siedzą okrakiem na pięć zero. Ja sam już nigdy nie zobaczę czterdziestki.
 Załatwiliśmy wszystkich?
 Wystarczająco wielu.  Elmo usiadł na drugim krześle.  Jednooki, Goblin i Milczek ruszyli w pościg za tymi, którzy uciekli.  Jego głos był pozbawiony wyrazu.  Połowa buntowników w prowincji za pierwszym strzałem.
 Robimy się na to za starzy.  Ludzie zaczęli wprowadzać do środka jeńców, poszukując wśród nich tych, którzy mogli wiedzieć coś użytecznego.  Powinniśmy zostawić tę robotę dzieciakom.
Nie daliby sobie rady  Elmo wbił wzrok w nicość, w dalekie czasy i odległe strony.
Coś nie gra?
Potrząsnął głową, po czym zaprzeczył sam sobie.
 Co my robimy, Konował? Czy nie ma temu końca?
Czekałem. Nie powiedział nic więcej. Nie mówi wiele, zwłaszcza o tym, co czuje.
 Co masz na myśli?  naciskałem.
 To się ciągnie i ciągnie. Polowanie na buntowników. Ich podaż jest nieograniczona. Nawet kiedy pracowaliśmy dla syndyka w Berylu. Polowaliśmy na dysydentów. I przed Berylem... Trzydzieści sześć lat wciąż i wciąż to samo. A ja nigdy nie byłem pewien, czy robię dobrze. Zwłaszcza teraz.
To było podobne do Elma  utrzymywać swe wątpliwości w zawieszeniu przez osiem lat, zanim da im wyraz.
 Nie możemy nic zmienić. Pani nie byłaby dla nas łaskawa, gdybyśmy nagle powiedzieli, że będziemy robić tylko to i to, i ani trochę tamtego.
Służba u Pani nie była zła. Choć otrzymywaliśmy najcięższe zadania, nigdy nie musieliśmy wykonywać brudnej roboty. To zawsze spadało na oddziały regularne. Niekiedy, oczywiście, uderzenia prewencyjne. Od czasu do czasu masakra. Wszystko jednak w ramach zawodu. Militarna konieczność. Nigdy nie byliśmy zamieszani w szczególne okrucieństwa. Kapitan by na to nie pozwolił.
 Nie chodzi o moralność, Konował. Co jest moralne na wojnie?
Przeważająca siła. Nie. Jestem po prostu zmęczony.
 To już nie jest przygoda, hę?
 Już dawno przestało nią być. Teraz to po prostu praca. Coś, co wykonuję, bo nie umiem robić nic innego.
 Coś, co robisz bardzo dobrze.
To nie pomogło, nie potrafiłem jednak wymyślić nic lepszego do powiedzenia.
Nadszedł Kapitan, człapiący powoli niedźwiedź, który ocenił zniszczenie chłodnym okiem. Podszedł do nas.
 Ilu załatwiliśmy, Konował?
Jeszcze nie policzone. Większość ich struktury dowodzenia, jak sądzę.
Skinął głową i zapytał:
Jesteś ranny?
 Wyczerpany. Fizycznie i emocjonalnie. Upłynęło trochę czasu, odkąd się tak najadłem strachu.
Ustawił stół, przystawił do niego krzesło i wydobył mapownik.
Porucznik przyłączył się do niego. W chwilę później Cukierek przyprowadził Chłopa. W jakiś sposób oberżysta ocalał.
 Nasz przyjaciel ma dla ciebie trochę imion, Konował.
Rozłożyłem swą kartkę i wykreśliłem z niej tych, których wymienił Chłop. Dowódcy kompanii zaczęli wyznaczać więźniów do roboty przy kopaniu grobów. Zadałem sobie leniwie pytanie, czy zdają oni sobie sprawę, że przygotowują miejsce spoczynku dla samych siebie. Nie udzielamy pardonu żadnemu żołnierzowi buntowników, chyba że możemy go w nie pozostawiający mu wyjścia sposób zwerbować do szeregów Pani. Chłopa zwerbowaliśmy. Przygotowaliśmy dla niego historyjkę, która miała wyjaśnić jego ocalenie i wyeliminować wszystkich, którzy mogliby zadać jej kłam. Cukierek, w napadzie szczodrości, kazał usunąć zwłoki z jego studni.
Wrócił Milczek, a wraz z nim Goblin i Jednooki. Dwaj niżsi czarodzieje wymieniali zgryźliwe uwagi. Jak zwykle. Nie przypominam sobie, o co poszło. To nieważne. Chodziło o samą walkę, a zresztą powody nie zmieniały się od dziesięcioleci.
Kapitan obdarzył ich kwaśnym spojrzeniem, po czym zapytał Porucznika:
 Serce czy Tom?
Serce i Tom były jedynymi godnymi uwagi miastami w Karbie. W Sercu mają króla, który jest sprzymierzeńcem Pani. Ukoronowała go przed dwoma laty, gdy Szept zabiła jego poprzednika. Nie cieszy się on popularnością wśród mieszkańców Karbu. Moim zdaniem, o które nikt mnie nie pytał, powinna się go pozbyć, zanim narobi jej więcej szkody.
Goblin rozpalił ogień. Rankiem panował szczypiący chłód. Uklęknął przed kominkiem, grzejąc sobie palce.
Jednooki pogrzebał za ladą Chłopa i odnalazł dzban piwa, w cudowny sposób nie uszkodzony. Osuszył go jednym pociągnięciem, wytarł twarz, dokonał oględzin sali i mrugnął do mnie.
 Zaczyna się  szepnąłem.
Kapitan podniósł wzrok. -Hę?
 Jednooki i Goblin.
 Aha.  Wrócił do pracy i nie oderwał już wzroku od map ani razu.
Przed małym Goblinem o żabiej gębie, w płomieniach uformowała  się twarz. Nie dostrzegł jej. Oczy miał zamknięte. Spojrzałem na Jednookiego. On również zamknął oko. Twarz miał całą pomarszczoną, zmarszczka na zmarszczce, skrytą w cieniu ronda jego oklapniętego kapelusza. Oblicze w ogniu nabrało szczegółów.
 Co!
Zdumiało mnie to na chwilę. Spoglądająca w moją stronę twarz wyglądała jak oblicze Pani. To jest, jak twarz, którą nosiła Pani ten jeden raz, gdy naprawdę ją widziałem. To było podczas bitwy pod Urokiem. Wezwała mnie, by zdrenować mój umysł w poszukiwaniu informacji na temat spisku wśród Dziesięciu Których Schwytano...  Dreszcz strachu. Żyłem z tym przez lata. Jeśli jeszcze kiedyś mnie przesłucha, Czarna Kompania utraci starszego lekarza i kronikarza.
Posiadam teraz wiedzę, za którą zrównałaby z ziemią całe królestwa.
Twarz w płomieniach wywaliła język, taki jak u salamandry. Goblin pisnął. Podskoczył w górę, łapiąc się za nos, na którym zrobił mu się pęcherz. Jednooki sączył kolejne piwo, zwrócony plecami do swej ofiary. Goblin skrzywił twarz, potarł nos i usiadł z powrotem na miejsce. Jednooki odwrócił się tak, by widzieć go kącikiem oka. Odczekał, aż Goblin zacznie kiwać głową.
To nigdy nie miało końca. Obaj byli już w Kompanii, gdy się zaciągnąłem, Jednooki przynajmniej od stulecia. Jest stary, ale dziarski jak mężczyźni w moim wieku. Może nawet bardziej. Ostatnio brzemię upływającego czasu ciążyło mi coraz mocniej. Aż nazbyt często pogrążałem się w myślach o wszystkim, czego mi brakowało. Mogę się śmiać z wieśniaków i mieszczuchów przykutych przez całe życie do małego skrawka ziemi, podczas gdy ja wędruję po jej powierzchni i oglądam jej cuda, kiedy jednak pójdę do ziemi, nie będzie dziecka, które nosiłoby moje nazwisko, ani rodziny, która przybrałaby po mnie żałobę, nie licząc moich towarzyszy. Nikogo, kto by pamiętał, nikogo, kto ustawiłby nagrobek nad moim chłodnym kawałkiem gruntu. Choć byłem świadkiem wielkich wydarzeń, nie pozostawię po sobie żadnych trwałych osiągnięć poza tymi kronikami.
Cóż za zarozumiałość. Piszę własne epitafium pod przykrywką historii Kompanii. Zauważam u siebie chorobliwą nutę. Muszę na to uważać. Jednooki złożył ręce na ladzie dłońmi w dół, szepnął coś i rozłożył je. Ukazał się paskudny pająk wielkości pięści, z puszystym wiewiórczym ogonem. Niech nikt nie mówi, że Jednooki nie ma poczucia humoru. Pająk zlazł na podłogę, podszedł do mnie i uśmiechnął się czarną twarzą Jednookiego pozbawioną przepaski na oku, po czym pognał w stronę Goblina. Podstawą czarów, nawet tych, które nie opierają się na oszustwie, jest odwrócenie uwagi. Tak też było z pająkiem o puszystym ogonie.
Goblin nie drzemał. Zaczaił się tylko. Gdy pająk się zbliżył, odwrócił się błyskawicznie ze szczapą drewna w ręku. Pająk uskoczył. Goblin walił w podłogę. Na próżno. Jego cel biegał w kółko, chichocząc głosem Jednookiego.
W płomieniach ponownie uformowała się twarz. Jej język wystrzelił ku przodowi. Siedzenie portek Goblina zaczęło się tlić.
 Niech mnie diabli  powiedziałem.
 Co?  zapytał Kapitan, nie podnosząc wzroku. On i Porucznik zajęli odmienne stanowiska w sporze o to, czy Serce, czy też Tom, będzie lepszą bazą dla naszych operacji.
W jakiś sposób wiadomość się rozeszła. Ludzie weszli do środka, by być świadkami najnowszej rundy ich wojny.
 Myślę, że tym razem Jednooki wygra  zauważyłem.
 Naprawdę?  Przez chwilę stary, siwy niedźwiedź zainteresował się sprawą. Jednooki nie pokonał Goblina od lat.
Goblin otworzył żabie usta, wydając z siebie zdumione, gniewne wycie. Tańcząc, uderzył się obiema rękami w tyłek.
 Ty mały wężu!  krzyknął.  Uduszę cię! Wytnę twoje serce i zjem je! Zobaczysz... Zobaczysz...
Zdumiewające. Absolutnie zdumiewające. Goblin nigdy się nie wścieka. Oddaje tylko wet za wet, po czym Jednooki ponownie uruchamia swój pokrętny umysł. Jeśli Goblin wychodzi na remis, Jednooki uważa, że jest do tyłu.
 Zapanujcie nad tym, zanim cała rzecz wyrwie się spod kontroli  powiedział Kapitan.
Elmo i ja weszliśmy między antagonistów. To było niepokojące.
Groźby Goblina były poważne. Jednooki złapał go w chwili, gdy był w złym humorze. Pierwszy raz go takim widziałem.
 Spokojnie  powiedziałem Jednookiemu.
Pohamował się. On również zwietrzył kłopoty. Kilku mężczyzn warknęło. Pozawierano wysokie zakłady. W normalnej sytuacji nikt nie postawiłby nawet miedziaka na Jednookiego. To, że Goblin będzie górą, było pewne. Tym razem jednak prezentował się on kiepsko.
Goblin nie chciał przestać. Nie chciał też grać według zwykłych reguł. Złapał leżący na ziemi miecz i ruszył w stronę Jednookiego.
Nie mogłem się nie uśmiechnąć. Miecz był wielki i złamany, a Goblin tak mały, a przy tym tak zawzięty, że wyglądał jak karykatura. Krwiożercza karykatura. Elmo nie mógł dać sobie z nim rady. Wezwałem gestem pomoc. Ktoś potrafiący szybko myśleć wylał na plecy Goblina wodę. Ten odwrócił się z przekleństwem na ustach i zaczął rzucać śmiercionośny czar.
Kłopoty jak nic. Ruszyło na niego dwunastu mężczyzn. Ktoś wylał następne wiadro wody. To ostudziło temperament Goblina. Gdy uwolniliśmy go od miecza, wyglądał na zawstydzonego. Bojowego, ale zawstydzonego.
Poprowadziłem go z powrotem do kominka i usiadłem przy nim.
 O co chodzi? Co się stało?
Kącikiem oka dostrzegłem Kapitana. Jednooki stał przed nim, odbierając opieprz wysokiej klasy.
 Nie wiem, Konował.  Goblin oklapnął ze wzrokiem wbitym w ogień.  Nagle wszystkiego zrobiło się za dużo. Ta zasadzka dziś w nocy. W kółko to samo. Zawsze jest następna prowincja, wciąż nowi buntownicy. Mnożą się jak robale w krowim placku. Jestem coraz starszy i nie zrobiłem nic, by uczynić świat lepszym. W gruncie rzeczy, jeśli spojrzeć na to wstecz, wszyscy uczyniliśmy go gorszym.  Potrząsnął głową.  To nie
tak. Nie to chciałem powiedzieć. Nie umiem jednak wyrazić tego lepiej.
 To na pewno epidemia.
 Co?
Nic. Myślę na głos.
Elmo. Ja. Goblin. Cała masa ludzi, sądząc z ich zachowania w ostatnim czasie. Coś było nie tak w Czarnej Kompanii. Miałem pewne podejrzenia, nie byłem jednak gotowy do ich analizy. Były zbyt przygnębiające.
 Potrzebne nam jakieś wyzwanie  zasugerowałem.  Od czasów Uroku nie byliśmy zmuszeni do poważnego wysiłku.
Była to półprawda. Operacja, która zmusiłaby nas do poświęcenia wszystkich wysiłków utrzymaniu się przy życiu, mogłaby zaradzić objawom, nie uleczyłaby jednak ich przyczyn. Jako lekarz nie przepadałem zbytnio za leczeniem wyłącznie objawowym.
Możliwe były nie kończące się nawroty. Trzeba było zaatakować samą chorobę.
 Potrzebna nam  powiedział Goblin głosem tak cichym, że niemal niesłyszalnym w trzasku płomieni  sprawa, w którą moglibyśmy uwierzyć.
 Aha  odparłem.  To też.
Z zewnątrz nadbiegły pełne zdumienia i wściekłości krzyki jeńców, którzy odkryli, że mają wypełnić wykopane przez siebie groby.

9. JAŁOWIEC: ZYSKI ZE ŚMIERCI

W miarę upływu dni Szopa czuł coraz większy strach. Musiał zdobyć trochę pieniędzy. Krage rozpuścił wieści, że zamierza uczynić z niego przykład.
Szopa rozpoznał tę taktykę. Krage zamierzał go zastraszyć tak, by oddał mu Lilię. Lokal nie był wart wiele, ale, do diabła, na pewno więcej, niż wynosił dług Szopy. Krage będzie mógł go sprzedać za sumę kilkakrotnie wyższą od tej, którą zainwestował. Lub też zamienić go na boksy dla kurew. A Maron Szopa i jego matka znajdą się na ulicy, gdzie zabójczy śmiech zimy zawyje im prosto w twarz.
Zabij kogoś, powiedział Krage. Obrabuj. Szopa rozważył obie możliwości. Był gotów na wszystko, by zatrzymać Lilię i ochronić matkę.
Gdyby tylko mógł znaleźć prawdziwych klientów! Nie miał nikogo oprócz zatrzymujących się na jedną noc złodziejaszków i kombinatorów. Potrzeba mu było stałych lokatorów, nie zdoła ich jednak znaleźć, jeśli nie wyremontuje lokalu, a tego nie mógł zrobić bez pieniędzy.
Asa wszedł przez drzwi chwiejnym krokiem. Pobladły i przerażony podszedł pośpiesznie do lady.
Znalazłeś już źródło opału?  zapytał Szopa.
Niski mężczyzna potrząsnął głową i przesunął do niego po ladzie dwa gersze.
Nalej mi.
Szopa schował monety do puszki. Nikt nie pytał o pochodzenie pieniędzy. Nie miały one pamięci. Nalał pełną miarkę. Asa sięgnął chciwie ręką.
 O, nie  powiedział Szopa.  Opowiedz mi o tym.
 Daj spokój, Szopa. Zapłaciłem ci.
 Jasne. I dostaniesz, kiedy mi powiesz, czemu jesteś taki nerwowy.
 Gdzie ten Kruk?
 Na górze. Śpi.
Kruk wyszedł gdzieś na całą noc.
Asa zatrząsł się jeszcze trochę.
 Daj mi to wino, Szopa.
 Gadaj.
 W porządku. Capnęli mnie Krage i Czerwony. Chcieli, żebym im opowiedział o Kruku.
W ten sposób Szopa dowiedział się, skąd Asa wziął pieniądze. Próbował sprzedać Kruka.
 Opowiedz mi więcej.
Pytali mnie tylko o niego. '
Co chcieli wiedzieć?
Czy kiedykolwiek wychodzi.
 Dlaczego?
Asa zwlekał z odpowiedzią. Szopa odsunął kubek.
 No dobra. Kazali dwóm facetom go obserwować i oni zniknęli.
Nikt nic nie wie. Krage jest wściekły. Szopa podał mu wino. Asa wychylił je jednym haustem. Oberżysta spojrzał w stronę schodów. Zadrżał. Może nie doceniał Kruka.
 Co Krage mówił o mnie?
Chętnie bym sobie golnął jeszcze jeden kubek, Szopa.
 Dam ci kubkiem, ale po łbie.
Nie potrzebuję cię, Szopa. Nawiązałem kontakty. Mogę spać u Kragego, kiedy tylko będę chciał.
Szopa chrząknął. Jego twarz przybrała wyraz maski.
 Wygrałeś.  Nalał mu wina.
 Ma zamiar wyeliminować cię z interesu, Szopa. Bez względu na koszty. Uznał, że jesteś w zmowie z Krukiem.  Mały, złowieszczy uśmieszek.  Nie może się tylko połapać, skąd nabrałeś na tyle odwagi, żeby mu się postawić.
 To nieprawda. Nie mam nic wspólnego z Krukiem, Asa. Wiesz o tym.
Asa napawał się chwilą.
 Próbowałem to powiedzieć Kragemu, Szopa. Nie chciał mnie słuchać.
Wypij to wino i spływaj, Asa.
 Szopa?  W głosie Asy pojawiło się znajome skomlenie.
 Słyszałeś mnie. Zmiataj. Wracaj do swoich nowych przyjaciół.
Zobaczymy, jak długo będziesz im potrzebny.
Szopa...!
 Wywalą cię z powrotem na ulicę, Asa. Razem ze mną i z mamą. Zmiataj, ty pijawko.
Asa przełknął wino i uciekł z szyją wtuloną w ramiona. Poczuł prawdę słów Szopy. Jego związek z Kragem będzie kruchy i krótkotrwały.
Szopa próbował ostrzec Kruka, lecz ten nie zwrócił na to uwagi. Odkurzał dzbanki, obserwując, jak Kruk gawędzi z Pupilka w absolutnej ciszy języka ringowego. Starał się wyobrazić sobie jakiś sposób na załapanie się do górnego miasta. Z reguły spędzał poranne godziny na gapieniu się na Pupilkę i próbach wykombinowania jakiegoś sposobu, by się do niej dobrać, ostatnio jednak straszliwa groźba znalezienia się na ulicy położyła kres jego zwykłym chuciom.
Z góry dobiegł dźwięk przywodzący na myśl kwik świni, której podrzynano gardło.
 Mamo!  Szopa pognał po schodach, pokonując po dwa stopnie na raz.
Jego matka stała zdyszana w drzwiach dużej sypialni.
 Mamo? Co się stało?
 Tam w środku jest trup.
Serce Szopy zabiło niespokojnie. Wszedł do pokoju. Na najniższej prawej koi przy drzwiach leżał stary mężczyzna.
Wczoraj w sypialni było tylko czterech gości. Sześć gerszy od głowy. Pokój miał sześć stóp szerokości i dwanaście długości. Były tam dwadzieścia cztery prycze w czterech kolumnach po sześć sztuk. Gdy pokój był pełen, Szopa brał dwa gersze za prawo spania polegające na oparciu się o linę przeciągniętą przez środek.
Dotknął staruszka. Skóra była zimna. Nie żył już od wielu godzin.
Kto to był?  zapytała stara Czerwiec.
 Nie wiem.
Szopa przeszukał jego wystrzępione łachmany. Znalazł cztery gersze oraz żelazny pierścień.
 Cholera!
Nie mógł tego zabrać. Stróże zrobią się podejrzliwi, jeśli nic nie znajdą.
 Mamy pecha. To już czwarty sztywny w tym roku.
 Takich mamy klientów, synu. Wszyscy są już jedną nogą w Katakumbach.
Szopa splunął.
 Lepiej wyślę po stróżów.
 Czekał już tak długo, niech zaczeka jeszcze chwilę  odezwał się jakiś głos.
Szopa odwrócił się błyskawicznie. Za jego matką stali Kruk i Pupilka.
 Co?
 On może przynieść rozwiązanie twoich problemów  powiedział Kruk. Pupilka natychmiast zaczęła migać tak błyskawicznie, że Szopa nie mógł zrozumieć nawet jednego znaku na dwadzieścia. Najwyraźniej mówiła Krukowi, żeby czegoś nie robił. Ten nie zwrócił na nią uwagi.
Szopa!  warknęła stara Czerwiec. W jej głosie wyraźnie dźwięczała przestroga.
 Nie przejmuj się, mamo. Ja się tym zajmę. Weź się do swojej roboty.
Czerwiec była ślepa, lecz  gdy pozwalało jej na to zdrowie  wylewała pomyje i wykonywała to, co uchodziło tutaj za pracę pokojówki. Polegało to głównie na trzepaniu pościeli pomiędzy jednym gościem a drugim, by zabić pchły i wszy. Gdy choroba przykuwała ją do łóżka, Szopa sprowadzał swego kuzyna Waldka, który był takim samym obibokiem jak Asa, miał jednak żonę i dzieci. Szopa korzystał z jego usług, gdyż żal mu było tej żony. Zszedł na dół po schodach. Kruk podążył za nim. Wciąż spierał się z Pupilka. Przez chwilę Szopa zastanowił się, czy Kruk ją dyma. To by było cholerne marnotrawstwo fajnego kobiecego ciała, gdyby ktoś tego nie robił. W jaki sposób nieboszczyk z czterema gerszami w kieszeni mógł go uwolnić od Kragego? Odpowiedź: nie mógł. Nie w legalny sposób.
Kruk usiadł na swym zwykłym stołku. Wysypał na stół garść miedziaków.
Wino. Masz też na kubek dla siebie.
Szopa zebrał monety i schował je w swej puszce. Jej zawartość była żałosna. Nie czynił żadnych wydatków. Był zgubiony. Nawet gdyby jego dług u Kragego w cudowny sposób zniknął, nadal byłby zgubiony.
Postawił kubek przed Krukiem i sam usiadł na stołku. Czuł się bardzo stary na swoje lata. Był nieskończenie zmęczony.
Powiedz mi. Ten stary? Kim był? Kim jest jego rodzina?
Szopa wzruszył ramionami.
Po prostu ktoś, kto chciał się schronić przed zimnem. W Koturnie jest takich pełno.
 To fakt.
Szopa zadrżał pod wpływem tonu Kruka.
Czy proponujesz to, co mi się zdaje?
 To znaczy?
 Nie wiem. Na co komu trup? Przecież nawet stróże tylko opychają je w Katakumbach.
Załóżmy, że znajdzie się kupiec?
 To właśnie założyłem.
I?
 Co bym musiał zrobić?
Jego głos ledwie docierał na drugą stronę stołu. Nie potrafił sobie wyobrazić bardziej odrażającej zbrodni. Nawet najmarniejsi ze zmarłych byli otoczeni w mieście szacunkiem większym niż żywi. Trup był przedmiotem świętym. Klauzura stanowiła epicentrum Jałowca.
 Bardzo niewiele. Późną nocą dostarcz zwłoki do tylnych drzwi.
Potrafisz to zrobić?
Szopa skinął słabo głową.
 Dobrze. Skończ wino.
Wypił je jednym łykiem. Wysączył następny kubek, po czym skrzętnie odkurzył swą zastawę. To był zły sen, który zniknie bez śladu.
Wydawało się, że trap nie waży prawie nic, lecz mimo to Szopie trudno było uporać się ze schodami. Za dużo wypił. Przemknął przez pogrążoną w cieniu salę, krocząc z przesadną ostrożnością. Ludzie skupieni przy kominku wyglądali demonicznie w posępnym, czerwonym blasku dogasających węgli.
Gdy wszedł do kuchni, jedna ze stóp staruszka przewróciła garnek. Zamarł. Nic się nie stało. Stopniowo rytm jego serca spowolniał.
Co chwila przypominał sobie, że robi to po to, by jego matka nie musiała zamarznąć na zimowych ulicach.
Uderzył w drzwi kolanem. Natychmiast otworzyły się do wewnątrz.
Szybciej  syknął stojący za nimi cień. Złapał staruszka za nogi i pomógł Szopie załadować go na wóz.
 Co teraz?  wychrypiał przerażony, zdyszany Szopa.
 Idź do łóżka. Rano dostaniesz swoją działkę.
Pełne ulgi westchnienie Szopy omal nie przerodziło się w łzy.
Ile?
Jedną trzecią.
Tylko tyle?
Ja ponoszę całe ryzyko. Tobie już nic nie grozi.
Dobra. Ile to będzie?
 Cena jest zmienna.
Kruk odwrócił się. Szopa zatrzasnął drzwi i oparł się o nie z zamkniętymi oczyma. Co uczynił?
Rozpalił ogień i położył się do łóżka. Leżał w nim i słuchał chrapania matki. Czy się domyśliła? Może nie. Stróże często czekali, aż nadejdzie noc. Powie jej, że wszystko przespała.
Nie mógł zasnąć. Kto wiedział o tej śmierci? Jeśli wiadomość się rozeszła, ludzie będą się zastanawiać. Zaczną podejrzewać to, czego nikt by nie podejrzewał.
A co, jeśli Kruka złapią? Czy inkwizytorzy zmuszą go do mówienia? Wół nawet kamień potrafi skłonić do śpiewania.
Obserwował matkę przez cały ranek. Nie mówiła nic, oprócz monosylab, było to jednak u niej normalne.
Kruk pojawił się zaraz po południu.
 Herbatę i miskę owsianki, Szopa.
Gdy płacił, nie przesunął po ladzie miedziaków.
Szopa wybałuszył oczy. Leżało przed nim dziesięć srebrnych lewa. Dziesięć? Za jednego martwego staruszka? To była jedna trzecia? I Kruk robił to już wcześniej? Musiał być bogaty. Dłonie Szopy stały się wilgotne. Jego umysł zawył na myśl o ewentualnych zbrodniach.
 Szopa?  powiedział cicho Kruk, gdy przyniósł mu zamówioną herbatę i owsiankę.  Nawet o tym nie myśl.
 O czym? 
 O tym, o czym myślisz. Sam wylądowałbyś na wozie.
Stojąca w drzwiach do kuchni Pupilka spojrzała na nich z groźną miną. Przez chwilę Kruk wyglądał na zawstydzonego.
Szopa wśliznął się do zajazdu, który był siedzibą Kragego.
Z zewnątrz lokal wyglądał na równie obskurny jak Lilia. Rozejrzał się bojaźliwie w poszukiwaniu Hrabiego, usiłując nie zwracać uwagi na Asę. Hrabia nie był facetem, który znęcałby się nad nim dla zabawy.
 Hrabia, muszę zobaczyć się z Kragem.
Olbrzym otworzył wielkie, brązowe oczy.
 Po co?
Przyniosłem mu trochę pieniędzy. A conto.
Hrabia dźwignął się do pozycji pionowej.
Dobra. Zaczekaj tutaj.
Oddalił się powoli.
Asa podkradł się do niego.
Skąd wziąłeś forsę, Szopa?
 A skąd ty bierzesz swoją, Asa?  Asa nie odpowiedział.  Nie jest uprzejmie o to pytać. Pilnuj swojego nosa albo trzymaj się z dala ode mnie.
Szopa, myślałem, że jesteśmy przyjaciółmi.
 Próbowałem być dla ciebie przyjacielem, Asa. Dałem ci na- wet miejsce do spania. A ty skumałeś się z Kragem i...
Przez twarz Asy przemknął cień.
 Przykro mi, Szopa. Znasz mnie. Nie myślę za szybko. Czasem robię grupie rzeczy.
Szopa żachnął się. A więc Asa doszedł do nieuniknionego wniosku: Krage wykopie go, gdy tylko załatwi się z Krukiem. Poczuł pokusę, by zdradzić Kruka. Musiał on mieć ukrytą fortunę. Bał się jednak tysiąca różnych rzeczy, a jego gość znajdował się na samym początku tej listy.
 Znalazłem sposób na zdobycie suchych gałęzi z Klauzury  powiedział Asa. Jego twarz rozjaśniła się w wyrazie żałosnego błagania.  Głównie sosnowych, ale zawsze to drewno.
 Z Klauzury?
 To nie jest sprzeczne z prawem, Szopa. W ten sposób się ją oczyszcza.
Na twarzy Szopy pojawił się grymas oburzenia.
 Szopa, to mniej złe niż przeszukać komuś...
Szopa zapanował nad gniewem. Potrzebni mu byli sojusznicy w obozie nieprzyjaciela.
 Opał może być jak pieniądze, Asa. Nie ma pochodzenia.
Asa uśmiechnął się przymilnie.
 Dziękuję ci, Szopa.?
 Szopa!  zawołał Hrabia.
Wezwany zadrżał, przechodząc przez pokój. Ludzie Kragego uśmiechnęli się głupkowato. To się nie uda. Krage go nie wysłucha. To wyrzucanie pieniędzy.
 Hrabia mówi, że masz mi coś do dama a conto  powiedział Krage.
 Ehe.  Jaskinia lichwiarza mogłaby być wyrwana w całości z rezydencji położonej wysoko na zboczu doliny. Szopa był oszołomiony.
Przestań się gapić. Do rzeczy. Lepiej nie dawaj mi garści miedziaków i nie błagaj o odroczenie. Znalazłeś już ciepły zaułek? Twoje opłaty to żart, Szopa.
 Nie żartuję, panie Krage. Daję słowo. Mogę zapłacić ponad połowę należności. Krage uniósł brwi.
 Ciekawe.
Szopa położył przed nim dziewięć srebrnych lewa.
 Bardzo ciekawe.  Krage wbił w Szopę przeszywający wzrok.
 To ponad połowa, wliczając odsetki  wyjąkał Szopa.  Miałem nadzieję, że może to mi pomoże w pana oczach...
 Cisza.  Szopa zamknął usta.  Myślisz, że powinienem zapomnieć, co się wydarzyło?
 To nie była moja wina, panie Krage. Nie prosiłem go... Pan nie wie, jaki jest Kruk.
 Zamknij się!  Krage popatrzył na monety.  Może da się coś załatwić. Wiem, że go do tego nie namówiłeś. Brak ci na to odwagi.
Szopa spojrzał na podłogę, niezdolny zaprzeczyć swemu tchórzostwu.
 Dobra, Szopa. Jesteś stałym klientem. Wracasz do regularnego rozkładu.  Popatrzył na pieniądze.  Wygląda na to, że zapłaciłeś od razu za trzy tygodnie.
 Dziękuję, panie Krage. Naprawdę. Nie wie pan, jak wiele to znaczy...
 Zamknij się. Dobrze wiem, co to znaczy. Zjeżdżaj. Zacznij już zbierać na następną opłatę. To twoje ostatnie odroczenie.
 Tak jest.  Szopa wycofał się. Hrabia otworzył przed nim drzwi.
Szopa! Mogękiedyś chcieć czegoś od ciebie. Przysługa za przysługę. Rozumiesz?
Tak jest.
 Dobra. Idź już.
Szopa wyszedł. Ulga zniknęła. Upadł na duchu. Krage każe mu pomóc w załatwieniu się z Krukiem. Gdy wlókł się do domu, omal się nie rozpłakał. Nic się nigdy nie poprawiało. Cały czas był w pułapce.

10. KARB: NOWA OPERACJA

Tom był typowym przykładem miasta, w jakich ostatnio stacjonowaliśmy. Był mały, brudny i nudny. Trudno było pojąć, po co Pani zadawała sobie trud. Jaki był pożytek z tych odległych prowincji? Czy upierała się, by ugięły przed nią karku po to tylko, by napompować swe ego? Nie było tu nic, co warto by mieć, chyba żeby liczyć władzę nad tubylcami.
Nawet oni patrzyli na swój kraj z niejaką pogardą. Obecność Czarnej Kompanii stanowiła obciążenie dla miejscowych zasobów. Nie upłynął tydzień, nim Kapitan zaczął mówić o przeniesieniu się do Serca i zakwaterowaniu mniejszych oddziałów w wioskach. Nasze patrole rzadko spotykały buntowników, nawet gdy w polowaniu pomagali czarodzieje. Starcie u Chłopa praktycznie wyeliminowało tę plagę.
Szpiedzy Pani donosili nam, że pozostała garstka zdeterminowanych buntowników uciekła do Bębna  jeszcze bardziej posępnego królestwa, które leżało na północnym wschodzie. Podejrzewałem, że Bęben będzie terenem naszej następnej misji.
Pewnego dnia, gdy bazgrałem w tych kronikach, uznałem, że potrzebna mi ocena odległości, którą pokonaliśmy podczas naszej wędrówki na wschód. Gdy poznałem prawdę, byłem przerażony. Tom leżał dwa tysiące mil na wschód od Uroku! Daleko poza granicami imperium takiego, jakim było przed sześciu laty. Wielkie, krwawe podboje Schwytanej Szept ustanowiły linię graniczną na samej krawędzi Równiny Strachu. Przebiegłem myślą listę miast-państw tworzących tę zapomnianą granicę. Mróz, Adę, Łoskot, Stodoły i Rdza, gdzie buntownicy skutecznie opierali się Pani przez całe lata. Wszystko to były wielkie, imponujące miasta, ostatnie tego rodzaju, jakie widzieliśmy. Wciąż jeszcze drżałem na wspomnienie Równiny Strachu.
Przekroczyliśmy ją pod egidą Szept i Piórko, dwóch Schwytanych, czarnych uczennic Pani. Obie o całe rzędy wielkości przewyższały mocą naszych trzech mizernych czarodziejów. Mimo to, nawet wędrując z całymi armiami regularnych żołnierzy Pani, ponieśliśmy tam straty. Jest to nieprzyjazna, surowa kraina, gdzie nie mają zastosowania żadne ze zwyczajnych reguł. Skały mówią, a wieloryby latają. Korale rosną na pustyni. Drzewa chodzą. Najdziwniejsi ze wszystkiego są jednak jej mieszkańcy... ale to nie należy do rzeczy. To tylko koszmar z przeszłości. Koszmar, który wciąż mnie prześladuje, gdy krzyki Pumy i Floty niosą się echem po korytarzach czasu i po raz kolejny nie mogą zrobić nic, by ich ocalić.
 W czym problem?  zapytał Elmo. Wysunął mapę spod moich palców, kręcąc głową na boki.  Wyglądasz, jakbyś zobaczył ducha.
-Wspominam tylko Równinę Strachu.
_ Och. No tak. No więc, wzmocnij się. Masz tu piwo.  Klepnął mnie w plecy.  Hej! Ważniak! Gdzie, u diabła, byłeś?
Pognał przed siebie w pościgu za czołowym opierdalaczem Kompanii. Jednooki przyszedł w chwilę później. Wzdrygnąłem się.
 Jak Goblin?  zapytał cicho. Obaj nie rozmawiali ze sobą od chwili starcia u Chłopa. Spojrzał na mapę. Puste Wzgórza? Interesująca nazwa.
 Zwane też Próżnymi Wzgórzami. Nic mu nie jest. Dlaczego sam tego nie sprawdzisz?
Po diabła? To on zrobił z siebie głąba. Nie potrafi znieść małego żartu...
 Twoje żarty bywają brutalne, Jednooki.
 Aha. Możliwe. Wiesz, co ci powiem? Chodź ze mną.
 Muszę się przygotować do czytania.
Kapitan wymaga ode mnie, bym co miesiąc jednego wieczoru uraczył żołnierzy czytaniem z kronik. W ten sposób dowiadujemy się, skąd przychodzimy, i wspominamy naszych poprzedników w jednostce. Kiedyś znaczyło to bardzo wiele. Czarna Kompania. Ostatnia z Wolnych Kompanii z Khatovaru. Sami bracia. Ścisły związek.
Wspaniałe morale. My przeciwko całemu światu i niech świat lepiej uważa. Jednakże to, co ujawniło się w zachowaniu Goblina, a także w cichej depresji Elma i paru innych, wywierało wpływ na wszystkich.
Elementy zaczynały się rozklejać. Musiałem wybrać dobre czytanie. Z czasów, gdy Kompania była przyparta plecami do muru i ocalała jedynie dzięki wierności swym tradycyjnym cnotom. W ciągu czterystu lat było wiele takich chwil. Potrzebna mi była taka, którą uwiecznił jeden z bardziej natchnionych kronikarzy, obdarzony ogniem niczym prorok Białej Róży przemawiający do potencjalnych rekrutów. Być może potrzebna mi była seria, którą mógłbym czytać przez kilka wieczorów z rzędu.
 Pieprzysz powiedział Jednooki.  Znasz te księgi na wyrywki. Ciągle trzymasz w nich nos. Zresztą mógłbyś wymyślić całą historię, a i tak nikt by się nie połapał.
 Zapewne. A ponadto nikt by się tym nie przejął. Wszystko się psuje, staruszku. Masz rację. Chodźmy zobaczyć Goblina.
Może kroniki wymagały powtórnego odczytania na innym poziomie. Może leczyłem tylko objawy. Kroniki mają dla mnie pewną mistyczną wartość. Może potrafiłbym zidentyfikować chorobę, gdybym zanurzył się w ich tekście, by upolować ją pomiędzy wierszami.
Goblin i Milczek grali w niemą babkę bez użycia dłoni. Muszę przyznać tym drobnym czartom, że choć nie są wielcy, dbają o to, by nie wyjść z wprawy. Goblin prowadził na punkty. Był w dobrym humorze. Skinął nawet głową do Jednookiego.
No proszę. Już po wszystkim. Można było z powrotem wsadzić  zatyczkę do butelek. Jednooki musiał tylko użyć właściwych słów. Ku mojemu zdumieniu nawet go przeprosił. Milczek zasugerował mi za pośrednictwem znaków, byśmy wyszli i pozwolili im na zawarcie pokoju na osobności. Obaj cierpią z powodu nadmiernie wybujałej dumy.
Wyszliśmy na zewnątrz. Zaczęliśmy rozmawiać o dawnych czasach, co robimy często, gdy nikt nie może dojrzeć naszych znaków.
On również był wtajemniczony w sekret, z powodu którego Pani unicestwiłaby całe narody. Pół tuzina innych podejrzewało to ongiś i zapomniało o tym. My wiedzieliśmy na pewno i nie zapominamy nigdy. Gdyby Pani przesłuchała tamtych, pozostałyby jej poważne wątpliwości. Po nas dwóch, w żadnym wypadku. My znaliśmy tożsamość jej najpotężniejszego wroga i przez sześć lat nie uczyniliśmy nic, by ją powiadomić, że wróg ten jest czymś więcej niż tylko fantazją buntowników.
Buntownicy mają skłonność do zabobonów. Uwielbiają proroków, proroctwa i wielkie, dramatyczne przepowiednie przyszłych zwycięstw. To właśnie kierowanie się przepowiednią zapędziło ich
w pułapkę pod Urokiem, co niemal doprowadziło do ich całkowitego wytępienia. Odzyskali potem równowagę, wmawiając sobie, że padli ofiarą fałszywych proroków i proroctw przekazanych im przez łotrów sprytniejszych niż oni. W tym przekonaniu mogli kontynuować swą działalność i wierzyć w jeszcze bardziej nieprawdopodobne rzeczy.
Zabawne było, że okłamywali sami siebie za pomocą prawdy. Byłem być może jedyną osobą poza wewnętrznym kręgiem współpracowników Pani, która wiedziała, że zaprowadzono ich prosto w paszczę śmierci. Z tym, że nieprzyjacielem, który to uczynił, nie była  jak sądzili  Pani, lecz jeszcze większe zło  Dominator, jej niegdysiejszy mąż, którego zdradziła i pozostawiła pochowanego, lecz żywego, w grobie w Wielkim Lesie, na północ od odległego miasta zwanego Wiosłem. Z tego grobu dosięgnął on w subtelny sposób umysłów ludzi wysoko postawionych w kręgach buntowników i nagiął je do swojej woli, w nadziei, że użyje ich do obalenia Pani i spowodowania własnego zmartwychwstania. Nie powiodło mu się, choć pomagało mu w tym zamyśle kilku spośród pierwotnych Schwytanych.
Jeśli wiedział o moim istnieniu, musiałem figurować wysoko na jego liście. Wciąż tam leżał, snując plany. Być może nienawidził mnie, gdyż to ja pomogłem pokonać Schwytanych, którzy go wspierali... To budziło- strach. Sama Pani była wystarczająco nieprzyjemna, Dominator jednak stanowił ciało, którego jej zło było zaledwie cieniem. Tak przynajmniej głosi legenda. Czasami zastanawiam się, dlaczego  jeśli to prawda  ona chodzi po ziemi, a on spoczywa niespokojny w grobie.
Od chwili, gdy odkryłem moc tego, co spoczywa na północy, przeprowadziłem wiele poszukiwań, grzebiąc w mało znanych zapiskach. Za każdym razem ogarniał mnie strach. Dominacja, czasy, w których Dominator naprawdę sprawował władzę, miała woń piekła na ziemi. Wydawało się cudem, że Biała Róża naprawdę go obaliła.
Szkoda, że nie zdołała go zniszczyć. I wszystkich jego sług, łącznie z Panią. Świat nie popadłby wtedy w takie tarapaty, jak dziś. Zastanawiałem się, kiedy skończy się miesiąc miodowy. Pani nie była dotąd taka straszna. Kiedy wreszcie się odpręży, spuści ze smyczy skrytą w sobie ciemność i ożywi grozę przeszłości?
Zastanawiam się też nad występkami przypisywanymi Dominacji. Historię nieodmiennie piszą wychwalający samych siebie zwycięzcy.
Z kwatery Goblina dobiegł krzyk. Milczek i ja spojrzeliśmy przelotnie na siebie, po czym wpadliśmy do środka. Naprawdę się obawiałem, że jeden z nich będzie leżał na podłodze, wykrwawiając się na śmierć. Nie spodziewałem się, że Goblin dostanie ataku, a Jednooki rozpaczliwie będzie się starał go uchronić przed
zrobieniem sobie krzywdy.
 Ktoś nawiązał kontakt  wydyszał Jednooki.  Pomóż mi. Impuls jest silny.
Otworzyłem usta. Kontakt. Nie nawiązywano z nami bezpośredniej łączności od czasu rozpaczliwie szybkich kampanii w czasie, gdy buntownicy zbliżali się do Uroku, całe lata temu. Od tej pory Pani i Schwytani zadowalali się łącznością utrzymywaną za pośrednictwem posłańców.
Atak trwał zaledwie kilka sekund. Tak było z reguły. Potem Goblin rozluźnił z jękiem mięśnie. Upłynie kilka minut, zanim dojdzie do siebie na tyle, by przekazać wiadomość. Wszyscy trzej popatrzyliśmy na siebie nawzajem z twarzami jak u graczy w karty, czując jednak strach.
 Ktoś powinien powiadomić Kapitana  zauważyłem.
 Aha  zgodził się Jednooki. Nie poruszył się. Podobnie Milczek.
 No dobra. Zostałem wybrany.  Wyszedłem. Znalazłem Kapitana zajętego tym, co robił najlepiej. Położył nogi na biurku i chrapał. Obudziłem go i powiedziałem mu.
Westchnął i odezwał się:
 Znajdź Porucznika.
Kapitan poszedł po swe mapowniki. Zadałem mu parę pytań, które zignorował. Pojąłem wskazówkę i wyszedłem. Czy spodziewał się czegoś podobnego? Czy w okolicy nastąpił kryzys? Jak to możliwe, by w Uroku dowiedzieli się o tym przed nami? Głupotą byłoby martwić się, zanim usłyszę, co Goblin ma do powiedzenia.
Porucznik wydawał się nie bardziej zaskoczony niż Kapitan.
 Coś się szykuje?  zapytałem.
 Może. Kurier dostarczył list po tym, jak ty i Cukierek
wyjechaliście do Karbu. Napisano tam, że mogą nas odwołać na zachód. Może to to.
 Na zachód? Naprawdę?
 Aha.
Tyle zawiesistego sarkazmu w jednym słowie! Głupota. Jeśli wybierzemy Urok jako zwyczajowy punkt demarkacyjny między wschodem a zachodem, to Karb leży w odległości ponad dwóch tysięcy mil. Trzy miesiące podróży, w idealnych warunkach. Teren położony pomiędzy nami a Urokiem z pewnością nie był idealny. W niektórych miejscach drogi po prostu nie istniały. Pomyślałem, że sześć miesięcy brzmi zbyt optymistycznie.
Znowu jednak martwiłem się przed faktem. Trzeba zaczekać i zobaczyć, co będzie.
Okazało się, że było to coś, czego nie spodziewali się nawet Kapitan z Porucznikiem.
Oczekiwaliśmy z drżeniem, podczas gdy Goblin brał się z powrotem w karby. Kapitan otworzył mapownik i zaczai szkicować próbną wersję trasy do Mrozu. Narzekał głośno, ponieważ każdy, kto udawał się na zachód, musiał przekroczyć Równinę Strachu. Goblin odchrząknął.
Napięcie rosło. Nie podniósł wzroku. Wiadomość musiała być nieprzyjemna.
 Wezwano nas z powrotem pisnął. To była Pani. Wydawała się zaniepokojona. Pierwszy etap prowadzi do Mrozu. Tam będzie na nas czekał jeden ze Schwytanych. Zabierze nas do Kraju Kurhanów.
Pozostali zmarszczyli brwi. Wymienili zaskoczone spojrzenia.
 Cholera  mruknąłem.  Cholera jasna.
 Co to znaczy, Konował?  zapytał Kapitan.
Nie wiedzieli tego. Nie zwracali uwagi na zagadnienia historyczne.
 Tam jest pochowany Dominator. Tam kiedyś byli pochowani oni wszyscy. To jest w lesie, na północ od Wiosła.
Byliśmy w Wiośle siedem lat temu. Nie było to przyjazne miasto.
 Wiosło!  wrzasnął Kapitan.  Wiosło! To jest dwa tysiące pięćset mil!
 Dodaj jeszcze sto czy dwieście do Kraju Kurhanów.
Wbił wzrok w mapy.
 Świetnie. Po prostu świetnie. To oznacza nie tylko Równinę Strachu, lecz również Puste Wzgórza i Wietrzną Krainę. Fantastycznie, cholera. Jak sądzę, mamy tam dotrzeć za tydzień?
Goblin potrząsnął głową.
Chyba się jej nie śpieszyło, Kapitanie. Była tylko podenerwowana i chciała, żebyśmy ruszyli we właściwym kierunku.
-Czy powiedziała ci po co i dlaczego?
Goblin uśmiechnął się głupkowato.
- Czy Pani kiedykolwiek to robiła? Nie, do diabła.
_ Tak po prostu  mruknął Kapitan.  Jak grom z jasnego nieba. Rozkazuje nam wyruszyć na wycieczkę przez połowę świata.
Uwielbiam to.
Nakazał Porucznikowi rozpocząć przygotowania do wymarszu. To była zła, obłąkana wiadomość, szaleństwo do kwadratu, nie było jednak aż tak źle, jak to przedstawiał. Przygotowywał się już od chwili, gdy kurier dostarczył list. Nie było tak ciężko wyruszyć. Problem w tym, że nikt nie miał na to ochoty. Zachód był znacznie lepszy niż cokolwiek, co poznaliśmy tutaj, ale nie tak znowu świetny, by komukolwiek chciało się iść tak daleko. Mogła chyba wezwać jakąś bliższą jednostkę?
Jesteśmy ofiarami własnej kompetencji. Zawsze wysyła nas tam, gdzie zanosi się na najcięższą przeprawę. Wie, że poradzimy sobie jak nikt inny.
Cholera i jeszcze raz cholera.

11. JAŁOWIEC: NOCNA ROBOTA

Szopa dał Kragemu tylko dziewięć z dziesięciu lewa. Za monetę, którą sobie zatrzymał, nabył opał, wino i piwo, by uzupełnić zapasy. Potem inni wierzyciele poczuli woń jego powodzenia. Niewielki wzrost obrotów w niczym mu nie pomógł. By spłacić Kragemu następną ratę, musiał pożyczyć pieniądze od lichwiarza imieniem Gilbert.
Stwierdził, że pragnie, by ktoś umarł. Następnych dziesięć lewa dałoby mu realną szansę na przetrwanie zimy.
To była ciężka zima. Żadnego ruchu w porcie. W Koturnie nie było pracy. Jedynym szczęśliwym wydarzeniem, jakie spotkało Szopę, była obecność Asy, który przynosił opał, gdy tylko zdołał się wyrwać od Kragego, w żałosnej próbie kupienia sobie przyjaciela.
Przyszedł z naręczem i powiedział mu na osobności:
 Lepiej uważaj, Szopa. Krage usłyszał, że pożyczasz od Gilberta.  Szopa poszarzał.  Ma ugadanego kupca na Lilię. Zbieraj już panienki.
Szopa skinął głową. O tej porze roku sutenerzy zwykli rekrutować zrozpaczone kobiety. Gdy lato przyniesie ze sobą marynarzy, będą zaprawione do zawodu.
 Sukinsyn. Pozwolił mi myśleć, że mi poluzuje. Powinienem był wiedzieć lepiej. W ten sposób dostanie i moje pieniądze, i mój lokal. Sukinsyn.
 No więc, ostrzegłem cię.
Aha. Dziękuję ci, Asa.
Data następnej płatności nadciągnęła z nieuchronnością lawiny.
Gilbert odmówił mu kolejnej pożyczki. Pomniejsi wierzyciele oblegali Lilię. Krage kierował ich do Szopy.
Ten postawił Krukowi kolejkę.
 Mogę się przysiąść?
Przez wargi Kruka przemknął cień uśmiechu.
 To twój lokal. Nie byłeś ostatnio dla mnie miły, Szopa.
 To nerwy  skłamał karczmarz. Kruk drażnił jego sumienie.
  Martwią mnie długi.
Kruk rozszyfrował jego wymówkę.
 Myślisz, że może mógłbym ci pomóc?
 Tak  niemal jęknął Szopa.
Kruk zaśmiał się cicho. Szopie zdawało się, że usłyszał nutę triumfu.
 W porządku, Szopa. Dziś w nocy?
Szopa wyobraził sobie, jak jego matkę odwożą stróże. Zapanował nad obrzydzeniem do samego siebie.
 Dobra.
 W porządku. Tym razem jednak będziesz pomocnikiem, nie wspólnikiem  powiedział Kruk, a Szopa przełknął ślinę i skinął głową.
  Połóż staruszkę spać, a potem wróć na dół. Zrozumiałeś?
 Tak  wyszeptał Szopa.
Dobrze. Teraz idź sobie. Drażnisz mnie.
Tak jest.
Szopa odszedł. Przez resztę dnia nie mógł spojrzeć nikomu w oczy.
Przenikliwy wiatr zawodził wzdłuż doliny portowej, upstrzony płatkami śniegu. Szopa skulił się żałośnie. Siedzenie wozu pod nim przypominało bryłę lodu. Pogoda się pogarszała.
Czemu dzisiaj?  zapytał.
 To najlepszy czas.  Kruk szczękał zębami.  Wątpliwe, żeby ktoś nas zauważył.
Skręcił w uliczkę Sklepikarza, od której odchodziły niezliczone wąskie zaułki.
To są dobre tereny łowieckie. Przy tej pogodzie wczołgują się w zaułki i mrą jak muchy.
Szopa zadrżał. Był na to za stary. Dlatego jednak się tu znalazł. Po to, by nie musieć stawić czoła takiej pogodzie każdej nocy.
Kruk zatrzymał wóz.
Sprawdź to przejście.
Stopy Szopy zaczęły go boleć w tym samym momencie, gdy postawił na nich swój ciężar. To dobrze. Przynajmniej coś czuł. Nie były odmrożone.
W zaułku było niewiele światła. Kierował się raczej dotykiem niż wzrokiem. Znalazł pod nawisem jedną postać, ta jednak poruszyła się i mruknęła. Szopa uciekł.
Dotarł do wozu w chwili, gdy Kruk zwalał coś na niego. Odwrócił wzrok. Chłopiec nie mógł mieć więcej niż dwanaście lat. Kruk ukrył ciało pod słomą.
 To jest jeden. W taką noc, jak ta, powinniśmy uzbierać pełen wóz.
Szopa stłumił protesty i usiadł z powrotem na miejsce. Pomyślał o swej matce. Nie przeżyłaby nawet jednej nocy w takich warunkach.
W następnym zaułku znalazł swego pierwszego trupa. Staruszek przewrócił się i zamarzł, gdyż nie był w stanie się podnieść. Z bólem serca Szopa zaciągnął ciało do wozu.
 To będzie dobra noc  zauważył Kruk.  Nie mamy konkurencji. Stróże nie wyjdą w taką pogodę.  Ciszej dodał:  Mam nadzieję, że zdołamy dotrzeć do wzgórza.
Później, gdy przenieśli się do dzielnicy portowej i obaj znaleźli już przy kolejnym trupie, Szopa zapytał:
Dlaczego to robisz?
 Ja też potrzebuję pieniędzy. Muszę odbyć drugą podróż. W ten sposób zdobędę ich dużo, szybko i bez większego ryzyka.
Szopa uważał, że ryzyko było znacznie większe, niż Kruk chciał przyznać. Mogli zostać rozerwani na dwoje.
 Nie jesteś z Jałowca, prawda?
 Z południa. Jestem marynarzem z rozbitego statku.
Szopa nie uwierzył w to. Akcent Kruka, choć słaby, całkowicie zaprzeczał jego słowom. Zabrakło mu jednak odwagi, by nazwać go kłamcą i domagać się prawdy.
Kontynuowali konwersację, z przerwami. Szopa nie dowiedział się nic więcej o pochodzeniu Kruka bądź jego motywach.
 Idź tam  powiedział mu Kruk.  Ja sprawdzę tutaj. To już ostatni postój, Szopa. Mam dosyć.
Szopa skinął głową. Pragnął, by ta noc wreszcie się skończyła. Ku własnemu obrzydzeniu zaczął patrzeć na mieszkańców ulic jak na przedmioty i nienawidzić ich za to, że umierali w tak cholernie niewygodnych miejscach.
Usłyszał cichy okrzyk i odwrócił się szybko. Kruk znalazł jednego.
To wystarczy. Pobiegł do wozu.
Kruk siedział na koźle i czekał. Szopa wdrapał się na wóz i skulił, odwracając twarz od wiatru. Kruk pogonił muły.
Wóz znajdował się już w połowie długości mostu przebiegającego
 nad portem, gdy Szopa usłyszał jęk.
 Co to?  Jedno z ciał się poruszało!  Och, O, cholera, Kruk...
 I tak umrze.
Szopa skulił się ponownie i wbił wzrok w budynki na pomocnym wybrzeżu. Pragnął się spierać, walczyć, zrobić cokolwiek, co zaprzeczyłoby jego udziałowi w tym akcie okrucieństwa.
Podniósł wzrok w godzinę później i nie rozpoznał nic wokół siebie.
Po obu stronach drogi, w znacznych odległościach od siebie stały nieliczne wielkie domy. Ich okna były ciemne.
Gdzie jesteśmy?
 Prawie na miejscu. Jeszcze pół godziny, chyba że droga będzie zbyt śliska.
Szopa wyobraził sobie, jak wóz wpada w poślizg i ląduje w rowie.
Co wtedy? Porzucić wszystko w nadziei, że nikt nie zdoła odnaleźć właścicieli wozu? Obrzydzenie ustąpiło miejsca strachowi.
Nagle zdał sobie sprawę, gdzie się znajdują. Tam na górze nie było nic poza tym przeklętym czarnym zamkiem.
Kruk...
O co chodzi?
Jedziesz w stronę czarnego zamku.
A ty sądziłeś, że dokąd się wybieramy?
Tam mieszkają ludzie?
 Tak. W czym tkwi problem?
Kruk był cudzoziemcem. Nie potrafił zrozumieć, jaki wpływ czarny zamek wywierał na Jałowiec. Ludzie, którzy zbytnio się do niego zbliżali, znikali. Jałowiec wolał udawać, że zamek nie istnieje.
Szopa wyjąkał swe obawy. Kruk wzruszył ramionami.
 To dowód na waszą ignorancję.
Oberżysta dostrzegł poprzez śnieg ciemny kształt zamku. Na grzbiecie wzgórza droga była mniej stroma, lecz wiatr bardziej gwałtowny. Zrezygnowany mruknął:
 Skończmy już z tym.
Z kształtu wyodrębniły się blanki, wieże i baszty. Nigdzie nie było widać żadnego kształtu światła. Kruk zatrzymał się przed wysoką bramą i podszedł do niej na piechotę. Uderzył ciężką kołatką. Szopa skulił się w nadziei, że odpowiedzi nie będzie.
Brama otworzyła się natychmiast. Kruk wdrapał się na siedzenie i krzyknął:
 Jazda, muły!
 Nie wjeżdżasz chyba do środka?
 Czemu nie?
 Hej, nie ma mowy. Nie.
 Zamknij się, Szopa. Chcesz dostać forsę, to pomóż mi wyładować.
Szopa zdusił jęk. Tego się nie spodziewał.
Kruk wjechał przez bramę, skręcił w prawo i zatrzymał pod szerokim sklepieniem. Pojedyncza latarnia toczyła bój z ciemnością wypełniającą przejście. Kruk zeskoczył z wozu. Szopa podążył za nim, z nerwami napiętymi jak postronki. Ściągnęli ciała z wozu i przerzucili je na pobliskie kamienne płyty. Następnie Kruk powiedział:
 Wracaj na wóz. Trzymaj gębę na kłódkę.
Jedno z ciał poruszyło się. Szopa chrząknął. Kruk uszczypnął go brutalnie w nogę.
 Zamknij się.
Pojawiła się przypominająca cień postać. Była wysoka, chuda, ubrana w czarne, luźne pantalony oraz koszulę z kapturem. Przypatrywała się przez chwilę każdemu z ciał. Wyglądała na zadowoloną.
Zwróciła się w stronę Kruka. Szopa dostrzegł przez moment twarz złożoną z samych ostrych kątów i cieni, połyskującą, oliwkową i zimną, z parą lśniących łagodnie oczu.
Trzydzieści. Trzydzieści. Czterdzieści. Trzydzieści. Siedemdziesiąt  powiedziała.
 Trzydzieści. Trzydzieści. Pięćdziesiąt. Trzydzieści. Sto  odparł Kruk.
Czterdzieści. Osiemdziesiąt.
Czterdzieści pięć. Dziewięćdziesiąt.
Czterdzieści. Dziewięćdziesiąt.
 Zgoda.
Oni się targowali! Kruk nie był zainteresowany w użeraniu się o staruszków. Wysoka istota nie chciała dać więcej za chłopca.
Umierający człowiek mógł jednak podlegać negocjacjom.
Szopa obserwował, jak wysoka istota odliczała monety u stóp trupów. To była cholerna fortuna! Dwieście dwadzieścia sztuk srebra!
Mając tyle mógłby zburzyć Lilię i wybudować nowy lokal. Mógłby w ogóle wynieść się z Koturnu.
Kruk wsypał monety do kieszeni płaszcza. Wręczył Szopie pięć.
 To wszystko?
 Czy to nie dobra zapłata za jedną noc pracy?
To była dobra zapłata za miesiąc pracy, a nawet więcej. Ale dostać tylko pięć z...
 Poprzednim razem byliśmy wspólnikami  powiedział Kruk, wskakując na kozioł.  Może jeszcze nimi będziemy. Tej nocy jednak byłeś wynajętym pomocnikiem. Kapujesz?
W jego głosie zabrzmiał twardy ton. Szopa skinął głową. Osaczyły go nowe lęki.
Kruk wycofał wóz. Szopę przeszył nagły dreszcz. Łuk, pod którym przejeżdżali, był gorący jak piekło. Zadrżał, czując głód obserwującego ich stwora. Minęli ciemny, szklisty, pozbawiony spoin kamień.
Mój Boże!  westchnął, gdy spojrzał do wnętrza. Dostrzegł tam kości, fragmenty kości, ciała, kawałki ciał, wszystkie zawieszone, jak gdyby unosiły się w nocy. Gdy Kruk zawrócił w stronę bramy, ujrzał wpatrującą się w nich twarz.  Co to za miejsce?
 Nie wiem, Szopa. Nie chcę wiedzieć. Obchodzi mnie tylko jedno: oni dobrze płacą. Potrzebne mi pieniądze. Mam przed sobą długą podróż.

12. KRAJ KURHANÓW

Schwytany zwany Kulawcem spotkał Kompanię w Mrozie. Spędziliśmy w drodze sto czterdzieści sześć długich i ciężkich dni, pełnych harówki. Ludzie i zwierzęta posuwali się naprzód raczej z przyzwyczajenia niż z ochoty. Jednostka w dobrym stanie, taka jak nasza, może pokonać pięćdziesiąt, a nawet sto mil w ciągu dnia, jeśli wypruwasz z siebie flaki, ale nie dzień za dniem, tydzień za tygodniem i miesiąc za miesiącem po niewiarygodnie nędznych drogach. Mądry dowódca nie forsuje ludzi podczas długiego marszu. Dni dodają się do siebie, a każdy z nich zostawia za sobą osad zmęczenia, aż ludzie zaczynają padać, jeśli tempo jest zbyt mordercze.
Biorąc pod uwagę, jakie obszary pokonaliśmy, osiągnęliśmy cholernie dobry czas. Pomiędzy Tomem i Mrozem leżą góry, w których mieliśmy szczęście, jeśli udało się nam pokonać pięć mil w ciągu dnia, pustynie, po których musieliśmy się błąkać w poszukiwaniu wody, oraz rzeki, na których sforsowanie przy użyciu prowizorycznych tratw potrzeba nam było całych dni.
Mieliśmy szczęście, że dotarliśmy do Mrozu, straciwszy jedynie dwóch ludzi.
Kapitan lśnił blaskiem wielkiego wyczynu  do chwili, gdy wezwał go gubernator wojskowy. Gdy wrócił, zebrał wszystkich oficerów oraz starszych podoficerów.
 Złe wieści  oznajmił.  Pani wysyła Kulawca, by przeprowadził nas przez Równinę Strachu. Nas i karawanę, której będziemy eskortą.
Zareagowaliśmy po grubiańsku. Między Kompanią a Kulawcem nagromadziła się zła krew.
 Kiedy wyruszamy, Kapitanie?  zapytał Elmo.
Potrzebny nam był odpoczynek. Rzecz jasna, nic takiego nam nie obiecano, a Pani i Schwytani najwyraźniej nie zdają sobie sprawy z ludzkich słabości, niemniej jednak...
 Nie podano czasu. Nie rozleniwiajcie się. Kulawca jeszcze tu nie ma, ale może pokazać się jutro.
Jasne. Dzięki latającym dywanom, których używają Schwytani, mogą oni dotrzeć wszędzie w ciągu kilku dni.
 Miejmy nadzieję, że inne zajęcia powstrzymają go przez jakiś czas  mruknąłem.
Nie miałem ochoty ponownie się z nim spotykać. W przeszłości narażaliśmy mu się wielokrotnie. Przed Urokiem współpracowaliśmy ściśle ze Schwytanym zwanym Duszołapem. Użył on nas w kilku planach mających na celu zdyskredytowanie Kulawca zarówno ze względu na starą wrogość, jak i dlatego, że w tajemnicy pracował dla Dominatora. Pani dała się nabrać. Omal nie zniszczyła Kulawca, lecz ostatecznie zrehabilitowała go i przywołała z powrotem celem wykorzystania w ostatniej bitwie.
Dawno, dawno temu, gdy rodziła się Dominacja, na całe stulecia przed założeniem imperium Pani, Dominator przemógł swych najpotężniejszych rywali i zmusił ich do służenia sobie. Zgromadził w ten
sposób dziesięć czarnych charakterów, znanych wkrótce jako Dziesięciu Których Schwytano. Gdy Biała Róża podniosła świat do buntu przeciw niegodziwości Dominatora, Dziesięciu zostało pochowanych razem z nim. Nie potrafiła zniszczyć całkowicie żadnego z nich.
Stulecia pokoju pozbawiły świat woli niezbędnej, by zachować czujność. Ciekawski czarodziej spróbował nawiązać kontakt z Panią.
Ta, manipulując nim, doprowadziła do swego uwolnienia. Dziesięciu wstało z grobu wraz z nią. Po upływie pokolenia wspólnie wykuli nowe mroczne imperium. Po dwóch pokoleniach wdali się w walkę z buntownikami, których prorocy zgadzali się co do tego, że Biała Róża narodzi się po raz wtóry, by poprowadzić ich do ostatecznego zwycięstwa.
W pewnym momencie wyglądało na to, że buntownicy zwyciężą.
Nasze armie poszły w rozsypkę. Prowincje upadły. Schwytani toczyli wojnę pomiędzy sobą, niszcząc się nawzajem. Dziewięciu z Dziesięciu zginęło. Pani zdołała Schwytać trzech buntowniczych przywódców, by częściowo uzupełnić swoje straty  Piórko, Podróż i Szept. Ta ostatnia była zapewne największym generałem od czasów Białej Róży.
Dała nam niezłą szkołę, zanim ją Schwytano.
Prorocy Białej Róży przepowiedzieli wszystko trafnie, z wyjątkiem przebiegu ostatniej bitwy. Wierzyli, że poprowadzi ich ponownie narodzona Biała Róża. Tak się nie stało. Nie znaleźli jej na czas.
Żyła już wtedy. Była jednak po naszej stronie frontu, nieświadoma tego, czym jest. Dowiedziałem się o tym. To ta wiedza sprawia, że moje życie nie będzie miało żadnej wartości, jeśli podda się mnie przesłuchaniu.
 Konował!  warknął Kapitan.  Obudź się!
Wszyscy spojrzeli na mnie, zastanawiając się, jak mogłem pogrążyć się w marzeniach podczas przemowy Kapitana.
 Słucham?
 Nie słyszałeś mnie?
 Nie, Kapitanie.
Zaprezentował swe najwspanialsze niedźwiedzie spojrzenie spode
łba.
 To słuchaj. Bądź przygotowany do podróży latającym dywanem w chwili, gdy przybędzie Schwytany. Możesz zabrać maksimum pięćdziesiąt funtów bagażu.
Dywanem? Schwytany? Co to, u diabła? Rozejrzałem się wokół.
Niektórzy z ludzi uśmiechali się. Innym było mnie żal.
 Po co?  zapytałem.
Pani chce, żebyśmy wysłali dziesięciu ludzi do pomocy Szept i Piórko w Kraju Kurhanów  wyjaśnił cierpliwie Kapitan.  Nie wiem, co mają robić. Ty jesteś jednym z tych, których wybrała.
Dotknięcie strachu.
Dlaczego ja?
To były ciężkie czasy, gdy byłem jej pupilkiem.
Może wciąż jeszcze cię kocha. Po tych wszystkich latach.
 Kapitanie...
 Dlatego, że tak kazała, Konował.
 To chyba wystarczający powód. Na pewno nie mogę się sprzeciwiać. Kto jeszcze?
Słuchaj uważnie, to będziesz wszystko wiedział. Będziesz się o to martwić później. Teraz mamy inne sprawy na głowie.
Szept przybyła do Mrozu przed Kulawcem. Wrzuciłem swój tłumok na pokład jej latającego dywanu. Pięćdziesiąt funtów. Resztę zostawiłem pod opieką Jednookiego i Milczka. Dywan nazywano tak jedynie przez grzeczność, dlatego że jest to tradycyjne określenie. W rzeczywistości stanowi go kawałek ciężkiego materiału rozciągniętego na drewnianej ramie, która stojąc na ziemi, ma stopę wysokości. Moimi towarzyszami podróży byli Elmo, który miał dowodzić naszym zespołem, oraz Ważniak. Ważniak to leniwy sukinsyn, ale potrafi ostro rąbać mieczem.
Nasz ekwipunek, plus dodatkowe sto funtów należące do ludzi, którzy mieli podążyć za nami później, spoczywał na samym środku dywanu. Rozdygotani Elmo i Ważniak przywiązali się do swych miejsc w tylnych narożnikach. Mnie przypadł lewy przedni róg. Szept usiadła w prawym. Byliśmy opatuleni tak mocno, że niemal nie mogliśmy się ruszać. Szept powiedziała, że polecimy szybko i wysoko. Temperatura w górze będzie niska.
Drżałem równie mocno jak Elmo i Ważniak, choć latałem już dywanami. Uwielbiałem widoki, lecz przerażało mnie poczucie spadania łączące się z lotem, a także Równina Strachu, gdzie niezwykłe, straszliwe stwory krążą po górnych warstwach atmosfery. 
Wszyscy skorzystaliście z latryny?  spytała Szept.  To będzie długi lot.
Nie wspomniała o możliwości, że możemy opróżnić nasze pęcherze ze strachu, co zdarzało się niektórym tam w górze. Jej głos był chłodny i melodyjny, jak u tych kobiet, które zapełniają wam ostatnie chwile snu przed przebudzeniem. Jej wygląd jednak zadawał głosowi kłam.
W każdym calu wyglądała na twardą, starą wojowniczkę, którą była.
Przyjrzała mi się, niewątpliwie przypominając sobie nasze wcześniejsze spotkanie w Lesie Chmury. Kruk i ja czekaliśmy w zasadzce w miejscu, gdzie miała się spotkać z Kulawcem, by go przeciągnąć na stronę buntowników. Zasadzka się udała. Kruk załatwił Kulawca, a ja złapałem Szept. Następnie nadeszli Duszołap i Pani, którzy zakończyli sprawę. Szept stała się pierwszym nowym Schwytanym od czasów Dominacji.
Czarodziejka mrugnęła.
Napięta tkanina uderzyła mnie w zadek. Wzbiliśmy się w górę szybko.
Podróż przez Równinę Strachu drogą powietrzną była szybsza, lecz i tak wywierała druzgocące wrażenie. Powietrzne wieloryby kręciły się po naszej trasie. Śmigaliśmy pomiędzy nimi. Były zbyt wolne, by dotrzymać nam kroku. Z ich grzbietów wzbijały się turkusowe stwory przypominające manty, które trzepotały niezgrabnie skrzydłami, łapały prądy wstępujące, wznosiły się ponad nas, po czym opadały w dół jak nurkujące orły, rzucając nam wyzwanie, gdyż pogwałciliśmy ich powietrzne terytorium. Nie byliśmy w stanie ich prześcignąć, z łatwością jednak mogliśmy wspiąć się wyżej niż one.
Niemniej jednak nie mogliśmy wznieść się wyżej niż wieloryby. Na pewnej wysokości powietrze staje się zbyt rzadkie dla ludzi. Powietrzne wieloryby mogły się wzbić jeszcze o milę wyżej, stając się platformami, z których atakowały manty.
Byty tam też inne latające stwory, mniejsze i nie tak niebezpieczne, lecz nieustępliwie zajadłe. Mimo to przedostaliśmy się. Gdy dochodziło do ataku manty, Szept pokonywała ją za pomocą swej sztuki magicznej.
Aby tego dokonać, rezygnowała z panowania nad dywanem.
Spadaliśmy, poza kontrolą, aż do chwili, gdy odegnała mantę. Udało mi się nie utracić śniadania, lecz tylko z najwyższym trudem. Nie 
pytałem o to Elma i Ważniaka, gdyż doszedłem do wniosku, że mogą nie chcieć się przyznać do utraty godności.
Szept nie atakowała jako pierwsza. To jest pierwsza zasada przeżycia na Równinie Strachu. Nie atakuj pierwszy. Jeśli to uczynisz, załatwisz sobie coś więcej niż tylko pojedynek. Każdy z tamtejszych potworów ruszy na ciebie.
Pokonaliśmy równinę bez szkody, jak to na ogół się dzieje podczas lotu dywanem, po czym gnaliśmy przed siebie cały dzień, a potem noc. Skręciliśmy na północ. Powietrze stało się chłodniejsze. Szept zniżyła lot i zwolniła prędkość. Ranek zastał nas nad Forsbergiem, gdzie stacjonowała Kompania, gdy dopiero od niedawna była w służbie Pani. Elmo i ja gapiliśmy się w dół ponad krawędzią.
W pewnej chwili wskazałem palcem i krzyknąłem:
 Tam jest Rozdanie!
Przez krótki czas broniliśmy tej fortecy. Następnie Elmo wskazał w drugą stronę. Leżało tam Wiosło, gdzie wykręciliśmy buntownikom parę fajnych, krwawych numerów, a jednocześnie zasłużyliśmy sobie
na nieprzyjaźń Kulawca. Szept leciała tak nisko, że mogliśmy rozróżnić twarze na ulicach. Miasto nie wyglądało na bardziej przyjazne niż osiem lat temu.
Minęliśmy je i polecieliśmy dalej ponad wierzchołkami drzew Wielkiego Lasu, prastarej dziewiczej puszczy, w której Biała Róża prowadziła swe kampanie przeciw Dominatorowi. Koło południa Szept zwolniła lot. Opuściliśmy się nad rozległy obszar, na którym ongiś las wykarczowano. Grupa pagórków w centrum zdradziła ślad ludzkiej działalności, choć teraz kurhany były prawie niemożliwe do rozpoznania.
Szept wylądowała na ulicy miasta, które w większej części zamieniło się już w ruinę. Doszedłem do wniosku, że jest ono siedzibą Wiecznej Straży, której zadaniem jest niedopuszczenie do żadnych machinacji z Krajem Kurhanów. Dobrze spełniała ona swą misję, dopóki nie zdradziła jej panująca wokół apatia.
Wskrzesicielom otworzenie Kraju Kurhanów zajęło trzysta siedemdziesiąt lat, a nawet wtedy nie osiągnęli tego, czego pragnęli. Pani powróciła, wraz ze Schwytanymi, lecz Dominator pozostał w łańcuchach.
Pani doszczętnie wykorzeniła ruch wskrzesicieli. Ładna nagroda, nie?
Garstka ludzi wyszła z budynku wciąż znajdującego się w dobrym stanie. Podsłuchiwałem ich rozmowę z Szept, lecz zrozumiałem tylko kilka słów.
Pamiętasz jeszcze forsberski?  zapytałem Elma, starając się wytrząsnąć sztywność ze swych mięśni.
 Wróci do mnie. Chcesz obejrzeć Ważniaka? Nie wygląda najlepiej.
Nic mu nie było. Przestraszył się tylko. Potrzeba było dłuższej chwili, by go przekonać, że jesteśmy z powrotem na ziemi. Tubylcy, potomkowie strażników, którzy obserwowali Kraj Kurhanów od stuleci, zaprowadzili nas na nasze kwatery. Miasto przywracano do życia. Byliśmy zwiastunami całej hordy świeżej krwi.
Następnym kursem Szept, w trzy dni później, przybył Goblin wraz z dwójką naszych najlepszych żołnierzy. Powiedzieli nam, że Kompania opuściła już Mróz. Zapytałem, czy wygląda na to, że Kulawiec żywi do nas pretensję.
 Nie zauważyłem tego  odparł Goblin.  Ale to nic nie oznacza.
Faktycznie nie oznaczało.
Ostatnia czwórka przybyła w trzy dni później. Szept przeniosła się na naszą kwaterę. Tworzyliśmy coś w rodzaju jej straży przybocznej, spełniającej też funkcję oddziału policyjnego. Poza pilnowaniem jej mieliśmy za zadanie nie dopuścić, by nieupoważnione osoby zbliżały się do Kraju Kurhanów.
Pojawiła się Schwytana imieniem Piórko, która sprowadziła ze sobą własną straż przyboczną. Specjaliści zdecydowani zbadać Kraj Kurhanów przybyli wraz z batalionem robotników wynajętych
w Wiośle, którzy usunęli odpadki i wykarczowali zarośla, odsłaniając właściwy Kraj Kurhanów. Wejście do niego bez odpowiedniej osłony oznaczało powolną, bolesną śmierć. Ochronne czary pozostawione przez Białą Różę nie zniknęły wraz ze zmartwychwstaniem Pani, która dodała do nich własne. Myślę, że przeraża ją myśl, iż Dominator wyrwie się na wolność.
Przybył Schwytany Podróż, który przyprowadził ze sobą własnych żołnierzy. Wystawił posterunki w Wielkim Lesie. Schwytani na zmianę odbywali powietrzne patrole. My, słudzy, obserwowaliśmy siebie nawzajem z równą uwagą jak resztę świata.
Szykowało się coś wielkiego. Nikt tego nie powiedział, było to jednak oczywiste. Pani najwyraźniej przewidywała próbę wyrwania się.
Spędzałem wolny czas na studiowaniu zapisków Straży, zwłaszcza z czasów, gdy mieszkał tu Bomanz. Spędził on w mieście garnizonowym czterdzieści lat, w przebraniu poszukiwacza starożytności, zanim spróbował nawiązać kontakt z Panią i niechcący ją uwolnił. Intrygował mnie. Nie dało się jednak wygrzebać wiele na jego temat, a nieliczne istniejące relacje były podkoloryzowane. Pewnego razu wpadły mi w ręce jego osobiste zapiski, na które natknąłem się przypadkowo niedługo przed Schwytaniem Szept.
Oddałem je jednak naszemu ówczesnemu mentorowi, Duszołapowi, który miał je przekazać do Wieży. Duszołap zatrzymał je dla własnych celów, a potem wróciły do mnie podczas bitwy pod Urokiem, gdy Pani i ja ścigaliśmy zdrajcę-Schwytanego. Nie wspomniałem o nich nikomu, poza przyjacielem o imieniu Kruk, który zdezerterował, by chronić dziecko uważane przez niego za nowe wcielenie Białej Róży. Gdy trafiła mi się okazja do zabrania papierów z miejsca, w którym je ukryłem, już ich tam nie było. Przypuszczam, że Kruk zabrał je ze sobą. Często się zastanawiam, co się z nim stało. Twierdził, iż zamierza uciec tak daleko, że nikt go nigdy nie znajdzie. Nie obchodziła go polityka. Chciał po prostu ocalić dziecko, które kochał. Był zdolny posunąć się do wszystkiego, by chronić Pupilkę. Przypuszczam, że sądził, iż te papiery mogą któregoś dnia stać się dla niego polisą ubezpieczeniową.
W dowództwie Straży wisi dwanaście obrazów namalowanych przez dawnych członków garnizonu. Większość z nich przedstawia
Kraj Kurhanów. Wyglądał on w swoim czasie wspaniale. Składał się z centralnego Wielkiego Kurhanu położonego na osi północ-południe, kryjącego Dominatora i jego Panią. Wokół wznosiła się wielka, usypana z ziemi gwiazda, górująca ponad równiną i otoczona głęboką, wypełnioną wodą fosą. Na wierzchołkach tej
gwiazdy stały mniejsze kurhany, gdzie pogrzebano pięciu z Dziesięciu Których Schwytano. Krąg wznoszący się ponad gwiazdę łączył ze sobą jej wewnętrzne wierzchołki i tam, przy każdym z nich, stał kolejny kurhan, zawierający następnego Schwytanego. Każdy z nich otaczał chary i fetysze. W środku wewnętrznego kręgu, wokół Wielkiego Kurhanu, ciągnęły się szeregi dodatkowych środków obronnych. 
Ostatnim z nich był owinięty wokół kurhanu smok trzymający ogon w paszczy. Późniejszy obraz, namalowany przez naocznego świadka, przedstawia smoka miotającego ogień na okolicę, w noc zmartwychwstania Pani. Bomanz idzie prosto w płomienie.
Znalazł się pomiędzy wskrzesicielami a Panią i wszyscy oni nim manipulowali. Jego przypadkowa wpadka była dla nich długo oczekiwanym wydarzeniem.
Zapiski podają, że żona Bomanza ocalała. Mówiła, że udał się on do Kraju Kurhanów, by powstrzymać to, co się działo. Nikt jej wówczas nie uwierzył. Twierdziła, że władał prawdziwym imieniem Pani i pragnął dosięgnąć ją nim, zanim zdoła się wyśliznąć na wolność. Milczek, Jednooki i Goblin powiedzą wam, że każdego czarodzieja
najokropniejszym lękiem napawa myśl, że ktoś obcy może posiąść znajomość jego prawdziwego imienia. Żona Bomanza twierdziła, że imię Pani zostało zakodowane w dokumentach będących własnością jej męża. Dokumentach, które zniknęły owej nocy. Dokumentach, które odzyskałem w dziesięciolecia później. To, co zwinął Kruk, może kryć w sobie jedyną dźwignię, za pomocą której można obalić imperium.
Z powrotem do Kraju Kurhanów w czasach jego młodości.
Imponująca konstrukcja. Jej powierzchnie wyłożone były wapieniem, zaś fosa szeroka i błękitna. Otaczająca ją okolica przypominała park... jednakże strach przed Dominatorem zamierał, a wraz z nim malały darowizny. Późniejszy obraz, współczesny Bomanzowi, pokazuje zapuszczoną okolicę, zaniedbaną wapienną wykładzinę i fosę przeradzającą się w bagno. Dzisiaj nie można już nawet dostrzec, gdzie się ona znajdowała. Wapienie zniknęły pod zaroślami. Wzniesienia i kurhany stały się zaledwie garbami. Ta część Wielkiego Kurhanu,
w której leży Dominator, jest wciąż w niezłym stanie, choć ją również gęsto porasta zielsko. Niektóre z fetyszów stanowiących kotwice dla czarów zapobiegających zbliżaniu się jego przyjaciół stoją jeszcze, choć pogoda zatarła ich rysy.
Granie Kraju Kurhanów wyznaczają teraz paliki przystrojone czerwonymi flagami. Umieszczono je tam, gdy Pani ogłosiła, że przysyła obcych badaczy. Sami strażnicy, którzy mieszkają tu od niepamiętnych czasów, nie potrzebują żadnych znaków ostrzegawczych.
Spędziłem tam przyjemne półtora miesiąca. Uczyniłem zadość swej ciekawości i stwierdziłem, że z Piórko i Szept można nadspodziewanie łatwo nawiązać kontakt. Z dawnymi Schwytanymi wyglądało to inaczej. Ponadto dowódca Straży, zwany monitorem, lubił się przechwalać historią swej jednostki, która była równie długa, jak przeszłość Kompanii. Wymieniliśmy kłamstwa i opowieści ponad wieloma galonami piwa.
W piątym tygodniu ktoś coś odkrył. Nam, prostaczkom, nie powiedziano co, lecz Schwytani się podekscytowali. Szept zaczęła sprowadzać nowych ludzi z Kompanii. Ci opowiadali przerażające bajki o Równinie Strachu i Pustych Wzgórzach. Kompania była już w Dostojnych, w odległości zaledwie pięsiuset mil.
Pod koniec szóstego tygodnia Szept zebrała wszystkich i powiadomiła o kolejnym posunięciu:
 Pani chce, żebym zabrała niektórych z was na zachód. Oddział liczący dwudziestu pięciu ludzi. Elmo, ty będziesz dowódcą.
Dołączymy do was Piórko i ja, a także kilku ekspertów oraz grupa specjalistów od języka. Tak jest, Konował. Ty też jesteś na liście. Nie odmówiłaby tego swemu ulubionemu historykowi-amatorowi, prawda?
Dreszcz strachu. Nie chciałem, by ponownie się mną zainteresowała.
 Dokąd się udajemy?  zapytał Elmo. Ten sukinsyn to  profesjonalista do szpiku kości. Nie poskarżył się ani słowem.
 Do miasta o nazwie Jałowiec. Daleko poza zachodnimi granicami imperium. Ma ono jakiś związek z Krajem Kurhanów.
 Ponadto leży bardzo daleko na północ. Spodziewajcie się zimna i przygotujcie w odpowiedni sposób.
Jałowiec? Nigdy o nim nie słyszałem. Ani nikt inny, nawet monitor.
 Grzebiąc w jego mapach odszukałem wreszcie taką, która przed stawiała zachodnie wybrzeże. Jałowiec leżał daleko na północ, blisko  terenów, w których lód utrzymuje się przez cały rok. To było wielkie  miasto. Zadałem sobie pytanie, jak mogło istnieć w takim miejscu,  gdzie wszystko powinno być przez cały czas zamarznięte. Spytałem  Szept, która sprawiała wrażenie, że wie coś na ten temat. Powiedziała, że Jałowiec czerpie korzyści z prądu oceanicznego, który prowadzi  ciepłą wodę na północ, i że miasto jest bardzo dziwne  według słów  Piórko, która naprawdę tam była.
Następnie zwróciłem się do Piórko, na kilka godzin przed wyruszeniem w drogę. Nie potrafiła powiedzieć wiele więcej, poza tym, że  Jałowiec jest posiadłością księcia Zimerlana, który rok temu (niedługo przed tym, gdy kurier niosący list do Kapitana musiał opuścić Urok) zwrócił się do Pani o pomoc w rozwiązaniu lokalnego problemu. Fakt, że ktoś sam zwrócił się do Pani, podczas gdy cały świat pragnie, by trzymała się ona jak najdalej, dowodził, że czekają nas ciekawe czasy.
Zastanowiłem się, jaki może mieć to związek z Krajem Kurhanów.
 Złą stronę stanowił fakt, że Jałowiec leżał tak daleko. Cieszyłem się jednak, że już w nim będę w chwili, gdy Kapitan się dowie, że ma tam wyruszyć po odpoczynku w Wiośle.
Możliwe jednak, że usłyszę jego wściekłe wycie nawet z tak daleka.
 Wiedziałem, że nie będzie szczęśliwy.

13. JAŁOWIEC: KLAUZURA

 Przez całe tygodnie Szopa spał źle. Śniły mu się czarne, szklane  ściany i człowiek, który nie był martwy. Dwa razy Kruk prosił go, by towarzyszył mu w nocnych łowach i dwa razy Szopa odmówił. Kruk  nie naciskał, choć obaj wiedzieli, że jeśli Kruk się uprze, Szopa zrobi  wszystko.
Oberżysta modlił się o to, by jego gość wzbogacił się i zniknął.
 Nieustannie drażnił on jego sumienie.
Do cholery, dlaczego Krage nie chciał brać się do niego?
Szopa nie mógł pojąć, dlaczego Kruk nie przejmował się Kragem. Nie był głupi ani nierozsądny. Druga możliwość  że się nie bał  nie miała sensu. Nie dla Marona Szopy.
Asa nadal był na liście płac Kragego, przychodził jednak regularnie, przynosząc opał. Czasami nawet pełen wóz.
- Co ty kombinujesz?  zapytał go któregoś dnia Szopa.
 Chcę zdobyć u ciebie zasługi  przyznał Asa. Faceci Kragego nie lubią mnie specjalnie.
Ciebie w ogóle mało kto lubi, Asa.
_ Mogliby spróbować zrobić mi coś paskudnego...
_ Chcesz mieć kryjówkę na moment, gdy zwrócą się przeciwko tobie, hę? Co właściwie robisz dla Kragego? Dlaczego zawraca sobie tobą głowę?
Asa zacinał się i jąkał. Szopa naciskał. Oto był facet, którego mógł zastraszyć.
 Obserwuję Kruka, Szopa. Donoszę o wszystkim, co on robi.
Szopa żachnął się. Krage korzystał z Asy, ponieważ można go było poświęcić. Już na samym początku zniknęło dwóch jego ludzi. Szopa sądził, że wie, dokąd trafili.
Nagły strach. Załóżmy, że Asa doniesie o nocnych eskapadach Kruka? Załóżmy, że widział Szopę... Niemożliwe. Asa nie potrafiłby zachować milczenia. Przez całe życie szukał na wszystkich haka.
Masę ostatnio wydajesz, Asa. Skąd bierzesz forsę?
Asa pobladł. Rozejrzał się wokół i zabulgotał kilka razy.
 To drewno, Szopa. Sprzedaję drewno.
 Jesteś kłamcą, Asa. Skąd ją bierzesz?
Szopa, nie zadaje się takich pytań.
 Może i nie. Bardzo mi jednak potrzebna forsa. Mam dług u Kragego. Prawie go już spłaciłem, ale potem zaczai skupywać od wszystkich moje drobne długi. Ten cholerny Gilbert...! Muszę się odkuć na tyle, żeby już nie musieć pożyczać.
Czarny zamek. Dwieście dwadzieścia sztuk srebra. Jak wielką pokusę czuł, by porwać się na Kruka. A ten tylko uśmiechał się na wiatr, wiedząc dokładnie, co Szopa myśli.
Skąd bierzesz tę forsę, Asa?
 A skąd ty wziąłeś tę, którą zapłaciłeś Kragemu? Hę? Ludzie się zastanawiają, Szopa. Nie mogłeś zdobyć tyle szmalu w jedną noc. Nie ty. Powiedz mi, a ja też ci powiem.
Szopa cofnął się. Asa uśmiechnął się triumfalnie.
 Ty mały wężu. Zjeżdżaj stąd, zanim się zdenerwuję.
Asa uciekł. Obejrzał się raz, z czołem zmarszczonym w wyrazie zamyślenia. Niech to szlag, pomyślał Szopa. Wzbudziłem w nim podejrzenia. Zaczął wycierać szmatą obskurny dzbanek.;
 Kto to był?
Szopa odwrócił się gwałtownie. Do lady podszedł Kruk. Widać było, że nie pozwoli wcisnąć sobie kitu. Szopa streścił mu rozmowę.
A więc Krage nie zrezygnował.
Gdybyś go znał, nie pytałbyś o to. Ty albo on, Kruk.
 A więc to musi być on, prawda?
Szopa rozdziawił usta.
Dam ci radę, Szopa. Śledź swojego przyjaciela, gdy wyruszy zbierać drewno.
Kruk wrócił na miejsce. Nawiązał ożywioną rozmowę z Pupilka w języku migowym. Zasłaniał znaki przed wzrokiem Szopy. Ustawienie barków dziewczyny wyrażało sprzeciw wobec jego propozycji.
W dziesięć minut później Kruk opuścił Lilię. Każdego popołudnia wychodził na kilka godzin. Szopa podejrzewał, że sprawdzał obserwatorów Kragego.
Pupilka oparła się o framugę drzwi, spoglądając na ulicę. Szopa obserwował ją, przesuwając spojrzenie wzdłuż jej kształtów. Jest Kruka, pomyślał. Są blisko ze sobą. Nie odważę się.
Wyglądała jednak tak fajnie  wysoka, o szczupłych nogach, gotowa na przyjęcie mężczyzny... Był z niego dureń. Nie chciałby wpaść jeszcze i w tę pułapkę. Miał pod dostatkiem kłopotów.
 Myślę, że dziś będzie dobry dzień  oznajmił Kruk, gdy Szopa przyniósł mu śniadanie.
 Hę? Dobry do czego?
 Na wycieczkę na wzgórze, by poobserwować naszego przyjaciela Asę.
 Och, nie. Nie mogę. Nie mam nikogo, kto przypilnowałby lokalu.
Przy ladzie Pupilka nachyliła się, by podnieść coś z podłogi. Szopa wybałuszył oczy. Serce zabiło mu szybciej. Musiał coś zrobić. Pójść do kurwy, czy co. Albo coś sobie zrobi. Nie mógł sobie jednak pozwolić na zapłatę.
 Pupilka nie da sobie rady sama  wybełkotał po chwili.
 Twój kuzyn Waldek zastępował cię już kiedyś.
Zaskoczony Szopa nie zdołał szybko znaleźć wymówki. Ponadto Pupilka zaprzątała jego uwagę. Musi zacząć ubierać się w coś, co będzie lepiej ukrywało kształty jej tyłeczka.
 Hmm... nie mógłby się z nią dogadać. Nie zna znaków.
Twarz Kruka pociemniała lekko.
Daj jej dzień wolny. Sprowadź tę Lizę, z której usług korzystałeś, gdy Pupilka była chora.
Liza, pomyślał Szopa. Kolejna fajna sztuka.
 Zatrudniam ją tylko wtedy, kiedy jestem na miejscu, by jąobserwować.  Fajna sztuka i z nikim nie związana.  Okradłaby ninie tak, że nawet bym nie mrugnął...
 Szopa!
 Słucham?
 Sprowadź tu Waldka i Lizę, a potem idź śledzić Asę. Ja dopilnuje, żeby nie ukradli sreber rodzinnych.
Ale...
Kruk walnął otwartą dłonią w blat.
 Powiedziałem: idź!
Dzień był czysty i jasny, i jak na zimową porę  ciepły. Szopa ruszył w ślad za Asa spod budynku Kragego.
Asa wynajął wóz. Szopa był zdumiony. Zimą właściciele stajni domagali się wielkich kaucji. Zarżnięte i zjedzone zwierzęta pociągowe nie miały pochodzenia. Pomyślał, że to cud, iż ktokolwiek zaufał Asie
na tyle, by mu pożyczyć zaprzęg.
Mały mężczyzna pojechał prosto do Klauzury. Szopa ostrożnie szedł za nim z pochyloną głową. Był pewien, że Asa nie będzie nic podejrzewał, nawet jeśli się obejrzy. Na ulicach panował tłok. Asa zostawił wóz w publicznym gaju po drugiej stronie uliczki biegnącej wzdłuż muru otaczającego Klauzurę. Był to jeden z wielu
podobnych gajów, w których obywatele Jałowca zbierali się na wiosenne i jesienne obrzędy ku czci zmarłych. Z uliczki nie było widać wozu.
Szopa przykucnął w cieniu, skryty w krzakach, i obserwował, jak Ada pognał do ściany Klauzury. Ktoś powinien usunąć te zarośla, pomyślał. Przez nie mur wyglądał obskurnie. Szczerze mówiąc, sam mur też wymagał naprawy. Szopa przeszedł przez uliczkę i odnalazł szczelinę, którą mógł się przecisnąć pochylony człowiek. Przeczołgał się na drugą stronę. Asa pędził właśnie przez otwartą polanę. Kierował się w górę, ku sosnowemu laskowi.
Wewnętrzna powierzchnia muru również była zasłonięta zaroślami, wśród których leżały dziesiątki naręczy drewna. Interes Asy miał szerszy zasięg, niż się Szopie zdawało. Kontakty z gangiem Kragego zmieniły go. Musieli go zdrowo przestraszyć.
Asa wszedł pomiędzy sosny. Szopa sapiąc, pognał za nim. Mały mężczyzna przed nim hałasował jak krowa przedzierająca się przez poszycie.
Cała Klauzura była obskurna. Wczasach dzieciństwa Szopy Przypominała park  odpowiednie miejsce oczekiwania dla tych, którzy odeszli wcześniej. Teraz nabrała zapyziałego wyglądu, charakterystycznego dla reszty Jałowca.
Szopa podczołgał się do miejsca, skąd dolatywał piekielny łoskot.
Co ten Asa wyprawiał, że robił tyle hałasu?
Rąbał przewrócone drzewo na szczapy, które układał w równe wiązki. Szopa nie potrafił sobie wyobrazić małego mężczyzny pracującego tak porządnie. Strach zmieniał wszystkich.
W godzinę później Szopa był gotów się poddać. Było mu zimno. Zgłodniał i zesztywniał. Zmarnował pół dnia. Asa nie robił nic godnego uwagi. Szopa nie ustępował jednak. Poświęcił na to już tyle czasu, że nie mógł się teraz wycofać. Ponadto na jego raport oczekiwał skłonny do gniewu Kruk.
Asa pracował ciężko. Kiedy nie rąbał, ładował wiązki drewna na wóz. Szopa był pod wrażeniem. Został tam i obserwował, powtarzając sobie, że jest durniem. To do niczego nie prowadziło. Nagle Asa zaczął przejawiać ostrożność. Zebrał narzędzia, ukrył je i rozejrzał się wokół ostrożnie. To jest to, pomyślał Szopa.
Asa ruszył w górę zbocza. Szopa, sapiąc, pognał za nim. Zesztywniałe mięśnie protestowały przy każdym kroku. Asa pokonał ponad milę, przemykając się przez wydłużające się cienie. Szopa omal go nie zgubił. Pobrzękiwanie zaprowadziło go z powrotem na trop.
Mały mężczyzna używał krzemienia i stali. Przykucnął nad sporym zapasem pochodni owiniętych w nieprzemakalną tkaninę, które wydobył z ukrycia. Zapalił jedną z głowni i pognał w pobliskie krzaki. W chwilę później wspiął się na skały z tyłu i zniknął. Szopa odczekał minutę, po czym ruszył za nim. Przemknął obok głazu, przy którym ostatnio widział Asę. Za nim znajdowała się szczelina w ziemi, wystarczająco szeroka, by przecisnął się przez nią jeden człowiek.
 Mój Boże  szepnął Szopa.  Znalazł drogę do Katakumb. Ograbia zmarłych.
 Wróciłem natychmiast  wydyszał Szopa, Kruka ubawiło jego strapienie.  Wiedziałem, że Asa to świnia, ale nigdy mi przez myśl nie przeszło, że się dopuści świętokradztwa.
Kruk uśmiechnął się, a Szopa spytał:
Czy nie czujesz odrazy?
Nie. A dlaczego ty ją czujesz? On nie ukradł żadnych zwłok.
Szopa o mały włos nie rzucił się na Kruka. Był on jeszcze gorszy od Asy.
 Czy wychodzi na tym na swoje?
Nie tak dobrze jak ty. Stróże zabierają wszystkie dary pogrzebowe, z wyjątkiem urn przejścia.
Każde zwłoki w Katakumbach zaopatrzone były w małą, zapieczętowaną urnę, z reguły zawieszoną na łańcuchu wokół szyi. Stróże nie ruszali kilku monet schowanych w środku. Gdy nadejdzie Dzień Przejścia, przewoźnicy zażądają zapłaty za transport do raju.
 Wszystkie te pozostawione na ziemi dusze  szepnął Szopa.
Wytłumaczył to Krukowi. Ten zrobił zdumioną minę.
 Jak ktoś, kto ma choć uncje mózgu, może wierzyć w takie pierdoły? Trupy to trupy. Uspokój się, Szopa. Odpowiadaj tylko na pytania. Ile jest ciał w Katakumbach?
Kto wie? Wsadzali je tam od czasu... do diabła, od tysiąca lat. Może są ich miliony.
 Muszą być upchnięte jak drewno w sagach.
Szopa zastanowił się nad tym. Katakumby były ogromne, ale trupy nagromadzone przez tysiąc lat z miasta wielkości Jałowca stworzyłoby cholernie wielki stos. Popatrzył na Kruka. Niech go szlag.
 To interes Asy. Nie ładujmy się w to. 
 Czemu nie?
To zbyt niebezpieczne.
 Twojemu przyjacielowi nic się nie stało.
On jest tylko płotką. Jeśli zrobi się chciwy, zabiją go. Tam na dole są strażnicy. Potwory.
Opisz je.
 Nie potrafię.
Nie potrafisz, czy nie chcesz?
 Nie potrafię. Jedyne, co można usłyszeć, to że one tam są.
 Rozumiem.  Kruk wstał z miejsca.  To wymaga zbadania. Nie mów o tym nikomu. Zwłaszcza Asie.
 O, nie.
Gdyby Asa wpadł w panikę, zrobiłby coś głupiego.
Z ulicy docierały pogłoski o tym, że Krage wysłał za Krukiem dwóch swych najlepszych ludzi. Obaj zniknęli. Od tego czasu zniknęło jeszcze trzech. Samego Kragego zranił niezidentyfikowany napastnik.
Ocalał jedynie dzięki olbrzymiej sile Kragego. Spodziewano się, że Hrabia nie wyżyje.
Szopę ogarnęło przerażenie. Krage nie był rozsądny, ani nie myślał racjonalnie. Poprosił Kruka, by się wyprowadził. Ten spojrzał na niego z pogardą.
Posłuchaj, nie chcę, żeby zabił cię tutaj  powiedział Szopa.
 To by zaszkodziło interesom?
 Może i mojemu zdrowiu. On musi cię teraz zabić. Jeśli tego nie zrobi, ludzie przestaną się go bać. 
 Niczego się nie nauczył, co? Cholerne miasto głupców.
Przez drzwi wpadł Asa.
 Szopa, muszę z tobą pogadać.  Był przerażony.  Krage myśli, że przeszedłem na stronę Kruka. Ściga mnie. Musisz mnie ukryć, Szopa.
Nic z tego.
Pułapka się zamykała. Ci dwaj w jego lokalu. Krage z pewnością go zabije i wykopie jego matkę na ulicę.
 Szopa, całą zimę zaopatrywałem cię w drewno. Broniłem cię przed Kragem.
 No jasne. Więc ja też mam się dać zabić?
 Jesteś mi coś winien, Szopa. Nigdy nikomu nie opowiedziałem,
jak wychodzisz nocą z Krukiem. Może Krage chciałby się tego dowiedzieć, co? Szopa złapał Asę za dłonie i szarpnął nim do przodu, opierając go o ladę. Jak na zawołanie, zza pleców małego mężczyzny wyłonił się Kruk. Szopa dostrzegł nóż. Kruk dźgnął Asę w grzbiet ł szepnął:
 Chodźmy do mojego pokoju.
Asa pobladł. Szopa zmusił się do uśmiechu.
 Dobra.  Wypuścił Asę i wydobył spod lady kamionkową flaszkę.  Chcę z tobą pogadać, Asa.
Wziął ze sobą trzy kubki.
Poszedł na górę jako ostatni. Czuł wyraźnie na sobie ślepe spojrzenie matki. Ile usłyszała? Jak wiele się domyśliła? Ostatnio odnosiła się do niego chłodno. Jego wstyd stanął pomiędzy nimi. Czuł, że nie zasługuje już na jej szacunek.
Dał kuksańca swemu sumieniu. Zrobiłem to dla niej! Pokój Kruka był jedynym na piętrze, który miał jeszcze drzwi.
Gospodarz przepuścił przez nie Asę i Szopę.
 Siadaj  powiedział do Asy, wskazując na swe łóżko. Asa usiadł. Sprawiał wrażenie, że zaraz się zleje ze strachu. Izba Kruka była równie spartańska jak jego strój. Nie zdradzała ani śladu bogactwa.
 Wszystko inwestuję, Szopa  stwierdził Kruk z drwiącym uśmiechem na twarzy.  W żeglarski interes. Nalej wina.
Zaczął czyścić nożem paznokcie.
Asa przełknął wino, zanim Szopa skończył nalewać pozostałym.
 Dolej mu  rzucił Kruk i pociągnął z własnego kubka.  Szopa, dlaczego zawsze dawałeś mi te kwaśne kocie szczyny, kiedy miałeś takie wino?
Podaję je tylko na specjalne życzenie. Kosztuje więcej.
Od dzisiaj biorę tylko je.  Kruk zmierzył się spojrzeniem z Asa i postukał w policzek ostrzem noża.
Nie, Kruk nie musiał żyć oszczędnie. Trupi biznes na pewno przynosił zyski. Inwestował? W żeglarski interes? Dziwnie to wyraził.
To, gdzie się podziewały pieniądze, mogło być równie interesujące jak to, skąd się brały.
 Groziłeś mojemu przyjacielowi  powiedział Kruk.  Och!
Przepraszam cię, Szopa. Przejęzyczyłem się. Wspólnikowi, nie przyjacielowi. Wspólnicy nie muszą się nawzajem lubić. Czy masz coś do powiedzenia na swoją obronę, mikrusie?
Szopa zadrżał. Niech szlag trafi Kruka. Powiedział to po to, by Asa to rozgłosił. Ten sukinsyn zaczynał przejmować kontrolę nad jego życiem. Podskubywał je, jak mysz niszcząca powoli gomółkę sera.
 Daję słowo, panie Kruk. Nie chciałem nic takiego powiedzieć.
Bałem się. Krage myśli, że pana ostrzegłem. Muszę się ukryć, a Szopa boi się mnie przyjąć. Starałem się tylko go skłonić do...
 Zamknij się. Szopa, myślałem, że to twój przyjaciel.
 Po prostu pomogłem mu parę razy. Było mi go żal.
 Dajesz mu schronienie przed pogodą, ale nie przed wrogami.
Jest z ciebie istny okaz tchórzostwa, Szopa. Może popełniłem błąd. Chciałem cię zrobić pełnym wspólnikiem. Prędzej czy później zostawiłbym ci cały interes. Myślałem, że wyświadczę ci przysługę. Ale ty jesteś śmierdzącym, tchórzliwym psem. Brak ci nawet odwagi, by temu zaprzeczyć  odwrócił się nagle.  Gadaj, mikrusie. Opowiedz mi o Kragem. I o Klauzurze.
Asa zbielał. Nie otworzył ust, dopóki Kruk nie zagroził, że wezwie stróżów. Kolana Szopy trącały się o siebie. Rękojeść jego rzeźnickiego noża była mokra od potu i śliska. Nie potrafiłby go użyć, lecz Asa był zbyt przerażony, by to zauważyć. Krzyknął tylko na swój zaprzęg i ruszył w drogę. Kruk podążył za nimi własnym wozem. Szopa rzucił spojrzenie na drugą stronę doliny. Czarny zamek wisiał na północnym horyzoncie, rzucając swój straszliwy cień na Jałowiec.
Dlaczego tam był? Skąd się wziął? Oberżysta odrzucił te pytania.
Lepiej ignorować całą sprawę.
W jaki sposób się w to zaplątał? Obawiał się najgorszego. Kruk był całkowicie pozbawiony wrażliwości.
Zostawili wozy w gaju i weszli na teren Klauzury. Kruk przyjrzał się zapasom drewna pozostawionym przez Asę.  Zabierzcie te wiązki
na wóz. Ułóżcie je na razie razem z resztą.
 Nie możecie zabrać mojego drewna  sprzeciwił się Asa.
 Zamknij się!  Kruk przerzucił wiązkę przez mur.  Ty pierwszy, Szopa. Mikrusie, wytropię cię, jeśli uciekniesz.
Przenieśli już dwanaście naręczy, gdy Asa szepnął:
 Szopa, obserwuje nas jeden ze zbirów Kragego.
Był bliski paniki.
Kruk nie okazał niezadowolenia usłyszawszy tę wiadomość. 
Wy dwaj pójdziecie po naręcza do lasu. 
Asa zaprotestował. Kruk spojrzał na niego groźnie. Mały mężczyzna pognał pod górę.
Skąd on wie?  jęknął do Szopy.  Nigdy mnie nie śledził.
Jestem tego pewien.
Szopa wzruszył ramionami.
Może to czarnoksiężnik. Zawsze wie, co ja myślę.
Gdy wrócili, Kruka nie było. Szopa rozejrzał się wokół i, podenerwowany, postanowił:
 Chodźmy po następny ładunek. 
Tym razem, gdy wrócili, Kruk czekał na nich.
Zanieście te naręcza na wóz Asy.
 Lekcja poglądowa  powiedział Szopa, wskazując na wóz. Po jego podłodze ściekała krew sącząca się spod stosu drewna.  Widzisz, co to za człowiek?
 Teraz na górę  rozkazał Kruk, gdy wrócili.  Prowadź, Asa. Zbierz na początek swoje narzędzia i pochodnie.
Gdy Szopa ujrzał, jak Kruk buduje nosze, zaczęło go gryźć podejrzenie. Ale nie. Nawet Kruk nie upadłby tak nisko. A może by upadł?
Stanęli razem, wpatrzeni w ciemną paszczę podziemnego świata.
Ty pierwszy, Asa  powiedział Kruk. Asa z niechęcią zszedł na dół.  Teraz ty, Szopa.
Miej serce, Kruk.
Ruszaj.
Szopa ruszył. Kruk zszedł na dół ostatni.
W Katakumbach unosiła się woń gnijącego ciała, była ona jednak słabsza, niż spodziewał się Szopa. Przeciąg poruszył pochodnią Asy.
Stop  rozkazał Kruk. Wziął pochodnię i przyjrzał się
szczelinie, przez którą weszli. Skinął głową i oddał pochodnię Asie.  Prowadź.
Pieczara rozszerzała się i łączyła z większą jaskinią. Asa zatrzymał się w połowie drogi przed nią. Szopa również. Otaczały go kości. Kości leżące na ziemi, kości na półkach na ścianach, szkielety zwisające z haków. Luźne kości w kupach i stosach, wszystkie pomieszane ze sobą. Szkielety śpiące wśród tego bałaganu. Kości wciąż skryte w strzępach pogrzebowego stroju. Czaszki spoglądające z drewnianych kołków na przeciwległej ścianie. Ich puste, złowieszcze oczodoły w świetle pochodni. Każdy kołek dzieliła z nimi urna przejścia.
Leżały tam też zmumifikowane ciała, choć tych było niewiele.
Jedynie bogacze domagali się mumifikacji. Tutaj bogactwo nie znaczyło nic. Zwalono ich na stos razem z resztą.
 To naprawdę stara jaskinia  odezwał się Asa.  Stróże już tu  nie przychodzą, chyba że po to, by pozbyć się luźnych kości. Cała jest w ten sposób wypełniona, jak gdyby je tu po prostu wyrzucali.
 Popatrzmy  powiedział Kruk.
Asa miał rację. Jaskinia zwężała się, a jej sufit obniżał. Przejście zatkane było kośćmi. Szopa zwrócił uwagę na brak czaszek i urn.
Kruk zachichotał.
 Wasi stróże nie odnoszą się do trupów z taką namiętnością, jak ci się zdawało, Szopa.
 Komnaty, które można zobaczyć podczas wiosennych i jesiennych obrzędów, wyglądają inaczej  przyznał oberżysta.
 Te stare trupy już pewnie nikogo nie obchodzą  dorzucił Asa.
 Wracajmy  zasugerował Kruk. Podczas drogi zauważył:  Wszyscy kończymy tutaj. Bogaci i ubodzy. Słabi i silni.  Kopnął mumię.  Ale bogaci w lepszym stanie. Asa, jak to wygląda w drugą stronę?
 Nigdy nie zapuściłem się dalej niż sto jardów. Więcej tego samego.  Asa próbował otworzyć urnę przejścia.
Kruk chrząknął, wziął urnę, otworzył ją i wysypał sobie na dłoń
kilka monet. Podniósł je ku pochodni.
 Hmm. W jaki sposób tłumaczyłeś ich wiek, Asa?
 Pieniądze nie mają pochodzenia  wtrącił się Szopa.
Asa skinął głową.
 A ja dawałem do zrozumienia, że znalazłem zakopany skarb.
 Rozumiem. Prowadź dalej.
Po chwili Asa oznajmił:
Głębiej nigdy nie zszedłem.
Idź dalej.
Posuwali się naprzód aż do chwili, gdy nawet Kruk poddał się przygnębiającemu nastrojowi jaskini.
 Starczy, wracamy na powierzchnię.  Gdy już się tam znaleźli, powiedział:  Przynieście narzędzia. Cholera. Miałem nadzieję, że będzie lepiej.
Po chwili wrócili z łopatą i linami i Kruk rozkazał:
 Szopa, wykop tam dół. Asa, trzymaj za ten koniec liny. Kiedy wrzasnę, zacznij ciągnąć.
Kruk zstąpił do Katakumb.
Asa stał, jakby zapuścił korzenie, tak jak mu kazano. Szopa kopał.
Po chwili Asa zapytał:
 Szopa, co on robi?
 Nie wiesz? Myślałem, że wiesz o nim wszystko.
 Tylko tak powiedziałem Kragemu. Nie dałem rady go śledzić przez całą noc.
Szopa skrzywił twarz i wyrzucił następną łopatę ziemi. Potrafił odgadnąć, w jaki sposób pracował Asa. Najczęściej spał gdzieś po prostu. Szpiegowanie przeszkadzałoby mu w zbieraniu drewna i rabowaniu grobów.
Szopa poczuł ulgę. Asa nie wiedział, czego dopuścili się on i Kruk.
Wkrótce jednak się dowie.
Zajrzał w głąb własnej duszy i odkrył tam niewiele pogardy dla samego siebie. Cholera! Przyzwyczaił się już do tych zbrodni. Kruk przerabiał go na własny obraz i podobieństwo.
Kruk krzyknął. Asa pociągnął za linę.
Szopa  rozległ się okrzyk.  Podaj mi rękę. Nie dam rady wyciągnąć tego sam.
Zrezygnowany Szopa pośpieszył mu z pomocą. Ich łup był dokładnie tym, czego się spodziewał. Mumia wychynęła z ciemności jak jakiś mieszkaniec głębin lat niedawno minionych. Odwrócił wzrok.
Łap go za stopy, Asa.
Asie zebrało się na wymioty.
Mój Boże, Szopa, Mój Boże. Co wy robicie?
Siedź cicho i rób, co ci każą. To najlepszy sposób. Łap go za stopy.
Przenieśli ciało w chaszcze w pobliże dołu wykopanego przez Szopę. Z zawiniątka na jego piersi wytoczyła się urna przejścia. Były tam ich jeszcze dwa tuziny. Aha. Dół był po to, żeby zakopać w nim puste urny. Dlaczego Kruk nie wypełnił sobie kieszeni tam na dole?
 Chodźmy stąd, Szopa  zaskomlał Asa.
 Wracaj do swojej liny.
Potrzeba było trochę czasu, by opróżnić urny. A Kruk miał na górze dwóch ludzi, którzy nie mieli wiele do roboty poza myśleniem. Aha, miały dostarczać im zajęcia. I zachęty, rzecz jasna. Dwa tuziny urn z każdym trupem to będzie spory stos.
Szopa...
 Dokąd masz zamiar uciec, Asa?  Dzień był bezchmurny i nietypowo ciepły, nadal jednak trwała zima. Nie było drogi ucieczki z Jałowca.  On by cię znalazł. Wracaj do swojej liny. Wdepnąłeś w to, czy chcesz, czy nie.
Szopa wrócił do kopania.
Kruk wysłał na powierzchnię sześć mumii. Każda miała swój pakunek urn. Potem wrócił na górę. Przyjrzał się poszarzałej twarzy
Asy i rezygnacji Szopy i powiedział:
 Twoja kolej, Szopa.
Ten zakrztusił się, otworzył usta, przełknął protesty i przemknął się chyłkiem w stronę dziury. Zatrzymał się nad nią. Tylko włos dzielił go od buntu.
 Jazda, Szopa. Nie możemy tu siedzieć wiecznie.
Maron Szopa zszedł na dół pomiędzy zmarłych.
Wydawało mu się, że spędził w Katakumbach wieczność. Wybierał w odrętwieniu trupy, zbierał urny i wlókł swe okropne trofea ku linie. Jego umysł wkroczył na teren innej rzeczywistości. To był sen, koszmar. Gdy Kruk zawołał go, by wracał na górę, w pierwszej chwili nie zrozumiał go. Wspiął się w zapadający zmierzch.
 Czy to wystarczy? Możemy już iść?  zapytał.
 Nie  odparł Kruk.  Mamy szesnastu. Myślę, że możemy upchnąć na wozy trzydziestu.
 Och! Dobra.
 Ty ciągnij  powiedział Kruk.  A ja i Asa zejdziemy na dół.
Szopa ciągnął. W srebrzystym świetle księżyca będącego w trzech czwartych pełni twarze trupów zdawały się go oskarżać. Zapanował nad wstrętem i umieścił każdego z nich razem z pozostałymi, po czym opróżnił urny. Czuł pokusę, by zabrać pieniądze i uciec. Został raczej ze względu na chciwość niż strach przed Krukiem. Tym razem był wspólnikiem.
Trzydzieści zwłok po trzydzieści lewa oznaczało dziewięćset lewa do podziału. Nawet jeśli dostanie małą działkę, będzie bogatszy, niż kiedykolwiek mu się śniło.
Co to było? Nie rozkaz Kruka, by ciągnąć. Brzmiało to jak czyjś krzyk... omal nie uciekł. Przez chwilę całkiem się rozkleił. Wrzask Kruka doprowadził go do porządku. Zimna, spokojna pogarda tamtego zniknęła gdzieś.
Szopa pociągnął. Ładunek był ciężki. Jęknął, naprężył mięśnie...
Kruk wygramolił się na górę. Ubranie miał rozdarte, a na policzku krwawą szramę. Jego nóż był czerwony. Odwrócił się błyskawicznie i złapał za sznur.
Ciągnij!  krzyknął.  Ciągnij, do cholery!
Asa wyłonił się w chwilę później, przywiązany do sznura.
Co się stało? Mój Boże, co się stało?
Asa oddychał, ale było to mniej więcej wszystko.
 Coś się na nas rzuciło. Poszarpało go, zanim zdążyłem je zabić.
 Strażnik. Ostrzegłem cię. Daj drugą pochodnię. Zobaczymy, jak ciężko jest ranny.
Kruk siedział tylko, oszołomiony, i oddychał ciężko. Szopa wziął w rękę pochodnię i zapalił ją.
Rany Asy nie były tak ciężkie, jak się Szopa obawiał. Krwawił on obficie i był we wstrząsie, nie był jednak umierający.
 Powinniśmy stąd zmiatać, Kruk. Zanim nadejdą stróże.
Kruk odzyskał panowanie nad sobą.
 Nie. Był tylko jeden. Zabiłem go. Siedzimy w tym po szyję, więc zróbmy to jak należy.
 A co z Asą?
 Nie wiem. Weźmy się do roboty.
 Kruk, jestem zmęczony.
 Zrobisz się znacznie bardziej zmęczony, zanim skończymy. No, jazda. Uprzątnijmy ten bałagan.
Przenieśli na wozy ciała, potem narzędzia, a wreszcie zabrali Asę.
Gdy przenosili nosze przez mur, Szopa zapytał:
 Co mamy z nim zrobić? 
Kruk spojrzał na niego, jak gdyby uważał go za kretyna.
A jak ci się zdaje, Szopa?
Ale...
 To już nie ma znaczenia, prawda?
 Chyba nie.
A jednak miało. Asa nie był wiele wart, ale Szopa go znał. Nie był jego przyjacielem, ale pomagali sobie nawzajem...
 Nie. Nie mogę tego zrobić, Kruk. Może wyżyć. Gdybym był pewien, że wykituje, to wtedy tak. W porządku. Nie ma ciała, nie ma pytań. Nie mogę jednak go zabić.
 Dobrze. Masz jednak w sobie trochę ducha. Jak dopilnujesz, żeby siedział cicho? Tacy jak on kończą z poderżniętym gardłem, bo nie potrafią trzymać gęby na kłódkę.
 Dam sobie z nim radę.
Jak sobie chcesz, wspólniku. Idzie o twoją głowę.
Była już głęboka noc, gdy dotarli do czarnego zamku. Kruk wjechał pierwszy. Szopa podążył tuż za nim. Stanęli w tym samym przejściu, co uprzednio. Procedura była taka sama. Gdy wyłożyli ciała, wysokie, chude stworzenie przeszło wzdłuż ich szeregu.
 Dziesięć. Dziesięć. Trzydzieści. Dziesięć. Dziesięć  i tak dalej.
Kruk zaprotestował z wigorem. Jedyne oferty powyżej dziesięciu padły za ludzi, którzy podążyli za nimi do Klauzury, oraz za Asę, który pozostał na wozie.
Wysoka istota zwróciła się w stronę Kruka.
 Oni są martwi już od zbyt dawna. Mają niewielką wartość. Jeśli nie jesteś zadowolony, możesz ich zabrać z powrotem.
 Dobrze. Dobrze. Proszę o pieniądze.
Istota odliczyła monety. Kruk schował do kieszeni po sześć z każdych dziesięciu. Robiąc to powiedział wysokiej istocie:
 Ten człowiek jest moim wspólnikiem. Może przyjść sam. Wysoka postać skinęła głową, wyjęła coś z fałd stroju i wręczyła to Szopie. Był to wisiorek przedstawiający splecione ze sobą węże.
 Załóż to, jeśli przyjdziesz sam  powiedział Kruk.  To twoja przepustka.
Pod spojrzeniem jego zimnych jak lód oczu Szopa wsunął wisiorek do pełnej już srebra kieszeni.
Dokonał obliczeń arytmetycznych. Jego działka wynosiła sto dwadzieścia lewa. Potrzebowałby pięciu lat, by zaoszczędzić taką sumę w sposób uczciwy. Był bogaty! Niech go cholera, był bogaty! Mógł robić wszystko, co chciał. Koniec z długami. Koniec z Kragem zabijającym go powoli. Koniec z kaszką na każdy posiłek. Zamieni
Liii? w coś przyzwoitego. Może znajdzie miejsce, w którym jego matka będzie mogła otrzymać odpowiednią opiekę. Kobiety. Tyle kobiet, ilu tylko da radę.
Zawracając wóz, dostrzegł wysoki fragment ściany, którego nie było podczas poprzedniej wizyty. Spoglądała stamtąd twarz. Należała do mężczyzny, którego on i Kruk przywieźli żywcem. Jego oczy obserwowały ich.

14. JAŁOWIEC: ETERNIT

Szept dostarczyła nas do zrujnowanego zamku o nazwie Eternit.
Wznosi się on ponad Jałowcem w ogóle i ponad Klauzurą w szczególności. Przez tydzień nie nawiązaliśmy żadnego kontaktu z naszymi gospodarzami. Brak nam było wspólnego języka. Potem zaszczycił nas swoją obecnością zbir imieniem Wół, który mówił językami miast-klejnotów.
Wół był czymś w rodzaju policjanta na usługach miejscowej religii, w której zupełnie nie mogłem się połapać. Na pierwszy rzut oka wygląda to na kult śmierci, gdy jednak rzuci się okiem po raz drugi, widać, że śmierć, czyli zmarli, nie są otoczeni czcią, lecz szacunkiem, a ich ciała w fanatyczny sposób zachowywane są z myślą o jakimś dniu zmartwychwstania. Kształtuje to cały charakter Jałowca, z wyjątkiem Koturnu, gdzie żywi mają wiele zmartwień ważniejszych niż dobrobyt zmarłych.
Już od pierwszego spojrzenia znielubiłem Woła. Wydał mi się skłonnym do przemocy sadystą, policjantem rozwiązującym swe sprawy za pomocą pałki. Da sobie radę, gdy Pani zaanektuje Jałowiec.
Jej wojskowi gubernatorzy potrzebują takich jak on.
Spodziewałem się, że do aneksji dojdzie w kilka dni po przybyciu Kapitana. Będziemy mieli sprawę przygotowaną, zanim tu dotrze. Wystarczy jedno słówko z Uroku. Nie dostrzegłem nic, co by wskazywało, że ludzie księcia są w stanie nas powstrzymać. Gdy tylko Piórko i Szept sprowadziły wszystkich naszych ludzi, wliczając tłumaczy, Wół, sam książę oraz mężczyzna imieniem Hargadon, który był głównym stróżem zmarłych  to znaczy, że zarządzał Katakumbami, gdzie składowano ciała  zaprowadzili nas na szczyt północnego muru Eternitu. Panował tam przenikliwy ziąb. Książę wyciągnął rękę.
 Ta forteca po tamtej stronie doliny jest powodem, dla którego prosiłem o pomoc.
Spojrzałem na nią i zadrżałem. Coś w niej wywoływało ciarki.
 Nazywamy ją czarnym zamkiem  kontynuował.  Stoi tam od stuleci.
Następnie podał nam kęs opowieści niemal zbyt wielki, by go przełknąć.
Na początku był to mały, czarny kamień leżący obok nieboszczyka. Człowiek, który znalazł kamień, spróbował go podnieść. Umarł. A kamień zaczął rosnąć. Od tego czasu rośnie bez przerwy. Nasi przodkowie eksperymentowali z nim. Atakowali go. Nic nie wyrządziło mu szkody. Każdy, kto go dotknął, umarł.
Postanowili nie zwracać uwagi na ten zamek, by nie stracić zmysłów. Osłoniłem oczy dłonią i spojrzałem na gmach. Gdy patrzeć na niego z Eternitu, nie wydawał się aż tak niezwykły, mimo że był czarny i przechodziły mnie na jego widok ciarki.
 Przez stulecia nie rósł prawie wcale  ciągnął książę.  Minęło zaledwie kilka pokoleń od chwili, gdy przestał wyglądać jak skała.  Książę wyglądał na udręczonego.  Mówią, że żyją w nim jakieś stwory.
Uśmiechnąłem się. A czego się spodziewał? Forteca istnieje po to, by coś otaczać, bez względu na to, czy ją wybudowano, czy wyrosła sama.
Hargadon przejął wątek opowieści. Zbyt długo już pełnił swój urząd. Nabrał pompatycznego stylu biurokraty. 
 Przez kilka ostatnich lat rósł cholernie szybko. Urząd Stróżów zainteresował się sprawą, gdy dotarły do nas pogłoski  pochodzące z Koturnu, więc, rzecz jasna, niegodne zaufania  mówiące, że istoty mieszkające w zamku skupują trupy. Wiarygodność tych pogłosek pozostaje przedmiotem gorącej debaty wewnątrz urzędu. Niemniej jednak nikt nie może zaprzeczyć, że nie dostajemy ostatnio z Koturnu planowanej liczby trupów. Nasze patrole zbierają ich mniej niż dziesięć lat temu. Czasy są teraz bardziej chude. Biedni mieszkający na ulicach są liczniejsi. Więcej ich powinno umierać wskutek zimna. Słodki facet z tego Hargadona. Mówił jak właściciel manufaktury użalający się, że spadła mu marża.
Stawiano hipotezy  ciągnął  że wkrótce zamek nie będzie już potrzebował kupować zwłok. Jeśli rzeczywiście je kupuje. Nie jestem o tym przekonany.  Pilnował się też, by nie opowiedzieć się wyraźnie po żadnej ze stron. To lubię.  Jego mieszkańcy mogli stać się wystarczająco liczni, by wyjść i wziąć sobie sami, czego im trzeba.
 Jeśli myślicie, że ludzie sprzedają ciała, to dlaczego ich nie złapiecie i nie każecie gadać?  zapytał Elmo.
Pora, by policjant wygłosił swą kwestię.
 Nie możemy ich złapać  powiedział Wół. W jego głosie brzmiał ton pod tytułem: gdyby tylko pozwolili mi to zrobić po mojemu".  Rozumiecie, to wszystko dzieje się w Koturnie. To jest zupełnie inny świat. Nie dowiesz się wiele, jeśli jesteś obcy.
Szept i Piórko stały nieco z boku, przyglądając się czarnemu zamkowi. Ich twarze miały ponury wyraz.
Książę chciał dostać coś za nic. Krótko mówiąc, pragnął przestać się martwić o tę fortecę. Powiedział, że będziemy mogli zrobić, co tylko będzie potrzebne, by wyeliminować źródło jego niepokoju. Rzecz w tym, że mieliśmy to zrobić na jego sposób. Na przykład chciał, żebyśmy siedzieli wewnątrz Eternitu, podczas gdy ludzie jego i Hargadona będą spełniali rolę naszych oczu, uszu i rąk. Obawiał się reperkusji, jakie wywołałaby nasza obecność, gdyby się o niej dowiedziano.
Garstka buntowniczych uchodźców dotarła do Jałowca po klęsce pod Urokiem. Pani była tu znana, choć mało o nią dbano. Książę obawiał się, że uchodźcy mogą stać się źródłem kłopotów, jeśli będą go podejrzewać o kolaborację.
Pod pewnymi względami był to idealny władca. Jedyne, czego chciał od swych ludzi, to żeby go zostawili w spokoju. Był też gotów wyświadczyć im tę samą uprzejmość.
Tak więc przez jakiś czas pozostawaliśmy w ukryciu, dopóki Szept nie zirytowała się jakością informacji, której nam dostarczano.
Była ona przefiltrowana. Spreparowana w ten sposób stawała się bezużyteczna. Szept przyparła księcia do muru i oznajmiła mu, że jej ludzie będą chodzić na patrole razem z jego policjantami.
Naprawdę opierał się jej przez kilka minut. Bitwa była zażarta. Zagroziła mu, że się wycofa i pozostawi go na pastwę losu. Czysty blef.
Obie z Piórko były gorąco zainteresowane czarnym zamkiem. Nawet zbrojne oddziały nie przegnałyby ich z Jałowca.
Podporządkowawszy sobie księcia, zajęła się stróżami. Wół był uparcie zazdrosny o  swe uprawnienia. Nie wiem, w jaki sposób zdołała go przekonać. Nie okazywał z tego powodu radości. Stałem się jego towarzyszem podczas śledczych wypadów, głównie dlatego, że szybko nauczyłem się języka. Nikt na dole nie zwracał na
mnie najmniejszej uwagi. Na niego zwracali. Był chodzącą groźbą. Ludzie przechodzili na drugą stronę ulicy, by go ominąć. Podejrzewam, że miał złą reputację.
Potem nadeszła wiadomość, która w cudowny sposób usunęła Przeszkody, jakie stawiali nam książę i stróże.
 Słyszałeś?  zapytał Elmo. Ktoś się włamał do ich drogocennych Katakumb. Wół lata, aż się kurzy. Jego szefowi cieknie z żył gówno zamiast krwi.
Spróbowałem to przetrawić w umyśle, lecz nie zdołałem.
 Więcej szczegółów, jeśli łaska.
Elmo ma tendencję do zwięzłości.
 Podczas zimy pozwalają, żeby ubogim uchodziło na sucho wchodzenie na teren Klauzury. Mogą tam zbierać suche gałęzie na opał. Dostał się tam ktoś, kto postanowił zabrać coś więcej. Znalazł wejście do Katakumb. Trzech albo czterech ludzi.
 Nadal nie ogarniam całego obrazu, Elmo.
On uwielbia, jak go brać pod włos.
Dobrze. Dobrze. Wdarli się do środka i ukradli wszystkie urny przejścia, jakie tylko wpadły im w ręce. Wynieśli je na zewnątrz, opróżnili i zakopali w dole. Gwizdnęli też kupę starych mumii. Nigdy nie widziałem takich lamentów i błazenady. Lepiej daj sobie spokój z tym pomysłem wizyty w Katakumbach.
Wcześniej wspomniałem, że chciałbym zobaczyć, co się dzieje tam na dole. Cały układ był tak obcy, że pragnąłem przyjrzeć się temu bliżej. Najchętniej bez przyzwoitki.
Myślisz, że się nazbyt podekscytowali, hę?
 Podekscytowali to za mało powiedziane. Wół rzuca paskudne słowa. Bardzo bym nie chciał być jednym z tych facetów i zostać przez niego złapanym.
 Tak? Lepiej sam to sprawdzę.
Wół był wtedy w Eternicie, gdzie koordynował pracę swoją i niekompetentnej tajnej policji księcia. Ci faceci to był czysty żart. W praktyce byli gwiazdorami i ani jeden z nich nie miał tyle odwagi, by zejść do Koturnu, gdzie działy się naprawdę ciekawe rzeczy.
W każdym mieście jest taki Koturn, choć nazwy są różne.
Dzielnica tak paskudna, że policja zapuszcza się do niej tylko w licznych oddziałach. Prawo ma tam w najlepszym razie charakter wybiórczy. Z reguły wymierzają je samozwańczy sędziowie korzystający z pomocy opryszków, których sami rekrutują. Jest to bardzo subiektywna sprawiedliwość. Ma ona tendencję do tego, by być szybka, brutalna, bezlitosna i przekupna.
Gdy złapałem Woła, powiedziałem mu:
 Dopóki ta najnowsza sprawa nie zostanie wyjaśniona, nie odstąpię od ciebie ani na krok.  Skrzywił twarz. Jego obwisłe policzki poczerwieniały.  Rozkazy skłamałem, udając przepraszający ton.
 Tak? No dobrze. Chodź ze mną.
 Dokąd się wybierasz?
 Do Koturnu. Coś takiego musiało wyjść stamtąd. Zamierzam rozwiązać tę sprawę.
Mimo innych wad, nie brak mu było odwagi. Nie bał się niczego.
Chciałem obejrzeć Koturn. Wół mógł być najlepszym dostępnym przewodnikiem. Słyszałem, że chodził tam często i nikt go nie zaczepiał. Jego reputacja była aż tak paskudna. Dobrze jest skryć się w takim cieniu.
 Teraz?  zapytałem.
Teraz.
Wyprowadził mnie na zimne powietrze. Zeszliśmy w dół wzgórza. Nie jeździł konno. To była jedna z przybieranych przez niego drobnych póz. Nigdy nie jeździł konno. Narzucił ostre tempo, jak człowiek przyzwyczajony załatwiać wszystko na piechotę.
 Czego będziemy szukać?  zapytałem.
 Starych monet. Komnata, którą sprofanowali, liczy sobie kilka stuleci. Jeśli ktoś w ostatnich paru dniach wydał mnóstwo starych pieniędzy, może to oznaczać, że wpadliśmy na trop naszych ludzi.
Zmarszczyłem brwi.
Nie wiem, jak wygląda tu obieg pieniądza, ale w miejscach, gdzie bywałem, ludzie mogą trzymać się kurczowo rodzinnego skarbca przez stulecia, a potem w rodzinie pojawia się czarna owca, która wydaje wszystko. Trochę starych monet nie musi nic oznaczać.
 Nie chodzi nam o trochę, tylko o cały zalew. O kogoś, kto wydaje je garściami. Było w to zamieszanych trzech albo czterech ludzi. Są spore szansę, że jeden z nich okaże się głupcem.
Wół potrafił dobrze zrozumieć głupią stronę ludzkiej natury. Być może dlatego, że sam był tak jej blisko. Miau.
 Podczas tropienia będziemy bardzo uprzejmi  powiedział mi, jak gdyby się spodziewał, że zacznę walić ludzi po łbach z wściekłości.
Wyznawane przez niego wartości były jedynymi, jakie potrafił sobie wyobrazić.  Facet, którego szukamy, zacznie uciekać, gdy usłyszy, że zadaję pytania.
 Będziemy go ścigać?
 Tylko na tyle, by utrzymać go w ruchu. Może nas gdzieś zaprowadzi. Znam tam na dole kilku szefów gangów, którzy mogli to zaaranżować. Jeśli jeden z nich to zrobił, chcę dostać jego jaja na talerzu.
Przemawiał w gorączce, jak krzyżowiec. Czy miał jakąś osobistą urazę do władców zbrodni z Koturnu? Zapytałem go o to.
 Aha. Pochodzę z Koturnu. Młody chuligan, któremu się poszczęściło i załapał się do stróżów. Mój tata nie miał szczęścia.
Sprzeciwił się gangowi wymuszającemu pieniądze za ochronę". Zapłacił im, a oni nie obronili go przed innym gangiem z tej samej branży, więc powiedział, że nie będzie marnował dobrych pieniędzy na coś, czego nie otrzymuje. Poderżnęli mu gardło. Byłem jednym ze  stróżów, którzy go zabierali. Stali obok, śmiejąc się i opowiadając dowcipy. Ci, którzy byli winni.
 Policzyłeś się z nimi?  zapytałem, pewien odpowiedzi.
- - Aha. Ich też zawiozłem do Katakumb.  Spojrzał na czarny zamek, na wpół zasłonięty przez mgłę unoszącą się ponad przeciwległym zboczem.  Gdybym słyszał już wtedy plotki o tym zamku, to może... nie, nie zrobiłbym tego.
Byłem tego samego zdania. Wół był swojego rodzaju fanatykiem. Nigdy nie złamałby reguł zawodu, który pozwolił mu się wyrwać z Koturnu, chyba że mógłby w ten sposób pomóc jego sprawie.
Myślę, że zaczniemy od dzielnicy portowej  powiedział.  A potem będziemy przemieszczać się w górę. Od tawerny do tawerny. Od burdelu do burdelu. Może damy do zrozumienia, że w powietrzu unosi się nagroda. Wcisnął jedną pięść w drugą, jak człowiek starający się powściągnąć gniew. Miał go w sobie mnóstwo. Któregoś dnia eksploduje z hukiem. Zaczęliśmy wcześnie. Widziałem więcej tawern, burdeli i cuchnących melin, niż odwiedziłem ich w ciągu dwunastu lat. I w każdej z nich pojawienie się Woła wywoływało nagłą, pełną przerażenia ciszę oraz obietnicę uległej współpracy.
Na obietnicach się jednak skończyło. Nie znaleźliśmy ani śladu żadnych starych pieniędzy, z wyjątkiem kilku monet, które były już w obiegu zbyt długo, by stanowić część łupu, którego szukaliśmy.
Wół się nie zniechęcał.
Coś znajdziemy  powiedział.  Czasy są ciężkie. Potrzeba tylko trochę cierpliwości.  Zrobił zamyśloną minę.  Można by tu wysłać paru waszych chłopaków. Nikt ich nie zna, a wyglądają na wystarczająco twardych, by dać sobie radę.
 Są twardzi.
Uśmiechnąłem się, zestawiając w myśli ekipę złożoną z Elma, Goblina, Lichwiarza, Ważniaka i kilku innych. Byłoby świetnie, gdyby Kruk był jeszcze w Kompanii i mógł się udać z nimi. Nie minęłoby sześć miesięcy, a rządziliby Koturnem. To podsunęło mi pomysł, który będę musiał omówić z Szept.
Jeśli chcieliśmy wiedzieć, co się dzieje, powinniśmy przejąć kontrolę nad Koturnem. Moglibyśmy sprowadzić Jednookiego. Mały czarodziej był urodzonym gangsterem. Rzuca się jednak w oczy. Nie widziałem drugiej czarnej twarzy, odkąd przekroczyliśmy Morze Udręk.
 Masz jakiś pomysł?  zapytał Wół, gdy mieliśmy wejść do lokalu zwanego Żelazną Lilią.  Wyglądasz, jakby ci się mózg gotował... .
Może. To sprawa na przyszłość. Jeśli zrobi się goręcej, niż się spodziewaliśmy.
Żelazna Lilia wyglądała tak samo, jak inne lokale, w których byliśmy, tylko jeszcze gorzej. Facet, który nią kierował, płaszczył się przed nami. Nic nie wiedział, o niczym nie słyszał i obiecał pognać z wrzaskiem do Woła, jeśli ktokolwiek wyda tu choć jeden gersz wybity przed wstąpieniem na tron obecnego księcia. Każde słowo gówno warte. Cieszyłem się, gdy stamtąd wyszedłem. Obawiałem się, że lokal zawali mi się na głowę, zanim ten facet skończy całować tyłek Wola.
 Mam pomysł  oznajmił Wół.  Lichwiarze.
Minęła sekunda, zanim się połapałem, skąd mu to przyszło do głowy. Facet z tawerny użalał się na swoje długi.
 Masz rację  powiedziałem.
Człowiek, który wpadł w sidła lichwiarza, byłby gotów na wszystko, aby się z nich wyrwać.
 To jest terytorium Kragego. On jest jednym z najwredniejszych. Wpadnijmy do niego.
Nie było strachu w tym człowieku. Jego wiara w potęgę własnego urzędu była tak wielka, że odważył się wejść do jaskini morderców bez mrugnięcia okiem. Udawałem spokój, czułem jednak strach. Ten łotr miał własną armię i jego zbiry były nerwowe. Po chwili dowiedzieliśmy się dlaczego. W ostatnich dniach doszło do nieporozumienia między naszym znajomym a jakimś facetem.
Lichwiarz leżał na plecach, owinięty w bandaże jak mumia.
Wół zachichotał:
 Klientom żarty w głowie, Krage? A może jeden z twoich chłopaków chciał załatwić sobie awans?
Oczy Kragego spojrzały na nas z kamiennej twarzy.
 Mogę ci w czymś pomóc, inkwizytorze?
 Zapewne nie. Okłamałbyś mnie, nawet gdyby prawda miała zbawić twoją duszę, ty pijawko.
 Pochlebstwem nic nie osiągniesz. Czego chcesz, ty pasożycie?
Twardy chłopak z tego Kragego. Ulepiony z tej samej gliny, co Wół, z tym, że los skazał go na zawód cieszący się mniejszym szacunkiem społecznym. Nie było między nimi wielkiej różnicy, pomyślałem. Kapłan i lichwiarz. To właśnie powiedział Krage.
 Ślicznie. Szukam jednego faceta.
 Nie gadaj.
  Ma mnóstwo starych pieniędzy. Monet z okresu kadżijskiego.
 I ja mam go znać?
Wół wzruszył ramionami.
 Może ma u kogoś dług.
 Tutaj pieniądze nie mają pochodzenia, Wół. 
To przysłowie z Koturnu  wyjaśnił mi inkwizytor. Spojrzał na Kragego. Te pieniądze mają. Powiedzmy, lepiej, żeby miały. To poważna sprawa, Krage. Nie jakieś małe rozejrzyjmy się i zróbmy przedstawienie". Nie jakieś tam w łeb i w nogi". Tym razem nie popuścimy. Każdy, kto będzie krył naszego chłopca, poleci razem
z nim. Zapamiętaj sobie, że Wół ci to powiedział.
Przez sekundę widać było, że wywarło to na Kragem wrażenie. Wiadomość do niego dotarła. Potem jego twarz ponownie straciła wyraz.
 Obwąchujesz niewłaściwe drzewo, inkwizytorze.
Po prostu cię o tym informuję.
 Co ten facet zrobił?
Obrobił kogoś, kto nie będzie tego tolerował. 
Krage uniósł brwi. Zrobił zdziwioną minę. Nie przychodził mu do głowy nikt, kto pasowałby do tego opisu.
 Kogo?  zapytał. 
 Hmm. Nie pozwól tylko, żeby twoi chłopcy przyjmowali jakieś stare monety bez sprawdzenia ich źródła i poinformowania mnie.
Słyszałeś?
Wygłosiłeś już swoją kwestię, inkwizytorze?
 Aha.
 To może lepiej byś stąd zmiatał?
Wyszliśmy. Nie znałem reguł gry, nie wiedziałem więc, jak tubylcy oceniliby tę wymianę uprzejmości. Osobiście wolałbym uniknąć sprawdzania.
Na zewnątrz zapytałem:
 Czy by nam powiedział, gdyby mu zapłacono w starych monetach?
 Nie. Nie, dopóki nie zbadałby sprawy. Ale on nie widział żadnych starych pieniędzy.
Zastanowiłem się, dlaczego Wół tak sądził. Nie zapytałem go. To byli jego rodacy.
Może coś wiedzieć. Wydawało mi się, że parę razy dostrzegłem błysk w jego oczach  powiedziałem.
Może. A może nie. Niech się martwi.
 Może gdybyś mu powiedział dlaczego...
 Nie! Nie może dojść do przecieku. Nawet pogłosek. Jeśli ludzie pomyślą, że nie jesteśmy w stanie ochronić ich zmarłych ani ich samych, kiedy już wykitują, rozpęta się istne piekło.  Wskazał dłonią w dół.  Jałowiec pójdzie tam. Trach. Szliśmy dalej.  Rozpęta się istne piekło  mruknął. Dlatego właśnie musimy złapać tych facetów. Nie tyle po to, żeby ich ukarać, co żeby im zamknąć gębę.
 Rozumiem.
Ruszyliśmy z powrotem w kierunku, z którego przyszliśmy, z zamiarem podjęcia wędrówki po tawernach oraz odwiedzenia lichwiarza imieniem Gilbert, gdy dotrzemy na jego terytorium.
 Hej?
Wół zatrzymał się.
 Co?
Potrząsnąłem głową.
Nic. Zdawało mi się, że widziałem ducha. Facet w dole ulicy... szedł jak ktoś, kogo kiedyś znałem.
 Może to on.
 Nie. To było dawno temu i daleko stąd. Już od dawna nie żyje.
Wszystko przez to, że przed chwilą o nim myślałem.
 Mamy czas na jeszcze z sześć wizyt. Potem ruszamy w górę zbocza. Lepiej tu się nie kręcić po zmroku.
Spojrzałem na niego, unosząc jedną brew.
Do diabła, człowieku, tu się robi niebezpiecznie, kiedy słońce zajdzie  zachichotał i obdarzył mnie jednym ze swych rzadko oglądanych uśmiechów, i to autentycznym.
Na krótką chwilę polubiłem go.

15. JAŁOWIEC: ŚMIERĆ GANGSTERA

Szopa toczył długie, gwałtowne kłótnie ze swą matką. Nigdy nie oskarżyła go bezpośrednio, nie kryła jednak zbytnio, że podejrzewa go o odrażające zbrodnie.
On i Kruk na zmianę opiekowali się Asą.
Nadszedł wreszcie czas na stawienie czoła Kragemu. Nie chciał do niego iść. Bał się, że lichwiarz mógł go zakwalifikować do tej samej grupy, co Kruka i Asę. Jeśli jednak nie pójdzie, Krage przyjdzie po niego. A Krage szukał kogoś, komu mógłby zrobić krzywdę...
Roztrzęsiony Szopa powlókł się wzdłuż zamarzniętej ulicy. Tłuste płatki śniegu opadały leniwie w dół. Jeden z ludzi Kragego zaprowadził Szopę przed jego oblicze. Nigdzie nie było Hrabiego, rozeszła się jednak wieść, że potężny mężczyzna wraca do zdrowia. Cholera, jest za głupi, żeby umrzeć, pomyślał Szopa.
 Och, Szopa  odezwał się Krage z głębi olbrzymiego krzesła.  Jak się masz?
 Zimno mi. Jak zdrowie?
Krage niepokoił go, gdy zachowywał się uprzejmie.
 Nic mi nie będzie.  Lichwiarz szarpnął bandaże.  Mało
brakowało. Miałem szczęście. Przyszedłeś mi zapłacić? 
 Ile w sumie jestem winien? Straciłem rachubę, odkąd wykupujesz moje długi.
 Możesz mnie spłacić?  Krage przymrużył oczy.
 Nie wiem. Mam dziesięć lewa.
Krage westchnął dramatycznie.
 To wystarczy. Nie myślałem, że cię na to stać, Szopa. Dobra.
 Raz się zyskuje, raz się traci. To będzie osiem i trochę drobnych.  Szopa odliczył dziewięć monet. Krage wydał resztę.  Miałeś  tej zimy fart, Szopa.
 To fakt.
 Widziałeś Asę?  W głosie Kragego zabrzmiało napięcie.
 ,  Ostatni raz trzy dni temu. Dlaczego pytasz?
Nic ważnego. Jesteśmy kwita, Szopa. Nadszedł jednak czas, żebyś wyświadczył mi tę przysługę, o której mówiłem. Chodzi o Kruka. Chcę go dostać.
Krage, nie chcę ci mówić, jak masz kierować własnym interesem, ale to jest ten jeden facet, którego powinieneś zostawić w spokoju. To wariat. Jest twardy i wredny. Zabić to dla niego jak powiedzieć cześć". Nie chcę ci okazywać lekceważenia, ale on cię  traktuje jak dobry żart.
 Już ja mu pokażę żart, Szopa.  Krage dźwignął się z krzesła z grymasem bólu. Chwycił się za ranę.  Ja mu pokażę żart.
Może następnym razem nie pozwoli ci uciec, Krage.
Przez twarz Kragego przemknął strach.
 Szopa, on albo ja. Jeśli go nie zabiję, cały mój interes się rozleci.
 A co się z nim stanie, jak Kruk zabije ciebie?
Ponownie to drżenie strachu.
 Nie mam wyboru. Bądź gotowy, kiedy cię będę potrzebował, Szopa. Już niedługo.
Szopa skinął głową i wycofał się. Powinien zniknąć z Koturnu, pomyślał. Było go na to stać. Dokąd jednak miał się udać? Krage mógł go znaleźć wszędzie w Jałowcu. Poza tym nie chciał uciekać. Lilia była jego domem. Musiał to przeczekać. Jeden z nich zginie i tak czy inaczej uwolni się od nich. Teraz był w samym środku. Nienawidził Kragego. Poniżał go on od lat. Pilnował, by Szopa zawsze był mu coś winien, kradł mu jedzenie od ust poprzez absurdalne oprocentowanie. Z drugiej strony Kruk mógł go powiązać z czarnym zamkiem i zbrodniami w Klauzurze. Stróże wyruszyli na łowy. Szukali kogoś, kto wydawałby masę starych pieniędzy. Niewiele powiedziano publicznie, lecz fakt, że sprawę prowadził Wół, powiedział Szopie, jak poważnie traktowano ją na wzgórzu. Omal nie dostał wylewu, gdy inkwizytor wszedł do Lilii.
Co się stało z pieniędzmi na przejście? Szopa nie widział ani gersza. Przypuszczał, że wciąż ma je Kruk. Oni Kruk byli teraz wspólnikami...
 Co powiedział Krage?  zapytał Szopę, gdy ten dotarł do Lilii.
 Chce, żebym mu pomógł cię zabić.
 Tak myślałem, Szopa. Robi się już późno. Pora wysłać Kragego na wzgórze. Na czyją stronę się skłaniasz, wspólniku? Jego czy moją?
Ja... Hmm...
Na dłuższą metę lepiej będzie dla ciebie, jak się pozbędziesz Kragego. On prędzej czy później znajdzie sposób, żeby ci zabrać Lilię.
To prawda, pomyślał Szopa.
 Dobra. Co zrobimy?
Jutro pójdziesz mu powiedzieć, że wydaje ci się, iż sprzedaję ciała. Że sądzisz, iż Asa był moim wspólnikiem i go załatwiłem. Asa był twoim przyjacielem i to cię wkurzyło. To jest wystarczająco bliskie prawdy, by go wprowadzić w błąd... o co chodzi?
Ciągle pułapki. Kruk miał rację. Krage uwierzy w tę opowieść. Szopa miał jednak nadzieję, że otrzyma mniej bezpośrednią rolę. Jeśli Kruk spieprzy robotę, Maron Szopa zostanie znaleziony w rynsztoku z poderżniętym gardłem.
O nic.
 W porządku. Pojutrze nocą wyjdę na zewnątrz. Pobiegniesz powiadomić o tym Kragego. Pozwolę, żeby jego ludzie mnie śledzili. Krage będzie chciał być obecny przy zabójstwie. Zastawię na niego pułapkę.
 Parę razy już to robiłeś, prawda? 
On i tak przyjdzie. Jest głupi.
Szopa przełknął ślinę.
 Ten plan nie dodaje mi odwagi.
 Twoja odwaga to nie mój problem, Szopa, tylko twój. Ty ją straciłeś i tylko ty możesz ją odzyskać. Krage dał wiarę opowieści Szopy. Popadł w ekstazę, ponieważ Kruk okazał się aż takim łajdakiem.
 Gdybym sam nie chciał się z nim załatwić, pobiegłbym z wrzaskiem po stróżów. Dobrze się sprawiłeś, Szopa. Powinienem był podejrzewać Asę. Nigdy nie przyniósł mi żadnej wiadomości godnej wysłuchania.
 Kto by kupował ciała, Krage?  zaskomlał Szopa.
Krage uśmiechnął się.
 Nie łam tym sobie swojego brzydkiego łba. Zawiadom mnie, kiedy znowu wyruszy na taki wypad. Przygotujemy dla niego małą niespodziankę.
Następnej nocy Szopa zgłosił się zgodnie z planem. I przeżył najgorsze rozczarowanie, jakiego mógł oczekiwać od życia. Krage uparł się, by wziął on udział w łowach.
 W czym ci pomogę, Krage? Nie mam nawet broni. A to jest twarda sztuka. Nie załatwisz go bez walki.
Nie liczę na to. Zabieram cię na wszelki wypadek.
 Na wypadek czego?
 Na wypadek, gdyby się okazało, że to pułapka i chciałbym cię szybko dostać w ręce.
Szopa zadrżał.
Zrobiłem to, co chciałeś  zaskomlał.  Czy zawsze tego nie robiłem?
Zawsze postępowałeś tak, jak postąpiłby tchórz. Dlatego właśnie ci nie ufam. Każdy może cię zastraszyć. I miałeś taką kupę forsy. Przyszło mi do głowy, że możesz być w spółce z Krukiem.
Szopę przeszył chłód. Krage założył płaszcz. 
 Chodźmy, Szopa. Trzymaj się blisko mnie. Jak spróbujesz zwiać, zabiję cię.
Szopa zaczął dygotać. Był trupem. Wszystko, przez co musiał przejść, żeby się pozbyć Kragego... to było niesprawiedliwe. To po prostu było niesprawiedliwe. Nic mu się nigdy nie udawało. Wyszedł, utykając, na ulicę. Zastanawiał się, co mógłby zrobić. Wiedział, że nie ma ucieczki. Łzy zamarzły mu na policzkach. Nie było ucieczki. Jeśli pryśnie, ostrzeże tym Kragego. Jeśli tego nie zrobi, Krage zabije go w chwili, gdy wpadną w pułapkę Kruka. Co pocznie jego matka?
Musiał coś zrobić. Musiał znaleźć odrobinę odwagi, podjąć decyzję i zadziałać. Nie mógł poddać się losowi i liczyć na łut szczęścia. To by oznaczało Katakumby lub czarny zamek jeszcze przed świtem. Okłamał Kragego. W lewym rękawie miał nóż rzeźnicki. Schował go tam w akcie czystej brawury. Krage go nie przeszukał. Staruszek
Szopa uzbrojony? Ha! Nieprawdopodobne. Mógłby zrobić sobie krzywdę.
Staruszek Szopa nosił niekiedy broń, nigdy jednak tego nie ujawniał. Nóż miał cudowny wpływ na jego wiarę w siebie. Mógł sobie powiedzieć, że go użyje, i wierzył w to kłamstwo wystarczająco długo, by jakoś dać sobie radę, gdy jednak dochodziło do kryzysu, zawsze zdawał się na los szczęścia.
Jego los był przypieczętowany... chyba że sam się wybroni, nie cofając się przed niczym.
Jak to zrobić?
Ludzi Kragego bawiło jego przerażenie. Było ich sześciu... a potem siedmiu... i ośmiu, gdy zgłaszali się ci, którzy śledzili Kruka. Czy mógł mieć nadzieję na pokonanie aż tylu? Nawet sam Kruk nie miałby szans.
Jesteś trupem, szeptał raz za razem cichutki głosik. Trupem. Trupem.
 Posuwa się wzdłuż uliczki Sklepikarza  zameldował cień.  Skręca we wszystkie małe zaułki.
 Myślisz, że znajdzie coś tak późną zimą?  zapytał Szopy Krage.  Wszyscy słabi już powymierali. Szopa wzruszył ramionami.
 Skąd mam wiedzieć?
Potarł się w bok lewym ramieniem. Obecność noża pomogła mu, lecz tylko odrobinę.
Jego przerażenie osiągnęło punkt szczytowy i zaczęło opadać.
Umysł ochłódł do punktu pozbawionego uczuć otępienia. Gdy strach przycichł, Szopa zaczął poszukiwać niewidocznego wyjścia z sytuacji.
Ponownie ktoś wychynął z ciemności i zameldował, że są w odległości stu stóp od wozu Kruka, który dziesięć minut temu zagłębił się w zaułek i dotąd z niego nie wyszedł.
 Zauważył cię?  warknął Krage.
 Chyba nie. Ale nigdy nie wiadomo. Krage spojrzał na Szopę.
 Szopa, czy on porzuciłby zaprzęg i wóz?
 Skąd mam wiedzieć?  pisnął Szopa.  Może coś znalazł.
Przyjrzyjmy się.
Udali się do zaułka, jednego z niezliczonych ślepych krytych przejść odchodzących od uliczki Sklepikarza. Krage wbił wzrok w ciemność z lekko przechyloną głową.
 Spokojnie jak w Katakumbach. Sprawdź to, Łukasz.
 Szefie?
 Spokojnie, Łukasz. Staruszek Szopa będzie tuż za tobą.
Prawda, Szopa?
Krage...
 Jazda!
Szopa ruszył powoli przed siebie. Łukasz posuwał się naprzód ostrożnie, sondując ciemność groźnie wyglądającym nożem. Szopa spróbował nawiązać z nim rozmowę.
 Zamknij się!  warknął tamten.  Czy nie masz broni?
 Nie  skłamał Szopa. Obejrzał się za siebie. Było ich tylko dwóch.
Dotarli do ślepego końca zaułka. Kruka tam nie było.
 Niech mnie szlag  powiedział Łukasz.  Jak on się wydostał?
 Nie wiem. Sprawdźmy to.
To mogła być jego szansa.
 Tutaj  stwierdził Łukasz.  Wspiął się po tej rynnie.Szopa poczuł ucisk w brzuchu. Zdławiło go w gardle.
 Spróbujmy. Może damy radę za nim pójść.
 Aha.  Łukasz ruszył naprzód.
Szopa nie myślał o tym wcale. Nóż rzeźnicki zmaterializował się w jego ręku. Dłoń uderzyła do przodu. Łukasz wygiął się ku tyłowi i osunął w dół. Szopa skoczył na niego, zatkał mu dłonią usta i nie puszczał przez minutę, która minęła, zanim tamten umarł. Następnie cofnął się, niezdolny uwierzyć, że to zrobił.
 Co się tam dzieje?  zapytał Krage.
 Nie możemy nic znaleźć  wrzasnął Szopa. Zaciągnął Łukasza pod mur i pochował go tam pod śniegiem i odpadkami, po czym pognał ku rynnie.
Zbliżający się Krage dostarczył mu wspaniałej zachęty. Szopa chrząknął, naprężył się, wprawił w ruch mięśnie i znalazł się na dachu.
Składał się on z okapu szerokości dwóch stóp wznoszącego się pod niewielkim kątem, a następnie dwunastostopowego fragmentu pochylonego pod kątem czterdziestu pięciu stopni, nad którym dach był płaski. Szopa oparł się, dysząc, o stromy dach. Wciąż nie potrafił uwierzyć, że zabił człowieka. Usłyszał dobiegające z dołu głosy.
Zaczął przesuwać się w bok.
 Zniknęli, Krage  warknął ktoś.  Nie ma Kruka ani Łukasza i Szopy.
 Ten sukinsyn. Wiedziałem, że chce mnie wrobić.
 To dlaczego Łukasz poszedł z nim?
Do diabła, nie wiem. Nie stój tu. Rozejrzyj się. W jakiś sposób się stąd wydostali.
Hej. Tutaj. Ktoś wdrapał się na górę po tej rynnie. Może poszli za Krukiem.
 Wdrap się na to cholerstwo i sprawdź. Łukasz! Szopa!
 Tutaj jestem  odezwał się jakiś głos. Szopa zamarł. Co, u diabła? Kruk? To musiał być Kruk.
Posuwał się cal za calem, starając się wmówić sobie, że pod jego stopami nie ma trzydziestu pięciu stóp nicości. Dotarł do zaopatrzonego w krawędź narożnika, po którym mógł wleźć na płaski szczyt.
- - Tutaj. Chyba go zapędziliśmy w kozi róg.
Właźcie na górę, sukinsyny!  wściekał się Krage.
Leżący nieruchomo na zimnej, pokrytej lodem papie Szopa obserwował dwa cienie, które pojawiły się na krawędzi i zaczęły posuwać w stronę, z której nadbiegł głos. Zgrzyt metalu oraz paskudne przekleństwa zdradziły los trzeciego ze wspinających się.
Skręciłem sobie kostkę, Krage  poskarżył się mężczyzna.
 Jazda  warknął lichwiarz.  Znajdziemy inną drogę na górę.
Uciekaj, póki masz szansę, pomyślał Szopa. Wracaj do domu i zaszyj się tam, dopóki to się nie skończy.
Nie mógł jednak tego zrobić. Ześliznął się w dół, na okap, i poczołgał za ludźmi Kragego.
Ktoś wrzasnął, zamachał rękoma, próbując się czegoś złapać i runął w ciemność pomiędzy budynkami. Krage krzyknął. Nikt nie odpowiedział.
Szopa przeszedł na sąsiedni dach. Był płaski i pokryty lasem kominów.
 Kruk?  zawołał cicho.  To ja, Szopa.
Dotknął noża ukrytego w rękawie, wciąż niezdolny uwierzyć, że go użył.
Kształt zmaterializował się przed nim. Szopa przybrał pozycję siedzącą, z ramionami wokół kolan.
Co teraz?  zapytał.
Co ty tu robisz?
 Krage zabrał mnie ze sobą. Miałem zginąć jako pierwszy, gdyby się okazało, że to pułapka.
Opowiedział Krukowi, co zrobił.
 Cholera! Okazało się, że jednak masz odwagę.
 Przyparł mnie do muru. Co teraz?
 Nasze szansę rosną. Pozwól, niech się zastanowię.
Z uliczki Sklepikarza dobiegł krzyk Kragego. Kruk odpowiedział mu.
 Tutaj! Jesteśmy tuż za nim!
 Nie wiem, jak długo zdołam go oszukiwać  powiedział Szopie.  Miałem zamiar wykańczać jednego po drugim. Nie spodziewałem się, że sprowadzi całą armię.
 To nie na moje nerwy  odrzekł Szopa. Wysokość była kolejną z tysiąca rzeczy, które go przerażały.
 Trzymaj się. Jeszcze daleko do końca. Dlaczego go nie odetniecie?!  wrzasnął Kruk. Ruszył naprzód.  Jazda, Szopa.
Szopa nie mógł nadążyć za Krukiem. Nie był tak zwinny jak on.
Z ciemności wychynęła jakaś postać. Szopa pisnął.
 To ty, Szopa?
To był jeden z ludzi Kragego. Serce Szopy zabiło dwukrotnie szybciej.
 Aha. Widziałeś Kruka?
 Nie. Gdzie Łukasz?
 Cholera, poleciał prosto w twoją stronę. Jak mogłeś go nie zauważyć? Popatrz!  Szopa wskazał ręką na skotłowane ślady na śniegu.
 Posłuchaj, facet. Nie widziałem go. Nie wrzeszcz na mnie, jakbyś był Kragem, bo ci dam takiego kopa w dupę, że ci uszy poodpadają.
 W porządku. W porządku. Uspokój się. Boję się i chcę, żeby to się skończyło. Łukasz spadł. Na tamtym dachu. Pośliznął się na lodzie czy na czymś. Bądź ostrożny.
Słyszałem to. Zdawało mi się jednak, że to Mlecz. Przysiągł-
bym, że to był on. To głupota. Może nas tu na górze powykańczać.
Powinniśmy się wycofać i spróbować czegoś innego.
Hmm. Chcę go załatwić teraz. Nie uśmiecha mi się, żeby mnie jutro wytropił.  Szopa był zdumiony. Jak łatwo przychodziły mu kłamstwa! Przeklinał w milczeniu mężczyznę za to, że nie chce się do niego odwrócić plecami. -- Masz jakiś dodatkowy nóż, albo coś?
 Ty? Chcesz użyć noża? Daj spokój. Trzymaj się mnie, Szopa. Ja się tobą zaopiekuję.
 Jasne. Popatrz, trop prowadzi w tę stronę. Załatwmy się z tym.
Mężczyzna odwrócił się, by przyjrzeć się śladom Kruka. Szopa wyciągnął nóż i pchnął go nim mocno. Tamten krzyknął. Obrócił się. Nóż się złamał. Szopa omal nie spadł z dachu. Jego ofiara spadła.
Ludzie zaczęli wykrzykiwać pytania. Wydawało się, że Krage wraz z całą swą bandą znaleźli się na dachach.
Gdy Szopa przestał dygotać, ruszył znowu naprzód. Usiłował przypomnieć sobie wygląd okolicy. Chciał zejść z dachu i udać się do domu. Kruk mógł sam skończyć to szaleństwo.
Na następnym dachu Szopa wpadł na Kragego.
 Krage!  zaskomlał.  Boże! Zabierz mnie stąd! On nas wszystkich pozabija!
 Zabiję cię, Szopa. To była pułapka, prawda?
Krage, nie!  Co mógł zrobić? Nie miał już noża rzeźnickiego.
Zmyślać. Skomleć i zmyślać.  Krage, musisz stąd uciekać. On już załatwił Łukasza, Mlecza i kogoś jeszcze. Wykończyłby mnie razem z Łukaszem, ale pośliznął się i udało mi się uciec. Tylko że dopadł mnie znowu, kiedy rozmawiałem z jednym z twoich facetów tam na dachu.
Zaczęli się bić i jeden z nich zleciał na dół. Nie wiem który, ale założę się, że nie Kruk. Musimy stąd zejść. Tu nie można przewidzieć, na kogo wpadniemy. Dlatego musimy uważać. Ostatnim razem mogłem go załatwić, tylko że nie miałem broni i nie wiedzieliśmy, czy to nie idzie jeden z naszych facetów. Kruk nie ma takich problemów. Jak kogoś widzi, to wie, że to wróg, więc nie musi być ostrożny...
 Zamknij się, Szopa.
Krage dał się nabrać. Szopa zaczął mówić odrobinę głośniej w nadziei, że Kruk usłyszy go, przyjdzie i zakończy sprawę.
Ponad dachami rozległ się krzyk.
 Teskus  warknął Krage.  To już czwarty. Zgadza się?
Szopa skinął głową.
Z tych, o których wiemy. Może zostaliśmy już tylko ty i ja.
Krage, powinniśmy stąd zejść, zanim nas znajdzie.
Może i masz trochę racji, Szopa. Możliwe. Nie powinniśmy byli włazić na górę. Chodź.
Szopa podążył za nim, nie przestając paplać.
 To był pomysł Łukasza. Myślał, że ci się przypodoba. Rozumiesz, zobaczyliśmy go na szczycie tej rynny, a on nas nie widział, więc Łukasz powiedział, że moglibyśmy za nim pójść i go załatwić, a wtedy staruszek Kruk...
 Zamknij się, Szopa. Na miłość Boską, zamknij się. Od twojego głosu chce mi się rzygać.
Tak jest, panie Krage. Tylko że nie mogę. Tak się boję...
Jeśli się nie zamkniesz, ja to zrobię na stałe. Wtedy nie będziesz już musiał przejmować się Krukiem.
Szopa przestał mówić. Posunął się już tak daleko, jak tylko się odważył.
W krótką chwilę później Krage zatrzymał się.
 Zastawmy pułapkę w pobliżu jego wozu. Wróci do niego, nie?
 Tak sądzę, panie Krage. Ale po co jestem panu potrzebny?
Chciałem powiedzieć, że nie mam broni, a nawet gdybym miał, to i tak nie umiem się nią posługiwać.
 Zamknij się. Masz rację, niewielki z ciebie pożytek, Szopa.
Myślę jednak, że możesz się przydać do odciągnięcia jego uwagi.
Postaraj się, żeby zwrócił ją na ciebie. Rozmawiaj z nim. Ja załatwię go od tyłu.
Krage...
 Zamknij się.
Krage przeszedł ponad krawędzią dachu, trzymając się poręczy, zanim znalazł solidne oparcie dla stóp. Szopa wychylił się naprzód.
Trzy piętra do ziemi.
Kopnął Kragego w palce. Ten zaklął i spróbował się złapać w innym miejscu. Bezskutecznie. Spadł z wrzaskiem i uderzył o ziemię z głuchym łoskotem. Szopa obserwował, jak jego niewyraźny kształt szarpnął się i znieruchomiał.
 I znowu to zrobiłem.  Zaczął dygotać.  Nie mogę tu zostać. Jego ludzie mogliby mnie znaleźć.
Przeszedł ponad poręczą i zszedł na dół budynku jak małpa. Bardziej się bał, że go złapią, niż że spadnie.
Krage oddychał jeszcze. W gruncie rzeczy był świadomy, choć sparaliżowany.
Miałeś rację, Krage. To była pułapka. Nie trzeba było tak mnie przyduszać. W ten sposób moja nienawiść do ciebie stała się silniejsza niż strach.  Rozejrzał się wokół. Nie było jeszcze tak późno, jak mu się zdawało. Polowanie na dachach nie trwało długo. Gdzie się podział ten Kruk?
Ktoś musiał posprzątać. Szopa złapał Kragego i powlókł go w stronę wozu Kruka. Krage pisnął. Przez chwilę Szopa obawiał się, że ktoś się tym zainteresuje. Nikt tego nie zrobił. To był Koturn.
Lichwiarz wrzasnął, gdy Szopa dźwignął go na wóz.
 Wygodnie ci, Krage?
W następnej kolejności przyniósł Łukasza, po czym udał się na poszukiwanie pozostałych ciał. Znalazł jeszcze trzy. Żadne z nich nie należało do Kruka.
 Jeśli nie pokaże się za pół godziny, zawiozę je tam sam i do diabła z nim  mruknął. Po chwili pytał sam siebie:  Co ci przychodzi do łba, Maronie Szopo? Pozwoliłeś, żeby uderzyło ci to do głowy? No więc znalazłeś w sobie trochę odwagi. I co z tego? To nie zrobi z ciebie Kruka.
Ktoś się zbliżał. Szopa złapał za zdobyczny sztylet i skrył się w cieniu.
Kruk zwalił ciało na wóz.
Co to, u diabła?
 Ja ich zebrałem  wyjaśnił Szopa.
 Kto to jest?
Krage i jego ludzie.
Myślałem, że uciekł. Sądziłem już, że będę musiał zrobić to wszystko jeszcze raz. Co się stało?
Szopa opowiedział mu. Kruk pokiwał z niedowierzaniem głową.
 Ty? Szopa?
 Myślę sobie, że mogą cię wystraszyć tylko do pewnych granic.
 To prawda, ale nie myślałem, że do tego dojdziesz. Zdumiewasz mnie, Szopa. Trochę też rozczarowujesz. Chciałem sam wykończyć Kragego.
 To on robi ten hałas. Ma złamany kark, czy co. Zabij go, jeśli chcesz.
 Jest więcej wart żywy.
Szopa skinął głową. Biedny Krage.
 Gdzie reszta?  spytał.
 Jeden jest na dachu. Drugi chyba uciekł.
 Cholera. To znaczy, że to nie koniec.
 Możemy go załatwić później.
 A tymczasem pójdzie po resztę i wszyscy zaczną nas ścigać.
 Myślisz, że narażą życie, żeby pomścić Kragego? W żadnym razie. Zaczną walczyć pomiędzy sobą o to, kto zostanie szefem.
Zaczekaj tu. Ja załatwię tego drugiego.
Pośpiesz się  powiedział Szopa. Zaczynała się reakcja. Ocalał.
Wracał stary Szopa, a wraz z nim cała historia.
Gdy wracali z zamku, a różowe i fioletowe pasma jutrzenki połyskiwały w przerwach w łańcuchu Gór Wolanderskich, Szopa zapytał:
Dlaczego on krzyczy?
Wysoka istota roześmiała się i zapłaciła za Kragego sto dwadzieścia lewa. Wciąż jeszcze było słychać jego wrzaski.
Nie wiem. Nie oglądaj się, Szopa. Zrób to, co musisz, i ruszaj naprzód.  W chwilę później dodał:  Cieszę się, że to już koniec.
 Koniec? Co masz na myśli?
To była moja ostatnia wizyta.  Kruk poklepał się po kieszeni.  Mam już tyle, ile potrzeba.
 Ja też. Pozbyłem się długów. Mogę odnowić Lilię i umieścić matkę w oddzielnym domu, a jeszcze zostanie mi sporo na następną zimę, bez względu na to, jak będzie szedł interes. Zapomnę, że ten zamek w ogóle istnieje.
Wątpię w to, Szopa. Jeśli chcesz się od niego uwolnić, lepiej wyjedź ze mną. Zawsze będziesz słyszał jego zew, gdy zapragniesz szybko zdobyć pieniądze.
 Nie mógłbym wyjechać. Muszę zadbać o matkę.
 Jak chcesz. Ja cię ostrzegłem.  Po chwili Kruk zapytał:  A co z Asa? Będzie z nim problem. Stróże nie zaprzestaną poszukiwań, dopóki nie znajdą ludzi, którzy obrabowali Katakumby. On stanowił słabe ogniwo.
 Dam sobie z nim radę.
 Mam nadzieję, Szopa. Mam nadzieję.
Zniknięcie Kragego wywołało wiele hałasu w Koturnie. Szopa udawał zdumionego. Twierdził, że nic nie wie, wbrew plotkom, które głosiły coś wręcz przeciwnego. Uwierzono w jego opowieść. Był Szopą Tchórzem. Jedyny człowiek, który wiedział, że jest inaczej, nie zaprzeczył jego słowom.
Najtrudniejsze było stawienie czoła matce. Stara Czerwiec nie powiedziała nic, lecz jej ślepe spojrzenie oskarżało go. Sprawiła, że poczuł się złym człowiekiem oraz odszczepieńcem. Wyrzekła się go w sekretnych zakamarkach swego umysłu. Pojawiła się pomiędzy nimi przepaść nie do przebycia.

16. JAŁOWIEC: PASKUDNA NIESPODZIANKA

Wół sam mnie znalazł, gdy następnym razem zapragnął wyruszyć na dół. Może po prostu potrzebował towarzystwa. Wśród miejscowych nie miał przyjaciół.
 Co się dzieje?  zapytałem, gdy wpadł do mojego małego gabinetu połączonego z ambulatorium.
 Łap za płaszcz. Znowu pora na Koturn.
Zaraził mnie swym zapałem, z tego tylko powodu, że byłem znudzony Eternitem. Było mi żal moich towarzyszy. Nie mieli jeszcze okazji przespacerowania się na zewnątrz. Ten zamek był jak pańszczyzna.
A więc wyszliśmy. Gdy schodziliśmy w dół, już za Klauzurą, zapytałem:
Skąd to zamieszanie?
Właściwie nie zamieszanie  odparł.  Najpewniej to nie ma nic wspólnego z nami. Pamiętasz tego słodziutkiego lichwiarza?
 W bandażach?
 Aha. Kragego. Zniknął. On i połowa jego chłopaków. Wygląda na to, że zasadził się na faceta, który go pochlastał. I od tego czasu go nie widziano.
Zmarszczyłem brwi. To nie wyglądało na rzecz godną uwagi.
Gangsterzy ciągle znikają, a potem znowu się pokazują.
Tutaj.  Wół wskazał palcem na chaszcze rosnące wzdłuż muru Klauzury.  Tędy nasi ludzie dostali się do środka.  Następnie wskazał na kępę drzew rosnących po drugiej stronie uliczki.  Tam zaparkowali wozy. Mamy świadka, który je widział. Mówi, że były całe załadowane drewnem. Chodź, pokażę ci.
Wszedł pomiędzy zarośla i opadł na ręce i kolana. Podążyłem za jego przykładem, narzekając głośno, że cały się przemoczę. Północny wiatr w najmniejszym stopniu nie poprawił sytuacji.
Wnętrze Klauzury było bardziej zarośnięte niż obszar po zewnętrznej stronie muru. Wół pokazał mi kilka tuzinów naręczy drewna znalezionych w krzakach w pobliżu dziury.
 Wygląda na to, że zabierali go mnóstwo.
Myślę, że było im potrzebne, żeby ukryć zwłoki. Ścinali je tutaj.  Wskazał na drzewa rosnące ponad nami, bliżej Eternitu.
Zamek rysował się na tle pióropuszy chmur, jak szara kupa kamieni, którą tylko jeden wstrząs dzielił od zawalenia się.
Przyjrzałem się naręczom. Współpracownicy Woła ściągnęli je w jedno miejsce i ułożyli w stos, co mogło nie być inteligentnym  posunięciem detektywistycznym. Miałem wrażenie, że rąbano je i układano na przestrzeni wielu tygodni. Niektóre końcówki były bardziej zwietrzałe od pozostałych. Napomknąłem o tym Wołowi.
 Zauważyłem. Myślę sobie, że ktoś zbierał drewno regularnie.
Na Katakumby natrafili przypadkowo. Wtedy zawładnęła nimi chciwość.
Ehe.  Spojrzałem na stos drewna.  Myślisz, że je sprzedawali?
 Nie. To wiemy na pewno. Nikt nie sprzedawał drewna z Klauzury. Zapewne jakaś rodzina albo grupa sąsiadów zbierała je dla siebie.
 Sprawdziliście w wypożyczalniach wozów?
 Czy wyobrażasz sobie, że mogliby być aż tak głupi, żeby wypożyczyć wóz do skoku na Katakumby?
Wzruszyłem ramionami.
 Liczymy na to, że jeden z nich okaże się głupcem, prawda?
 Masz rację  przyznał.  Należy to sprawdzić. Trudno jednak to zrobić, gdy jestem jedynym, komu nie brak odwagi, by udać się osobiście do Koturnu. Mam nadzieję, że poszczęści nam się w jakimś innym miejscu. Jeśli będę musiał, załatwię to, kiedy nie będzie nic bardziej pilnego.
 Czy pokażesz mi miejsce, w którym dostali się do środka?  zapytałem.
Chciał powiedzieć nie", lecz zamiast tego stwierdził:  To spory kawałek. Trzeba by poświęcić na to godzinę. Wolałbym powęszyć wokół sprawy Kragego, póki jest jeszcze gorąca.
Wzruszyłem ramionami i powiedziałem:
 A więc innym razem.
Dotarliśmy do terytorium Kragego i zaczęliśmy się po nim kręcić. Wół wciąż jeszcze zachował trochę kontaktów z lat dzieciństwa. Jeśli ich odpowiednio ugłaskać i wydać kilka gerszy, byli gotowi mówić. Mnie nie pozwolono być przy tym obecnym. Spędziłem ten czas, sącząc piwo w tawernie, w której obsługa na przemian skakała wokół mnie ze względu na moje pieniądze i zachowywała się, jakbym miał dżumę. Gdy mnie pytano, nie zaprzeczałem, że jestem inkwizytorem. Wół przyłączył się do mnie.
 Chyba jednak nic nie mamy. Krążą najróżniejsze plotki. Jedna twierdzi, że wykończyli go jego właśni ludzie. Druga, że to konkurencja. Lubił się wpychać na terytoria sąsiadów.
Przyjął kubek wina na koszt firmy, czego nigdy wcześniej u niego nie widziałem. Złożyłem to na karb zamyślenia.
 Jest jeden aspekt, który możemy sprawdzić. Miał obsesję na punkcie rozprawienia się z pewnym cudzoziemcem, który publicznie zrobił z niego durnia. Niektórzy mówią, że to ten cudzoziemiec go pochlastał.  Wyciągnął listę i zaczął ją studiować.  Nie wydusimy z tego chyba zbyt wiele. Tej nocy, gdy zniknął Krage, była wielka chryja. Rzecz jasna, nie ma żadnych naocznych świadków  uśmiechnął się.  Naoczni świadkowie twierdzą, że była to regularna bitwa.  To sprawia, że skłaniam się ku teorii przewrotu pałacowego.  Co tam masz?
Listę ludzi, którzy być może sprowadzali drewno z Klauzury.
Niektórzy z nich mogli się widzieć nawzajem. Myślałem, że może dowiem się czegoś ciekawego, gdy porównam ich opowieści.  Skinął ręką, by dolano mu wina. Tym razem zapłacił, za pierwszy kubek również, choć firma była gotowa mu to darować. Odniosłem wrażenie, że mieszkańcy Jałowca byli przyzwyczajeni dawać stróżom wszystko, czego ci zażądali. Wół po prostu miał poczucie etyki, przynajmniej w stosunku do ludzi z Koturnu. Nie chciał uczynić ich życia trudniejszym, niż już było.
Nie mogłem nic poradzić na to, że pod pewnymi względami go lubiłem.
 A więc nie masz zamiaru zbadać sprawy Kragego?
Nie, nie, oczywiście, że mam. Ciała zniknęły. To jednak nie jest nic niezwykłego. Najpewniej za parę dni znajdą się. Po drugiej stronie rzeki, jeśli nie żyją, albo opętani żądzą krwi, jeśli żyją.  Stuknął palcem w imię na swej liście.  Tego faceta zawsze można znaleźć w tym samym miejscu. Może pogadam z tym Krukiem, kiedy tam pójdę.
Poczułem, jak krew odpływa mi z twarzy.
 Z kim?
Popatrzył na mnie dziwnie. Zmusiłem się, by zachować spokój i wyglądać swobodnie. Opuścił brwi i powiedział:
 Z facetem imieniem Kruk. Tym cudzoziemcem, który podobno zadarł z Kragem. On przebywa zwykle w tym samym lokalu, co jeden z typków na mojej liście zbieraczy drewna. Może zadam mu kilka pytań.
 Kruk. To niezwykłe imię. Co o nim wiesz?
 Tylko tyle, że to cudzoziemiec i podobno paskudny typ. Jest tu od paru lat. Typowy włóczęga. Trzyma się z bandą Kratera.
Banda Kratera to buntowniczy uchodźcy, którzy znaleźli schronienie w Jałowcu.
 Czy mógłbyś mi zrobić przysługę? To mało prawdopodobne, ale możliwe, że ten facet jest owym duchem, o którym mówiłem poprzednim razem. Stań na chwilę z boku. Udawaj, że nigdy nie słyszałeś tego imienia. Podaj mi tylko jego rysopis. Dowiedz się też, czy ma jakieś towarzystwo.
Wół zmarszczył brwi. To mu się nie spodobało.
 Czy to ważne?
Nie wiem. Możliwe.
 W porządku.
Utrzymaj całą sprawę w tajemnicy, jeśli możesz.
 Ten facet jest dla ciebie ważny, nie?
 Aha. Jeśli to ten, którego znałem. Myślałem, że on nie żyje. Mam do niego interes.
Skinąłem głową. Musiałem zachować ostrożność. Sprawa była drażliwa. Jeśli to mój Kruk, to trzeba bardzo uważać. Nie mogłem pozwolić, by został wciągnięty w tryby naszej operacji. Wiedział o całą cholerę za dużo. Mógł sprawić, że połowa oficerów i podoficerów Kompanii zostanie poddana przesłuchaniu. I straci życie.
Doszedłem do wniosku, że Wół zareaguje najlepiej, jeśli otoczę całą sprawę mgłą tajemnicy, sugerując, że Kruk jest moim dawnym wrogiem, i że choć zrobiłbym prawie wszystko, by dopaść go w ciemnym zaułku, to pod innymi względami nie był dla mnie ważny.
 Rozumiem cię  powiedział. Popatrzył na mnie trochę inaczej, jak gdyby cieszył się z odkrycia, że jednak nie jestem inny niż wszyscy.
Cholera, nie jestem. Mimo to lubię przez większość czasu udawać, że tak jest.
 Wracam do Eternitu  powiedziałem.  Muszę pogadać z paroma koleżkami.
Znajdziesz drogę?
 Znajdę. Powiadom mnie, czego się dowiedziałeś.
 W porządku.
Rozstaliśmy się. Pognałem w górę tak szybko, jak tylko mogły mnie ponieść czterdziestoletnie nogi.
Zaprowadziłem Elma i Goblina w miejsce, gdzie nikt nie mógł nas podsłuchać.
 Przyjaciele, możemy mieć problem.
-- Niby jaki?  chciał wiedzieć Goblin. Oczekiwał z niecierpliwością, aż zacznę mówić, już od chwili, gdy go złapałem. Podejrzewam, że wyglądałem na zdrowo podenerwowanego.
 W Koturnie kręci się typek imieniem Kruk. Gdy poprzednim razem byłem z Wołem na dole, zdawało mi się, że widziałem faceta, który z daleka wyglądał jak nasz Kruk, ale nie przejąłem się tym wówczas.
Szybko zrobili się równie nerwowi jak ja.
 Jesteś pewien, że to on?  zapytał Elmo.
 Nie. Jeszcze nie. Zmyłem się stamtąd w te pędy, gdy tylko usłyszałem to imię. Dałem Wołowi do zrozumienia, że to mój dawny wróg, w którego chciałbym wepchnąć nóż. Wypyta się o niego dla mnie podczas załatwiania własnych interesów. Dostarczy mi rysopis. Sprawdzi, czy jest z nim Pupilka. Najpewniej uganiam się za senną marą, chciałem jednak, żebyście się o tym dowiedzieli. Na wszelki wypadek.
 A co, jeśli to on?  zapytał Elmo.  Co wtedy zrobimy?
 Nie wiem. To może oznaczać poważne kłopoty. Jeśli Szept znajdzie powód, by się nim zainteresować, na przykład ten, że on się kręci w pobliżu tych buntowniczych uchodźców... wiecie, co się stanie.
Milczek chyba twierdził, że Kruk ucieknie tak daleko, iż nikt go nigdy nie znajdzie  zamyślił się Goblin.
No więc, może myślał, że uciekł już wystarczająco daleko. Cholera, to prawie koniec świata.
To, po części, był powód, dla którego byłem taki nerwowy. Mogłem sobie wyobrazić, że Kruk ukrywał się właśnie w takim miejscu, jak to. Tak daleko od Pani, jak to możliwe dla kogoś, kto nie umie łazić po wodzie.
 Wydaje mi się  odezwał się Elmo  że powinniśmy się upewnić, zanim wpadniemy w panikę. Potem zdecydujemy, co robić.
To może być odpowiedni moment, by wysłać naszych ludzi do Koturnu.
 Tak właśnie myślałem. Przedstawiłem już ten plan Szept, choć z innych powodów. Powiedzmy jej, że go realizujemy, i każmy chłopakom mieć oko na Kruka.
 Kogo wyślemy?  zapytał Elmo.  Kruk rozpozna każdego, kto go zna.
 Nieprawda. Wyślij facetów, którzy zaciągnęli się w Uroku.
Dodaj do nich Lichwiarza. Wątpliwe, żeby zapamiętał tych nowych. Było ich zbyt wielu. Jeśli chcesz, żeby ktoś, na kim można polegać, kierował całą operacją i służył im wsparciem, wyślij Goblina. Umieść go w miejscu, gdzie nikt go nie zobaczy, ale będzie mógł trzymać ręce na wodzach.
 Co o tym sądzisz, Goblin?  zapytał Elmo.
Mały czarodziej uśmiechnął się nerwowo.
 To mi przynajmniej da coś do roboty. Dostaję tu świra. Ci ludzie są porąbani.
Elmo zachichotał.
 Tęsknisz za Jednookim?
 Prawie.
 W porządku  powiedziałem.  Potrzebny wam będzie przewodnik. Będę nim musiał być ja. Nie chcę, żeby Wół wsadzał w to głębiej nos. Na dole myślą, że jestem jednym z jego ludzi.
Będziecie musieli podążać w pewnej odległości za mną. Postarajcie się nie wyglądać na to, kim jesteście. Nie utrudniajcie sobie zadania.
Elmo przeciągnął się.
 Sprowadzę teraz Ważniaka i Lichwiarza. Zaprowadzisz ich na dół i pokażesz okolicę. Jeden z nich będzie mógł wrócić na górę po pozostałych. Ruszaj. Obgadaj sprawę z Goblinem.
Wyszedł.
Tak też się stało. Goblin wraz z sześcioma żołnierzami zamieszkali niedaleko od kwatery tego lichwiarza, Kragego. Na szczycie wzgórza udawałem, że to wszystko dla sprawy.
Czekałem.

17. JAŁOWIEC: PLANY PODRÓŻY

Szopa złapał Asę, gdy ten próbował się wymknąć.
 Co to, do diabła, znaczy?
 Muszę wyjść, Szopa. Zwariuję tam na górze.
 Tak? Chcesz się czegoś dowiedzieć, Asa? Inkwizytorzy cię szukają. Sam Wół był tu niedawno i wymienił cię z imienia.  Szopa naciągnął lekko fakty. Zainteresowanie Woła nie było zbyt głębokie.
Musiało to jednak mieć coś wspólnego z Katakumbami. Wół i jego pomagier pojawiali się w Koturnie prawie codziennie. Pytali, pytali i pytali. Nie chciał, by Asa spotkał się z Wołem twarzą w twarz. Albo popadłby w panikę, albo załamał się w krzyżowym ogniu pytań. Tak czy inaczej, wokół Marona Szopy cholernie szybko zrobiłoby się gorąco.  Asa, jeśli cię złapią, wszyscy będziemy trupami.
 Dlaczego?
 Wydawałeś te stare monety. Szukają kogoś, kto ma kupę starych pieniędzy.
Niech szlag trafi tego Kruka!
 Co?
Dał mi pieniądze na przejście. Jako moją działkę. Jestem bogaty. A teraz mi mówisz, że nie mogę ich wydać, bo mnie capną.
 Pewnie pomyślał, że zaczekasz, aż sprawa przyschnie. Zdąży się już wtedy wynieść.
 Wynieść?
 Odpływa, gdy tylko otworzą port.
 Dokąd się wybiera?
 Gdzieś na południe. Nie chce o tym mówić. 
 To co mam zrobić? Dalej wegetować? Do cholery, Szopa, to niesprawiedliwe.
Popatrz na plusy, Asa. Nikt już nie chce cię zabić.
 Tak? Teraz ściga mnie Wół. Z Kragem mógłbym się może dogadać. Z Wołem nikt się nie dogada. To niesprawiedliwe! Całe życie...
Szopa nie słuchał. Aż nazbyt często sam śpiewał tę samą piosenkę.
 Co mogę zrobić, Szopa?
Nie wiem. Pewnie siedzieć w ukryciu.  Coś mu błysnęło w głowie.  A może byś tak na chwilę zniknął z Jałowca?
 Aha. Może i racja. W innych miejscach mógłbym wydać te pieniądze bez problemów, prawda?
 Nie wiem. Nigdy nie podróżowałem.
Przyślij Kruka na górę, kiedy się pokaże.
 Asa...
 Hej, Szopa, daj spokój. Nie zaszkodzi spytać. Najwyżej powie nie.
Jak sobie życzysz, Asa. Byłoby mi cię brak, gdybyś wyjechał.
 No jasne, Szopa. No jasne.
Gdy Szopa wychodził przez drzwi, Asa zawołał:
 Zaczekaj sekundkę.
-Hę?
 Hmm... to nie takie łatwe. Nie podziękowałem ci jeszcze.
 Za co?
 Uratowałeś mi życie. To ty mnie przywiozłeś, prawda?
Szopa wzruszył ramionami. Skinął głową.
To nic takiego, Asa.
 Nieprawda, Szopa. Będę o tym pamiętał. Mam u ciebie dług.
Szopa zszedł na dół, by uniknąć głębszego zawstydzenia i stwierdził, że Kruk wrócił. Toczył właśnie jedną ze swych ożywionych dyskusji z Pupilka. Znowu się sprzeczali. Musieli być kochankami.
Cholera z tym wszystkim. Czekał, aż Kruk zauważy, że na niego patrzy.
Asa chce się z tobą widzieć. Myślę, że chciałby wyjechać z tobą z Jałowca.
Kruk zachichotał.
 To by rozwiązało twój problem, prawda?
Szopa nie zaprzeczył, że poczułby się lepiej, gdyby Asa opuścił Jałowiec.
 Co o tym sądzisz?  spytał Kruka.
W gruncie rzeczy to niezły pomysł. Asa nie jest wart wiele, ale potrzeba mi ludzi. Mam na niego pewien wpływ. Poza tym jego zniknięcie pomoże ukryć moje ślady.
 Weź go z moim błogosławieństwem.
Kruk ruszył na górę.
 Zaczekaj!  zawołał Szopa.  Nie wiedział, jak poruszyć tę kwestię, ponieważ nie był pewien, czy to jest ważne. Lepiej jednak powiedzieć Krukowi.  Wół ostatnio dużo się kręcił po Koturnie. On i jego pomagier.
 I co?
Może jest bliżej, niż nam się zdawało. Po pierwsze szukał tutaj Asy. Po drugie pytał o ciebie.
Twarz Kruka utraciła wszelki wyraz.
 O mnie? Jak to?
 Po cichu. Znasz Sal, żonę mojego kuzyna Waldka? Żoną jej brata jest jedna z kuzynek Woła. W każdym razie Wół zna tu jeszcze trochę ludzi z czasów, zanim przystał do stróżów. Od czasu do czasu im pomaga, więc niektórzy z nich mówią mu wszystko, czego się chce dowiedzieć...
 Wyobrażam sobie. Do rzeczy.
Wół pytał o ciebie. Kim jesteś, skąd pochodzisz, kim są twoi przyjaciele i tak dalej.
 Dlaczego?
Szopa mógł jedynie wzruszyć ramionami.
 W porządku. Dziękuję. Sprawdzę to.

18. JAŁOWIEC: ZASŁONA DYMNA

Goblin stał po drugiej stronie ulicy oparty o ścianę budynku i gapił się na mnie intensywnie. Zmarszczyłem gniewnie brwi. Co, u diabła, robił na ulicy? Wół mógł go rozpoznać i zorientować się, że coś knujemy.
Było jasne, że chciał mi coś powiedzieć.
Wół miał właśnie wejść do kolejnej z niezliczonych spelunek.
 Muszę wpaść do zaułka przetrzepać małego  powiedziałem mu.
 Dobra.
Wszedłem do środka. Wśliznąłem się do zaułka i wylałem z siebie płyn. Goblin podszedł do mnie.
 Co jest?  zapytałem.
 To jest, Konował, że to on. Kruk. Nasz Kruk. Nie tylko on, ale i Pupilka. Jest barmanką w lokalu o nazwie Żelazna Lilia.
 Cholera jasna  mruknąłem.
 Kruk tam mieszka. Udają, że niby nie znają się aż tak dobrze, ale ma na nią oko.
 Cholera! To musiało się stać, nie? Co teraz zrobimy?
 Może się schylimy i pocałujemy się sami w dupę na do widzenia. Ten sukinsyn może siedzieć w samym sercu trupiego biznesu. Wszystko, czego się dowiedzieliśmy, zdaje się na to wskazywać.
 W jaki sposób się tego dowiedziałeś, jeśli Wół nie dał rady?
 Mam sposoby, których on nie zna.
Skinąłem głową. Tak było. Czasem wygodnie jest mieć czarodzieja  pod ręką. A czasem nie, jeśli czarodziejem jest jedna z tych zdzir, które  siedzą na górze w Eternicie.
 Gadaj szybciej  powiedziałem.  Wół zacznie się zastana wiać, gdzie się podziałem.
 Kruk ma własny wóz i zaprzęg. Trzyma go daleko po drugiej  stronie miasta. Z reguły wyjeżdża tylko późną nocą.
Skinąłem głową. Ustaliliśmy już, że trupokrady pracują na nocnej zmianie.
 Ale...  ciągnął  i bardzo ci się spodoba to ale", Konował, jakiś czas temu wyjechał nim za dnia. Przypadkowo był to ten sam dzień, w którym ktoś dokonał skoku na Katakumby.
 O kurde.
 Obejrzałem sobie ten wóz, Konował. Była na nim krew.
Całkiem świeża. Powiedziałbym, że mniej więcej z tego dnia, kiedy zniknęli ten lichwiarz i jego kumple.
 O kurde. Cholera. Wpadliśmy jak śliwka w kompot. Lepiej znikaj. Muszę teraz wymyślić jakąś historyjkę dla Woła.
Na razie.
 Aha.
W tej chwili byłem gotów się poddać. Ogarnęła mnie rozpacz. Ten cholerny dureń Kruk. Wiedziałem dokładnie, co robi. Zbiera pokaźną sumkę w gotówce, sprzedając zwłoki i rabując groby. Sumienie nie stanowiło dla niego przeszkody. W jego części świata takie rzeczy mają znacznie mniejsze znaczenie. Ponadto miał sprawę: Pupilkę.
Nie mogłem się uwolnić od Woła. Rozpaczliwie pragnąłem pognać do Elma, a musiałem maszerować tu i tam i zadawać pytania. Spojrzałem na północny stok, na czarny zamek. Pomyślałem o nim jako o fortecy wybudowanej przez Kruka.
Zaczynałem dostawać świra. Tak sobie powiedziałem. Dowody nie były jeszcze rozstrzygające... a jednak były. Wystarczająco. Moi pracodawcy nie zważali na prawnicze formalności czy absolutnie pewne dowody.
Elmo również był zdenerwowany.
Moglibyśmy go zabić. Wtedy nie będzie ryzyka, że coś wygada.
 No wiesz, Elmo!
 Nie mówiłem tego poważnie. Wiesz jednak, że bym to zrobił, jeśli nie będzie innego wyboru.
 Aha.
Każdy z nas by to zrobił. Albo spróbował. Kruk mógłby nam na to nie pozwolić. To był najtwardszy sukinsyn, jakiego w życiu znałem.
 Jeśli pytasz mnie o zdanie, powinniśmy go odszukać i po prostu mu powiedzieć, żeby spływał w te pędy z Jałowca.
Elmo spojrzał na mnie z niesmakiem.
 Czy nie słuchałeś, co mówią? W tej chwili jedyna droga do miasta, lub z miasta, to ta, którą przybyliśmy. Port jest zamarznięty.
Przełęcze zasypane śniegiem. Czy sądzisz, że moglibyśmy namówić Szept, żeby odwiozła dla nas jakiegoś cywila?
 Cywilów. Goblin mówi, że Pupilka nadal jest z nim.
Elmo przybrał zamyśloną minę. Zacząłem mówić coś jeszcze, lecz uciszył mnie skinieniem dłoni. Czekałem. Wreszcie zapytał:
Co on by zrobił, gdyby cię zobaczył? Jeśli kręci się przy bandzie Kratera?
Cmoknąłem językiem.
 Aha. O tym nie pomyślałem. Pójdę coś sprawdzić.
Znalazłem Woła i zapytałem go:
Czy ty albo książę macie ludzi w bandzie Kratera?
Zrobił zdziwioną minę.
Może. O co chodzi?
 Porozmawiaj z nimi. Mam pomysł. To mogłoby nam pomóc w rozwiązaniu naszej sprawy.
Spoglądał na mnie przez dłuższą chwilę. Może tylko udawał niezbyt bystrego.
 Zgoda. Co prawda oni nie dowiedzieli się nic ciekawego.
Jedyny powód, dla którego nie przegnali ich stamtąd, to ten, że się ich nie czepiamy. Oni po prostu się schodzą i rozmawiają o dawnych czasach. Nie ma już w nich żadnej woli walki.
 Mimo to przyjrzyjmy się im. Może są mniej niewinni, niż się zdaje  nalegałem.
 Daj mi pół godziny.
Tak też zrobiłem. Gdy ten czas minął, Wół i ja zasiedliśmy do rozmowy z dwoma tajniakami. Zadawaliśmy im pytania na zmianę, każdy o to, co go szczególnie interesowało. Żaden z nich nie znał Kruka, przynajmniej nie pod tym imieniem. Poczułem ulgę. Coś się jednak w tym wszystkim kryło i Wół wyczuł to natychmiast. Nie popuścił, dopóki nie zdobył materiału do przemyśleń.
 Idę do mojej szefowej  powiedziałem mu. Będzie się chciała o tym dowiedzieć.
Wymyśliłem to dla odwrócenia uwagi. Wyglądało na to, że Wół połknął haczyk.
 Pogadam o tym z Hargadonem  oznajmił. Nie przyszło mi do głowy, że to mogliby być cudzoziemcy. Sprawa polityczna. Może dlatego te pieniądze nigdzie się nie pokazały. Może ciała też oni
sprzedają.
 Bunty wymagają pieniędzy  zauważyłem.
Ruszyliśmy do akcji nazajutrz wieczorem, na nalegania Szept, Mimo obiekcji księcia, lecz z poparciem głównego stróża. Książę nadal nie chciał, by nas zauważono, lecz stróżów guzik to obchodziło.
Chcieli tylko ocalić swą reputację.
Nadszedł Elmo, który przemknął się chyłkiem przez wieczorne cienie.
 Gotowi?  szepnął.
Spojrzałem na towarzyszących mi czterech ludzi.
 Gotowi  odpowiedziałem.
Byli z nami wszyscy żołnierze Kompanii przebywający w Jałowcu, wraz z tajną policją i tuzinem ludzi Woła. Uważałem jego robotę za idiotyczną, mimo to jednak byłem zdumiony, gdy się dowiedziałem, jak niewielu ludzi faktycznie zatrudniał jego urząd. Byli tu wszyscy oprócz jednego, który był autentycznie chory. Elmo wydał odgłos przypominający muczenie krowy, powtórzony trzy razy.
Dawni buntownicy zebrali się wszyscy na swą zwykłą pogawędkę. Zachichotałem na myśl o niespodziance, jaka ich czekała. Wydawało się im, że są bezpieczni przed Panią, od której dzieliło ich tysiąc pięćset mil i siedem lat.
Zajęło to mniej niż minutę. Nikt nie został ranny. Popatrzyli tylko na nas tępo, z bezradnie opuszczonymi ramionami. Wtem jeden z nich nawet nas rozpoznał.
 Czarna Kompania  jęknął.  W Jałowcu.
Inny dodał:
 To koniec. Ona naprawdę zwyciężyła.
Nie sprawiali wrażenia, by ich to zbytnio obeszło. Niektórzy wyglądali nawet, jakby im ulżyło.
Przeprowadziliśmy to tak zręcznie, że w sąsiedztwie niemal niczego nie zauważono. Najsprawniejsza akcja, jaką w życiu widziałem. Zaprowadziliśmy ich do Eternitu, gdzie Szept i Piórko przystąpiły do pracy.
Miałem tylko nadzieję, że żaden z nich nie będzie wiedział zbyt wiele.
Podjąłem spore ryzyko w nadziei, że Kruk nie powiedziałby im, kim jest Pupilka. Jeśli to zrobił, to zamiast odwrócić uwagę, ściągnąłem na nas katastrofę.
Szept nie wezwała mnie, doszedłem więc do wniosku, że się udało.

19. JAŁOWIEC: STRACH

Kruk wpadł z trzaskiem przez drzwi Lilii. Szopa podniósł ze  dumieniem wzrok. Kruk oparł się o framugę, dysząc ciężko. Wyglądał, jakby przed chwilą spojrzał śmierci w twarz. Szopa odłożył szmatę i pognał do niego z kamionkową flaszką w ręku.
 Co się stało?
Kruk obejrzał się przez ramię na Pupilkę, która obsługiwała jedynego płacącego klienta w lokalu Szopy. Potrząsnął głową i odetchnął głęboko kilka razy. Zadrżał.
On się bał! Na wszystko, co święte. Kruk był przerażony! Szopa osłupiał. Co mogło go doprowadzić do takiego stanu? Nawet czarny zamek nim nie wstrząsnął. Ujął go za ramię i powiedział:
 Kruk, chodź tu i usiądź.
Kruk podążył za nim potulnie. Szopa wskazał na Pupilkę i kazał jej gestem przynieść dwa kubki i jeszcze jedną kamionkową flaszkę. Pupilka spojrzała jeden raz na Kruka i zapomniała o swym kliencie. W parę sekund znalazła się przy nich z naczyniami. Zamigała palcami do Kruka.
Ten nawet tego nie dostrzegł.
 Kruk!  powiedział Szopa ostrym szeptem.  Opanuj się, człowieku! Co u diabła się stało?
Oczy Kruka odzyskały przytomny wyraz. Spojrzał na Szopę, na Pupilkę, wreszcie na wino. Wychylił kubek jednym haustem i odstawił go z trzaskiem. Pupilka napełniła go ponownie.
Jej klient zaprotestował, że go porzucono.
 Weź sobie sam  powiedział mu Szopa.
Mężczyzna stał się nieuprzejmy.
 No to idź do diabła  odparł oberżysta.  Kruk, gadaj. Czy mamy kłopoty?
Hmm... nie. Nie my, Szopa. Ja.  Otrząsnął się jak pies wychodzący z wody i spojrzał w stronę Pupilki. Jego palce przemówiły.
Szopa uchwycił większą część rozmowy. Kruk kazał jej się pakować. Znów musieli uciekać. Pupilka chciała się dowiedzieć dlaczego.
Dlatego, że nas znaleźli, odpowiedział Kruk.
Kto?  zapytała Pupilka.
Kompania. Oni tu są. W Jałowcu.
Pupilka nie wyglądała na zaniepokojoną. Stwierdziła, że to niemożliwe.
Kompania?  pomyślał Szopa. Co to, u diabła, znaczy?
Oni tu są, nie ustępował Kruk. Poszedłem na spotkanie. Spóźniłem się. Całe szczęście. Gdy tam dotarłem, już się zaczęło. Ludzie księcia.
Stróże. I Kompania. Widziałem Konowała, Elma i Goblina. Słyszałem, jak wołali się nawzajem po imieniu. Słyszałem, jak wspominali Szept i Piórko. Kompania jest w Jałowcu i Schwytani są razem z nią. Musimy zniknąć.
Szopa nie miał pojęcia o co, u diabła, chodzi. Kim byli ci ludzie? Dlaczego Kruk się bał?
 Jak chcesz dokądkolwiek uciec, Kruk? Nie możesz wydostać się z miasta. Port wciąż jest zamarznięty.
Kruk popatrzył na niego, jakby był heretykiem.
 Uspokój się, Kruk. Rusz głową. Nie wiem, co się, u diabła, dzieje, ale mogę ci powiedzieć jedno. W tej chwili zachowujesz się jak Maron Szopa, nie jak Kruk. To staruszek Szopa jest facetem, który wpada w panikę. Pamiętasz?
Kruk zdołał uśmiechnąć się niewyraźnie.
 Masz rację. Tak. Kruk nie traci głowy  zachichotał kwaśno.  Dziękuję, Szopa.
 Co się stało?
 Powiedzmy, że wróciła przeszłość. Przeszłość, której nie spodziewałem się już ujrzeć. Opowiedz mi o tym pomagierze, który, jak mówiłeś, włóczył się ostatnio za Wołem. Z tego, co słyszałem, Wół jest samotnikiem.
Szopa opisał owego mężczyznę, choć nie mógł go sobie przypomnieć dokładnie. Całą uwagę skupił na Wole. Pupilka usiadła tak, by móc czytać z jego warg. Jej usta uformowały słowo  Konował.
Kruk skinął głową.
Szopa zadrżał. To imię zabrzmiało złowieszczo, gdy Kruk je przetłumaczył.
 Czy to jakiś wynajęty morderca? Kruk zaśmiał się cicho.
 Nie. W gruncie rzeczy jest lekarzem i to na wpół kompetentnym. Ma też jednak inne talenty. Na przykład jest na tyle przemyślny, by wyruszyć na poszukiwania mnie, skrywszy się w cieniu Woła. Kto zwróciłby na niego uwagę? Za bardzo się przejmowali tym cholernym inkwizytorem.
Pupilka zamigała. Była zbyt szybka dla Szopy, odniósł jednak wrażenie, że czyni wymówki Krukowi, mówiąc mu, że Konował jest jego przyjacielem i nie polowałby na niego. To tylko przypadek, że ich ścieżki się skrzyżowały.
 To nie żaden przypadek  sprzeciwił się Kruk zarówno na głos, jak i za pośrednictwem znaków.  Jeśli nie polują na mnie, to co robią w Jałowcu? Dlaczego są tu dwie ze Schwytanych?
Ponownie Pupilka odpowiedziała zbyt szybko, by Szopa mógł wszystko zrozumieć. Najwyraźniej twierdziła, że gdyby ktoś zwany
Panią dobrał się do tego Konowała, albo kogoś innego, zwanego Milczkiem, Konowała by tu nie było.
Kruk gapił się na nią przez dobre piętnaście sekund, nieruchomy jak kamień. Przełknął następny kubek wina. Wreszcie powiedział:
 Masz rację. Absolutną rację. Gdyby mnie szukali, już by mnie mieli. I ciebie. Ruszyliby za nami sami Schwytani. A więc to jednak przypadek. Niemniej, przypadek czy nie, czołowe zbiry Pani są w Jałowcu. I czego szukają. Czego? Po co?
To był dawny Kruk. Zimny, twardy i myślący.
Pupilka zamigała: Czarny zamek.
Dobry humor Szopy ulotnił się. Kruk popatrzył na dziewczynę przez kilka sekund, po czym spojrzał mniej więcej w kierunku czarnego zamku i z powrotem przeniósł wzrok na Pupilkę.
 Dlaczego?
Dziewczyna wzruszyła ramionami. Zamigała: W Jałowcu nie ma nic innego, co mogłoby Ją tu sprowadzić.
Kruk zastanawiał się jeszcze przez kilka minut. Potem zwrócił się w stronę Szopy.
 Szopa, czy uczyniłem cię bogatym? Czy wyciągnąłem na dobre twoje dupsko z kłopotów?
 Jasne, Kruk.
 Pora, żebyś teraz ty podał mi dłoń. Pewni moi bardzo potężni wrogowie przybyli do Jałowca. Współpracują ze stróżami i księciem i zapewne sprowadził ich tu czarny zamek. Jeśli mnie zauważą, będę miał kłopoty.
Maron Szopa miał pełny brzuch. Miał ciepłe lokum, w którym mógł spać. Jego matka była bezpieczna. Nie miał długów. Nad jego głową nie wisiały żadne bezpośrednie groźby. Sprawcą tego był mężczyzna, który siedział naprzeciw niego. Był on również odpowiedzialny za wpędzenie go w niepokój sumienia, to jednak Szopa mógł mu wybaczyć.
 Mów. Zrobię, co będę mógł.
 Jeśli badają sprawę zamku, to pomożesz w ten sposób również sobie. Sobie, mnie i Asie. Popełniliśmy błąd, robiąc ten skok na Katakumby. Nieważne. Chcę, żebyś się dowiedział, ile tylko zdołasz o tym, co się dzieje w Eternicie. Jeśli będziesz potrzebował pieniędzy na łapówki, powiedz mi. Ja to pokryję.
 Jasne  odparł zdziwiony Szopa.  Czy nie mógłbyś powiedzieć mi trochę więcej?
 Nie, dopóki nie dowiem się trochę więcej. Pupilka, spakuj rzeczy. Musimy zniknąć.
Po raz pierwszy Szopa zaprotestował.
 Hej! Co robicie? Jak mam prowadzić ten lokal bez niej?
 Sprowadź tę dziewczynę, Lizę. Sprowadź swojego kuzyna. Mnie to nie obchodzi. Musimy zniknąć. Szopa zmarszczył brwi.
 Jej szukają bardziej niż mnie  powiedział Kruk.
 To tylko dzieciak.
 Szopa.
 Tak jest. Jak mam nawiązać z tobą kontakt?
 Nie masz. Ja nawiążę kontakt z tobą. Pupilka, chodź. Tam na górze są Schwytani.
 Co to są Schwytani?  zapytał oberżysta.
 Jeśli wierzysz w jakichś bogów, Szopa, to módl się, żebyś się nigdy nie dowiedział. Módl się żarliwie.
Gdy wróciła Pupilka ze swym skromnym dobytkiem, Kruk dodał:
 Myślę, że powinieneś się zastanowić nad możliwością opuszczenia ze mną Jałowca. Zaczną się tu dziać różne rzeczy i one ci się nie spodobają.
 Muszę się opiekować matką.
 Mimo to zastanów się nad tym, Szopa. Wiem, o czym mówię. Pracowałem kiedyś dla tych ludzi.
20. JAŁOWIEC: ROZMOWY W CIENIU
Kruk zniknął nam z oczu. Nawet Goblin nie mógł znaleźć jego śladu. Piórko i Szept pracowały nad naszymi więźniami, aż wyciągnęły z nich wszystko, lecz nie dowiedziały się niczego o naszym starym przyjacielu. Doszedłem do wniosku, że w stosunkach z nimi Kruk występował pod przybranym imieniem.
Dlaczego nie postąpił tak samo w Koturnie? Szaleństwo? Pycha? O ile sobie przypominam, Kruk miał aż za wiele obu tych przywar.
Kruk to nie było jego prawdziwe imię, podobnie jak Konował moje. Pod tym jednak imieniem znaliśmy go w ciągu tego roku, gdy służył u nas. Nikt z nas, z wyjątkiem Kapitana, nie znał jego prawdziwego imienia. Był on niegdyś, w Opalu, człowiekiem majętnym. Tyle wiedziałem. On i Kulawiec stali się zagorzałymi wrogami, gdy Schwytany pozbył go praw i tytułów przy pomocy jego żony i jej kochanków. Tyle wiedziałem. Nie wiedziałem jednak, kim był, zanim stał się żołnierzem Czarnej Kompanii.
Lękałem się powiedzieć Kapitanowi, czego się dowiedzieliśmy. On lubił Kruka. Ci dwaj byli jak bracia. Kapitan, jak sądzę, był urażony,
gdy Kruk zdezerterował. Będzie urażony jeszcze głębiej, gdy się dowie, co jego przyjaciel robił w Jałowcu.
Szept wezwała nas, by ogłosić wyniki przesłuchań.
 Trudno to nazwać triumfem, panowie  oznajmiła szorstkim tonem.  Wszyscy z tych ludzi, oprócz dwóch, to dyletanci. Walkę wybiliśmy im z głowy pod Urokiem. Dowiedziałyśmy się jednak, że czarny zamek faktycznie kupował trupy. Jego mieszkańcy skupują nawet żywe ciała. Dwóch z naszych jeńców sprzedawało im je. Zbierali pieniądze dla buntowników.
Pomysł handlowania trupami był odrażający, lecz nieszczególnie niegodziwy. Zastanowiłem się, po co były one potrzebne mieszkańcom czarnego zamku.
 Nie byli odpowiedzialni za skok na Katakumby  ciągnęła Szept.  W gruncie rzeczy nie są dla nas interesujący. Przekażemy ich stróżom, by zrobili z nimi, co chcą. Wy, panowie, wyruszycie teraz do miasta i ponownie przystąpicie do poszukiwań.
 Przepraszam panią, nie rozumiem  przerwał Elmo.
 Gdzieś w Jałowcu jest ktoś, kto karmi czarny zamek. Znajdźcie go. Tego żąda Pani.
Kruk, pomyślałem. To na pewno był Kruk. Po prostu na pewno. Tak jest, musieliśmy znaleźć tego sukinsyna. I wydostać go z miasta albo wykończyć.
Musicie zrozumieć, co oznacza Kompania. Dla nas jest ona ojcem, matką i rodziną. Jesteśmy ludźmi, którzy nie mają nic więcej. Gdyby Kruka złapano, oznaczałoby to śmierć naszej rodziny, w przenośni i dosłownie. Pani rozwiązałaby to, co zostało z jednostki, po tym, jak porachowałaby się z nami za to, że nie wydaliśmy jej wtedy Kruka.
 Mogłoby nam pomóc, gdybyśmy wiedzieli, z czym mamy do czynienia  powiedziałem Szept.  Trudno jest traktować sprawę poważnie, gdy nikt ci nic nie mówi. Jaki jest sens tej akcji? Mogę przyznać, że ten zamek jest cholernie dziwaczny, ale dlaczego ma on nas obchodzić?
Szept sprawiała wrażenie, że myśli nad tym. Przez kilka sekund jej oczy pozbawione były wyrazu. Odesłała tę sprawę do wyższej instancji. Nawiązała łączność duchową z Panią. Gdy wróciła, powiedziała:
 Czarny zamek ma korzenie w Kraju Hurhanów. To przyciągnęło naszą uwagę.
 Co?  wychrypiałem.
 Jest to droga ucieczki Dominatora. Gdy osiągnie pewien rozmiar i powstaną pewne, określone warunki, stworzenia tam mieszkające, które należą do niego sercem i duszą, przeniosą go za pomocą czarów z Wielkiego Kurhanu w to miejsce.
Kilku ludzi żachnęło się z niedowierzaniem. Mimo wszystkich
niezwykłości i czarów, jakie widzieliśmy, wydawało się to nieprawdopodobne.
 Dominator przewidział swą porażkę z rąk Białej Róży  ciągnęła Szept  choć nie to, że Pani go zdradzi. Jeszcze przed upadkiem Dominacji rozpoczął przygotowania do swego powrotu. Wysłał tu wiernego sługę z nasieniem czarnego zamku. Coś się jednak nie udało. Nie spodziewał się, że będzie czekał tak długo. Być może nie wiedział o tym, że w Jałowcu przywiązuje się tak wielką wagę do zabezpieczenia zmarłych. Na co oni czekają? Na statek, który zabierze ich do raju?
 Mniej więcej  zgodziłem się.  Studiowałem sprawę, ale cały ten interes to wciąż dla mnie małpie gadanie. Co dalej? Czy Dominator wyskoczy tu prosto na nas?
 Nie, jeśli zdołamy go powstrzymać. Możliwe jednak, że dotarliśmy tu zbyt późno. Brama jest już niemal gotowa, by się otworzyć.
Popatrzyłem na Elma. Elmo popatrzył na mnie. O kurde, pomyślałem. Gdyby Kruk wiedział, co robi... wciąż nie mogłem być na niego zły. Robił to dla Pupilki. Nie mógł wiedzieć, że pracuje dla Dominatora. Miał choć tyle sumienia. Znalazłby inny sposób... Co, u diabła, miał zamiar zrobić z taką kupą pieniędzy?
Musieliśmy go znaleźć i tyle. Cokolwiek od tej chwili będziemy robić, naszym głównym celem, ze względu na Kompanię, musi być ostrzeżenie go.
Spojrzałem na Elma. Zgadzał się ze mną. Od tej chwili będziemy walczyć o ocalenie naszej jednostki.
Gdzieś, w jakiś sposób, Kruk musiał zwęszyć kłopoty. Goblin zajrzał pod każdy kamień w Koturnie, obserwował każdy zaułek, praktycznie zamieszkał w Żelaznej Lilii, a mimo to znalazł tylko wielką kupę niczego. Czas upływał. Groziło nadejście ocieplenia. Popadaliśmy w coraz większą panikę.

21. JAŁOWIEC

Kruk odpłynął, gdy tylko otworzył się zewnętrzny kanał. Szopa poszedł powiedzieć mu do widzenia" i wtedy dopiero odkrył naturę jego inwestycji w interes żeglarski". Kruk wybudował statek i wyposażył go w załogę. Cały nowy statek. Szopa nigdy nie widział większego. Nic dziwnego, że potrzebna mu była fortuna, powiedział sobie. Ile też ciał na to poszło?
Wrócił do Lilii odrętwiały. Nalał sobie trochę wina i usiadł wpatrzony w pustkę.
 Ten Kruk to był facet z wizją  mruknął.  Mimo to cieszę się, że wyjechał. I Asa też. Może wszystko wróci do normy.
Szopa kupił domek nie opodal Klauzury. Zainstalował tam matkę wraz z trzema osobami służby. Poczuł ulgę uwolniwszy się od jej złego, ślepego spojrzenia.
Codziennie sprowadzał do Lilii robotników. Przeszkadzali oni klientom, lecz mimo to interes szedł dobrze. W porcie był ruch. Nie brakowało pracy dla każdego, kto pragnął ją dostać.
Szopa nie posiadał umiejętności życia w dobrobycie. Ulegał wszystkim impulsom, jakie znał z czasów nędzy. Kupił ubranie przedniej jakości, którego nie odważył się nosić. Uczęszczał do lokali odwiedzanych jedynie przez bogaczy. Kupował też względy pięknych kobiet.
Kobiety kosztowały mnóstwo, kiedy udawało się, że jest się kimś, kto mieszka wysoko na zboczu.
Pewnego dnia Szopa udał się do swej ukrytej kasy i stwierdził, że jest pusta. Wszystkie pieniądze wyszły? Gdzie? Nie skończył jeszcze wszystkich poprawek w Lilii. Był winien pieniądze robotnikom, podobnie jak ludziom opiekującym się jego matką. Cholera! Czy wrócił do punktu wyjścia?
Bynajmniej. Lokal przynosił zyski.
Pognał w dół po schodach do firmowej kasy. Otworzył ją i odetchnął z ulgą. Wszystkie wydatki pokrywał z pieniędzy ze skrzynki na górze.
Coś się jednak nie zgadzało. W kasie w żadnym razie nie było tyle...
 Hej, Waldek!
Jego kuzyn popatrzył na niego, zakrztusił się i wybiegł przez drzwi. Zdumiony Szopa pognał za nim i ujrzał, jak Waldek znika w zaułku. Prawda dotarła do niego.
 Niech cię szlag!  wrzasnął.  Niech cię szlag, ty cholerny złodzieju.  Wrócił do środka i spróbował ustalić, na czym stoi.
W godzinę później kazał robotnikom skończyć pracę, zostawił lokal pod opieką nowej dziewczyny, Lizy, i rozpoczął obchód swych dostawców.
Waldek zrobił go na szaro. Kupował na kredyt, a pieniądze na zakup chował do kieszeni. Szopa, idąc jego śladem, pokrywał zaciągnięte przez niego długi. Odczuwał rosnący niepokój, gdy zapasy się kurczyły. Spłukany prawie do ostatniego miedziaka wrócił do Lilii i rozpoczął remanent. 
Przynajmniej Waldek nie sprzedawał tego, co kupował na kredyt. Lilia była dobrze zaopatrzona.
Co jednak miał zrobić z matką?
Jej dom był opłacony. To był plus. Staruszka potrzebowała jednak służących, by utrzymać się przy życiu, a on nie mógł zapłacić im pensji. Nie chciał jednak, by wróciła do Lilii. Mógł sprzedać te wszystkie ubrania. Wydał na nie majątek, a nie mógł ich nosić. Dokonał paru obliczeń. Tak jest. Jak sprzeda ubrania, będzie w stanie utrzymać matkę do następnego lata.
Koniec ze strojami. Koniec z kobietami. Koniec z ulepszeniami w Lilii... Może Waldek nie wydał wszystkiego.
Znaleźć go nie było trudno. Wrócił do rodziny po dwóch dniach ukrywania się. Sądził, że Szopa pogodzi się ze stratą. Nie wiedział, że ma do czynienia z nowym Szopą.
Oberżysta wpadł do maleńkiego, jednoizbowego mieszkania swego kuzyna, otwierając drzwi kopniakiem.
 Waldek!
Waldek pisnął. Jego dzieci, żona i matka wszystkie zadawały piskliwym głosem pytania. Szopa nie zwrócił na nie uwagi.
 Waldek, masz mi je zwrócić! Co do cholernego miedziaka! Żona Waldka stanęła mu na drodze.
 Uspokój się, Maron. Co się stało?
 Waldek!  Waldek skulił się ze strachu w kącie.  Zejdź mi z drogi, Sal. Cholera, on ukradł mi prawie sto lewa. Szopa złapał kuzyna i wywlókł go przez drzwi.
 Chcę je dostać z powrotem.
 Szopa...
Oberżysta pchnął Waldka. Ten zatoczył się, potknął i zleciał ze schodów. Szopa pognał za nim i zrzucił go z kolejnej kondygnacji.
 Szopa, proszę cię...
 Gdzie jest forsa, Waldek? Chcę ją z powrotem.
 Nie mam jej, Szopa. Wydałem ją. Słowo. Dzieciakom potrzebne ubranie. Musimy jeść. Nie mogłem nic na to poradzić, Szopa. Miałeś tak dużo... Jesteś naszym kuzynem, Szopa. Powinieneś nam pomagać.
Szopa wypchnął go na ulicę, kopnął w pachwinę, złapał, wyprostował i zaczął bić po twarzy.
 Gdzie forsa, Waldek? Nie mogłeś wydać aż tyle. Do cholery, twoje dzieciaki chodzą w łachmanach. Płaciłem ci tyle, by na to wystarczyło. Dlatego, że jesteś moim kuzynem. Chcę dostać pieniądze, które ukradłeś.
Szalejący Szopa zaganiał swego kuzyna w stronę Lilii.
Waldek skomlał i błagał, nie chciał jednak wyznać prawdy. Szopa domyślał się, że ukradł on ponad pięćdziesiąt lewa  sumę wystar-
czającą, by dokończyć renowacji Lilii. To nie była drobna kradzież. Zasypał kuzyna gniewnym deszczem ciosów.
Zapędził Waldka za Lilie, z dala od ciekawskich oczu.
 Teraz zrobię się zły, Waldek.
 Szopa, proszę cię...
 Okradłeś mnie, a teraz chcesz mnie okłamać. Mógłbym ci wybaczyć, gdybyś zrobił to dla rodziny. Tak jednak nie było. Gadaj. Albo oddawaj forsę  zdzielił Waldka mocno.
Ból w rękach, pod wpływem uderzeń, ostudził jego wściekłość. W tej chwili jednak Waldek załamał się.
 Przegrałem ją. Wiem, że byłem głupi, ale czułem się tak pewny, że wygram. Nabrali mnie. Pozwolili mi myśleć, że wygram kupę forsy, a potem mnie załatwili. Nie miałem innego wyjścia niż kradzież. Zabiliby mnie. Pożyczałem od Gilberta po tym, gdy mu powiedziałem, jak dobrze ci się powodzi.
 Straciłeś je? Na hazard? Pożyczałeś od Gilberta?  mruczał Szopa pod nosem. Gilbert zajął terytorium Kragego. Był równie zły jak jego poprzednik.  Jak mogłeś być tak głupi?
Ponownie opanowała go wściekłość. Złapał deskę ze stosu drewna pozostawionego na rozpałkę. Uderzył Waldka mocno. I uderzył po raz drugi. Jego kuzyn upadł na ziemię. Nie próbował już odbijać ciosów.
Szopa zamarł. Nagle stał się rozsądny i opanowany. Waldek się nie ruszał.
 Waldek? Waldek? Hej Waldek, powiedz coś.
Waldek nie odpowiadał.
Szopa poczuł skurcz w żołądku. Odrzucił deskę na stos.
 Muszę wnieść to do środka, zanim ludzie wszystko wywiozą  złapał swego kuzyna za bark.  Daj spokój, Waldek. Już cię więcej nie uderzę.
Waldek się nie ruszył.
 O cholera  mruknął Szopa.  Zabiłem go.
Tego się nie spodziewał. Co teraz? W Koturnie nie było wiele sprawiedliwości, ta jednak, która istniała, była szybka i brutalna. Na pewno go powieszą.
Odwrócił się błyskawicznie, w poszukiwaniu świadków. Nie zobaczył nikogo. Jego myśli pognały w stu różnych kierunkach. Było wyjście. Jeśli nie będzie ciała, nie będzie dowodu, że doszło do morderstwa. Nigdy jednak nie pojechałby na to wzgórze sam.
Zaciągnął pośpiesznie Waldka do stosu drewna i ukrył go tam. Amulet, którego potrzebował, by dostać się do czarnego zamku. Gdzie on był? Wpadł do Lilii, pognał na górę, znalazł amulet i przyjrzał mu się. Niewątpliwie splecione węże. Wykonanie było zdumiewająco szczegółowe. Maleńkie klejnoty tworzące oczy wężów
pobłyskiwały groźnie w promieniach wieczornego słońca. Wsadził amulet do kieszeni i powiedział do siebie:
 Szopa, weź się w garść. Jak wpadniesz w panikę, jesteś trup.
Ile dni upłynie, zanim Sal wezwie przedstawicieli prawa? Co najmniej kilka. Jest mnóstwo czasu.
Kruk zostawił mu wóz i zaprzęg. Szopa nie pomyślał o tym, by opłacać właściciela stajni. Czy ten je sprzedał? Jeśli tak, Szopa miał kłopoty.
Opróżnił swe puszki z monetami i zostawił Lilię pod opieką Lizy.
Właściciel stajni nie sprzedał wozu z zaprzęgiem, lecz muły wyglądały na wychudłe. Szopa obrzucił go przekleństwami.
 Czy miałem je karmić na własny koszt, mój panie? Szopa poprzeklinał jeszcze trochę i zapłacił, ile był winien.
 Nakarm je  powiedział  zaprzęgnij i przygotuj na dziesiątą.
Przez całe popołudnie Szopy nie opuszczała panika. Ktoś mógł znaleźć Waldka. Nie pojawił się jednak żaden przedstawiciel prawa. Wkrótce po zmroku wykradł się do stajni.
Podczas podróży na przemian bał się i zastanawiał, ile dostanie za zabitego. I ile mógł wyciągnąć za wóz z zaprzęgiem. Nie uwzględnił ich w poprzednich kalkulacjach.
Powinien pomóc rodzinie Waldka. Musiał to zrobić. To byłoby przyzwoite... Miał już zbyt wielu ludzi na utrzymaniu.
Po chwili stanął przed czarną bramą. Zamek, z całą swą potworną dekoracją, był straszliwy, nie wydawało się jednak, by stał się większy od czasu jego ostatniej wizyty. Zapukał, tak jak robił to Kruk. Serce podeszło mu do gardła. W lewej dłoni ściskał amulet.
Na co czekali? Zastukał ponownie. Brama otworzyła się gwałtownie, zaskakując go. Podbiegł do wozu i popędził muły.
Wjechał do środka tak, jak robił to Kruk, nie zwracając uwagi na nic, poza powożeniem. Zatrzymał się w tym samym miejscu, zszedł z wozu i ściągnął Waldka.
Przez kilka minut nikt się nie zjawiał. Szopa robił się coraz bardziej nerwowy. Żałował, że nie miał na tyle zdrowego rozsądku, by przyjść z bronią. Jaką miał gwarancję, że się na niego nie rzucą? Ten głupi amulet?
Coś się poruszyło. Szopa wciągnął powietrze.
Stworzenie, które wyszło z cienia, było niskie i szerokie. Biła od niego aura pogardy. Ani razu nie spojrzało na niego. Poddało trupa szczegółowym oględzinom. Celowo robiło trudności, jak jakiś drobny urzędnik, który chwilowo miał bezbronnego obywatela w swej mocy. Szopa wiedział jak sobie z tym poradzić. Uparta cierpliwość i niedopuszczenie do utraty nerwów. Stał bez ruchu i czekał.
Wreszcie stworzenie umieściło dwadzieścia pięć srebrnych monet w pobliżu stóp Waldka. 
Szopa skrzywił twarz, zabrał jednak gotówkę. Wrócił na miejsce, zawrócił wozem i ustawił zaprzęg tuż przed bramą. Wtedy dopiero zgłosił swój protest:
 To był trup pierwsza klasa. Następnym razem musicie sprawić się lepiej, albo jeszcze następnego razu nie będzie. Wio.
Wyjechał przez bramę, zdumiony swą śmiałością.
Zjeżdżając ze stoku, śpiewał. Czuł się wyśmienicie. Nie licząc zanikającego już poczucia winy z powodu Waldka  ten sukinsyn na to zasłużył  był pogodzony z całym światem. Był wolny i bezpieczny, nie miał długów i miał teraz zapas pieniędzy. Odstawił swój zaprzęg do stajni, obudził właściciela i zapłacił za cztery miesiące z góry.
 Dobrze dbaj o moje zwierzęta  upomniał go.
Następnego dnia pojawił się przedstawiciel okręgowego sędziego. Zadawał pytania na temat zniknięcia Waldka. Sal opowiedziała mu o ich bójce. Szopa przyznał się do niej.
 Skopałem go jak psa. Nie wiem jednak co się z nim stało. Po prostu zwiał. Ja też bym uciekł, gdyby ktoś był na mnie taki wściekły.
 O co poszło?
Szopa odegrał rolę człowieka, który nie chce nikomu narobić kłopotów. Wreszcie przyznał:
 Pracował dla mnie. Okradał mnie, by zwrócić pieniądze, które pożyczył na pokrycie długów z hazardu. Proszę sprawdzić u moich dostawców. Powiedzą panu, że kupował na kredyt. Mnie mówił, że płaci gotówką.
 Ile to było pieniędzy?
 Nie mogę dokładnie ocenić  odparł Szopa.  Ponad pięćdziesiąt lewa. Cały mój letni zysk i jeszcze trochę. Pytający gwizdnął.
 Nie mam do ciebie pretensji, że się wkurzyłeś.
 Aha. Nie pożałowałbym mu forsy na pomoc jego rodzinie. Musi dbać o całą gromadkę. Ale żeby ją przegrać... Cholera, wkurzyłem się. Musiałem zaciągnąć pożyczkę, żeby wyremontować lokal. Opłaty są wysokie. Teraz pewnie nie przetrzymam zimy, dlatego że ten sukinsyn nie potrafił się oprzeć pokusie gry. Mogę mu jeszcze złamać kark.
To był dobry wstęp. Szopa udała się sztuka. 
 Czy chcesz złożyć formalną skargę? Szopa udał, że się waha.
 To członek rodziny. Mój kuzyn.
 Rozwaliłbym łeb własnemu ojcu, gdyby mi zrobił coś takiego.
 Aha. Dobra, złożę ją. Ale nie wieszajcie go od razu. Może da radę to odpracować, albo coś. Cholera, może jeszcze ma trochę forsy,
którą mógłby mi oddać. Może mnie okłamał, mówiąc, że stracił wszystko. Okłamał mnie w wielu sprawach.  Szopa potrząsnął głową.  Pracował u nas dorywczo jeszcze od czasów, kiedy mój ojciec kierował lokalem. Nigdy nie myślałem, że zrobi coś takiego.
 Wiesz, jak to jest. Jak popadniesz zbyt głęboko w długi i sępy zaczną się zbliżać, zrobisz wszystko, żeby ocalić tyłek. Nie martwisz się wtedy o jutro. Ciągle się z tym spotykamy.
Szopa skinął głową. Wiedział, jak to jest.
Gdy człowiek sędziego wyszedł, Szopa powiedział Lizie, że wychodzi. Chciał się zabawić jeszcze ten jeden raz, zanim wróci do ponurego zajęcia, jakim było kierowanie Lilią.
Kupił sobie najpiękniejszą i najbardziej biegłą kobietę, jaką mógł znaleźć. Kosztowała drogo, była jednak warta każdego miedziaka. Wrócił do Lilii żałując, że nie może żyć w ten sposób przez cały rok. W nocy śnił o tej kobiecie.
Liza obudziła go wcześnie. 
 Przyszedł jakiś człowiek. Chce się z panem widzieć.
 Kto to jest?
 Nie chciał powiedzieć.
Szopa wyszedł, przeklinając, na zewnątrz. Nie zrobił nic, by zakryć swą nagość. Już niejeden raz dawał Lizie do zrozumienia, że jej obowiązki powinny obejmować coś więcej niż tylko pracę barmanki. Nie była skłonna do współdziałania. Musiał znaleźć na nią jakiegoś haka... Powinien się mieć na baczności. Seks stawał się jego obsesją. To mogło dać komuś haka na niego.
Zszedł do sali. Liza wskazała na mężczyznę, Szopa go nie znał.
 Chciałeś się ze mną zobaczyć?
 Czy masz jakieś ustronne miejsce?
Ciężka sprawa. Co teraz? Nie był nikomu nic winien. Nie miał żadnych wrogów.
 Czego ode mnie chcesz?
 Porozmawiajmy o twoim kuzynie. Tym, który nie zniknął, jak się ludziom wydaje.
Szopa poczuł skurcz w żołądku. Ukrył swój niepokój.
 Nie rozumiem.
 Przypuśćmy, że ktoś widział, co się stało?
 Chodź do kuchni.
Gość Szopy wyjrzał przez kuchenne drzwi.
 Myślałem, że jakiś szpicel mógłby zechcieć podsłuchiwać. Następnie zdał Szopie dokładną relację ze śmierci Waldka.
 Skąd wytrzasnąłeś tę bajeczkę?
 Widziałem to.
 Chyba w wyobraźni.
 Jesteś spokojniejszy, niż myślałem. Sprawa wygląda tak, przyjacielu. Mam cwaną pamięć. Czasem coś zapominam. Zależy od tego, jak się mnie traktuje.
 Ach. Zaczynam dostrzegać światło. Chodzi o pieniądze za milczenie.
 Masz rację.
Myśli Szopy gnały jak przestraszone myszy. Nie mógł sobie pozwolić, by płacić za milczenie. Musiał znaleźć inne wyjście. W tej chwili jednak nie był w stanie nic zrobić. Był zbyt zbity z tropu. Potrzeba mu było czasu, by wziąć się w garść.
 Ile?
 Lewa tygodniowo może opłacić przypadek amnezji pierwsza klasa.
Szopa wytrzeszczył oczy. Powiedział coś bez składu. Stłumił swój protest.
Szantażysta wykonał gest oznaczający co na to poradzę".
 Ja też mam problemy. Mam wydatki. Lewa na tydzień. Albo radź sobie sam.
Przez myśl Szopy przemknął czarny zamek. Wulgarny spryt złapał tę myśl i przyjrzał się jej dokładnie, rozpatrując możliwości. Morderstwo nie było już czymś, co napełniałoby go niepokojem.
Ale nie teraz. Nie tutaj.
 Jak mam ci płacić? Mężczyzna uśmiechnął się.
 Po prostu daj mi jednego lewa.
Szopa przyniósł do kuchni swą puszkę z pieniędzmi.
 Będziesz musiał wziąć miedziaki. Nie mam srebra. Uśmiech tamtego stał się jeszcze szerszy. Był zadowolony. Dlaczego?
Przybysz wyszedł. Szopa powiedział do dziewczyny:
 Lizo, mam dla ciebie zadanie. To warte premii. Śledź tego człowieka. Dowiedz się, dokąd pójdzie.  Dał jej pięć groszy.  Następna piątka kiedy wrócisz, jeśli na nią zasłużysz.
Liza wypadła na zewnątrz, zamiatając wokół spódniczką.
 Długo łaził w kółko  zameldowała Liza.  Jakby chciał zabić czas. Potem skierował się na ulicę Producentów Żagli, odwiedzić tego jednookiego lichwiarza.
 Gilberta?
 Aha. Gilberta.
 Dziękuję  powiedział Szopa w zamyśleniu.  Diabelnie dziękuję. To rzuca światło na sprawę.
 Zasłużyłam na pięć groszy?
 Jasne. Dobra z ciebie dziewczyna.      
Odliczając monety uczynił niedwuznaczną propozycję.
 Nie potrzebuję pieniędzy aż tak bardzo, panie Szopa.
Wycofał się do kuchni i zaczął przygotowywać kolację. A więc za szantażystą stał Gilbert. Czy chciał on wywrzeć na Szopę finansowy nacisk? Dlaczego?
Lilia. Jaki mógł być inny powód? Renowacja uczyniła zagarnięcie lokalu znacznie bardziej atrakcyjnym.
A więc załóżmy, że Gilbert rozpoczął kampanię mającą na celu odebranie mu Lilii. Musiał walczyć. Tym razem jednak nikt nie mógł mu pomóc. Był zdany na własne siły.
W trzy dni później Szopa odwiedził znajomego, który prowadził swą działalność na dolnej krawędzi Koturnu. Za opłatą podano mu imię. Odwiedził wskazanego człowieka i pozostawił u niego dwie sztuki srebra.
Po powrocie do Lilii polecił Lizie, by powiedziała swym ulubionym klientom, że Gilbert zamierza wyrzucić ich na ulicę za pośrednictwem kłamstw i gróźb. Chciał, by sędzia odnosił się podejrzliwie do oskarżeń, jakie zostaną później przeciwko niemu wysunięte.
Rankiem tego dnia, w którym miał zapłacić drugiego lewa, Szopa powiedział Lizie:
 Cały dzień mnie nie będzie. Jeśli ktoś będzie mnie szukał, powiedz mu, żeby przyszedł po kolacji.
 Mężczyźnie, którego śledziłam?
 Zwłaszcza jemu.
Z początku Szopa po prostu wałęsał się, by zabić czas. Stopniowo stawał się coraz bardziej nerwowy. Coś się nie uda. Gilbert się z nim policzy... ale nie odważyłby się na to, prawda? To by splamiło jego reputację. Plotki rozsiewane przez Szopę zepchnęły go do defensywy. Ludzie pójdą pożyczać pieniądze do kogoś innego, jeśli będzie naciskał.
Znalazł sobie kobietę. Kosztowała zbyt wiele, ale pomogła mu zapomnieć. Na chwilę. Wrócił do Lilii o zachodzie słońca.
 Pokazał się?  zapytał Lizę.
 I wróci. Wyglądał na wkurzonego. Nie sądzę, by miał być dla pana uprzejmy, panie Szopa.
 Tak to już jest. Będę za lokalem. Idę rąbać drzewo.
Szopa spojrzał na klienta, którego nigdy dotąd nie widział. Mężczyzna skinął głową i wyszedł przez drzwi frontowe.
Oberżysta rąbał drzewo przy świetle latarni. Od czasu do czasu przeszukiwał wzrokiem cienie, nie dostrzegał jednak nic. Modlił się, by wszystko poszło dobrze.
Szantażysta wypadł na zewnątrz przez drzwi do kuchni.
 Próbujesz mnie unikać, Szopa? Wiesz, co się stanie, jak wykręcisz mi jakiś numer?
 Unikać cię? O czym ty mówisz? Jestem na miejscu.
 Po południu cię nie było, a teraz ta twoja dziewczyna robiła mi trudności. Chciała mnie spławić. Musiałem ją grzmotnąć, żeby mi powiedziała, gdzie jesteś.
Bardzo pomysłowe. Szopa zastanowił się, jak wiele Liza podejrzewała.
 Daruj sobie te dramatyczne efekty. Chcesz dostać pieniądze, a ja chcę, żeby twoja brzydka gęba zniknęła z mojego lokalu. Załatwmy tę sprawę.
Szantażysta zrobił zdumioną minę.
 Ty się stawiasz? Powiedzieli mi, że jesteś największym tchórzem w Koturnie.
 Kto ci powiedział? Pracujesz dla kogoś? To nie jest niezależna inicjatywa?
Mężczyzna przymrużył oczy. Zdał sobie sprawę, że popełnił błąd.
Szopa wydobył garść miedziaków. Przeliczył je, przeliczył, jeszcze raz przeliczył i odłożył kilka monet.
 Wyciągaj łapy.
Szantażysta wyciągnął złożone dłonie. Szopa nie spodziewał się, że pójdzie tak łatwo. Rzucił monety i złapał mężczyznę za nadgarstki.
 Hej! Co to, u diabła?
Czyjaś dłoń zatkała mu usta. Ponad jego barkiem pojawiła się twarz, z ustami zaciśniętymi w grymasie wysiłku. Szantażysta wzniósł się na palce u nóg. Wygiął się do tyłu. Jego oczy rozszerzyły się w wyrazie strachu i bólu. Wybałuszył je i opadł ku przodowi.
 W porządku. Znakomicie. Znikaj stąd  powiedział Szopa.
Pośpieszny odgłos kroków ucichł szybko.
Szopa zaciągnął ciało w cień i przykrył je błyskawicznie kawałkami drewna, po czym opadł na ręce i kolana i zaczął zbierać monety. Znalazł wszystkie oprócz dwóch.
 Co pan robi, panie Szopa? Zerwał się.
 A co ty tu robisz?
 Przyszłam sprawdzić, czy nic się panu nie stało.
 Nic mi nie jest. Posprzeczaliśmy się. Wytrącił mi z ręki trochę monet. Nie mogę znaleźć ich wszystkich.
 Potrzebna panu pomoc?
 Pilnuj lady, dziewczyno, bo nas okradną do szczętu.
 Och, jasne.  Z powrotem skryła się w środku. W kilka minut później Szopa zrezygnował z poszukiwań. Spróbuje je znaleźć jutro.
Z niepokojem oczekiwał chwili zamknięcia. Liza była zbyt ciekawska. Obawiał się, że pójdzie szukać zgubionych monet i znajdzie ciało. Nie chciał, żeby również jej zniknięcie obciążyło jego sumienie.
W dwie minuty po zamknięciu wyszedł przez tylne drzwi i udał się po wóz i zaprzęg.
Wysoka istota wróciła na swój posterunek. Zapłaciła Szopie trzydzieści sztuk srebra. Gdy jednak skierował wóz w stronę wyjścia, stwór zapytał:
 Dlaczego przyjeżdżasz tak rzadko?
 Brak mi takich umiejętności, jakie miał mój wspólnik.
 Co się z nim stało? Brakuje go nam.
 Wyjechał z miasta.
 Szopa mógłby przysiąc, że w chwili, gdy wyjeżdżał przez bramę,słyszał, jak stwór zachichotał.

22. JAŁOWIEC: BIEGAJĄC W STRACHU

Upłynął długi czas i nic się nie wydarzyło. Schwytane nie były zadowolone. Elmo również nie. Zaciągnął mnie na swoją kwaterę.
 Gdzie, do diabła, podział się Kruk, Konował?
 Nie wiem  odpowiedziałem. Jak gdyby tylko on był zaniepokojony. Bałem się i mój strach pogłębiał się z dnia na dzień.
 Chcę się tego dowiedzieć. Szybko.
 Posłuchaj, facet. Goblin zrobił wszystko, poza torturowaniem ludzi, by odkryć jego ślad. Zniknął jak kamień w wodę. W jakiś sposób nas zwęszył.
 Jak? Czy możesz mi powiedzieć jak? Wydaje się, że spędziliśmy tu pół życia i nikt poza nim tam na dole nas nie zauważył. Dlaczego z Krukiem miałoby być inaczej?
 Dlatego, że my szukaliśmy jego. Musiał zauważyć któregoś z nas.
 Jeśli tak było, chcę to wiedzieć na pewno. Przejdź się na dół i przypiecz Goblinowi dupsko na ogniu. Słyszysz?
 Dobra. Jak sobie życzysz, szefie.
Choć Elmo był dowódcą naszej grupy, formalnie byłem starszy od niego stopniem. Nie zamierzałem jednak w tej chwili upierać się przy swoich uprawnieniach. W powietrzu unosiło się już zbyt wiele napięcia.
Panowało ono w całym Eternicie, a ja nie rozumiałem większości
powodów tej sytuacji. Pozostawałem na peryferiach badań czarnego zamku prowadzonych przez Schwytane. Po prostu kolejny chłopiec na posyłki, łażący do miasta, by przynieść stamtąd informacje. Nie miałem najmniejszego pojęcia, co odkryły za pomocą bezpośrednich badań zamku, a nawet czy w ogóle przeprowadzały takie badania. Mogły się czaić w obawie, że Dominator odkryje ich obecność. Jeden z ludzi odnalazł mnie w kwaterze Elma.
 Szept cię wzywa, Konował. Zerwałem się na nogi. Nieczyste sumienie.
 Po co?  zapytałem. Nie widziałem jej od tygodni.
 Musisz sam pójść się dowiedzieć. Nie powiedziała.
Uśmiechnął się szyderczo, w nadziei, że zobaczy, jak oficer wpadnie w bagno. Sądził, że mam kłopoty.
On tak sądził i ja też. Zwlekałem tak długo, jak tylko się odważyłem, wreszcie jednak musiałem się stawić. Gdy wszedłem, Szept spojrzała na mnie groźnie.
 Nie znaleźliście tam na dole ni cholery. Co to ma znaczyć? Opieprzacie się? Robicie sobie wakacje? No, powiedz coś...
 No więc...
 Czy wiesz, że czarny zamek przestał rosnąć po naszej obławie na bandę Kratera? Nie? A dlaczego? Macie za zadanie dowiadywać się podobnych rzeczy.
 Żaden z więźniów nie potrafił powiedzieć...
 Wiem to. Wiem, że żaden nie wiedział, kim był główny dostawca ciał. On jednak musiał ich znać. Zwinął manatki. Od tego czasu dostarczono jedynie dwa ciała. Drugie z nich zeszłej nocy. Dlaczego o tym nie wiedzieliście? Po co trzymacie w Koturnie swoich ludzi? Wydaje się, że nie potrafią niczego się dowiedzieć.
Och, ale miała humorek.
 Czy zbliża się ostateczny termin, czy co?  spytałem.  O ile zrozumiałem, nie grożą nam kłopoty, jeśli będą im dostarczać tylko niewiele ciał.
 To prawda. W zasadzie. Dotarliśmy jednak do punktu, w którym garstka może o wszystkim rozstrzygnąć.
Przygryzłem dolną wargę, starając się wyglądać na odpowiednio zruganego, i czekałem.
 Pani naciska  oznajmiła.  Jest bardzo zdenerwowana. Chce, żeby coś się tu stało.
No tak. Jak zawsze, gówno spływa w dół. Normalnym trybem powinienem teraz pójść zgnoić kogoś młodszego stopniem ode mnie.
 Połowa problemu tkwi w tym, że nie wiemy, o co chodzi. Jeśli  jak twierdzicie  wiecie, czym jest ten zamek, w jaki sposób rośnie i tak dalej, to dlaczego go po prostu nie rozwalicie, albo nie zamienicie w konfitury z winogron czy coś?
 To nie takie proste.
Nic nigdy nie jest proste. Zdarza się mi przeoczyć implikacje polityczne. Nie jestem zainteresowany polityką.
 Może gdy dotrze tu reszta waszej kompanii. Trzeba będzie zapanować nad miastem. Książę i jego niekompetentni ludzie nie daliby sobie z tym rady.
Stałem z wyczekującą miną. Czasem można w ten sposób podpuścić ludzi, by powiedzieli ci więcej, niż było to ich zamiarem.
 Całe miasto eksploduje gniewem, jeśli nie będzie wzięte mocno za pysk w chwili, gdy prawda wyjdzie na jaw. Jak ci się zdaje, dlaczego stróże są tak zdeterminowani, by zatuszować aferę z Katakumbami? Kilka tysięcy obywateli ma krewnych, którzy trafili do tego okro-pieństwa. To mnóstwo ludzi, którzy będą bardzo rozsierdzeni, że dusze ich najbliższych nie zostaną zbawione.
 Rozumiem.
Trochę rozumiałem. Wymagało to jednak niejakiego dobrowolnego zawieszenia działania rozumu.
 Zabierzemy się do tego w inny sposób  powiedziała.  Przejmuję kierownictwo nad waszymi poszukiwaniami. Melduj się u mnie codziennie. Zadecyduję, co macie zrobić i w jaki sposób. Zrozumiałeś?
 Tak jest.
Aż za dobrze. Będzie nam teraz znacznie trudniej utrzymać ją z dala od Kruka.
 Pierwsza rzecz, którą zrobicie, to ustawicie warte pod zamkiem. Jeśli to czegoś nie ujawni, wyślę tam na dół Piórko. Zrozumiałeś?
 Tak jest. Ponownie aż za dobrze.
Zastanowiłem się, czy Szept podejrzewa, że nasze cele są ze sobą sprzeczne.
 Możesz odejść. Oczekuję cię jutro. Z czymś do zameldowania.
 Tak jest.
Wróciłem, wkurzony, prosto do Elma. To on powinien był z nią rozmawiać, nie ja. Tylko dlatego, że w pewnym sensie przejąłem dowództwo...
Spędziłem z Elmem chwilę ledwie wystarczającą, by mu powiedzieć, co się stało, gdy nadszedł posłaniec od Woła. Chciał się on widzieć ze mną natychmiast.
Wół stanowił kolejny problem. Stałem się przekonany, że był on bystrzejszy, niż udawał i niemal równie pewny, iż podejrzewał, że kombinujemy coś więcej, niż chcemy przyznać.
Wśliznąłem się do jego pokoiku w kwaterze głównej tajnej policji.
 Co się stało?
 Osiągnąłem pewien postęp w sprawie skoku na Katakumby. Wyłącznie dzięki upartej pracy nogami.
 l co?  Nie miałem w tej chwili ochoty na długie pogawędki. Wół uniósł brwi.  Właśnie odbyłem rozmówkę z szefową  powiedziałem. Była to jedyna forma przeprosin, jakiej byłem skłonny mu udzielić.  Co masz nowego?
 Imię.
Czekałem. Podobnie jak Elmo, Wół lubi, gdy bierze się go pod włos. Nie byłem w odpowiednim nastroju do takich gierek. Po chwili kontynuował:
 Podążyłem za twoim pomysłem, tym o wynajętych wozach. Natrafiłem na imię Asa. Zbieracz drewna o tym imieniu wynosił je prawdopodobnie przez dziurę, którą ci pokazałem. Mężczyzna imieniem Asa wydał sporo starych monet, ale jeszcze przed skokiem na Katakumby. Mężczyzna imieniem Asa pracował dla Kragego, zanim on i jego ludzie zniknęli. Wszędzie, gdzie się udam, słyszę Asa-to lub Asa-tamto.
 Czy coś go łączy z czarnym zamkiem?
 Nie. Nie sądzę, by odgrywał w czymkolwiek główną rolę. Musi jednak coś wiedzieć.
Cofnąłem się myślami w przeszłość. Wół wymienił już kiedyś to imię, wspominając o człowieku, który przebywał często w tym samym lokalu co Kruk. Może istniał między nimi związek. Może powinienem znaleźć tego Asę, zanim zrobi to ktoś inny.
 Idę na dół, do Koturnu  powiedziałem.  Bezpośrednie rozkazy od jej Świątobliwości. Każę Goblinowi capnąć tego faceta.
Wół skrzywił twarz niezadowolony, gdy się dowiedział, że wysłaliśmy ludzi do Koturnu bez konsultacji z nim. Po chwili powiedział:
 W porządku. Ale nie wykręcaj mi już żadnych szulerskich numerów, dobra? Wasi i moi ludzie nie dążą do tego samego celu, nie ma więc powodu, żeby rzucać sobie kłody pod nogi, hę?
 Masz rację. Jesteśmy po prostu przyzwyczajeni do innych metod. Wpadnę do ciebie, kiedy wrócę.
 Dobrze by było.
Popatrzył na mnie w sposób, który mówił, że już mi nie ufa. Jeśli w ogóle kiedyś mi ufał. Wyszedłem myśląc, że ja i Kompania wdepnęliśmy w to po uszy. Kłopoty ze wszystkich stron. Żonglowaliśmy zbyt wielką liczbą piłek naraz. Z tym, że nie były to piłki, lecz noże o zatrutych ostrzach.
Pognałem na dół, odnalazłem Goblina i opowiedziałem mu o narastających komplikacjach. Nie był bardziej zadowolony niż Elmo czyja.

23. JAŁOWIEC: PRZESŁUCHANIE

Szopa nie miał już więcej problemów z szantażystami. Ktoś powiedział sędziemu, że to on zabił Waldka. Sędzia nie uwierzył, albo też go to nie obeszło.
Potem pojawił się pomagier Waldka. Szopa niemal nie opuścił wartościowego naczynia glinianego. Zdawało mu się, że nic mu już nie grozi. Jedyni ludzie, którzy coś wiedzieli, byli daleko. Zdusił swą nerwowość oraz poczucie winy i podszedł do stolika, za którym siedział tamten.
 Czym mogę służyć, wielebny panie?
 Przynieś mi posiłek i swoje najlepsze wino, gospodarzu. Szopa uniósł brwi.
 Panie?
 Zapłacę. Nikt w Koturnie nie może sobie pozwolić na ser-wowanie darmowych posiłków. 
 Czyż to nie prawda, panie? Czyż to nie prawda? Gdy Szopa wrócił z winem, inkwizytor zauważył:
 Wydaje się, że nieźle ci się powodzi, gospodarzu. Szopa żachnął się:
 Żyjemy nad przepaścią, wielebny panie. Tuż nad przepaścią. Jeden kiepski tydzień mógłby mnie wykończyć. Każdą zimę spędzam, pożyczając od jednego lichwiarza, by spłacić drugiego. To lato jednak było dobre. Znalazłem wspólnika. Byłem w stanie dokonać kilku napraw. To uczyniło lokal bardziej atrakcyjnym. Zapewne to mój ostatni przedśmiertny jęk, zanim nadejdzie koniec.  Przybrał swój najbardziej skwaszony wyraz twarzy.
Inkwizytor skinął głową.
 Zostaw tę butelkę. Pozwól, by Bractwo przyczyniło się do twego dobrobytu.
 Nie szukani zysku, wielebny panie.
 Po co być głupim? Weź ode mnie tyle samo, co od wszystkich. Szopa podniósł w myśli cenę o dwadzieścia procent ponad normę. Cieszył się, że się pozbędzie tej butelki. Po Kruku zostało mu ich kilka. Gdy przyniósł posiłek, inkwizytor zasugerował:
 Przynieś sobie kubek i usiądź ze mną. Nerwy Szopy były napięte jak cięciwa łuku. Coś tu nie grało. Połapali się.
 Jak sobie życzysz, wielebny panie.
Poszedł po własny kubek. Był zakurzony. Ostatnio nie pił zbyt wiele w obawie, że zacznie trzepać ozorem.
 Usiądź. I pozbądź się tej kwaśnej miny. Nie zrobiłeś nic złego, prawda? Nie wiem nawet, jak się nazywasz.
 Szopa, wielebny panie. Maron Szopa. Żelazna Lilia jest własnością mojej rodziny od trzech pokoleń.
 Godne podziwu. Lokal z tradycją. W dzisiejszych czasach tradycja podupada.
 To prawda, wielebny panie.
 Podejrzewam, że nasza sława dotarła tu przede mną. Czy nie możesz się uspokoić?
 W czym mogę pomóc, wielebny panie?
 Szukam człowieka imieniem Asa. Słyszałem, że był tu stałym klientem.
 Tak było, panie  przyznał Szopa.  Znałem go dobrze. Leniwy nicpoń. Nienawidził uczciwej pracy. Nigdy też nie miał przy duszy ani miedziaka. Był jednak, w jakimś sensie, moim przyjacielem i na swój sposób był szczodry. Pozwalałem mu zimą spać na podłodze w sali, ponieważ w dniach, gdy było mi ciężko, nigdy nie zapomniał przynieść drewna na opał.
Inkwizytor skinął głową. Szopa postanowił wyznać większą część prawdy. Nie mógł zaszkodzić Asie, który był poza zasięgiem stróżów.
 Czy wiesz skąd brał to drewno? Szopa udał gwałtowne zakłopotanie.
 Zbierał je w Klauzurze, wielebny panie. Rozważyłem głęboko, czy mam go używać. To nie jest sprzeczne z prawem, wydawało się jednak naganne.
Inkwizytor uśmiechnął się i skinął głową.
 Nie ma w tym twojej winy, Maronie Szopo. Bractwo nie jest przeciwne zbieraniu drewna. To chroni Klauzurę przed zbytnim zarośnięciem.
 To dlaczego poszukujecie Asy?
 Jak rozumiem, pracował dla człowieka imieniem Krage.
 Tak jakby. Przez krótki czas. Kiedy Krage go przyjął, wydawało mu się, że jest królem Koturnu. Chodził dumny i przechwalał się. Ale to nie potrwało długo.
 Tak słyszałem. Intryguje mnie chwila, w której doszło do ich rozstania.
 Panie?
 Krage i niektórzy z jego przyjaciół zniknęli. Podobnie Asa, mniej więcej w tym samym czasie. I doszło do tego wkrótce po tym, gdy ktoś wdarł się do Katakumb i obrabował kilka tysięcy urn przejścia.
Szopa starał się wyglądać na należycie przerażonego.
 Krage i Asa to zrobili?
 Możliwe. Ten Asa zaczął wydawać stare pieniądze wkrótce po tym, gdy rozpoczął zbieranie drewna w Klauzurze. Wyniki śledztwa wskazują na to, że w swym najlepszym momencie był jedynie płotką.
Sądzimy, że za każdym razem, gdy zbierał drewno, okradał kilka urn. Krage mógł się o tym dowiedzieć i zdecydować na wielki skok. Mogli się skłócić właśnie z tego powodu. Zakładając, że Asa miał coś takiego, jak sumienie.
 Możliwe, panie. Jak zrozumiałem, poszło im o mojego gościa. Człowieka imieniem Kruk. Krage chciał go zabić. Zapłacił Asie, żeby go szpiegował. Asa sam mi to powiedział. Krage doszedł do wniosku, że Asa nie wykonuje swego zadania. On nigdy nic nie robił jak trzeba. W każdym razie nie bardzo dobrze. Ale to nie podważa pańskiej teorii. Asa mógł kłamać. Zapewne tak było. On często kłamał.
 Jaki był związek między Asa a Krukiem?
 Nie było żadnego.
 Gdzie jest teraz Kruk?
 Opuścił Jałowiec, gdy tylko lody puściły w porcie. Inkwizytor wydawał się zdumiony, a jednocześnie zadowolony. s     Co się stało z Kragem?
 Nikt nie wie, wielebny panie. To jest jedna z wielkich tajemnic Koturnu. Jednego dnia był na miejscu, a następnego go nie było. Krążyły najróżniejsze plotki.
 Czy mógł również opuścić Jałowiec?
 Możliwe. Niektórzy tak sądzą. Tak czy inaczej, nic nikomu nie powiedział. Ludzie, którzy dla niego pracowali, również nic nie wiedzą.
 Albo tak twierdzą. Czy mógł ukraść w Katakumbach tyle, by mu się opłacało wyjechać z Jałowca?
Szopa zastanowił się nad tym pytaniem. Brzmiało zdradziecko.
 Nie... nie rozumiem, o co pan pyta.
 Hmm, Szopa, pogwałcono tysiące zmarłych. Większość z nich złożono w czasach, gdy bogacze byli bardzo hojni. Podejrzewamy, że w grę wchodzi pewna suma w złocie.
Szopa otworzył usta. Nie widział żadnego złota. Ten człowiek kłamał. Dlaczego? Czy chciał go złapać w pułapkę?
 To była wielka akcja rabunkowa  kontynuował inkwizytor.  Bardzo byśmy chcieli zadać Asie parę pytań.
 Wyobrażam sobie.  Szopa przygryzł wargę. Zastanowił się głęboko.  Nie potrafię panu powiedzieć, co się stało z Kragem, ale sądzę, że Asa odpłynął statkiem na południe.  Rozpoczął długą bajeczkę o tym, jak Asa przyszedł do niego po rozstaniu z Kragem, błagając, by go ukrył. Pewnego dnia wyszedł, później wrócił poważnie ranny, przez jakiś czas ukrywał się na górze, a potem zniknął. Szopa twierdził, że widział go jedynie z daleka, na nabrzeżu, w dniu, kiedy pierwsze statki odpłynęły na południe.  Nie dopchałem się do niego na tyle blisko, by porozmawiać, wyglądał jednak, jakby dokąś się wybierał. Miał ze sobą parę tobołków.
 Czy przypominasz sobie statek?
 Panie?
 Jakim statkiem odpłynął?
 Nie widziałem, jak wsiadał na statek, panie. Po prostu doszedłem do wniosku, że tak zrobił. Może jeszcze tu jest, ale myślę sobie, że gdyby tak było, nawiązałby ze mną kontakt. Zawsze przychodził do mnie, kiedy miał kłopoty. Teraz chyba je ma, co?
 Możliwe. Dowody nie są rozstrzygające. Mam jednak moralne przekonanie, że brał udział w rabunku. Nie widziałeś na nabrzeżu Kragego, co?
 Nie, panie. Był tłok. Wszyscy zawsze schodzą na dół zobaczyć, jak odpływają pierwsze statki. To jest jak święto.
Czy inkwizytor w to uwierzył? Cholera, musiał uwierzyć. To nie był ktoś, kogo można by się pozbyć, sprzedając go do czarnego zamku.
Mężczyzna potrząsnął ze zmęczeniem głową i powiedział:
 Obawiałem się, że opowiesz mi coś w tym rodzaju. Niech to szlag. Nie zostawiłeś mi wyboru.
Serce skoczyło Szopie do gardła. Przez jego głowę przemknął rój szalonych pomysłów. Uderzyć inkwizytora, złapać za puszkę z pieniędzmi i zwiewać.
 Nienawidzę podróży, Szopa. Wygląda jednak na to, że ktoś, albo Wół, albo ja, będzie musiał wyruszyć za tymi ludźmi. Zgadnij na kogo padnie?
Szopę ogarnęła ulga.
 Wyruszyć za nimi, wielebny panie? Ale tamtejsze prawo nie przyznaje Bractwu...
 To nie będzie łatwe, co? Barbarzyńcy po prostu nas nie rozumieją.
Nalał sobie trochę wina i gapił się na nie przez dłuższy czas. Wreszcie powiedział:
 Dziękuję ci, Maronie Szopo. Bardzo nam pomogłeś.
Szopa miał nadzieję, że to koniec rozmowy. Wstał z miejsca.   
 Coś jeszcze, wielebny panie?
 Życz mi szczęścia.
 Oczywiście, panie. Modlitwa za pańską misję jeszcze dziś wieczorem.
Inkwizytor skinął głową.
 Dziękuję.
Znowu zaczał gapić się w kubek.
Zostawił niezły napiwek, lecz Szopa czuł się niepewnie, gdy chował go do kieszeni. Inkwizytorzy słynęli z nieustępliwości. Co będzie, jeśli dościgną Asę?

24. JAŁOWIEC: TANIEC W CIENIU

 Myślę, że nieźle to odegrałem  powiedziałem Goblinowi.
 Szkoda, że nie widziałeś tego Szopy  zachichotał Lichwiarz.  Bał się jak kurczak, pocił jak świnia i kłamał jak pies. Jednoosobowe gospodarstwo.
 Czy naprawdę kłamał?  zastanowiłem się.  Nie powiedział nic, co byłoby w sprzeczności z tym, co wiemy.
 Czego się dowiedziałeś?  zapytał Goblin.
 Myślę, że kłamał  upierał się Lichwiarz.  Może tylko w ten sposób, że nie mówił wszystkiego, co wie, niemniej jednak kłamał. Był w to jakoś zamieszany.
 W takim razie łaź dalej do Lilii i miej na niego oko.    Czego się dowiedziałeś?  powtórzył Goblin.
Do pokoju wszedł Elmo i zapytał: 
 Jak poszło?
 Świetnie  odparłem.  Dowiedziałem się, co się stało Z Krukiem.   Co?  zapytali chórem Elmo i Goblin.
 Opuścił miasto. Statkiem. Pierwszego dnia po otwarciu portu.
 Pupilka też?  zapytał Goblin.
 Widziałeś ją gdzieś? Jak ci się zdaje?
 Założę się, że ten Asa popłynął z nim  odezwał się Lichwiarz.  Staruszek Szopa powiedział, że obaj odpłynęli pierwszego dnia.
 Może być. Byłem dumny z siebie, że go na tym złapałem. Wydaje mi się, że ten Szopa jest jedynym tropem w całej sprawie. Tylko on wie, co się z nimi stało. Jak Szopa zniknie, nikt nie będzie mógł nic powiedzieć Wołowi czy Schwytanym.
Elmo zmarszczył brwi. Ta sugestia pasowała raczej do jego stylu niż do mojego. Myślał, że zgłosiłem ją poważnie.
 Nie jestem pewien. To brzmi zbyt prosto. Zresztą zaczynają nas tam na dole zauważać, nie?
Goblin skinął głową i powiedział:
 Uchodzimy za marynarzy, którzy spóźnili się na statek, lecz ludzie zaczynają już wymieniać spostrzeżenia. Próbują się połapać, kim jesteśmy. Gdyby zabito Szopę, mogłoby się zrobić takie zamieszanie, że Wół by się tym zainteresował, a jeśli tak by się stało, prędzej czy później wiadomość trafiłaby do Schwytanych. Sądzę, że powinniśmy zachować rozpaczliwe środki na rozpaczliwe sytuacje.
Lichwiarz zgodził się z nim.
 Ten Szopa ma coś do ukrycia. Czuję to wyraźnie. Konował opowiedział mu o skoku na Katakumby. Niemal nie mrugnął. Każdy inny pognałby z wrzaskiem i wieści rozeszłyby się jak zaraza.
 Ważniak ciągle go obserwuje?  zapytałem.
 On, Rekinek i Łachotka na zmianę. Nie zdoła nawet pierdnąć, żebyśmy o tym nie wiedzieli.
 Dobrze. Tak trzymać. Nie róbcie jednak nic. Chcemy tylko utrzymać go z dala od Woła i Schwytanych. Ponownie pogrążyłem się w myślach.
 Co jest?  zapytał wreszcie Elmo.
 Kiedy rozmawiałem z Szopą, przyszedł mi do głowy pomysł. Wół stanowi dla nas główne zagrożenie, prawda? Wiemy, że gdy tylko znajdzie trop, będzie się go trzymał jak buldog. A teraz jest na tropie tego Asy. W takim razie czemu nie wrobić go w popłynięcie za nim na południe?
 Nie jestem pewien  mruknął Elmo.  Mógłby go znaleźć.
 Po co mu on potrzebny? Chce go przesłuchać w sprawie skoku na Katakumby? Na jaką pomoc może liczyć w innym miejscu? Niewielką. Z tego, co słyszałem, miasta leżące w dół wybrzeża traktują Jałowiec jak kiepski żart. Tak czy inaczej, chcemy tylko zyskać trochę na czasie. Ponadto, jeśli Wół znajdzie Asę, to myślę, że znajdzie też Kruka. Nie ma takiego, kto byłby w stanie sprowadzić Kruka z powrotem. Nie, jeśli sądzi, że Schwytani ścigają Pupilkę. Jak się zetrą, postawiłbym forsę na Kruka. W ten sposób odetniemy jedyne źródło informacji. Tymczasowo albo na stałe. Rozumiecie, co mam na myśli? A jeśli Wół zabije Kruka, to Kruk nie będzie mógł nic powiedzieć.
 Jak masz zamiar namówić na to Woła?  zapytał Elmo.  To głupi pomysł, Konował. On nie pogna za jakimś drobnym podejrzanym.
 Tak jest, pogna. Pamiętacie, że kiedy tu przybyliśmy, on był naszym tłumaczem? Jak się wam zdaje, gdzie nauczył się języka miast--klejnotów? Zapytałem go o to. Spędził tam trzy lata. Poszukiwał faceta, który wcale nie był ważniejszy niż Asa.
 Ten interes robi się z dnia na dzień coraz bardziej zwariowany  stwierdził Goblin.  Puściliśmy w obieg już tyle oszustw i kłamstw, że nie jestem w stanie za nimi nadążyć. Myślę sobie, że powinniśmy ograniczyć się do chronienia własnej dupy, póki nie przybędzie Kapitan.
Często miałem wrażenie, że pogarszamy tylko sytuację, nie widziałem jednak innego wyjścia niż robić swoje i mieć nadzieję.
 Najlepiej by było  zauważył lakonicznie Elmo  gdybyśmy zabili wszystkich, którzy coś wiedzą, a potem sami padli na własne miecze.
 To się wydaje dość radykalne  stwierdził Goblin  ale jeśli chcesz być pierwszy, zrobię to zaraz za tobą. 
 Muszę się zameldować u Szept  powiedziałem.  Czy ktoś ma jakiś błyskotliwy pomysł odnośnie do tego, co powinienem jej powiedzieć?
Nikt nie miał. Udałem się z lękiem na spotkanie. Byłem pewien, że wina tliła się w moich oczach, gdy tylko spojrzałem na Schwytaną. Miałem żal do Elma o to, że nie musiał znosić jej codziennych napadów gniewu.
Z Wołem poszło niemal zbyt łatwo. Ledwie skończyłem wciskać mu kit, a już zaczął się pakować. Bardzo chciał dorwać tego Asę.
Zastanawiałem się, czy wiedział coś, czego my nie wiedzieliśmy, czy też po prostu gnębiła go obsesja na punkcie tajemniczego skoku na Katakumby.
Szept stanowiła trudniejszy problem.
 Chcę, żebyście wysłali kogoś razem z nim  powiedziała.
Musiałem jej coś opowiedzieć, przekazałem więc większą część prawdy, w przekonaniu, że szansę, by ktokolwiek odnalazł Asę i Kruka są równe zeru. Jednakże... ona również wyglądała na odrobinę zanadto zainteresowaną. Może wiedziała więcej, niż chciała przyznać. Ostatecznie była jedną ze Schwytanych.
Elmo wybrał trzech ludzi, uczynił ich szefem Ważniaka i kazał mu dźgnąć Woła nożem, jeśli będzie się to wydawało potrzebne.
Kapitan i Kompania znajdowali się, jak mi powiedziano, w Górach Wolanderskich, w odległości stu mil od Jałowca. Będą się posuwać powoli przez trudne do pokonania przełęcze, zacząłem już jednak oczekiwać na ich przybycie. Gdy tylko stary się pokaże, ciężar odpowiedzialności spadnie z Elma i ze mnie.
 Pośpieszcie się  mruknąłem i wróciłem do snucia naszej sieci podstępów.

25. JAŁOWIEC: KOCHANKOWIE

Maron Szopa zakochał się. Zakochał się w najgorszy możliwy sposób  w kobiecie znacznie młodszej, której upodobania dalece przekraczały stan jego kasy. Wpadł w ten romans z całe rezerwą byka w rui, ze wzgardą dla konsekwencji, trwoniąc swą rezerwę gotówki, jak gdyby czerpał ją ze skrzynki bez dna. Jego skrzynki jednak wyschły. W dwa tygodnie po tym, jak poznał Zuzię, pożyczył pieniądze od Gilberta, lichwiarza. Potem nastąpiła następna pożyczka i jeszcze jedna. W ciągu miesiąca popadł w dług głębiej niż w czasie zimy.
I nie przejął się tym. Przy tej kobiecie był szczęśliwy i to tylko się liczyło. W skład jego negatywnych atrybutów wchodziły tendencja do upartej głupoty i podświadome przekonanie, że pieniądze już nigdy nie będą stanowiły problemu.
Żona Waldka, Sal, odwiedziła Lilię pewnego ranka, ponura i lekko zawstydzona.
 Maron  powiedziała.  Czy możemy porozmawiać?
 O co chodzi?
 Obiecałeś mi pomóc z czynszem i innymi sprawami.
 Jasne. W czym problem?
 No więc, nie chciałabym być niewdzięczna, czy mówić, że mamy prawo się spodziewać, że będziesz nas utrzymywał, ale nasz gospodarz grozi, że nas wyrzuci, bo już od dwóch tygodni nie płacimy czynszu. Nie możemy dostać pracy na jego konto, bo nikt teraz nie daje szycia do domu.
 Czynsz nie jest opłacony? Ale byłem u niego dopiero co... To nie było dopiero co. Zapomniał o tym. O matce też. Za kilka dni trzeba będzie zapłacić pensje jej służącym. Nie mówiąc już o Lizie.
 Ojej  powiedział.  Przepraszam. Zapomniałem. Zajmę się tym.
 Szopa, byłeś dla nas dobry. Nie musiałeś nam pomagać. Nie chcę patrzeć, jak popadasz w takie kłopoty.
 Jakie kłopoty?
 Z tą kobietą. Ona próbuje cię zniszczyć. Był zbyt zdziwiony, by się rozgniewać.
 Zuzia? Dlaczego? Jak? 
 Daj sobie z nią spokój. To będzie mniej bolało, jeśli ty z nią zerwiesz. Wszyscy wiedzą, co ona robi. 
 Co robi?  głos Szopy brzmiał żałośnie.
 Nieważne. I tak już powiedziałam więcej, niż powinnam. Powiedz nam, jeśli będziemy kiedyś mogli ci w czymś pomóc.
 Powiem, powiem  obiecał. Poszedł na górę, do swej ukrytej puszki na pieniądze i stwierdził, że się wyczerpała.
W całym lokalu nie było ani gersza, na górze czy na dole. Co się tu działo?
 Lizo. Gdzie są wszystkie pieniądze?
 Ukryłam je.
 Co?
 Ukryłam. Jak dalej będzie pan tak postępował, straci pan lokal. Jak będzie pan miał uzasadniony wydatek, niech mi pan powie. Ja go pokryję.
Szopa wytrzeszczył oczy. Zaczął toczyć pianę.
 Za kogo, u diabła, się uważasz, dziewczyno?
 Za dziewczynę, która wbrew pańskiej woli pomoże panu nie wypaść z interesu. Dziewczynę, która nie pozwoli, by zrobił pan z siebie kompletnego durnia z tą zdzirą Gilberta. 
 Gilberta?
 Tak. A jak się panu zdawało, co jest grane?
 Zjeżdżaj  warknął Szopa.  Już tu nie pracujesz.
Liza wzruszyła ramionami. 
 Jeśli tego pan sobie życzy.
 Gdzie forsa?
 Przykro mi. Proszę przyjść do mnie, gdy wróci panu zdrowy rozsądek.
Szopa miotał się, wściekły, po sali. Jego klienci klaskali w dłonie, dopingując go. Groził. Błagał. Nic nie przynosiło rezultatu. Liza wciąż była nieugięta.
 To moja rodzina!  zapewniał.
 Proszę udowodnić, że ta kobieta to nie kurwa Gilberta. Wtedy dam panu pieniądze i pójdę sobie.
 Zrobię to.
 A co, jeśli mam rację?
 Nie masz. Znam ją.
 Gówno pan zna, nie ją. Zadurzył się pan. Co, jeśli mam rację? Był niezdolny do rozważania tej możliwości.
 Wszystko mi jedno  powiedział.
 W porządku. Jeśli mam rację, chcę od dziś kierować lokalem. Pozwoli mi pan wydostać nas z długu.
Szopa kiwnął tylko raz głową i wypadł na zewnątrz. Niczym nie ryzykował. Liza była w błędzie.
W co ona grała? Zachowywała się jak wspólniczka, czy coś. Zupełnie jak jego matka, kiedy ojciec umarł, a ona nie straciła jeszcze wzroku. Traktowała go tak, jak gdyby nie miał dwa razy więcej doświadczenia w życiu i w interesach od niej.
Wałęsał się przez pół godziny. Gdy wydobył się ze swej melancholii, stwierdził, że znajduje się w pobliżu Domu Producentów Żagli. Do diabła. Skoro już tu był, mógł wpaść do Gilberta. Weźmie pożyczkę, żeby móc wieczorem zobaczyć się z Zuzią. Ta mała dziwka, Liza, mogła może schować jego pieniądze, ale nie przeszkodzi mu w odwiedzeniu Gilberta.
O pół przecznicy dalej zaczął czuć wyrzuty sumienia. Zbyt wielu ludzi na nim polegało. Nie powinien pogarszać swej sytuacji finansowej.
 Cholerna baba  mruknął.  Jak mogła tak do mnie mówić. Teraz przez nią nie dowierzam nikomu.
Oparł się o mur i zaczał toczyć walkę z sumieniem. Raz przewagę zdobywała żądza, a raz chęć bycia odpowiedzialnym. Pragnął Zuzi... Jeśli naprawdę go kochała, pieniądze nie powinny być mu potrzebne.
 Co?  powiedział na głos. Popatrzył po raz drugi. Oczy go nie oszukały. To Zuzia wchodziła do domu Gilberta. Żołądek opadł mu w dół jak kamień.  Nie. Nie mogłaby... Musi być jakieś wytłumaczenie.
Jednakże jego zdradziecki umysł zaczął już katalogować małe osobliwości występujące w ich związku, zwłaszcza bezceremonialnie obchodząc się z jej skłonnością do rozrzutności. Podły gniew zagotował się na ogniu jego poczucia krzywdy. Przemknął przez ulicę i pognał w zaułek prowadzący na zaplecze domu Gilberta. Jego gabinet znajdował się z tyłu budynku. Było w nim okno wychodzące na zaułek. Szopa nie liczył na to, że będzie otwarte, miał jednak nadzieję, że uda mu się zerknąć do środka.
Okno nie było otwarte, słyszał jednak wyraźnie. Odgłosy uprawiania miłości w najmniejszym stopniu nie przypominały tego, co chciał usłyszeć.
Pomyślał nad możliwością zabicia się na miejscu bądź też na progu Zuzi. Zastanowił się nad tuzinem innych dramatycznych protestów. Wiedział jednak, że żaden z nich nie wzruszy tych dwojga łajdaków.
Zaczęli rozmawiać. Ich pogawędka wkrótce stłumiła resztki jego wątpliwości. Pojawiło się w niej imię Maron Szopa.
 On już jest gotowy  powiedziała kobieta.  Wyciągnęłam z niego tyle, ile mogłam. Może jeszcze z jedną pożyczka i zacznie sobie przypominać o rodzinie.
 Zrób to więc. Chcę, żeby się pogrążył. Zrób tak, żeby stok był stromy, a potem wysmaruj go tłuszczem. On się uwolnił od Kragego. Szopa dygotał z gniewu.
 Ile już u niego masz?
 Osiemnaście lewa plus prawie dziesięć odsetek.
 Mogę wyciągnąć z niego jeszcze pięć.
 Zrób to. Mam napalonego kupca.
Szopa odszedł. Wędrował po Koturnie godzinami. Wyglądał tak złowieszczo, że ludzie przechodzili na drugą stronę ulicy. Żadna zemsta nie jest tak straszliwa jak ta, którą uknuje tchórz w ciemnościach swego serca.
Późnym popołudniem Szopa wkroczył do gabinetu Gilberta. Wszelkie uczucia skrył w zakamarkach, które odkrył tej nocy, gdy wyruszył z myśliwymi Kragego.
 Potrzebuję piętnaście lewa, Gilbert. Szybko.
Lichwiarz był zdumiony. Otworzył szeroko swe jedyne oko.      
 Piętnaście? Po co, u diabła?
 Mam na oku świetny interes, ale muszę go załatwić dziś w nocy. Mogę ci zapłacić parę procent ekstra, jeśli chcesz.
 Szopa, masz już u mnie kupę długów. Boję się, czy dasz radę zapłacić.
 Jeśli ten interes się uda, będę mógł pokryć wszystko.
Gilbert wbił w niego wzrok.
 Co jest grane, Szopa?
 Grane?
 Jesteś diabelnie pewny siebie.
Szopa powiedział kłamstwo, które sprawiło mu najwięcej bólu.
 Mam zamiar się ożenić, Gilbert. Poproszę ją dzisiaj o rękę. Chcę ubić ten interes, żeby móc zamienić Lilię w porządny dom dla niej.
 Dobrze.  Gilbert odetchnął.  Dobrze, dobrze, dobrze. Maron Szopa się żeni. To ciekawe. W porządku, Szopa. To nie jest dobry interes, ale podejmę ryzyko. Powiedziałeś, piętnaście?
 Dziękuję, panie Gilbert. Jestem naprawdę wdzięczny.
 Jesteś pewien, że zdołasz zapłacić?
 Dam ci dziesięć lewa jeszcze przed końcem tygodnia. Gwarantuję. I kiedy Zuzia zacznie pomagać w Lilii, będę mógł bez problemu zarobić tyle, by pokryć resztę.
Gilbert zapanował nad niewyraźnym uśmieszkiem.
 A więc nie będziesz miał nic przeciwko temu, żeby dać jako zastaw uboczny coś wartego więcej niż twoje słowo?
 Słuchani?
 Chcę dostać prawo zastawu na Żelazną Lilię.
Szopa udał, że zastanawia się poważnie. Wreszcie powiedział:
 Zgoda. Dla niej warto zaryzykować.
Gilbert uśmiechnął się jak głodny gronostaj, udało mu się jednak jednocześnie wyglądać na zmartwionego.
 Zaczekaj tutaj. Wypiszę kwit i przyniosę pieniądze. Gdy Gilbert wyszedł, Szopa uśmiechnął się paskudnie.

26. JAŁOWIEC: ROZSTANIE KOCHANKÓW

Szopa wjechał swym wozem do zaułka za domem Zuzi, po czym popędził do drzwi frontowych i zastukał w nie. Jak na Koturn, był to dom z klasą. Wejścia pilnował stojący za drzwiami mężczyzna. Mieszkało tam osiem kobiet, każda we własnym apartamencie. Każda zajmowała się tym samym, co Zuzia. Każda żądała za swój czas poważnych sum.
 Dzień dobry, panie Szopa  powiedział strażnik u drzwi.  Niech pan wejdzie na górę. Zuzia czeka na pana.
Szopa dał mu napiwek, czego nigdy dotąd nie robił. Facet zrobił się służalczy. Szopa zignorował go i wspiął się na schody.
Teraz zaczynała się trudna część. Musiał udawać zaślepionego kochanka, podczas gdy w rzeczywistości przejrzał już na oczy. Mógł ją jednak oszukać, tak samo jak ona oszukiwała jego.
Otworzyła mu drzwi, piękna i promienna. Serce podeszło Szopie do gardła. Wepchnął jej coś w dłoń mówiąc:
 To dla ciebie.
 Och, Maron, nie trzeba było.
Gdyby jednak tego nie zrobił, nie przeszedłby przez jej drzwi.
 Co za dziwny naszyjnik. Czy to węże?
 Prawdziwe srebro  powiedział.  I rubiny. Wpadł mi w oko. Brzydki, ale wspaniale wykonany.
 Myślę, że jest cudny, Maron. Ile kosztował?
 Za dużo  odparł Szopa z sardonicznym uśmiechem.  Nie mogę ci powiedzieć. Więcej, niż powinienem zapłacić za cokolwiek. Zuzia nie naciskała.
 Chodź do mnie, Maron.
Najwyraźniej rozkazano jej postępować z nim ostrożnie. Z reguły robiła trudności, zanim mu uległa. Zaczęła zdejmować szaty.
Szopa poszedł. Wziął ją brutalnie, czego wcześniej nie robił. Potem wziął ją jeszcze raz. Gdy się skończyło, zapytała go:
 Co cię ugryzło?
 Mam dla ciebie wielką niespodziankę. Wielką. Wiem, że będziesz zachwycona. Czy możesz się wymknąć tak, żeby nikt się nie dowiedział?
 Oczywiście. Ale dlaczego?
 To właśnie niespodzianka. Zrobisz to? Obiecuję, że nie będziesz rozczarowana.
 Nie rozumiem.
 Po prostu zrób to. Wymknij się w parę minut po moim wyjściu. Spotkaj się ze mną w zaułku. Chcę cię gdzieś zabrać i coś ci pokazać. Nie zapomnij założyć naszyjnika.
 Co ty kombinujesz?
Sprawiała wrażenie rozbawionej, a nie podejrzliwej.
Dobrze, pomyślał Szopa. Skończył się ubierać i powiedział:
 Na razie żadnych odpowiedzi, kochanie. To będzie największa niespodzianka w twoim życiu. Nie chciałbym jej zepsuć.  Skierował się w stronę drzwi.
 Pięć minut?  zawołała.
 Nie każ mi czekać. Jak muszę czekać, robię się brutalem. I nie zapomnij naszyjnika.
 Nie zapomnę, najdroższy.
Szopa czekał prawie piętnaście minut. Zrobił się niecierpliwy, był jednak pewien, że chciwość sprowadzi Zuzię do niego. Połknęła haczyk. Igrała z nim tylko.
 Maron?  zapytała łagodnym, melodyjnym głosem. Serce mu zadrżało. Jak będzie mógł to zrobić?
 Tutaj, kochanie.
Podeszła do niego. Objął ją ramionami.
 Zaraz, zaraz. Starczy tego. Chcę dostać tę niespodziankę. Nie mogę się już doczekać.
Szopa zaczerpnął głęboko tchu. Zrób to!  krzyknął w myśli.
 Pomogę ci wsiąść  powiedział, a ona odwróciła się. Teraz! Lecz jego ręce były jak z ołowiu.
 Daj spokój, Maron.
Zamachnął się. Zuzia runęła na wóz, wydając z siebie jedynie kwilenie. Uderzył ją ponownie, gdy spróbowała wstać. Opadła bezwładnie. Wziął z wozu knebel i wepchnął jej do ust, zanim zdążyła krzyknąć, po czym pośpiesznie związał jej ręce. Zaczęła kopać, gdy sięgnął do kostek. Oddał jej kopniaka, niemal tracąc panowanie nad gniewem.
Przestała walczyć. Skończył ją wiązać i posadził na koźle. Po ciemku wyglądali jak mąż i żona, którzy wybrali się gdzieś razem późno.
Nie odezwał się, dopóki nie minęli portu.
 Na pewno się zastanawiasz, co się dzieje, kochanie. Zuzia jęknęła. Była blada i przerażona. Szopa odzyskał amulet, a przy okazji zabrał jej biżuterię i inne kosztowności.
 Zuziu, kochałem cię. Naprawdę kochałem. Zrobiłbym dla ciebie wszystko. Kiedy się zabija taką miłość, przeradza się ona w wielką nienawiść.  Biżuteria była, jak sądził, warta przynajmniej dwadzieścia lewa. Ilu mężczyzn zniszczyła Zuzia?  Żeby pracować dla Gilberta? Próbować ukraść mi Lilię? Wszystko inne mógłbym ci wybaczyć. Wszystko.
Mówił przez całą drogę pod górę. Odwracało to jej uwagę aż do chwili, gdy czarny zamek stał się tak wielki, że nie sposób już było go nie zauważyć. Wtedy wybałuszyła oczy. Zaczęła dygotać. Śmierdziała, jakby straciła wszelkie panowanie nad sobą.
 Tak, kochanie  powiedział Szopa przyjemnym, rozsądnym, spokojnym tonem.  Tak. Czarny zamek. Chciałaś mnie wydać na łaskę swoich przyjaciół. Podjęłaś ryzyko i przegrałaś. Teraz ja wydam cię moim.
Zatrzymał się, zszedł z wozu i podszedł do bramy. Otworzyła się natychmiast.
Wysoka istota wyszła mu na spotkanie, załamując pajęcze dłonie.
 Dobrze  powiedziała.  Bardzo dobrze. Twój wspólnik nigdy nie dostarczał zdrowej zwierzyny.
Szopa poczuł skurcz w żołądku. Chciał zmienić zdanie. Pragnął tylko zranić Zuzię i upokorzyć ją... Było już jednak za późno. Nie mógł się wycofać.
 Przykro mi, Zuziu. Nie powinnaś była tego robić. Ani ty, ani Gilbert. Na niego też przyjdzie kolej. Maron Szopa nie jest tym, za kogo wszyscy go uważają.
Spod knebla Zuzi dobiegł skomlący dźwięk. Szopa odwrócił się. Musiał się stąd wydostać. Spojrzał w twarz wysokiej istocie, która zaczęła odliczać monety prosto do jego ręki.
Jak zwykle, Szopa się nie targował. W gruncie rzeczy nie spojrzał nawet na pieniądze. Wpychał je tylko do kieszeni. Jego uwaga skupiona była na ciemności za plecami stworzenia.
Stało tam więcej jego pobratymców, syczących i rozpychających się. Szopa rozpoznał niskiego stwora, z którym miał już do czynienia.
Wysoka istota przestała odliczać. Szopa schował roztargnionym gestem monety do kieszeni i wrócił na wóz. Stwory skryte w cieniu ruszyły do przodu, złapały Zuzię i zaczęły zrywać z niej szaty. Jeden z nich wyrwał knebel z jej ust. Szopa ruszył wozem.
 Na litość Boską, Maron, nie zostawiaj mnie!
 Stało się, kobieto. Stało się.  Szarpnął za lejce.  Do tyłu, muły.
Zaczęła, krzyczeć, gdy zwrócił się w stronę bramy. Nie obejrzał się. Wolał nie wiedzieć.
 Jazda, muły.
 Wróć wkrótce, Maronie Szopo  zawołała za nim wysoka istota.

27. JAŁOWIEC: WYGNANI

Wezwanie do Szept zaskoczyło mnie. Nie byłem przygotowany. Było jeszcze za wcześnie na codzienny meldunek. Wiedziałem, że to oznacza kłopoty.
Nie zawiodłem się.
Schwytana kręciła się jak zwierzę w klatce. Promieniowało od niej napięcie i gniew. Wszedłem do środka w sposób regulaminowy i stanąłem na baczność, by nie dać jej pretekstu do czepiania się na wypadek, gdyby to, co się zdarzyło, nie było moją winą.
Ignorowała mnie przez kilka minut, rozładowując energię. Potem usiadła i spojrzała w zamyśleniu na własne dłonie.
Podniosła wzrok. Panowała już nad sobą całkowicie. Nawet się uśmiechnęła. Gdyby była tak piękna jak Pani, ten uśmiech mógłby stopić granit. Była jednak tym, czym była, pokrytą bliznami starą wygą, więc uśmiech złagodził jedynie surowość jej twarzy.
 Jak ludzie byli dziś w nocy ustawieni?  zapytała.
 Przepraszam?  odparłem zdziwiony.  Pytasz o to, w jakich pozycjach stali?
 Gdzie byli rozmieszczeni?
 Oeh!  To w zasadzie należało do Elma, nie odważyłbym się jednak tego powiedzieć. Schwytani nie tolerowali usprawiedliwień, nawet uzasadnionych.  Trzech ludzi z Wołem na statku płynącym na południe, w pościgu za tym Asa.  Niepokoiło mnie pytanie, dlaczego ich wysłała. Kiedy nie rozumiem motywów Schwytanych, popadam w paranoję.  Pięciu na dole w Koturnie. Udają zagranicznych marynarzy. Jeszcze trzech na dole obserwuje ludzi, którzy wydali się nam szczególnie interesujący. Musiałbym to sprawdzić z Elmem, żeby się upewnić, ale co najmniej czterech było w innych częściach miasta, gdzie próbowali dowiedzieć się czegoś ciekawego. Pozostali byli tu, w zamku. Mieli wolne. Chwileczkę. Jeden musiał być w biurze tajnej policji księcia, a dwóch w Klauzurze razem ze stróżami. Ja większą część nocy spędziłem w towarzystwie inkwizytorów. Sprawdzałem, co wiedzą. Jest nas stanowczo zbyt mało. Ucieszę się, kiedy dotrze tu Kapitan. Dzieje się o wiele za dużo na nasze zasoby siły żywej. Opracowywanie planów okupacji uległo znacznemu opóźnieniu.
Westchnęła, wstała i ponownie zaczęła chodzić po pokoju.
 Sądzę, że to moja wina w równym stopniu jak czyjakolwiek inna.
Przez dłuższy czas wyglądała przez okno, po czym skinęła na mnie dłonią. Podszedłem do niej. Wskazała mi czarny zamek.
 Dzieli ich tylko włos. Już teraz próbują otworzyć drogę przed Dominatorem. Jeszcze na to za wcześnie, ale im się śpieszy. Może wyczuli nasze zainteresowanie.
Ten cały interes w Jałowcu był jak jakaś morska bestia o wielu mackach wywodząca się z kłamstw opowiadanych przez marynarzy. Bez względu na to, w którą stronę się zwróciliśmy, czy co zrobiliśmy, popadaliśmy w coraz poważniejsze kłopoty. Ze względu na to, że nasze cele były sprzeczne z celami Schwytanych i staraliśmy się ukryć coraz wyraźniejszy ślad, przeszkadzaliśmy im w próbach unieszkodliwienia niebezpieczeństwa, jakie stanowił czarny zamek. Jeśli skutecznie zatuszujemy sprawę, możemy jak raz umożliwić Dominatorowi wydostanie się na nieprzygotowany świat.
Nie chciałem, by ta okropność obciążyła moje sumienie.
Choć obawiam się, że mam skłonność, by zapisywać to inaczej, byliśmy wplątani w poważne dylematy moralne. Nie jesteśmy przyzwyczajeni do podobnych problemów. Zajęcie najemnika nie wymaga wiele moralizowania czy podejmowania decyzji moralnych. Zasadniczo najemnik odsuwa moralność na bok, lub w najlepszym razie przebudowuje zwyczajowe struktury tak, by dopasować je do wymagań swego sposobu życia. Podstawowym zagadnieniem staje się to, jak dobrze wykonuje on swoją robotę, jak wiernie wypełnia zadanie, jak dokładnie przestrzega standardu wymagającego niezachwianej wierności dla towarzyszy. Najemnik dehumanizuje świat poza granicami swej jednostki. Dzięki temu wszystko, co robi, czy czego jest świadkiem, staje się faktem mało istotnym, o ile główny ciężar spada na ludzi spoza Kompanii.
Daliśmy się złapać w pułapkę, w której mogliśmy zostać zmuszeni do dokonania najpoważniejszego wyboru w historii Kompanii. Do zdradzenia jej liczącej sobie cztery stulecia legendy w imię czegoś większego.
Wiedziałem, że nie mogę pozwolić Dominatorowi się odrodzić, jeśli nawet okaże się, że jest to jedyny sposób, w jaki możemy przeszkodzić Pani w poznaniu prawdy o Pupilce i Kruku.
Jednakże... Pani nie była wiele lepsza. Służyliśmy jej i to  do niedawna  dobrze i wiernie, unicestwiając buntowników gdzie tylko ich znaleźliśmy, nie sądzę jednak, by wielu z nas było obojętne, czym ona jest. Była mniej zła od Dominatora jedynie ze względu na swą mniejszą determinację i większą cierpliwość w dążeniu do całkowitego i absolutnego panowania.
To stawiało mnie przed następnym dylematem. Czy byłem zdolny do poświęcenia Pupilki, by zapobiec powrotowi Dominatora? Jeśli taka miałaby być cena?
 Mam wrażenie, że głęboko się zamyśliłeś  powiedziała Szept.
 Ehe. W tym całym interesie jest zbyt wiele aspektów. Stróże. Książę. My. Wół, który pragnie załatwić własny interes.
Opowiedziałem Szept o tym, że Wół pochodził z Koturnu, by dostarczyć jej nieistotnych  jak się zdawało  informacji, które skomplikują tok jej myślenia i odwrócą uwagę.
 Czy nie radziłam, by dokładnie obserwować ten zamek.  Wskazała na niego po raz drugi.
 Tak jest. Przez pewien czas to robiliśmy, ale nic się tam nigdy nie działo, a potem kazano nam robić inne rzeczy...  Przerwałem. Wstrząsnęło mną nagłe, paskudne podejrzenie.
Wyczytała to z mojej twarzy.
 Tak jest. Ostatniej nocy. Dostarczona osoba była jeszcze żywa.
 Ojej  szepnąłem.  Czy wiecie, kto to zrobił?
 Wyczułyśmy tylko wynikające z tego zmiany. Próbowano otworzyć drogę. Byli jeszcze zbyt słabi, ale niewiele zabrakło.
Znowu zaczęła chodzić. W myśli sprawdziłem rozkład służby w Koturnie podczas ostatniej nocy. Będę musiał zadać trochę bardzo ostrych pytań.
 Skonsultowałam się bezpośrednio z Panią. Jest bardzo zaniepokojona. Rozkazała nam porzucić dodatkowe zajęcia. Mamy nie dopuścić, by choć jedno ciało trafiło jeszcze do zamku. Tak jest, reszta waszej Kompanii wkrótce tu dotrze. Za sześć do dziesięciu dni. Jest wiele do zrobienia w ramach przygotowań na ich przybycie. Niemniej, jak zauważyłeś, roboty jest zbyt wiele, a ludzi zbyt mało. Niech wasz Kapitan sam sobie radzi, gdy tu dotrze. Czarny zamek musi być izolowany.
 Czemu by nie sprowadzić części ludzi drogą powietrzną?
 Pani tego zabroniła.
Starałem się sprawiać wrażenie zakłopotanego.
 Ale dlaczego?
Zlany potem, przerażony, podejrzewałem, że wiem.
Szept wzruszyła ramionami.
 Dlatego, że nie chce, byście marnowali czas na mówienie cześć" i wprowadzanie nowo przybyłych w sytuację. Idź zobaczyć, co się da zrobić w sprawie izolacji zamku.
 Tak jest.
Wyszedłem myśląc, że poszło zarówno lepiej, jak i gorzej, niż się spodziewałem. Lepiej, ponieważ nie dostała jednego ze swych roz-wrzeszczanych ataków szału. Gorzej, ponieważ w praktyce oznajmiła, że my, którzy znajdowaliśmy się już na miejscu, byliśmy podejrzani o to, że ulegliśmy moralnej infekcji, której rozszerzenia się na naszych braci Pani pragnęła uniknąć.
To brzmiało groźnie.
 Aha  powiedział Elmo, gdy mu wszystko powtórzyłem. Nie trzeba mu było nic wyjaśniać.  To oznacza, że musimy nawiązać kontakt ze starym.
 Przez posłańca?
 A jak inaczej? Kogo możemy wysłać tak, by tego nie zauważono?
 Jednego z ludzi z Koturnu. Elmo skinął głową.
 Zajmę się tym. Ty weź się do roboty i wymyśl jakiś sposób na izolowanie zamku dysponując tyloma ludźmi, ilu mamy.
 Dlaczego ty nie pójdziesz na zwiady pod zamek? Ja chcę się dowiedzieć, co ci faceci robili dziś w nocy.
 To już nieważne, Konował. Przejmuję dowództwo. Nie mówię, że źle się sprawiłeś. Po prostu nie osiągnąłeś celu. Właściwie to moja wina. Ja jestem żołnierzem.
 Ten fakt nie robi żadnej różnicy, Elmo. To nie jest robota dla żołnierza. To zadanie szpiegowskie, a szpiedzy potrzebują czasu, by przeniknąć w strukturę społeczeństwa. Tego nam zabrakło.
 Nie ma już czasu. Czy sam tego nie powiedziałeś?
 Chyba tak  przyznałem.  Dobra. Ja pójdę pod zamek, ale ty się dowiedz, co się działo w nocy na dole. Zwłaszcza wokół lokalu zwanego Żelazną Lilią. Jej nazwa ciągle wypływa, tak samo jak imię tego faceta Asy.
Cały czas, gdy rozmawialiśmy, wyraz twarzy Elma się zmieniał. Wyglądał teraz jak marynarz, który miał złą passę, za stary, by pływać, lecz jeszcze wystarczająco twardy do brudnej roboty. Będzie w sam raz pasował do Koturnu. Powiedziałem mu to.
 Aha. Do roboty. Nie licz na to, że będziesz miał okazję dłużej pospać, dopóki Kapitan tu nie dotrze.
Popatrzyliśmy na siebie nawzajem, nie mówiąc o tym, co kryło się w naszych umysłach. Jeśli Schwytane nie chciały, byśmy weszli w kontakt z naszymi braćmi, co mogą zrobić, gdy Kompania pojawi się w zasięgu wzroku, wychodząc spomiędzy Gór Wolan-derskich?
Z bliska czarny zamek był zarówno intrygujący, jak i niepokojący. Zabrałem konia i okrążyłem budowlę kilka razy. Pomachałem radośnie ręką, gdy  tylko jeden raz  wykryłem jakieś poruszenie na jego szklistych wałach.
Za fortecą rozciągał się trudny teren  stromy, kamienisty i rzadko porośnięty ciernistymi krzewami o zapachu szałwii. Nikt, kto wlókłby zwłoki, nie dotarłby do zamku z tamtego kierunku. Wokół grani po lewej i prawej teren był łatwiejszy, ale nawet tamtędy podejście nie byłoby prawdopodobne. Ludzie zdolni sprzedawać trupy należeli z pewnością do gatunku skłonnego robić wszystko jak najmniejszym wysiłkiem. To oznaczało, że skorzystaliby z drogi, która zaczynała się od brzegu Rzeki Portowej, prowadziła pomiędzy luźno rozrzuconymi domami klasy kupieckiej stojącymi na zboczach, a potem ciągnęła się aż do samej bramy zamku. Ktoś odbywał tamtędy częste kursy, gdyż koleiny prowadziły od początku drogi do samego zamku.
Mój problem polegał na tym, że nie było tam miejsca, w którym drużyna żołnierzy mogłaby się ukryć tak, by nie widziano jej z murów zamku. Zaczęło zmierzchać, kiedy ostatecznie opracowałem plan.
Znalazłem opuszczony dom leżący daleko w dole zbocza i nieco w górę rzeki. Ukryję tam swoich ludzi i rozstawię straże wzdłuż drogi, na zaludnionych terenach. Wartownicy będą mogli przekazać wiadomość pozostałym, gdy tylko zauważą coś podejrzanego, a wtedy pognamy w górę, w poprzek zbocza, by przechwycić potencjalnych sprzedawców ciał. Wozy będą jechać na tyle wolno, że nie zabraknie nam na to czasu.
Stary Konował to błyskotliwy strateg. Tak jest. O północy rozmieściłem żołnierzy na posterunkach i miałem wszystko przygotowane. I przed śniadaniem otrzymałem dwa fałszywe alarmy. Ku mojemu zawstydzeniu dowiedziałem się, że nocą, w miejscu gdzie ustawiłem posterunek, odbywa się całkiem legalny ruch.
Siedziałem w starym domu ze swym zespołem, na przemian grając w tonka i martwiąc się, a w rzadkich momentach drzemiąc. Myślałem również wiele o tym, co też się dzieje na dole w Koturnie i po drugiej stronie doliny w Eternicie.
Modliłem się, by Elmo utrzymał w swych rękach wszystkie sznurki.

28. JAŁOWIEC: LIZA

Szopa spędził cały dzień na leżeniu w pokoju, gapieniu się w sufit i nienawidzeniu siebie samego. Upadł tak nisko, jak to tylko możliwe. Nie istniał już czyn zbyt dla niego ohydny. Nie mógł zrobić nic więcej, by uczynić swą duszę czarniejszą. Nawet opłata wysokości miliona lewa nie zapewni mu wejścia na pokład, gdy nadejdzie Dzień Przejścia. Jego imię zostanie zapisane w Czarnej Księdze wraz z imionami największych łotrów.
 Panie Szopa?  zapytała następnego ranka Liza, która stanęła w drzwiach, gdy karczmarz przygotowywał się na kolejny dzień gapienia się w sufit i litowania nad sobą.  Panie Szopa?
 Słucham?
 Przyszli Bo i Lana.
Bo i Lana, wraz z córką, byli służącymi jego matki.
 Czego chcą?
 Załatwić rachunki za ten miesiąc, jak sądzę.
 Och!  Szopa wstał.
Liza zatrzymała go u szczytu schodów.
 Miałam rację co do Zuzi, prawda?
 Miałaś.
 Przykro mi. Nie powiedziałabym nic, gdybyśmy mogli sobie na to pozwolić.
 My? Co ma znaczyć to my"? Och, do diabła. Nieważne. Zapomnij o tym. Nie chcę już więcej o tym słyszeć.
 Jak pan sobie życzy. Przypilnuję jednak, by dotrzymał pan obietnicy.
 Jakiej obietnicy?
 Że pozwoli mi pan kierować Lilią.
 Och. No dobrze.
W tej chwili nie obchodziło go to. Wysłuchał, jak służący wyliczali się z wydatków za miniony miesiąc. Wybrał ich dobrze. Nie oszukiwali go. Zasugerował, że zasługują na małą premię.
Wrócił na górę po pieniądze. Liza obserwowała go z niepewną miną. Zbyt późno zdał sobie sprawę ze swego błędu. Teraz będzie się zastanawiała, skąd wziął dzisiaj pieniądze, skoro wczoraj nie miał żadnych. Znalazł swe brudne łachy i wysypał zawartość kieszeni na łóżko.
 O, cholera! Cholera  mruknął.  Co, u diabła, mam zrobić z trzema sztukami złota?
Było tam też srebro, a nawet garść miedziaków, ale... ocyganili go! To był majątek, którego nie mógł wydać. W Jałowcu prawo zabraniało ludziom niskiego pochodzenia posiadania złotych monet. Nawet przybywający do miasta cudzoziemcy musieli wymieniać złoto na srebro, choć zagraniczne srebrne monety przyjmowano z równą chęcią jak miejscowe. I całe szczęście, gdyż na monetach z czarnego zamku wybite były niezwykłe znaki, choć ich waga była standardowa.
Jak mógł się pozbyć tego złota? Sprzedać je kapitanowi jakiegoś statku płynącego na południe? To była zwykła procedura. Schował je do swej najbardziej sekretnej kryjówki wraz z amuletem z czarnego zamku. Bezużyteczna fortuna. Oszacował wartość reszty. Dwadzieścia osiem sztuk srebra plus kilka lewa w miedziakach. Wystarczająco dużo, by zadbać o matkę i Sal, o wiele jednak za mało, by uwolnić się od Gilberta.
 Wciąż tkwię w tej cholernej pułapce pieniężnej  zaskomlał. Przypomniał sobie biżuterię Zuzi. Uśmiechnął się paskudnie.
 Zrobię to  mruknął. Schował wszystko do kieszeni, zszedł na parter, opłacił służących matki i powiedział do Lizy:  Wychodzę na chwilę.
Najpierw upewnił się, że rodzina Waldka jest zabezpieczona, a potem ruszył powoli w stronę domu Gilberta. Wydawało się, że nikogo tam nie ma. Gilbert nie przypominał Kragego, który uważał, że musi mieć pod ręką armię, miał jednak swych facetów od łamania kości. Wszyscy oni wyszli. Ktoś jednak był w gabinecie lichwiarza, ponieważ na zasłony padało światło lampy. Szopa uśmiechnął się w zamyśleniu, po czym pognał z powrotem do Lilii.
Podszedł do stolika skrytego w cieniu, w pobliżu miejsca, gdzie zwykł siadywać Kruk. Siedziało tam paru zagranicznych marynarzy. Twarde sztuki, o ile Szopa mógł ocenić. Przychodzili tu już od pewnego czasu. Mówili, że oni i ich przyjaciele, którzy czasem się pokazywali, spóźnili się na statek. Czekali na następny. Szopa nie mógł sobie przypomnieć, by słyszał nazwę ich rodzinnego portu.
 Hej, wy, czy chcielibyście zarobić bez wysiłku trochę forsy?  zapytał.
 Kto by nie chciał?  odparł jeden z marynarzy.
 Co masz na myśli?  zapytał drugi.
 Mam mary problem. Muszę załatwić pewien interes z jednym facetem. Jest możliwość, że będzie się stawiał.
 Potrzebujesz trochę wsparcia, hę?
Szopa skinął głową.
Drugi z marynarzy spojrzał na niego przymrużonymi oczyma.   Kto to jest?   Nazywa się Gilbert. Lichwiarz. Słyszeliście o nim?
 Aha.
 Przed chwilą przechodziłem koło jego domu. Nie wygląda na to, by był tam ktoś oprócz niego.
Mężczyźni wymienili spojrzenia. Wyższy powiedział:
 Wiesz, co ci powiem? Pójdę po naszego przyjaciela.
 Nie mogę sobie pozwolić na całą armię.
 Hej, nie ma sprawy. Wy dwaj umówicie się, ile zapłacisz nam dwóm, a on pójdzie z nami za darmo. Po prostu pewniej się poczujemy, jak będzie z nami.
 Jest twardy?
Obaj mężczyźni uśmiechnęli się. Jeden z nich mrugnął do drugiego.
 Aha. Nie uwierzyłbyś jak bardzo.
 To sprowadź go.
Jeden z mężczyzn wyszedł. Szopa targował się z tym, który został. Liza obserwowała ich z drugiej strony sali zmrużonymi oczyma o twardym wyrazie. Szopa uznał, że zbyt szybko zaczyna ona odgrywać zbyt wielką rolę w jego interesie.
Trzeci mężczyzna okazał się typkiem o żabiej gębie, liczącym najwyżej pięć stóp wzrostu. Szopa zmarszczył brwi na jego widok.
 Jest twardy, pamiętasz?  przypomniał ten, który go przyprowadził.
 Tak? No dobra. Chodźmy.
Czuł się o sto procent lepiej, gdy towarzyszyło mu trzech mężczyzn, choć nie miał żadnej gwarancji, że mu pomogą, jeśli Gilbert coś zacznie.
Gdy Szopa wszedł, we frontowym pokoju stała para zbirów.
 Chcę zobaczyć się z Gilbertem  oznajmił.
 A co, jeśli on nie chce widzieć się z tobą?
To była typowa odżywka faceta pragnącego pokazać, jaki jest twardy. Szopa nie wiedział, jak zareagować. Jeden z jego towarzyszy wybawił go z kłopotu.
 Nie ma wielkiego wyboru, prawda? Chyba że ten tłuszcz to wszystko mięśnie w przebraniu.
Wyciągnął nóż i zaczął czyścić nim paznokcie. Tak bardzo przypominało to gest Kruka, że Szopa był zdumiony.
 Jest w gabinecie.  Tłusty zbir wymienił spojrzenie ze swym kompanem.
Szopa doszedł do wniosku, że jeden z nich popędzi po pomoc. Ruszył naprzód.
 Ja tu sobie zaczekam  powiedział jego towarzysz o żabiej twarzy.
Szopa wtargnął do gabinetu Gilberta. Lichwiarz miał na biurku worek pełen lewa. Ważył monety jedna po drugiej na czułej wadze, odkładając na bok te, których brzegi obcięto. Podniósł gniewnie wzrok.
 Co to, u diabła, znaczy?
 Paru przyjaciół chciało wejść tu ze mną i przyjrzeć się, jak załatwiasz interesy.
 Nie podoba mi się to, co to oznacza dla naszego układu, Szopa. To znaczy, że mi nie ufasz. Szopa wzruszył ramionami.
 Krążą różne paskudne plotki. O tym, że ty i Zuzia zmówiliście się przeciwko mnie, żeby zabrać mi Lilie.
 Zuzia, co? Gdzie się ona podziała, Szopa?
 A więc jest między wami związek, hę? Szopa pozwolił, by jego twarz się wydłużyła.
 Niech cię szlag trafi! To dlatego dała mi kosza. Ty łajdaku. Teraz nie chce się nawet ze mną widzieć. Ta małpa u drzwi wciąż mi powtarza, że jej nie ma. To twoja sprawka, panie Gilbert? Wiesz co? Nie lubię cię zbytnio.
Gilbert zmierzył ich wszystkich złowrogim, jednookim spojrzeniem. Przez chwilę sprawiał wrażenie, jakby rozważał swe szansę. Nagle do środka wszedł wolnym krokiem niski mężczyzna. Oparł się o ścianę, a jego szerokie usta zmarszczyły się w uśmieszku.
 Przyszedłeś pogadać, czy załatwić interes?  zapytał Gilbert.  Jeśli to drugie, przejdź do rzeczy. Chcę, żeby te typki stąd wyszły. Mogą przynieść okolicy złą opinię.
Szopa wydobył skórzaną sakwę.
 To ty masz złą opinię, Gilbert. Słyszałem, jak ludzie mówili, że nie będą już z tobą robić interesów. Uważają, że nie jest w porządku, że próbujesz wycyckać ludzi z ich własności.
 Zamknij się i daj mi jakieś pieniądze, Szopa. Jak chcesz sobie poskomleć, to zjeżdżaj stąd.
 Coś mocno się stawia, jak na jednego przeciw czterem  zauważył któryś z mężczyzn. Jego kompan zwrócił mu uwagę w obcym języku. Gilbert spojrzał na nich w sposób sugerujący, że stara się zapamiętać twarze. Mikrus uśmiechnął się i pogroził mu jednym palcem. Lichwiarz doszedł do wniosku, że nie ma się z czym śpieszyć.
Szopa odliczył monety. W miarę, jak stos rósł, Gilbert coraz szerzej otwierał oczy. 
 Powiedziałem ci, że mam na oku interes  stwierdził Szopa. Dorzucił do stosu biżuterię Zuzi.
Jeden z jego towarzyszy wziął w rękę bransoletę i przyjrzał się jej, po czym zapytał Szopy:
 Ile jesteś winien temu typkowi?
Gilbert rzucił cyfrę, która  jak podejrzewał Szopa  uległa inflacji.
 Przepłacasz, Szopa  zauważył marynarz.
 Chcę tylko, żeby ten szakal oddał mi kwit zastawny na mój lokal.
Gilbert wbił wzrok w biżuterię, pobladły i zesztywniały. Oblizał wargi i sięgnął po pierścionek. Ręka mu drżała.
Szopa był jednocześnie przestraszony i pełen złośliwej uciechy. Gilbert znał ten pierścionek. Teraz może stanie się odrobinę niespokojny na myśl o zadzieraniu z Maronem Szopą. Albo postanowi poderżnąć kilka gardeł. Gilbert cierpiał na niektóre z tych samych problemów z ego, które prześladowały Kragego.
 To powinno być warte więcej niż cała suma, panie Gilbert. Łącznie z oprocentowaniem. Nawet tym extra. Proszę mi oddać kwit.
Otępiały Gilbert wydobył go z pudełka stojącego na pobliskiej półce. Ani na chwilę nie spuszczał oka z pierścionka.
Szopa natychmiast zniszczył dokument.
 Czy jednak wciąż nie jestem ci czegoś winien, panie Gilbert? Tak. Myślę, że tak. No więc, zrobię, co będę mógł, byś otrzymał wszystko, na co zasłużyłeś.
Gilbert zerknął gniewnie na niego. Szopie wydało się, że dostrzegł też w tym spojrzeniu cień strachu. To go ucieszyło. Nikt nigdy nie bał się Marona Szopy, oprócz może Asy, który się nie liczył.
Lepiej wyjść, zanim szczęście go opuści.
 Dziękuję, panie Gilbert. Na razie do widzenia.
Przechodząc przez frontowy pokój, ujrzał ze zdumieniem, iż ludzie Gilberta chrapią. Mężczyzna o żabiej twarzy uśmiechnął się. Na zewnątrz Szopa opłacił swych strażników.
 Nie stawiał się tak mocno, jak się spodziewałem.
 Byliśmy z tobą  stwierdził człowieczek.  Chodźmy do twojego lokalu na piwo.
 Wyglądał, jakby przeżył szok  zauważył jeden z pozostałych.
 W jaki sposób popadłeś w takie długi u lichwiarza?  zapytał konus.
 Przez spódniczkę. Myślałem, że się z nią ożenię, a ona tylko chciała wyciągnąć ze mnie forsę. W końcu się obudziłem. Jego towarzysze potrząsnęli głowami.
 Baby  powiedział jeden z nich.  Trzeba na nie uważać, koleś. Oskubią cię do kości.
 Dostałem już nauczkę. Hej. Postawię wam kolejkę. Mam trochę wina, które trzymałem dla specjalnego klienta. Wyjechał z miasta i teraz nie ma co z nim zrobić.
 Takie paskudne, co?
 Nie. Takie dobre. Nikt nie może sobie na nie pozwolić.
Szopa spędził cały wieczór popijając wino, nawet gdy marynarze doszli już do wniosku, że mają coś do załatwienia gdzie indziej. Na jego twarzy wykwitał uśmiech za każdym razem, gdy przypominał sobie, jak Gilbert zareagował na widok pierścionka.
 Muszę być teraz ostrożny  mruknął.  On jest równie zwariowany jak Krage.
Z czasem dobre samopoczucie opuściło go. Jego miejsce zajął strach. Będzie musiał sam stawić czoło temu, co zrobi Gilbert, a pod patyną pozostawioną przez Kruka oraz kilka interesów, które ubił od tego czasu, był w znacznym stopniu nadal tym samym starym Szopą.
 Trzeba zaciągnąć sukinsyna na wzgórze  mruknął do wnętrza kubka.  Cholera! Jestem równie zły jak Kruk. Gorszy. Kruk nigdy nie dowoził ich żywcem. Ciekawe, co też ten sukinsyn robi teraz, ze swym eleganckim statkiem i młodą, ładniutką dziwa?
Szopa upił się bardzo, bardzo mocno i bardzo, bardzo głęboko pogrążył się w litości nad sobą samym.
Ostatni z gości udał się do łóżka. Ostatni klient poszedł do domu. Szopa siedział za stolikiem, cackając się ze swym winem i spoglądając spode łba na Lizę. Był na nią zły, z powodów, których nie potrafił określić. To jej ciało, pomyślał. Jest dojrzałe. Ale ona nie chce. Za dobra dla niego. I teraz ta jej nerwowość. Aha.
Sprzątając przyglądała mu się. Sprawna, mała wiedźma. Lepsza nawet niż Pupilka, która pracowała ciężko, lecz brak jej było ekonomii ruchów, jaką miała Liza. Może faktycznie zasługiwała na to, by kierować lokalem. Szopa nie radził sobie znowu tak świetnie.
Zauważył, że usiadła naprzeciwko niego. Spojrzał na nią groźnie. Nie wycofała się. Twarda z niej dziewczyna. Nie spłoszy się. Nie da się zastraszyć. Twarda dziwka z Koturnu. Będą z nią jeszcze kłopoty.
 Co się stało, panie Szopa?
 Nic.
 Słyszałam, że spłacił pan Gilberta. Pożyczkę, którą wziął pan pod zastaw lokalu. Jak mógł pan dać w zastaw Lilię? Jest własnością pańskiej rodziny od wieków.
 Nie opowiadaj mi takich sentymentalnych pierdoł. Sama w to nie wierzysz.
 Skąd pan wziął forsę?
 Może nie powinnaś być taka wścibska. To może zaszkodzić twojemu zdrowiu.
Przemawiał brutalnie i po grubiańsku, nie mówił jednak tego poważnie.
 Zachowywał się pan ostatnio dziwnie.
 Byłem zakochany.
 Nie o to chodzi. Swoją drogą, co się stało? Słyszałam, że Zuzia zniknęła. Gilbert mówi, że to pan ją załatwił.
 Że co zrobiłem? Byłem dzisiaj u niej w domu.
 Widział ją pan?
 Nie. Odźwierny powiedział, że jej nie ma. To znaczy, że nie chciała się ze mną widzieć. Najpewniej miała na górze gościa.
 A może to znaczy, że jej nie było. Szopa żachnął się.
 Powiedziałem ci, że nie chcę już o niej rozmawiać. Zrozumiałaś?
 Jasne. Proszę mi powiedzieć, skąd pan wziął pieniądze. Szopa wbił w nią wzrok.
 Dlaczego?
 Dlatego, że jeśli jest ich tam więcej, chcę dostać działkę. Nie mam zamiaru spędzić całego życia w Koturnie. Zrobię wszystko, żeby się stąd wydostać.
Szopa uśmiechnął się głupkowato.
Źle go zrozumiała.
 Tę robotę wzięłam tylko po to, by utrzymać duszę w ciele, zanim coś znajdę.
 Milion ludzi tak myślało, Lizo. I zamarzli na śmierć na uliczkach Koturnu.
 Niektórym się udaje. Ja nie zamierzam przegrać. Skąd pan wziął tę forsę, panie Szopa?
Poszła po butelkę dobrego wina. Szopa pomyślał niejasno, że wkrótce go zabraknie.
Opowiedział jej o swym cichym wspólniku.
 To bzdura. Jestem tu już wystarczająco długo, by to wiedzieć.
 Lepiej w to uwierz, dziewczyno  zachichotał.  Jak nie przestaniesz mnie cisnąć, możesz się z nim spotkać. Zaręczam ci, że on ci się nie spodoba.
Przypomniał sobie, jak wysokie stworzenie powiedziało mu, by wrócił szybko.
 Co się stało z Zuzią?
Szopa spróbował się podnieść. Jego członki były bezwładne. Opadł z powrotem na krzesło.
 Jestem pijany. Bardziej pijany, niż mi się zdawało. Straciłem formę.  Liza skinęła z powagą głową.  Kochałem ją. Naprawdę ją kochałem. Nie powinna, dlaczego to robiła. Traktowałbym ją jak królową. Poszedłbym za nią do piekła. Prawie poszedłem  zachichotał.  Wszedłem tam z nią... Hep.
 Zrobi pan to dla mnie, panie Szopa?
 Co?
 Zawsze starał się pan mnie zdobyć. Ile to jest warte? Szopa łypnął lubieżnie okiem.
 Nie wiem. Nie mogę powiedzieć, dopóki cię nie wypróbuję.
 Nie masz nic, co mógłbyś mi dać, staruchu.
 Ale wiem, gdzie to zdobyć.
 Gdzie?
Szopa siedział tylko, uśmiechając się. Z kącika ust spływała mu kapka śliny.
 Poddaję się. Pańskie na wierzchu. Chodźmy. Pomogę panu wejść na schody, zanim pójdę do domu.
Wspinaczka była prawdziwą epopeją. Szopie brakowało jednego kubka do utraty świadomości. Gdy dotarli do jego pokoju, zwalił się po prostu na łóżko.
 Dziękuję  mruknął.  Co robisz?
 Musi się pan rozebrać.
 Chyba tak.
Nie uczynił nic, by jej pomóc.
 Co teraz robisz? Dlaczego mnie tak chwytasz?
 Chce mnie pan, prawda?
W chwilę później znalazła się w łóżku razem z nim, ocierając się swą nagością o jego nagość. Był zbyt pijany, by móc skorzystać z tej sytuacji. Objął ją i popadł w ckliwy nastrój. Wyrzucił z siebie opowieść o swych przejściach. Liza pomagała mu w tym.

29. JAŁOWIEC: DZIEŃ OBRACHUNKU

Szopa usiadł tak nagle, że zakręciło mu się w głowie. Ktoś zaczął w niej walić w bębny. Przetoczył się na krawędź łóżka i zwymiotował głośno. Potem zebrało mu się na torsje z innego powodu. Z przerażenia.
 Powiedziałem jej. Cholera, opowiedziałem jej wszystko.
Spróbował zerwać się z łóżka. Musiał zniknąć z Jałowca, zanim przyjdą inkwizytorzy. Miał złoto. Cudzoziemski kapitan mógłby go zabrać na południe. Może odnajdzie Kruka i Asę. Położył się na łóżku, zbyt cierpiący, by działać.
 Umieram  mruknął.  Jeśli istnieje piekło, to będzie wyglądać właśnie tak.
Czy jej powiedział? Tak sądził. I to za nic. Nie dostał nic w zamian.  Maronie Szopo. Jesteś urodzonym nieudacznikiem. Czy kiedykolwiek zmądrzejesz?
Podniósł się ponownie, tym razem ostrożnie, i przeszukał swą skrytkę. Złoto było na miejscu. Może nie powiedział jej wszystkiego. Przyjrzał się amuletowi. Liza mogłaby podążyć śladem wytyczonym przez Zuzię. Jeśli nie powiedziała jeszcze nikomu. Ale na pewno będzie ostrożna, prawda? Trudno będzie ją zaskoczyć, nawet zakładając, że zdoła ją znaleźć.
 Moja głowa! Bogowie! Nie mogę myśleć. Z dołu dobiegł nagły hałas.
 Cholera  mruknął.  Zostawiła lokal otwarty. Wszystko ukradną.
Łzy popłynęły mu po policzkach. Spotkał go tak marny koniec. Może to Wół i jego zbiry rozbijali się na dole.
Najlepiej wyjść losowi na spotkanie. Przeklinając wciągnął ubranie i rozpoczął długą podróż na dół.
 Dzień dobry, panie Szopa  zawołała promiennym głosem Liza.  Co pan sobie życzy na śniadanie?
Popatrzył na nią, przełknął ślinę i wreszcie podszedł chwiejnym krokiem do stołu, gdzie usiadł z głową skrytą w dłoniach, ignorując rozbawione spojrzenie jednego z ludzi, którzy towarzyszyli mu w eskapadzie do Gilberta.
 Ma pan małego kaca, panie Szopa?  zapytała Liza.
 Tak.  Jego własny głos zabrzmiał jak grzmot.
 Coś panu przygotuję. Ojciec mnie tego nauczył. Wie pan, że z niego jest pijak pierwsza klasa.
Szopa skinął słabo głową. Nawet to sprawiło mu ból. Ojciec Lizy był jednym z powodów, dla których przyjął ją do pracy. Potrzebna jej była wszelka pomoc, jaką mogła otrzymać. Kolejny przykład jego nieudanej dobroczynności.
Wróciła z czymś tak paskudnym, że nie tknąłby tego nawet czarnoksiężnik.
 Proszę wypić szybko. W ten sposób łatwiej wchodzi.
 Wyobrażam sobie.  Przełknął cuchnący preparat, na wpół modląc się, by okazał się on trucizną. Zaczerpnął z wysiłkiem tchu i szepnął:  Kiedy przyjdą? Ile czasu mi zostało?
 Kto, panie Szopa?
 Inkwizytorzy. Przedstawiciele prawa. Kogo tam wezwałaś.
 Dlaczego mieliby tu przychodzić?
Z wysiłkiem podniósł wzrok, by spojrzeć jej w oczy.
 Powiedziałam panu, że zrobię wszystko, by się wydostać z Koturnu  szepnęła.  To jest szansa, na którą czekałam. Jesteśmy teraz wspólnikami, panie Szopa. Pół na pół.
Szopa skrył głowę w dłoniach i jęknął. To się nigdy nie skończy. W końcu go pożre. Rzucił przekleństwo na Kruka i całą jego rodzinę.
Sala była pusta. Drzwi zamknięte.
 Przede wszystkim musimy zająć się Gilbertem  powiedziała Liza.
Szopa pokiwał głową. Wolał nie podnosić wzroku.
 To była głupota, żeby dać mu biżuterię, którą rozpozna. On pana zabije, jeśli my nie zabijemy go pierwsi.
Po raz kolejny Szopa skinął głową. Dlaczego ja?  zaskomlał sam do siebie. Co uczyniłem, żeby na to zasłużyć?
 I niech się panu nie wydaje, że pozbędzie się mnie pan w ten sam sposób co Zuzi i tego szantażysty. Mój ojciec ma list, który zaniesie do Woła, gdybym zniknęła.
 Jesteś sprytna. To ci może zaszkodzić.  Następnie dodał:  Niedługo nadejdzie zima.
 Tak. Ale nie będziemy tego robić tak, jak Kruk. To zbyt ryzykowne i wymaga zbyt wiele pracy. Zajmiemy się dobroczynnością. Będziemy wpuszczać bezdomnych. Każdej nocy może zniknąć jeden czy dwóch.
 Mówisz o morderstwie!
 Kogo to obejdzie? Nikogo. Tak będzie dla nich lepiej. Można to nazwać miłosierdziem.
 Jak ktoś tak młody może być równie pozbawiony serca?
 Ludziom z sercem nie wiedzie się dobrze w Koturnie, panie Szopa. Przygotujemy miejsce, w którym dobiegające z zewnątrz zimno zachowa ich do chwili, gdy zbierzemy pełny wóz. Będziemy ich wozić na górę może raz na tydzień.
 Zima...
 Będzie ostatnią porą roku, którą spędzę w Koturnie.
 Nie zrobię tego.
 Tak jest, zrobi pan. Albo zgłosi się po pana Wół. Nie ma pan wyboru. Ma pan wspólniczkę.
 Boże, zbaw mnie od złego.
 Czy jest pan mniej zły ode mnie? Zabił pan pięciu ludzi.
 Czterech  zaprotestował słabo.
 Myśli pan, że Zuzia jeszcze żyje? Dzieli pan włos na czworo. Jak na to nie patrzeć, jest pan winien morderstwa. Jest pan mordercą tak głupim na punkcie pieniędzy, że nie ma ani gersza przy duszy. Tak tępym, że wpada w sidła Zuź i Gilbertów. Panie Szopa, mogę pana stracić tylko jeden raz.
Jak dyskutować z rozumowaniem socjopaty? Liza stanowiła serce wszechświata Lizy. Inni ludzie istnieli jedynie po to, by ich wyzyskiwać.
 Są jeszcze inni, o których będziemy musieli pomyśleć po Gilbercie. Ten człowiek Kragego, który uciekł. On wie, że coś dziwnego dzieje się z ciałami, które znikają. Nic nie powiedział, bo inaczej rozniosłoby się to po całym Koturnie. Pewnego dnia jednak może to wygadać. Jest też ten człowiek, którego wynajął pan do pomocy w sprawie szantażysty.
Mówiła jak generał przygotowujący kampanię. Planowała całą serię morderstw. Jak ktokolwiek mógł...?
 Nie chcę więcej krwi na moich rękach, Lizo.
 A jaki ma pan wybór?
Nie mógł zaprzeczyć, że śmierć Gilberta stanowiła ważny element równania, którego rozwiązanie było warunkiem jego przeżycia. I, po Gilbercie, jeszcze jedna. Zanim go zniszczy. Na pewno przytrafi się jej moment nieuwagi. A co z tym listem? Cholera. Może jej ojciec będzie musiał zginąć pierwszy... Pułapka była rozległa i nie dostrzegał z niej żadnych wyjść.
 To może być moja jedyna szansa na wydostanie się stąd, panie Szopa. Niech pan lepiej uwierzy, że jej nie przepuszczę.
Szopa otrząsnął się z letargu, pochylił do przodu i spojrzał w kominek. Najważniejsze to ocalić własną skórę. Gilbert musiał zginąć. To było pewne.
Co z czarnym zamkiem? Czy powiedział jej o amulecie? Nie mógł sobie przypomnieć. Musiał dać jej do zrozumienia, że istnieje specjalna przepustka. W przeciwnym razie Liza mogła spróbować zabić i sprzedać jego. Stanie się dla niej zagrożeniem, gdy tylko wprowadzą w życie jej plan. Tak. To pewne. Spróbuje się go pozbyć, gdy tylko nawiąże kontakt ze stworami z czarnego zamku. Dodał następną pozycję do swej listy ludzi, których musiał wykończyć.
Cholera. Kruk postąpił sprytnie, w jedyny sensowny sposób. To było jedyne wyjście. Opuścić Jałowiec.
 Będę się musiał udać w ślad za nim - mruknął.  Nie ma żadnego wyboru.
 Co?
 Tak sobie mruczę, dziewczyno. Twoje na wierzchu. Weźmy się do Gilberta.
 Dobrze. Proszę być trzeźwym i wstać jutro wcześnie. Będzie pan musiał pilnować Lilii, kiedy ja pójdę coś sprawdzić.
 W porządku.
 Czas już zresztą, żeby coś pan zrobił.
 Chyba tak.
Liza spojrzała na niego podejrzliwie.  Dobranoc, panie Szopa.
 Załatwione  powiedziała Liza Szopie.  Spotka się ze mną u mnie. Dziś w nocy. Sam. Niech pan sprowadzi wóz. Ja dopilnuje, żeby taty nie było w domu.
 Słyszałem, że Gilbert nigdzie teraz nie chodzi bez obstawy.
 Dzisiaj pójdzie. Ma mi zapłacić dziesięć lewa za pomoc w przejęciu Lilii. Dałam mu do zrozumienia, że dostanie też coś więcej.
Szopie zaburczało w żołądku.
 A co, jeśli się domyśli?
 Nas jest dwoje, a on jeden. Jak taki zasrany tchórz zdołał tego wszystkiego dokonać?
Zapanował nad mniejszym strachem. Zachował jednak tę myśl dla siebie. Nie było sensu dawać Lizie dodatkowych haków na niego. Pora, żeby on znalazł coś na nią.
 A ty się niczego nie boisz, dziecko?
 Nędzy. Zwłaszcza tego, że będę stara i biedna. Dostaję rzucawki za każdym razem, kiedy widzę, jak stróże wyciągają jakiegoś biednego, starego sztywniaka z zaułka.
 Aha. To potrafię zrozumieć.
Szopa uśmiechnął się niewyraźnie. To był początek.
Szopa zatrzymał wóz i zajrzał przez okno mieszkania usytuowanego z tyłu na parterze. Nie płonęła tam żadna świeczka. Liza jeszcze nie przyszła. Szarpnął za lejce i ruszył dalej. Gilbert mógł wysłać kogoś na zwiady. Nie był głupi.
Zostawił wóz za zakrętem w zaułku i ruszył z powrotem na piechotę, udając pijanego. Nie upłynęło wiele czasu, zanim ktoś zapalił w mieszkaniu świeczkę. Z bijącym sercem Szopa podkradł się do tylnych drzwi.
Były otwarte. Zgodnie z umową. Może jednak Gilbert był głupi. Delikatnie wsunął się do środka. Poczuł ostre skurcze w żołądku. Ręce mu drżały. W jego gardle czaił się stłumiony krzyk.
To nie był ten Maron Szopa, który walczył z Kragiem i jego ludźmi. Tamten Szopa był w potrzasku i walczył o życie. Nie miał czasu na myśli, które przyprawiłyby go o panikę. Ten Szopa miał. Był pewien, że spieprzy robotę.
Mieszkanie składało się z dwóch maleńkich izdebek. Pierwsza, za drzwiami, była ciemna i pusta. Szopa przeszedł przez nią ostrożnie i podkradł się do wystrzępionej zasłony. Zza drzwi dobiegał szept mężczyzny. Karczmarz zajrzał do środka.
Gilbert zdjął szaty i oparł się kolanem na rozmemłanym barłogu służącym jako łóżko. Leżała tam Liza, z kołdrą podciągniętą pod szyję. Udawała, że się rozmyśliła. Stare, pokryte błękitnymi żyłami, pomarszczone i zwiędłe ciało Gilberta stanowiło drastyczny kontrast z jej młodością.
Lichwiarz był zły.
Szopa zaklął w myślach. Pragnął, by Liza skończyła z tymi gierkami. Zawsze musiała zrobić coś więcej, niż tylko dążyć prostą drogą do wytyczonego celu. Musiała po drodze manipulować, po to tylko, by zadowolić coś skrywającego się w jej głębi.
Chciał już z tym skończyć.
Liza udała, że się poddaje i zrobiła Gilbertowi miejsce obok siebie.
Plan przewidywał, że Szopa zaatakuje natychmiast, gdy tylko Liza owinie Gilberta ramionami i nogami. Karczmarz postanowił podjąć własną gierkę. Zaczekał chwilę. Stał sobie uśmiechnięty, podczas gdy twarz Lizy zdradzała jej myśli, zaś Gilbert nasycał się nią.
Wreszcie Szopa przystąpił do akcji.
Trzy szybkie, ciche kroki. Zarzucił garotę na chudą szyję i odchylił się do tyłu. Liza wzmocniła uścisk. Jakże mały i śmiertelny wydawał się lichwiarz. Jakże niepodobny do człowieka, którego bało się pół Koturnu.
Gilbert szarpał się, nie zdołał jednak się wyrwać.
Szopa myślał, że to się nigdy nie skończy. Nie zdawał sobie sprawy, że tak wiele czasu potrzeba, by udusić człowieka. Wreszcie cofnął się. Groziło mu, że nie zdoła zapanować nad drżeniem.
 Niech pan go zdejmie!  pisnęła Liza. Szopa odtoczył trupa na bok.
 Ubieraj się. Jazda. Znikamy stąd. Mógł tu sprowadzić jakichś ludzi. Pójdę po wóz.
Pognał do drzwi. Wyjrzał w zaułek. Nie było tam nikogo. Szybko sprowadził wóz z powrotem.
 Pośpiesz się!  warknął, gdy wróciwszy zastał Lizę wciąż rozebraną.  Zabierzmy go stąd.
Nie mogła się ruszyć z posłania.
Wcisnął jej ubranie w ramiona i klepnął w nagi tyłek.   Ruszaj się, do cholery.
Ubrała się powoli. Szopa podbiegł do drzwi i sprawdził zaułek. Nadal nie było tam nikogo. Pognał z powrotem do ciała, wciągnął je na wóz i zakrył brezentem. Śmieszne, że po śmierci wydawali się lżejsi.
Z powrotem wewnątrz:  Idziesz wreszcie? Bo cię wyciągnę tak, jak stoisz.
Groźba nie przyniosła efektu. Szopa złapał Lizę za rękę i wyciągnął za drzwi.
 Wsiadaj!  Wepchnął ją na kozioł i wskoczył sam.
Szarpnął za lejce. Muły powlokły się naprzód. Od chwili, gdy minął most na Rzece Portowej, wiedziały już, dokąd jadą i nie było im potrzeba wiele przewodnictwa. Szopa zastanowił się leniwie, ile razy odbył tę podróż.
Wóz pokonał połowę drogi pod górę, zanim oberżysta uspokoił się na tyle, by przyjrzeć się Lizie. Wyglądała na pogrążoną w szoku. Nagle morderstwo przestało być kwestią rozmów. Pomogła w jego dokonaniu. Pętla wisiała również nad jej szyją.
 To nie takie łatwe, jak ci się zdawało, hę?
 Nie wiedziałam, że to będzie tak. Obejmowałam go. Czułam, jak życie z niego ucieka. To... to nie było to, czego oczekiwałam.
 A chcesz zrobić z tego źródło utrzymania. Coś ci powiem. Nie będę zabijał własnych klientów. Jeśli zamierzasz robić to w ten sposób, radź sobie sama.
Spróbowała niepewnej groźby.
 Nie masz już nade mną żadnej władzy. Idź do inkwizytora. Zaprowadzą cię do wyroczni, wspólniczko.  Liza zadrżała. Szopa trzymał język za zębami do chwili, gdy zbliżali się do czarnego zamku.  Skończmy już z tymi gierkami.  Zastanawiał się, czy nie sprzedać jej razem z Gilbertem, ale uznał, że nie zdoła zebrać w sobie potrzebnej do tego nienawiści, gniewu czy zwykłej nikczemności.  Zatrzymał muły.  Zostań tutaj. Bez względu na wszystko nie zsiadaj z wozu. Rozumiesz?
 Tak  głos Lizy był cichy i odległy. Jest przerażona, pomyślał.
Zapukał do czarnej bramy. Otworzyła się do wewnątrz. Wrócił na miejsce, wjechał do środka, zszedł z wozu i zrzucił Gilberta na kamienną płytę. Wysoka istota wystąpiła naprzód, obejrzała ciało i spojrzała na Lizę.
 Nie ją  powiedział Szopa.  To nowa wspólniczka. Stwór skinął głową.
 Trzydzieści.
 Zgoda.
 Potrzeba nam więcej ciał, Maronie Szopo. Dużo ciał. Nasza praca zbliża się do końca. Coraz goręcej pragniemy osiągnąć cel. Szopa zadrżał pod wpływem brzmienia jego głosu.
 Wkrótce będzie ich więcej.
 Dobrze. Bardzo dobrze. Otrzymasz sowitą nagrodę. Szopa zadrżał ponownie i rozejrzał się wokół.
 Szukasz kobiety?  zapytał stwór.  Nie stała się jeszcze jednością z bramą  strzelił długimi, żółtymi palcami.
W ciemności zaszurały stopy. Cienie wystąpiły naprzód. Trzymały za ramiona nagą Zuzię. Szopa przełknął z wysiłkiem ślinę. Nie obchodzono się z nią dobrze. Straciła na wadze, a jej skóra była pozbawiona koloru, w miejscach, gdzie nie pokrywały jej siniaki i otarcia. Jedno ze stworzeń uniosło jej brodę, zmuszając do spojrzenia na Szopę. Oczy kobiety były puste i nieobecne.
 Chodzący trup  szepnął.
 Czy zemsta jest wystarczająco słodka?  zapytała wysoka istota.
 Zabierzcie ją! Nie chcę jej oglądać.
Wysokie stworzenie strzeliło palcami. Jego kamraci wycofali się w cienie.
 Moja forsa!  warknął Szopa.
Istota odliczyła z chichotem monety u stóp Gilberta. Szopa wsypał je do kieszeni.
 Przywieź nam więcej żywych, Maronie Szopo  powiedział stwór.  Przydają się nam do wielu rzeczy.
Z ciemności nadbiegł niosący się echem krzyk. Szopie wydało się, że słyszy własne imię.
 Poznała cię, przyjacielu.
Z gardła Szopy wydobyło się skomlenie. Wdrapał się na kozioł i warknął na muły.
Wysokie stworzenie przyjrzało się Lizie z łatwą do rozpoznania intencją. Dziewczyna to zrozumiała.
 Jedźmy stąd, panie Szopa. Proszę.
 Wio, muły.
Wóz zaskrzypiał i jęknął. Wydawało się, że upłynęła wieczność, zanim wyjechali przez bramę. Krzyki wciąż niosły się echem z jakiegoś miejsca skrytego w zakamarkach zamku.
Na zewnątrz Liza spojrzała na Szopę ze zdecydowanie dziwnym wyrazem twarzy. Szopie wydało się, że dostrzega ulgę, strach oraz odrobinę wstrętu. Przewagę miała chyba ulga. Wyczuła, jak łatwo mógłby ją załatwić. Szopa uśmiechnął się zagadkowo, skinął głową i nie powiedział nic. Jak Kruk, przypomniał sobie.
Uśmiechnął się. Jak Kruk.
Niech Liza się zastanawia. Niech się martwi.
Muły zatrzymały się.
 Co jest?
W mroku zmaterializowali się jacyś ludzie. Trzymali w rękach nie osłoniętą broń. Broń typu wojskowego.
 Niech mnie szlag. To ten oberżysta  rozległ się głos.

30. JAŁOWIEC: NOWE KŁOPOTY

   Otto wszedł do środka z ciemności.   Hej! Konował! Mamy klienta!    Złożyłem karty, ale nie odrzuciłem ich.  Jesteś pewien?
Byłem już diabelnie zmęczony fałszywymi alarmami.      Otto przybrał niepewną minę.
 Aha. Na mur.
Coś tu się nie zgadzało.
 Gdzie on jest? Powiedz nam wszystko.     
 Zdążą wjechać do środka.
 Oni?
 Mężczyzna i kobieta. Uważaliśmy, że nie ma się co nimi przejmować, aż do chwili, gdy minęli ostatni dom i wciąż jechali pod górę. Wtedy było już za późno, by ich powstrzymać.
Rzuciłem karty na stół. Byłem wkurzony. Rankiem przyjdzie za to beknąć. Już w tej chwili miałem z Szept nieźle na pieńku. To może stać się dla niej pretekstem, by wysłać mnie do Katakumb. Raz na zawsze. Schwytani nie cechują się cierpliwością.
 Chodźmy  powiedziałem głosem tak spokojnym, jak tylko mogłem, spoglądając jednocześnie na Otta tak intensywnie, jakbym chciał w nim wywiercić dziurę. Pilnował się, by stać poza zasięgiem moich rąk. Czuł, że nie jestem zadowolony. Wiedział, że podpadłem Schwytanej. Nie chciał mi dać żadnego pretekstu do zaciśnięcia mu dłoni na szyi.  Jeśli znowu ktoś spieprzy robotę, mam zamiar poderżnąć parę gardeł.
Wszyscy złapaliśmy za broń i pognaliśmy w noc.
Wybraliśmy miejsce już przedtem  w chaszczach, dwieście jardów poniżej bramy zamku. Gdy tylko rozstawiłem ludzi na stanowiskach, w fortecy zaczął ktoś krzyczeć.
 To brzmi nieciekawie   - powiedział jeden z ludzi.
 Leżeć  warknąłem. Chłód przebiegł mi wzdłuż kręgosłupa. To faktycznie brzmiało kiepsko.
Skowyt ciągnął się, ciągnął i ciągnął. Następnie usłyszałem przytłumione pobrzękiwanie uprzęży i skrzyp źle nasmarowanych osi, a potem głosy cicho rozmawiających ze sobą ludzi.
Wypadliśmy z zarośli. Jeden z żołnierzy odsłonił oczko latarni.
 Niech mnie szlag!  powiedziałem.  To ten oberżysta. Mężczyzna oklapnął. Kobieta spojrzała na nas, wytrzeszczając oczy, po czym zeskoczyła z wozu i zerwała się do ucieczki.
 Złap ją, Otto. I niech cię niebiosa mają w opiece, jeśli ci się nie uda. Chruściel, ściągnij tego sukinsyna. Zezol, odprowadź wóz na kwaterę. Reszta niech idzie na skróty.
Mężczyzna imieniem Szopa nie stawiał oporu, wyznaczyłem więc dwóch dodatkowych ludzi do pomocy Ottowi. On i kobieta pędzili z chrzęstem przez chaszcze. Biegła prosto w stronę niewielkiej przepaści. Powinni ją tam zapędzić w pułapkę.
Zaprowadziliśmy Szopę do starego domu. Gdy znalazł się w świetle, stał się jeszcze bardziej sflaczały i zrezygnowany. Nie mówił nic.
Większość zatrzymanych opierała się w jakiś sposób, choćby przez zaprzeczanie istnieniu jakiegokolwiek powodu ich zatrzymania. Szopa wyglądał jak człowiek sądzący, że już dawno powinno go było spotkać najgorsze.
 Siadaj  powiedziałem. Wskazałem na krzesło przy stole, na którym graliśmy w karty. Wziąłem drugie, odwróciwszy je i usadowiłem się z przedramionami na jego oparciu, a głową na przedramionach.  Złapaliśmy cię na gorącym uczynku, Szopa.
Wbił wzrok w blat, jak człowiek pozbawiony nadziei.
 Masz coś do powiedzenia?
 Nic już nie można powiedzieć, prawda?
 Och, myślę, że bardzo dużo. To fakt, że wpadłeś jak śliwka w kompot, ale nie jesteś jeszcze trupem. Jak będziesz mówić, może uda ci się z tego wykaraskać.
Jego źrenice rozszerzyły się lekko, po czym wróciły do stanu poprzedniego. Nie uwierzył mi.
 Nie jestem inkwizytorem, Szopa.
W jego oczach rozbłysło przez chwilę życie.
 To prawda. Chodziłem z Wołem, ponieważ on zna Koturn. Moja praca ma bardzo mało wspólnego z jego zadaniami. Nic mnie nie obchodzi skok na Katakumby. Obchodzi mnie czarny zamek, ponieważ jest on źródłem potencjalnej katastrofy, najbardziej jednak obchodzisz mnie ty. Ze względu na człowieka imieniem Kruk.
 Jeden z twoich ludzi powiedział na ciebie Konował". Kruk bał się śmiertelnie kogoś o tym imieniu, kogo widział jednej nocy, gdy ludzie księcia capnęli jakichś jego przyjaciół.
Aha. A więc był świadkiem naszej akcji. Cholera, mało brakowało, a sam by nas wykończył.
 Ja jestem tym Konowałem. Chcę się dowiedzieć wszystkiego, co wiesz o Kruku i Pupilce. I o wszystkich, którzy coś wiedzą na ich temat.
Przez jego twarz przemknął słaby cień sprzeciwu.
 Masa ludzi cię szuka, Szopa. Nie tylko Wół. Moja szefowa też, a ona jest znacznie gorsza niż on. Ani trochę by ci się nie spodobała. Jeśli nie rozegrasz tego jak trzeba, dostaniesz się w jej ręce.
Wolałbym oddać go Wołowi, który nie był zainteresowany naszymi problemami ze Schwytanymi, lecz Woła nie było w mieście.
 Jest jeszcze Asa. Chcę się dowiedzieć wszystkiego, czego mi o nim nie powiedziałeś.
Usłyszałem w oddali przekleństwa kobiety. Chciała sprawić wrażenie, że Otto i chłopaki zamierzają ją zgwałcić. Nie dałem się nabrać. Zabrakłoby im odwagi po tym, jak już raz spieprzyli dziś robotę.
 Kim jest ta cipa?
 To moja barmanka. Ona...  Wypłynęła z niego cała opowieść. Kiedy ją zaczął, nie sposób go było powstrzymać.
Wpadłem na pomysł, jak się wykaraskać z potencjalnie kłopotliwej sytuacji.
 Zamknij mu gębę.
Jeden z ludzi zatkał Szopie usta dłonią.
 Posłuchaj, co zrobimy, Szopa. Zakładając, że chcesz wyjść z tego żywy. Szopa czekał.
 Ludzie, dla których pracuję, będą wiedzieć, że dziś w nocy dostarczono ciało. Będą ode mnie oczekiwać, że złapię tego, kto to zrobił. Muszę kogoś im dać. Możesz to być ty, dziewczyna, albo oboje z was. Ty wiesz o pewnych sprawach, które wolałbym ukryć przed Schwytanymi. Jedyny sposób, bym mógł cię im nie oddać, to ten, że okażesz się martwy. Mogę sprawić, że tak będzie naprawdę, jeśli będę musiał. Albo też możesz dla mnie udać trupa tak, żeby ta cipa zobaczyła, że wyglądasz, jakby cię załatwiono. Kapujesz?
 Chyba tak  odparł dygocząc.
 Chcę się dowiedzieć wszystkiego.
 Dziewczyna...
Uniosłem rękę i wsłuchałem się. Tumult był już blisko.
 Nie wróci ze spotkania ze Schwytanymi. Nie ma powodu, byśmy nie mieli cię wypuścić, kiedy już zrobimy to, co musimy zrobić.
Nie uwierzył mi. Popełnił zbrodnie, które  jak sądził  zasługiwały na najcięższą karę i takiej też kary oczekiwał.
 Jesteśmy Czarną Kompanią, Szopa. Jałowiec dowie się o tym już wkrótce. W tym również o tym, że dotrzymujemy danego słowa. To jednak nie jest dla ciebie ważne. W tej chwili chcesz się utrzymać przy życiu na tyle długo, by mieć szansę. To znaczy, że lepiej, do cholery, będzie, jak udasz trupa, i zrobisz to lepiej niż jakikolwiek nieboszczyk, jakiego zaciągnąłeś na tę górę.
 Dobra.
 Podprowadźcie go do kominka i sprawcie, żeby wyglądał na zdrowo poturbowanego.
Żołnierze wiedzieli, co mają zrobić. Poszarpali lekko Szopę, nie robiąc mu właściwie krzywdy. Rozrzuciłem wkoło parę rzeczy, by sprawić wrażenie, że odbyła się tu walka. Zdążyłem akurat na czas.
Dziewczyna wkroczyła dumnie przez drzwi, popychana przez pięść Otta. Cała była zszargana, podobnie jak Otto i ludzie, których wysłałem mu na pomoc.
 Dzika kotka, hę?  spytałem.
Otto spróbował się uśmiechnąć. Krew skapywała mu z kącika ust.
 To za mało powiedziane, Konował.  Zbił ją kopniakiem Z nóg.  Co się stało z tym facetem?
 Zrobił się trochę bojowy. Wsadziłem mu nóż.
 Rozumiem.
Wbiliśmy wzrok w dziewczynę. Ona patrzyła na nas, lecz ogień w jej oczach zgasi. Co kilka sekund spoglądała na Szopę. Za każdym razem wyglądała na bardziej przybitą.
 No. Masz kupę kłopotów, malutka.
Opowiedziała nam bajeczkę, której oczekiwałem od Szopy. Nie zwróciliśmy na nią uwagi, wiedząc, że to kit. Otto oczyścił się, po czym związał jej ręce i kostki. Posadziliśmy ją na krześle. Upewniłem się, że była zwrócona tyłem do Szopy. Biedny sukinsyn musiał przecież oddychać.
Usiadłem naprzeciwko dziewczyny i zacząłem ją przesłuchiwać. Szopa twierdził, że opowiedział jej prawie wszystko. Chciałem sprawdzić, czy wiedziała coś o Kruku. Coś, co mogłoby zdradzić jego lub nas.
Nie miałem okazji się tego dowiedzieć.
Wokół domu rozszalała się głośna wichura. Ryk, jakby przechodziło tornado. Trzask, jakby uderzył grom.
Otto powiedział wszystko.
 Cholera jasna! Schwytana!
Drzwi otworzyły się gwałtownie do wewnątrz. Podniosłem się ze skurczem w żołądku i biciem serca. Piórko weszła do środka. Wyglądała, jakby przed chwilą przeszła przez płonący budynek. Kłęby dymu biły z jej tlącego się stroju.
 Co to, u diabła?  zapytałem.
 Zamek. Za bardzo się zbliżyłam. O mały włos mnie nie strącili na ziemię. Co tu macie?
Szybko opowiedziałem przygotowaną historię, nie ukrywając faktu, że pozwoliliśmy, by trup się prześliznął. Wskazałem na Szopę.
 Jeden nie żyje. Opierał się przesłuchaniu. Ta jednak jest zdrowa.  Wskazałem na dziewczynę.
Piórko zbliżyła się do niej. Zdrowo oberwała tam na zewnątrz. Nie czułem aury potężnej mocy zamkniętej w nienaruszalnym uścisku, która zwykle otacza Schwytanych. Ona zaś nie poczuła życia tlącego się jeszcze w Maronie Szopie.
 Taka młoda.  Podniosła brodę dziewczyny.  Och. Co za oczy. Ogień i stal. Pani będzie nią zachwycona.
 Nadal pełnimy straż?  zapytałem, zakładając, że skonfiskuje naszego więźnia.
 Oczywiście. Mogą być inni.  Spojrzała na mnie.  Ani jeden nie może się już przedostać. Margines jest zbyt wąski. Szept wybaczy ci po raz ostatni. Następny przypadek będzie oznaczał twój koniec.
 Tak jest. Tylko że trudno to zrobić, nie przyciągając uwagi tubylców. Nie możemy po prostu ustawić blokady na drodze.
 Dlaczego nie?
Wytłumaczyłem jej to. Latała na zwiady w okolicę zamku i znała ukształtowanie terenu.
 Masz rację. Jak na razie. Wkrótce jednak przybędzie tu wasza Kompania i tajemnica przestanie być potrzebna.
 Tak jest.
Piórko wzięła dziewczynę za rękę.
 Chodź  powiedziała.
Byłem zdumiony tym, jak potulnie nasza piekielnica podążyła za czarodziejką. Wyszedłem na zewnątrz, by popatrzeć, jak jej zmaltretowany dywan wzbił się w powietrze i popędził w stronę Eternitu. Zostawił za sobą unoszący się w powietrzu pełen rozpaczy krzyk.
Gdy się odwróciłem, by wejść do środka, stwierdziłem, że Szopa stoi w drzwiach. Miałem ochotę go za to zdzielić, lecz zapanowałem nad sobą.
 Kto to był?  zapytał.  Co to było?
 Piórko. Jedna ze Schwytanych. Jedna z moich szefowych.
 Czarodziejka?
 Z tych najpotężniejszych. Siadaj. Porozmawiajmy. Muszę się dokładnie dowiedzieć, co ta dziewczyna wie o Kruku i Pu-pilce.
Intensywne przesłuchanie przekonało mnie, że Liza nie wie wystarczająco wiele, by wzbudzić podejrzenia Szept, chyba że skojarzy ona imię Kruk z człowiekiem, który przed laty pomógł w jej pojmaniu.
Wypytywałem Szopę aż do świtu. Praktycznie błagał mnie, bym pozwolił mu opowiedzieć każdy odrażający szczegół jego historii. Czuł wielką potrzebę wyspowiadania się. W ciągu następnych dni, gdy wymykałem się do Koturnu, wyjawił mi wszystko, co jest tu zapisane we fragmentach, w których występuje on jako centralna postać. Nie sądzę, bym spotkał wielu ludzi, do których czułbym większą odrazę. Wredniejszych, tak jest. Poznałem ich całe dziesiątki. Większych łotrów są bataliony. Mieszanina tchórzostwa i litości nad sobą samym występująca u Szopy strącała go z tych kategorii na w istocie żałosny poziom.
Biedny bałwan. Urodził się po to, by go wykorzystywano.
A jednak... w Maronie Szopie tliła się jedna migotliwa iskierka, odbijająca się w jego stosunkach z matką, Krukiem, Asa, Lizą, Sal i Pupilka. Zauważał on ją, lecz nie potrafił jej rozpoznać. To właśnie w nim ukryty pierwiastek przyzwoitości i miłosierdzia. To właśnie stopniowy wzrost tej iskierki i efekt, jaki w końcu wywarło to na Czarnej Kompanii, sprawia, że czuję się zobowiązany zapisać wszystkie wcześniejsze odrażające szczegóły historii tego zastraszonego człowieczka.
Rankiem, który nastąpił po jego pojmaniu, pojechałem do miasta wozem Szopy i pozwoliłem mu jak co dzień otworzyć Żelazną Lilię. Zaraz potem sprowadziłem Elma i Goblina na naradę. Szopa był wstrząśnięty, gdy się dowiedział, że wszyscy znamy się nawzajem. Tylko dzięki wielkiemu szczęściu nie złapano go wcześniej.
Biedaczek. Pytaniom nie było końca. My też biedni. Nie mógł nam powiedzieć wszystkiego, co chcieliśmy wiedzieć.
 Co zrobimy z ojcem tej dziewczyny?  zapytał Elmo.
 Jeśli list istnieje, musimy go przechwycić  odparłem.  Nie możemy pozwolić, by ktoś rozpętał nową aferę. Goblin, ty zajmij się tatusiem. Jeśli zrobi się choć trochę podejrzliwy, dopilnuj, żeby dostał ataku serca.
Goblin skinął głową ze skwaszoną miną. Zapytał Szopę o miejsce pobytu ojca Lizy i wyszedł. Wrócił przed upływem pół godziny.
 Wielka tragedia. On nie miał listu. Liza blefowała. Wiedział jednak za dużo rzeczy, które wyszłyby na jaw podczas przesłuchania. Ten interes zaczyna źle na mnie wpływać. Polowanie na buntowników było czystsze. Wiedziałeś, kto jest kim i w jakim miejscu stoisz.
 Chyba wrócę na wzgórze. Schwytane mogą nie zrozumieć, dlaczego przesiaduję tu na dole. Elmo, lepiej każ komuś siedzieć u Szopy w kieszeni.
 Dobra. Od tej chwili Lichwiarz tu mieszka. Jak ten błazen spróbuje coś wykręcić, on go złapie za rękę.
Goblin wydawał się nieobecny i pogrążony w myślach.
 Kruk kupił statek. Wyobraźcie to sobie. Jak myślicie, co też chciał zrobić?
 Pewnie wypłynąć prosto w morze  odparłem.  Słyszałem, że gdzieś tam, daleko, są wyspy. Może i cały kontynent. Można by się tam ukryć bardzo skutecznie.
Wróciłem na wzgórze i przez dwa dni zbijałem bąki, nie licząc tego, że wymykałem się, by wyciągnąć z Szopy wszystko, co się dało. Nic się nie zdarzyło. Za cholerę. Nikt inny nie próbował dostarczyć zwłok. Podejrzewam, że Szopa był jedynym durniem zajmującym się trupim biznesem.
Od czasu do czasu spoglądałem na te posępne, czarne blanki i zastanawiałem się. Próbowali już załatwić Piórko. Ktoś tam w środku wiedział, że Schwytani oznaczają kłopoty. Ile czasu upłynie, zanim zdadzą sobie sprawę, że zostali odcięci, i zrobią coś, by zapewnić wznowienie dostaw mięsa?

31. JAŁOWIEC: POWRÓT

W dwa dni po jego pojmaniu Szopa wciąż był roztrzęsiony. Za każdym razem, gdy spoglądał ku przeciwległej stronie sali i widział jednego z tych sukinsynów z Czarnej Kompanii, ponownie tracił panowanie nad sobą. Darowano mu pewien czas życia. Nie był pewien, po co im był potrzebny, wiedział jednak na pewno, że gdy jego użyteczność się skończy, wyląduje na śmietniku. Niektórzy z jego nadzorców wyraźnie uważali go za śmieć. On sam nie potrafił obalić ich punktu widzenia.
Stał za ladą, myjąc kubki, gdy przez drzwi wszedł Asa. Szopa upuścił kubek na podłogę.
Asa popatrzył mu w oczy tylko przez chwilę, przekradł się wokół litery L" i skierował na górę. Szopa zaczerpnął głęboko tchu i podążył w jego ślady. Gdy dotarł na szczyt schodów, mężczyzna zwany Lichwiarzem był tylko o krok za nim. Poruszał się cicho jak śmierć. Miał w ręku nóż gotowy do ciosu.
Szopa wszedł do pokoju, który niegdyś należał do Kruka. Lichwiarz pozostał na zewnątrz.
 Co tu, u diabła robisz, Asa? Szukają cię inkwizytorzy. W sprawie tego skoku na Katakumby. Sam Wół wyruszył na południe, by cię odnaleźć.
 Spokojnie, Szopa. Wiem. Dogonił nas. Było ostro. Zostawiliśmy go porzniętego, ale wyzdrowieje. I wróci tu po ciebie. Przyjechałem cię ostrzec. Musisz zniknąć z Jałowca.
 O nie  powiedział cicho Szopa. Kolejny ząb w paszczy losu.  I tak o tym myślałem. To nie powie Lichwiarzowi nic, czego by się sam nie mógł domyślić.  Tu się zrobiło paskudnie. Zacząłem się rozglądać za kupcem.
Nie była to prawda, ale zrobi to, zanim dzień się skończy.
Z jakiegoś powodu powrót Asy sprawił, że Szopa odzyskał ducha. Może po prostu dlatego, że poczuł, iż ma sprzymierzeńca, kogoś, kto ma takie same kłopoty, jak on.
Oberżysta wylał z siebie większą część historii. Lichwiarz nie był temu przeciwny. Nie pojawił się.
Asa się zmienił. Nie wyglądał na wstrząśniętego. Szopa spytał go, dlaczego.
 Dlatego, że spędziłem tyle czasu z Krukiem. On mi opowiedział rzeczy, od których zjeżyłby ci się włos na głowie. Z czasów zanim przybył do Jałowca.
 Co z nim?
 Nie żyje.
 Nie żyje?  wydyszał Szopa. .                        ,
 Co?  Lichwiarz wpadł przez drzwi. - - Czy powiedziałeś, że Kruk nie żyje?
Asa spojrzał na Lichwiarza, na Szopę i znowu na Lichwiarza.
 Szopa, ty sukinsynu...
 Zamknij się, Asa  warknął Szopa.  Nie masz najmniejszego pojęcia, co się wydarzyło podczas twojej nieobecności. Lichwiarz to przyjaciel. W pewnym sensie.
 Lichwiarz, co? Że niby z Czarnej Kompanii? Lichwiarz uniósł brwi.
 Kruk ci powiedział?
 Opowiedział trochę historii z dawnych czasów.
 Ehe. Dobra, koleś. To właśnie ja. Wróćmy do tego, że Kruk nie żyje.
Asa spojrzał na Szopę. Ten skinął głową.
 Opowiedz nam.
 Dobra. Właściwie to nie wiem, co się stało. Zmywaliśmy się właśnie po tym, jak się poprztykaliśmy z Wołem. Uciekaliśmy. Jego wynajęte zbiry nas zaskoczyły. Ukrywaliśmy się w takim lasku za miastem, kiedy nagle Kruk zaczął wrzeszczeć i podskakiwać. Nie mogłem dostrzec w tym sensu.  Asa potrząsnął głową. Twarz miał bladą i zlaną potem.
 Co dalej?  zapytał łagodnym głosem Szopa.
 Szopa, nie wiem.
 Co?  zdziwił się Lichwiarz.
 Nie wiem. Nie zostałem tam.      Szopa skrzywił twarz. To był Asa, jakiego znał.
 Niezły z ciebie kumpel, facet  zauważył Lichwiarz.
 Posłuchaj...
Szopa nakazał mu gestem milczenie.
 Szopa. Musisz zniknąć z Jałowca  powiedział Asa.  Szybko. W każdej chwili statek może przywieźć list od Woła.      Ale...
 Tam jest lepiej, niż się nam zdawało, Szopa. Jak masz pieniądze, to jesteś w porządku. Katakumby nic ich nie obchodzą. Uważali, że zrobiliśmy stróżom świetny dowcip. W ten sposób Wół nas odnalazł. Wszyscy się śmiali z tego skoku. Niektórzy faceci mówili nawet o zorganizowaniu ekspedycji celem opróżnienia Katakumb.
 Skąd się mogli dowiedzieć o Katakumbach, Asa? Tylko ty i Kruk o tym wiedzieliście.
Asa zrobił zawstydzoną minę.
 No tak. Domyśliłem się. Musiałeś się pochwalić, co? Szopa bał się i był zbity z tropu. Zaczai się odgrywać na Asie. Co mógł począć? Musiał zniknąć z Jałowca, tak jak powiedział Asa. Jak jednak miał się uwolnić od swych strażników? Zwłaszcza, że wiedzieli oni, iż musi podjąć taką próbę?
 Przy nabrzeżu talwarskim stoi statek, który rano wyrusza do Łąkowa, Szopa. Powiedziałem kapitanowi, żeby zarezerwował miejsce dla dwóch. Czy mam go powiadomić, że ty też płyniesz?
Lichwiarz zajął pozycję blokującą drzwi.
 Nikt z was nigdzie nie popłynie. Paru moich przyjaciół zechce z tobą porozmawiać.
 Szopa, co to znaczy?  W głosie Asy zabrzmiała nuta paniki.
Szopa spojrzał na Lichwiarza. Najemnik skinął głową. Oberżysta wydusił z siebie prawie wszystko. Asa nie zrozumiał. Szopa sam tego nie rozumiał, ponieważ jego opiekunowie nie powiedzieli mu wszystkiego, tak więc w obrazie, który sobie wyrobił, brakowało niektórych elementów.
Lichwiarz był w Lilii sam.
 Może pójdę po Goblina?  zasugerował Szopa. Najemnik uśmiechnął się.
 A może po prostu zaczekamy?
 Ale...
 Ktoś się zjawi. Zaczekamy. Chodźmy na dół. Ty.  Wskazał na Asę mieczem.  Niech ci nie przychodzą do łba żadne cwane pomysły.
 Uważaj, Asa  ostrzegł go Szopa.  To są ci faceci, których bał się Kruk.
 Będę uważał. Nasłuchałem się o nich od niego.
 To niedobrze  stwierdził Lichwiarz.  Konował i Elmo nie będą zadowoleni. Na dół, panowie. Szopa, rób swoje, tak jak zawsze.
 Ktoś może rozpoznać Asę  ostrzegł Szopa.
 Podejmijmy to ryzyko. Wio!  Lichwiarz ustąpił na bok, pozwalając przejść obu mężczyznom. Na dole kazał Asie usiąść przy stoliku skrytym najgłębiej w cieniu i sam usiadł obok niego. Zaczął czyścić paznokcie nożem. Asa przyglądał się zafascynowany.
Widzi ducha, pomyślał Szopa. Mógłby teraz uciec, gdyby był gotów poświęcić Asę. Bardziej im zależało na Asie niż na nim. Gdyby wyszedł po prostu na zewnątrz przez kuchnię, Lichwiarz by go nie ścigał.
Z kuchni wyszła jego szwagierka, utrzymująca na obu rękach półmiski.
 Znajdź dla mnie minutkę, Sal.  A kiedy już ją znalazła, spytał:  Jak myślisz, czy dałabyś radę wspólnie z dzieciakami pokierować lokalem przez kilka tygodni?
 Jasne. Ale dlaczego?
Wyglądała na zdziwioną, szybko jednak rzuciła spojrzenie w cienie.

 Może będę musiał na trochę gdzieś wyjechać. Lepiej się będę czuł, wiedząc, że ktoś z rodziny kieruje lokalem. Tak naprawdę, to nie ufam Lizie.
 Nie miałeś jeszcze od niej wiadomości?
 Nie. Można by pomyśleć, że się zjawi, jak jej ojciec umarł, prawda?
 Może u kogoś zamieszkała i jeszcze o tym nie wie  powiedziała Sal bez przekonania.
W gruncie rzeczy Szopa podejrzewał, że myśli ona, iż miał on coś wspólnego z tym zniknięciem. O wiele za dużo ludzi znikało w jego otoczeniu. Szopa bał się, że Sal dokona niezbędnych kalkulacji i dojdzie do wniosku, że miał też coś wspólnego ze zniknięciem Waldka.
 Słyszałem plotkę mówiącą, że ją aresztowano. Miej oko na mamę. Ma dobrych ludzi do opieki, trzeba ich jednak nadzorować.
 Dokąd się wybierasz, Maron?
 Jeszcze nie wiem.
Bał się, że może go czekać jedynie droga w górę zbocza, do Klauzury. Jeśli nie tam, to z pewnością gdzieś daleko od wszystkiego, co wydarzyło się tutaj. Daleko od tych bezlitosnych ludzi i ich jeszcze bardziej bezlitosnych pracodawców. Trzeba pogadać z Asa o Schwytanych. Może Kruk mu coś wyjawił.
Pragnął znaleźć się przez chwilę z Asa na osobności, by coś zaplanować. Mogliby się obaj zerwać. Ale nie na statku do Talwaru. Asa wspomniał o nim, niech go szlag. Na jakimś innym, płynącym na południe.
Co się stało z wielkim, nowym statkiem Kruka? I z Pupilka?
Podszedł do stolika.
 Asa, co się z stało z Pupilka?
Asa zaczerwienił się. Wbił wzrok w swe złożone dłonie.
 Nie wiem, Szopa. Słowo. Wpadłem w panikę. Nie oglądając się, pognałem na pierwszy statek płynący na północ.
Szopa odszedł, potrząsając z niesmakiem głową. Żeby tak zostawić dziewczynę samą. Jednak Asa nie zmienił się wiele.
Przez drzwi wszedł ten, którego nazywano Goblinem. Uśmiechnął się promiennie do Asy, zanim jeszcze Lichwiarz zdążył cokolwiek powiedzieć.
 Ojojojojoj  zawołał.  Czy to jest ten, za kogo go mam, Lichwiarz?
 Zgadza się. Osławiony Asa we własnej osobie wrócił do domu z wojenki. I jakie ma ciekawe rzeczy do opowiedzenia.
Goblin usiadł naprzeciwko Asy z szerokim żabim uśmiechem na twarzy.
 Na przykład jakie? 
 Głównie to twierdzi, że Kruk nie żyje.
Uśmiech Goblina zniknął. W mgnieniu oka mały czarodziej stał się śmiertelnie poważny. Kazał Asie powtórzyć swą opowieść. Wysłuchał jej, gapiąc się w kubek wina. Gdy wreszcie podniósł wzrok, był wyraźnie przybity.
 Lepiej omówmy to z Elmem i Konowałem. Dobra robota, Lichwiarz. Ja go zabiorę. Ty miej oko na naszego przyjaciela Szopę.
Szopa zadrżał. W głębi duszy żywił trochę nadziei, że obaj pójdą z Asa. Podjął już decyzję. Ucieknie przy pierwszej sposobności. Popłynie na południe, zmieni imię, za posiadanie sztuki złota kupi nową gospodę i będzie tak grzeczny, że nikt już nigdy nie zwróci na niego uwagi.
W Asie rozbłysła iskierka buntu.
 Za kogo, u diabła, się uważacie? Załóżmy, że nie zechcę nigdzie pójść?
Goblin uśmiechnął się paskudnie i mruknął coś pod nosem. Z jego kubka wysnuł się ciemnobrązowy dym, rozświetlony od wewnątrz krwawym blaskiem. Goblin wbił wzrok w Asę. Ten gapił się niepewnie na kubek.
Dym zbił się w niewielki, podobny do głowy kształt. Punkty rozbłysły tam, gdzie mogłyby być oczy.
 Mój mały przyjaciel chce, żebyś się stawiał  powiedział Goblin.  On się żywi bólem. Od dawna już nic nie jadł. Będąc w Jałowcu nie mogłem przyciągać uwagi.
Oczy Asy stawały się coraz większe. Tak samo jak Szopy. Czary! Wyczuł je w istocie zwanej Schwytaną, to jednak nie wstrząsnęło nim zbytnio. Były odległe i nie doświadczył ich osobiście. To było coś, co przytrafiło się Lizie, poza zasięgiem jego wzroku. Ale to...
Co prawda była to pomniejsza magia. Jakaś sprytna sztuczka. Niemniej były to czary, w mieście, gdzie nie widziano żadnych, poza tymi, które brały udział w powolnym wzroście czarnego zamku. Mroczna sztuka nie zdobyła w Jałowcu żadnych wyznawców.
 Dobra jest  powiedział Asa.  Dobra jest. Jego głos był wysoki, cienki i piskliwy. Usiłował odsunąć swe krzesło od stołu. Lichwiarz przeszkodził mu w tym. Goblin uśmiechnął się.
 Widzę, że Kruk wspominał o Goblinie. Dobrze. Będziesz grzeczny. Chodź ze mną.
Lichwiarz puścił krzesło Asy. Mały mężczyzna podążył potulnie za Goblinem.
Szopa podkradł się do kubka czarodzieja i zajrzał do środka. Nic. Zmarszczył brwi. Lichwiarz uśmiechnął się.
 Fajna sztuczka, nie?
 Aha.  Szopa zaniósł kubek do zlewu. Gdy Lichwiarz odwrócił wzrok, wyrzucił go do śmieci. Był bardziej przerażony niż kiedykolwiek. Jak mógł uciec przed czarodziejem?
Jego głowę wypełniły opowieści zasłyszane od marynarzy z południa. Czarodzieje to paskudne typki.
Chciało mu się płakać. 

32. JAŁOWIEC: GOŚCIE

Goblin przyprowadził do mnie tego Asę i uparł się, byśmy zaczekali na Elma, zanim go przesłuchamy. Wysłał kogoś, by ściągnął tego ostatniego z Eternitu, gdzie starał się on ułagodzić Szept, która regularnie dostawała opieprz od Pani i wyżywała się na każdym, kto był pod ręką.
Goblina zaniepokoiło to, czego się dowiedział. Porzucił swe zwykłe gierki i nie kazał mi zgadywać, co się stało. Od razu wygarnął:
 Asa mówi, że on i Kruk mieli starcie z Wołem. Kruk nie żyje. Asa zwiał, pozostawiając Pupilkę samą sobie.
Podniecenie? Lepiej w to uwierzcie. Byłem gotów poddać konusa przesłuchaniu tu i teraz. Zapanowałem jednak nad sobą.
Upłynęło trochę czasu, zanim Elmo się pokazał. Goblin i ja byliśmy już cholernie niespokojni, a Asa o mało nie dostał wylewu.
Okazało się, że warto było poczekać. Elmo nie przyszedł sam.
Pierwszą oznaką był niewyraźny, kwaśny odór, który zdawał się wydobywać z kominka, gdzie rozpaliłem mały ogień. Rozumiecie, na wszelki wypadek. Tuż obok ustawiłem kilka gotowych do rozżarzenia żelaznych prętów, by Asa mógł je sobie obejrzeć, zastanowić się i  być może  dojść do wniosku, że nie powinien niczego pomijać milczeniem.
 Co to za smród?  zapytał ktoś.  Konował, czy znowu wpuściłeś tego kota?
 Wykopałem go po tym, jak oszczał mi buty  odparłem.  Mniej więcej na pół drogi w dół wzgórza. Może przed wyjściem dobrał się do drewna na opał.
Odór stawał się coraz mocniejszy. Nie był naprawdę nieprzyjemny, jedynie lekko denerwujący. Wszyscy po kolei poddaliśmy oględzinom szczapy drewna. Nic.
W samym środku trzeciej tury tych poszukiwań płomienie przyciągnęły mój wzrok. Przez sekundę dostrzegłem w nich twarz.
Serce mi omal nie stanęło. Na pół minuty ogarnęła mnie panika. Nie docierało do mnie nic, poza obecnością tej twarzy. Rozważyłem wszystkie złe rzeczy, które mogłyby się wydarzyć: obserwują nas Schwytane, obserwuje nas Pani, stwory 7 czarnego zamku, może sam Dominator spogląda na nas z naszego kominka... nagle coś spokojnego, skrytego w najdalszych zakamarkach umysłu przywołało na powrót szczegół, na który nie zwróciłem uwagi, ponieważ nie miałem powodu spodziewać się tego. Twarz w płomieniach miała tylko jedno oko.
 Jednooki  powiedziałem bez zastanowienia.  Ten mały sukinsyn jest w Jałowcu.
Goblin odwrócił się w moją stronę z szeroko rozwartymi ślepiami. Powąchał powietrze. Jego sławetny uśmiech przeciął mu twarz.
 Masz rację, Konował, absolutną rację. To smród tego małego skunksa we własnej osobie. Powinienem był rozpoznać to natychmiast.
Spojrzałem na ogień. Twarz nie pojawiła się po raz drugi.
 Jak też można by go odpowiednio przywitać?  zastanowił się Goblin.
 Myślisz, że przysłał go Kapitan?
 Zapewne. To logiczne, że wysłałby jego lub Milczka na zwiady.
 Zrób mi przysługę, Goblin.
 Jaką?
 Nie szykuj żadnego specjalnego powitania.
Goblin wyglądał, jakby uszło z niego powietrze. Upłynęło sporo czasu. Nie chciał przepuścić okazji do odnowienia swej znajomości z Jednookim w asyście błysków i huków.
 Posłuchaj  powiedziałem.  On tu przybył po kryjomu. Nie chcemy, żeby Schwytane się o tym dowiedziały. Po co dawać im coś, co mogłyby wyniuchać?
Źle dobrałem słowa. Mało brakowało, by smród wygnał nas na zewnątrz.
 Fakt  mruknął Goblin.  Szkoda, że Kapitan nie przysłał Milczka. Byłem już przygotowany. Miałem dla niego największą niespodziankę w życiu.
 To załatwisz go później. Tymczasem, czemu nie usuniesz tego zapaszku? Możesz go wnerwić w ten sposób, że będziesz go ignorował. Zastanowił się nad tym. Oczy mu zalśniły.
 Aha  zgodził się.
Wiedziałem, że dopasował moją sugestię do swego wypaczonego poczucia humoru.
Ktoś walnął pięścią w drzwi. Poderwałem się, mimo że oczekiwałem tego. Jeden z ludzi wpuścił Elma do środka. 
Jednooki wlazł tuż za nim. Uśmiechał się jak mała, czarna mangusta, która właśnie ma zamiar zjeść węża. Nie zwróciliśmy na niego uwagi. Dlatego, że za nim wszedł Kapitan.
Kapitan! Ostatni człowiek, po którym bym się spodziewał, że dotrze do Jałowca przed samą Kompanią.
 Kapitanie!  wygarnąłem.  Co ty, u diabła, tu robisz?
Podszedł ciężkim krokiem do ognia i wyciągnął ku niemu dłonie. Miało się już na koniec lata, nie było jednak jeszcze tak zimno. Był równie niedźwiedziowaty co zawsze, choć stracił na wadze i postarzał się. To był naprawdę trudny marsz.
 Bocian  odpowiedział.
Zmarszczyłem brwi i spojrzałem na Elma. Ten wzruszył ramionami i powiedział:
 Wysłałem Bociana z wiadomością.
 To, co on gadał, nie miało sensu  wyjaśnił Kapitan.  O co chodzi z tym Krukiem?
Kruk, rzecz jasna, był jego najlepszym przyjacielem, zanim zdezerterował. Coś zaczęło mi świtać.
Wskazałem na Asę.
 Ten kurdupel tkwił od początku w samym sercu sprawy. Był pomagierem Kruka. Mówi, że Kruk zginął w... jak się nazywa to miejsce, Asa?
Asa gapił się na Kapitana i Jednookiego. Przełknął ślinę z sześć razy, zanim był w stanie coś wykrztusić.
 Kruk opowiadał mu o nas historie, od których włosy mu posiwiały  wyjaśniłem Kapitanowi.
 Posłuchajmy jego relacji  odrzekł ten. Patrzył na Asę.
Tak więc Asa powtórzył swą opowieść po raz trzeci, podczas gdy Goblin przysłuchiwał się jej w poszukiwaniu klekotu fałszu. W stosunku do Jednookiego zaprezentował najbardziej mistrzowski pokaz ignorowania, jaki w życiu widziałem. I wszystko to na nic.
Kapitan przestał kompletnie interesować się Asa w chwili, gdy ten skończył mówić. Myślę, że to kwestia stylu. Chciał, by informacja uległa przefiltrowaniu, zanim puści ją kłusem celem ponownej obróbki. Kazał mi podzielić się wszystkim, czego doświadczyłem od chwili przybycia do Jałowca. Jak sądzę, wysłuchał już relacji Elma.
 Jesteś zbyt podejrzliwy w stosunku do Schwytanych  zauważył, kiedy skończyłem swoją relację.  Kulawiec był z nami przez cały czas. Nie zachowuje się tak, jakby się coś kroiło.
Jeśli ktokolwiek miał powód, by źle nam życzyć, to był to Kulawiec.
 Niemniej  odparłem  w przypadku Pani i Schwytanych
166
nigdy nie brak ukrytych machinacji. Może nic mu nie powiedziały, ponieważ uznały, że nie potrafi utrzymać tego w tajemnicy.
 Możliwe  przyznał Kapitan. Chodził w kółko, powłócząc nogami. Od czasu do czasu rzucał na Asę zdziwione spojrzenie.  Tak czy inaczej, nie dawajmy Szept dodatkowych powodów do przemyśleń. Bądźcie ostrożni. Udawajcie, że niczego nie podejrzewacie. Róbcie, co do was należy. Jednooki i jego chłopaki będą pod ręką, żeby służyć wam wsparciem.
No jasne, pomyślałem. Przeciwko Schwytanym?
 Jeśli Kulawiec jest z Kompanią, to jak ci się udało wyrwać? Jeśli się dowie, że cię nie ma, wyśle słówko do Pani, prawda?
 Nie powinien się zorientować. Nie rozmawialiśmy ze sobą od miesięcy. Trzyma się na uboczu. Chyba jest znudzony.
 A co z Krajem Kurhanów?
Chciałem się dowiedzieć o wszystkim, co się wydarzyło podczas długiej wędrówki Kompanii, gdyż nie miałem w kronikach nic na temat większości naszych towarzyszy. To jednak nie był jeszcze czas na odgrzebywanie szczegółów. Pytałem tylko o najciekawsze punkty.
 W ogóle go nie zobaczyliśmy  odparł Kapitan.  Zgodnie z tym, co twierdzi Kulawiec, tym aspektem sprawy zajmują się Pani i Podróż. Możemy się spodziewać większej akcji, gdy tylko zapanujemy nad Jałowcem.
 Nie zrobiliśmy ni cholery, by się przygotować  powiedziałem.  Schwytane dostarczały nam zajęcia w związku z tym czarnym zamkiem.
 Brzydkie miejsce, nie?  Omiótł nas wzrokiem.  Uważam, że moglibyście zrobić więcej, gdyby nie wasza paranoja.
 Kapitanie?
 Większość z waszych zacierających ślady posunięć wydaje mi się niepotrzebną stratą czasu. To był problem Kruka, nie wasz, a on rozwiązał go w typowy dla siebie sposób. Bez pomocy.  Spojrzał na Asę.  W gruncie rzeczy wydaje mi się, że problem jest rozwiązany raz na zawsze.
Nie było go tu i nie czuł otaczającego nas napięcia. O tym jednak nie wspomniałem. Zamiast tego zapytałem:
 Goblin, czy uważasz, że Asa mówi prawdę? Goblin skinął z rozwagą głową.
 A jak z tobą Jednooki? Wykryłeś jakieś fałszywe tony? Mały Murzyn równie ostrożnie udzielił odpowiedzi przeczącej.
 Asa, Kruk powinien mieć ze sobą stertę szpargałów. Czy kiedykolwiek o nich wspominał?
Asa zrobił zdziwioną minę. Potrząsnął przecząco głową.
 Czy miał kufer albo coś, do czego nie pozwalał nikomu się zbliżać?
Asa wyglądał na zaskoczonego kierunkiem, w jakim zmierzały moje pytania. Pozostali również. Tylko Milczek wiedział o tych papierach. Milczek i  być może  Szept, której własnością ongiś były.
 Asa? Czy było coś, co traktował w sposób niezwykły? W umyśle konusa rozbłysło światło.
 Była taka skrzynia. Mniej więcej wielkości trumny. Pamiętam, że żartował na jej temat. Powiedział tajemniczym tonem, że to czyjś bilet do grobu.
Uśmiechnąłem się. Manuskrypty jeszcze istniały.
 I co potem zrobił z tą skrzynią?
 Nie wiem.
 Asa...
 Słowo. Widziałem ją tylko ze dwa razy na statku. Nigdy się nad nią nie zastanawiałem.
 Do czego zmierzasz, Konował?  zapytał Kapitan.
 Mam pewną teorię. Opartą tylko na tym, co wiem o Kruku i Asie.
Wszyscy zmarszczyli brwi.
 Generalnie to, co wiemy o Asie, wskazuje, że nie jest to facet, z którym Kruk chciałby mieć do czynienia. To tchórz. Nie można na nim polegać. Za dużo gada. Mimo to Kruk przestawał z nim. Zabrał go ze sobą na południe i uczynił częścią swej ekipy. Dlaczego? Może was to nie niepokoi, ale mnie tak.
 Nie nadążam za tobą  stwierdził Kapitan.
 Przypuśćmy, że Kruk zechciał zniknąć tak gruntownie, by nikt nawet nie zechciał go szukać? Raz już tego próbował. Wyjechał do Jałowca. My jednak się tam zjawiliśmy. Szukaliśmy go, jak sądził. Co miał zrobić? A gdyby tak wyciągnął kopyta? Na oczach świadka. Nikt nie poszukuje umarłych.
 Chcesz powiedzieć, że zainscenizował swą śmierć tak, by Asa nas o niej powiadomił, w tym celu, by nikt już go nie szukał?  przerwał mi Elmo.
 Chcę powiedzieć, że powinniśmy rozważyć tę możliwość. Jedyną odpowiedzią Kapitana było pełne zamyślenia hmm".
 Ale Asa widział, jak on umarł  stwierdził Goblin.
 Może. A może tylko mu się tak zdaje.
Wszyscy popatrzyliśmy na Asę, który skulił się ze strachu.
 Każ mu to powtórzyć jeszcze raz, Jednooki  rozkazał Kapitan.  Krok za krokiem.
Przez dwie godziny Jednooki maglował kurdupla raz za razem i nie mógł dostrzec najdrobniejszej nieścisłości. Asa upierał się, że widział, jak Kruk zginął, pożarty od środka przez coś, co przypominało węża. Im więcej luk pojawiało się w mojej teorii, tym bardziej byłem pewien, że jest ona prawdziwa.
 Moim podstawowym argumentem jest charakter Kruka  upierałem się, gdy wszyscy zgodnie zwrócili się przeciwko mnie.  Macie ten kufer i Pupilkę. Ją oraz cholernie drogi statek, który Kruk, na Boga, kazał wybudować. Opuszczając Jałowiec, pozostawił za sobą ślad i wiedział o tym. Po co żeglować kilkaset mil i przybić do portu, skoro ktoś przybędzie za tobą? Po co zostawić żywego Szopę, który może opowiedzieć, że brałeś udział w skoku na Katakumby? Nie widzę też za cholerę żadnej możliwości, by porzucił Pupilkę na pastwę losu. Ani na minutę. On by o nią zadbał. Wiecie o tym. Moje argumenty nawet mnie samemu zaczęły się wydawać nieco naciągane. Znalazłem się w pozycji kapłana starającego się sprzedać ludziom religię.  Jednakże Asa mówi, że zostawili ją po prostu w jakiejś gospodzie. Mówię wam, że Kruk miał plan. Założę się, że gdybyście tam teraz popłynęli, stwierdzilibyście, że Pupilku zniknęła bez śladu. I, jeśli statek tam jeszcze jest, na pokładzie nie znajdziecie tej skrzyni.
 O co chodzi z tą skrzynią?  zapytał Jednooki. Zignorowałem go-
 Myślę, że masz zbyt bujną wyobraźnię, Konował  powiedział Kapitan.  Ale, z drugiej strony, Kruk jest wystarczająco przemyślny, żeby wykręcić coś takiego. Gdy tylko będę mógł cię zwolnić, spodziewaj się, że popłyniesz tam to sprawdzić.
 Jeśli Kruk jest wystarczająco przemyślny, to może Schwytani są wystarczająco nikczemni, żeby spróbować nam jakoś zaszkodzić?
 Będziemy się o to martwić, jak już do tego dojdzie.  Spojrzał na Jednookiego.  Ty i Goblin macie zaprzestać swoich zabaw. Zrozumiano? Jak będziecie za dużo błaznować. Schwytane zrobią się ciekawe. Konował, pilnuj tego Asy. Będziesz go potrzebował, żeby ci pokazał, w którym miejscu zginął Kruk. Ja wracam do jednostki. Elmo, odprowadź mnie kawałek drogi.
No tak. Małe, prywatne przedsięwzięcie. Założę się, że miało to coś wspólnego z moimi podejrzeniami na temat Schwytanych. Po pewnym czasie tak się przyzwyczajasz do niektórych ludzi, że prawie możesz czytać w ich myślach.

33. JAŁOWIEC: POTYCZKA

Po wizycie Kapitana wszystko się zmieniło. Ludzie stali się bardziej czujni. Wpływy Elma wzrosły, podczas gdy moje zmalały. Deputacja Kompanii stała się mniej rozlazła, a bardziej nieugięta. Każdy był gotów do akcji z chwilą otrzymania rozkazu.
Łączność uległa dramatycznej poprawie, zaś czas na sen bolesnemu skróceniu. Nikt z nas nie pozostawał bez kontaktu przez dłużej niż dwie godziny. Elmo znalazł też preteksty, by przenieść wszystkich oprócz siebie poza Eternit, w miejsca, gdzie Schwytanym trudno by było ich znaleźć. Ja opiekowałem się Asa na stokach pod czarnym zamkiem.
Napięcie rosło. Czułem się jak jedno ze stadka kurcząt gotowych rozbiec się we wszystkie strony w chwili, gdy wyląduje pomiędzy nami lis. Starałem się dać ujście niepokojowi poprzez doprowadzenie kronik aż do dnia dzisiejszego. Smętnie je ostatnio zaniedbałem. Rzadko robiłem coś więcej poza sporządzaniem notatek.
Gdy napięcie stawało się dla mnie zbyt wielkie, udawałem się na górę, popatrzeć na czarny zamek.
Podejmowałem to ryzyko świadomie, jak dziecko wdrapujące się na gałąź zwisającą ponad śmiercionośnym urwiskiem. Im bardziej zbliżałem się do zamku, tym bardziej skupiałem na nim swą uwagę. W odległości dwustu jardów przestawało mnie obchodzić wszystko inne. Groza tego miejsca przenikała mnie całego  aż po najdrobniejsze kości oraz mielizny mej duszy. W odległości dwustu jardów zaczynałem czuć, co to znaczy, gdy cień Domi-natora wisi nad światem. Czułem to samo, co Pani, gdy rozważała możliwość zmartwychwstania swego męża. W każdej myśli pojawiała się nuta rozpaczy.
Na swój sposób czarny zamek był czymś więcej niż bramą, przez którą na świat mogło wrócić wielkie, pradawne zło. Był on konkretyzacją metaforycznych pojęć i żywym symbolem. Wywierał działanie podobne jak wielka katedra. Podobnie jak ona był czymś znacznie więcej niż tylko budynkiem.
Gdy się gapiłem na jego obsydianowe ściany i groteskowe dekoracje, wspominając opowieść Szopy, nigdy nie mogłem uniknąć zanurzenia się w kloace mej duszy ani też poszukiwania w samym sobie pierwotnej przyzwoitości, odłożonej na bok przez większą część mojego dorosłego życia. Zamek był, jeśli zechcecie, moralnym punktem orientacyjnym. Jeśli miało się mózg. Jeśli miało się choć trochę wrażliwości.
Niekiedy towarzyszyli mi Jednooki, Goblin, Elmo czy ktoś inny z naszych ludzi. Nikt nie odszedł od zamku nieporuszony. Mogli stać tam ze mną, prowadząc banalne rozmowy na temat jego konstrukcji lub poważniejsze o jego znaczeniu dla przyszłości Kompanii, lecz przez cały ten czas w ich wnętrzu coś się działo.
Nie wierzę w zło absolutne. Streściłem szczegółowo tę filozofię w innym fragmencie kronik. Wpływa ona na wszystkie spostrzeżenia, jakie poczyniłem w czasie pełnienia funkcji kronikarza. Wierzę, że istnieją dwie strony  nasza i ich  a o tym, kto jest dobry, a kto zły, decydują po fakcie ci, którzy przeżyją. Wśród ludzi rzadko można znaleźć dobro pod jednym sztandarem, a cień pod innym. Podczas naszej wojny z buntownikami, osiem i dziewięć lat temu, służyliśmy po stronie uważanej za stronę cienia. Widzieliśmy jednak znacznie więcej niegodziwości popełnianych przez stronników Białej Róży niż przez zwolenników Pani. Czarne charaktery w tym przedstawieniu były przynajmniej szczere.
Świat wie, czego się można spodziewać po Pani. To wśród buntowników głoszone ideały i zasady moralne pozostają w sprzeczności z faktami i są zmienne jak pogoda oraz giętkie jak wąż.
Odbiegam jednak od tematu. Czarny zamek wywiera podobne działanie. Sprawia, że zbaczasz we wszystkie skróty, ślepe uliczki i fałszywe szlaki, które wytyczyłeś w ciągu swego życia. Skłania cię do powtórnej oceny. Sprawia, że chcesz się opowiedzieć, choćby i po stronie ciemności. Wywołuje zniecierpliwienie giętką moralnością.
Podejrzewam, iż właśnie dlatego Jałowiec postanowił udawać, że zamek nie istnieje. Stanowi on wartość absolutną, wymagającą takich właśnie wartości w świecie, który woli pojęcia względne.
Często, gdy stałem pod tymi czarnymi, połyskliwymi murami, moje myśli wypełniała Pupilka. Gdy byłem tam na górze, stawała się ona przeciwieństwem zamku. Biały biegun  absolutne zaprzeczenie tego, co symbolizowała owa forteca. Nie spędziłem wiele czasu w obecności dziewczynki, odkąd zdałem sobie sprawę, kim jest, pamiętałem jednak, że ona również wywoływała u mnie moralny niepokój. Zastanawiałem się, jak wpłynęłaby na mnie teraz, gdy miała, całe lata, by dorosnąć. 
Sądząc z tego, co mówił Szopa, nie bije od niej aura taka, jak od zamku. Był on nią zainteresowany głównie ze względu na to, że chciał ją zaciągnąć na górę. Również Kruk nie zapuścił się w purytańskie kanały. Można nawet powiedzieć, że pogrążył się jeszcze głębiej w ciemności, choć z najszlachetniejszych motywów.
Być może jest w tym jakiś morał. Spostrzeżenie na temat celów i środków. Oto Kruk, który działał z pragmatyczną amoralnością godną księcia piekła po to tylko, by móc ocalić dziecko reprezentujące największą nadzieję świata w walce z Panią i Dominatorem.
Och, cudownie by było, gdyby świat i jego moralne dylematy były jak jakaś gra planszowa z czysto czarnymi i białymi pionkami, ustalonymi zasadami i bez śladu szarości.
Nawet Asa i Szopa byli w stanie wyczuć aurę zamku, jeśli zabrało się ich tam w ciągu dnia, kazało stać i patrzeć na te srogie mury.
Zwłaszcza Szopa.
Dotarł on do momentu, w którym mógł sobie pozwolić na wyrzuty sumienia i wątpliwości. To znaczy, nie miał już kłopotów finansowych, które prześladowały go wcześniej, ani też szans na ukrycie się w jakiejś dziurze, dopóki go obserwowaliśmy. Mógł więc zastanowić się nad swoim miejscem na świecie i poczuć do siebie odrazę. Nie jeden raz prowadziłem go na górę i obserwowałem, jak rozbłyskuje ta głęboko ukryta iskierka przyzwoitości, skręcając go w ataku wewnętrznej udręki.
Nie wiem, jak Elmo tego dokonał. Może przez kilka tygodni obywał się bez snu. Tak czy inaczej, gdy Kompania wyszła spomiędzy Gór Wolanderskich, plan okupacji był gotowy. Co prawda w stanie surowym, było to jednak więcej, niż ktokolwiek z nas oczekiwał.
Byłem w Koturnie, w Żelaznej Lilii Szopy, gdy z wybrzeża dotarły pierwsze plotki, które wywołały jeden z najcięższych przypadków masowej konfuzji, jaki w życiu widziałem. Sąsiad Szopy, sprzedawca drewna, wpadł do Lilii i ogłosił:
 Z przełęczy schodzi armia! Cudzoziemcy! Są ich tysiące! Mówią, że...
Podczas następnej godziny dwunastu klientów przynosiło tę samą wieść. Za każdym razem armia była liczniejsza, a jej cel bardziej niejasny. Nikt nie wiedział, czego chce Kompania. Różni świadkowie przypisywali jej motywy zgodne z własnymi obawami. Tylko nieliczni zdołali choć trochę zbliżyć się do prawdy.
Choć żołnierze byli zmęczeni tak długim marszem, szybko rozproszyli się po całym mieście. Ludzie Elma służyli jako przewodnicy dla większych oddziałów. Cukierek wprowadził do Koturnu wzmocnioną kompanię. Jak stwierdziliśmy, najnędzniejsze slumsy są zawsze pierwszym ogniskiem buntu. Doszło do niewielu gwałtownych starć. Obywatele Jałowca zostali zaskoczeni, a zresztą nie mieli pojęcia, o co się bić. Większość wyległa tylko na ulice popatrzeć.
Wróciłem do mojej drużyny. To był moment, w którym Schwytani powinni wykonać swój ruch, jeśli faktycznie coś uknuli.
Nic się nie wydarzyło. Mogłem się tego spodziewać, wiedząc, że ludzie z naszej grupy zwiadowczej służą nowo przybyłym za przewodników. W gruncie rzeczy przez dwa dni  gdy przebywałem na górze  nikt nie nawiązał ze mną kontaktu. Przez ten czas miasto zostało spacyfikowane. Wszystkie kluczowe punkty były w naszych rękach. Każdy gmach rządowy, arsenał, umocniona placówka, a nawet kwatera główna stróżów w Klauzurze. Życie toczyło się jak zwykle. Przyczyną jedynych, drobnych trudności byli buntowniczy uchodźcy, którzy próbowali wywołać powstanie, trafnie oskarżając księcia o sprowadzenie Pani do Jałowca.
Jego mieszkańców nie obeszło to zbytnio.
Mieliśmy jednak trudności w Koturnie. Elmo chciał doprowadzić dzielnicę nędzy do porządku. Niektórym z jej mieszkańców nie uśmiechała się ta perspektywa. Skierował więc tam kompanię Cukierka, która użyła siły, by rozbić organizacje szefów zbrodni. Nie widziałem takiej potrzeby, lecz mądrzejsze głowy obawiały się, że gangi mogą stać się zaczynem przyszłego ruchu oporu. Wszystko, co zdradzało takie możliwości, należało natychmiast zmiażdżyć. Sądzę, że istniała też nadzieja, iż to posunięcie przysporzy nam popularności. Elmo przyprowadził Porucznika do mojej budy na zboczu trzeciego dnia po przybyciu Kompanii.
 Jak idzie?  zapytałem.
Porucznik postarzał się okrutnie od chwili, gdy go ostatni raz widziałem. Podróż na zachód była straszna.
 Miasto zabezpieczone  powiedział.  Cuchnąca dziura, nie?
 Lepiej w to uwierz. Jest jak brzuch węża. Co jest grane?
 Chce popatrzeć na cel  wyjaśnił Elmo. Uniosłem brwi.
 Kulawiec mówi, że mamy go zdobyć  powiedział Porucznik.  Nie wiem kiedy. Kapitan chce, żebym mu się przyjrzał.
 Będzie zabawa  mruknąłem.  Nie da rady wziąć go z zaskoczenia.
Założyłem płaszcz. Na wzgórzu było chłodno. Zaprowadziłem Porucznika na miejsce. Elmo i Jednooki poleźli za nami. Porucznik rzucił gałą na zamek i zamyślił się głęboko. Wreszcie oznajmił.
 Nie podoba mi się to. W najmniejszym stopniu. Poczuł chłodną grozę bijącą od zamku.
 Mam człowieka, który był w środku  powiedział.  Tylko niech Schwytani się o tym nie dowiedzą. Myślą, że nie żyje.
 Co może mi powiedzieć?
 Niewiele. Był tam tylko w nocy, na dziedzińcu za bramą.
 Hm. Schwytani mają też w Eternicie dziewczynę. Rozmawiałem z nią. Nie potrafiła mi nic powiedzieć. Była tam tylko raz i za bardzo się bała, by się przyglądać.
 Ona jeszcze żyje?
 Aha. To ta, którą złapaliście? Tak jest, żyje. Najwyraźniej na rozkaz Pani. Wredna, mała wiedźma. Obejdźmy zamek wkoło.
Weszliśmy na przeciwległy stok, gdzie trudno się było posuwać, przy akompaniamencie nieustannych wyrzekań Jednookiego.
 Nie ma jak się do niego dobrać z tej strony.  Porucznik stwierdził oczywisty fakt. - Nie bez pomocy Schwytanych.
 Będzie potrzeba całej kupy tej pomocy, żeby się do niego dobrać z dowolnej strony.
Spojrzał na mnie z pytaniem w oczach.
Opowiedziałem mu o trudnościach, jakie miała Piórko tej nocy, gdy pojmaliśmy Szopę i jego barmankę. 
 Coś od tego czasu?
 Guzik. Przedtem też nic. Ten facet, który był w środku, również nie widział nic nadzwyczajnego. Ale, cholera, ten zamek łączy się z Krajem Kurhanów. Kryje się za nim Dominator. Wiesz, że to nie będzie spacerek. Tam w środku czują, że ktoś na zewnątrz coś kombinuje.
Jednooki wydał z siebie piskliwy dźwięk.
 Co jest?  warknął Porucznik.
Murzyn wskazał palcem. Wszyscy spojrzeliśmy w górę, na mur, który rysował się o dobre sześćdziesiąt stóp ponad nami. Nic nie dostrzegłem. Porucznik również nie.
 Co jest?  zapytał ponownie.
 Coś nas obserwowało. Paskudnie wyglądający stwór.
 Ja też go widziałem  odezwał się Elmo.  Długi, chudy, żółtawy facet z oczyma jak u węża. Popatrzyłem na mur.
 Jak mogłeś stąd tyle zobaczyć? Elmo zadrżał i wzruszył ramionami.
 Mogłem. I nie spodobało mi się to. Wyglądał, jakby chciał mnie ugryźć.
Ruszyliśmy dalej poprzez chaszcze i głazy, obserwując jednym okiem zamek, a drugim zbocze pod nami.
 Głodne oczy  mruknął Elmo.  Takie właśnie były. Dotarliśmy do grani rozciągającej się na zachód od fortecy. Porucznik zatrzymał się. .    Jak bardzo można się zbliżyć? Wzruszyłem ramionami.
 Zabrakło mi jaj, żeby sprawdzić.
Porucznik odchylił się w jedną stronę, a potem w drugą, jakby Chciał w coś wycelować.
,    Sprowadźmy tu trochę więźniów, żeby to sprawdzić. Wciągnąłem plwocinę przez zęby i powiedziałem:
 Żaden tubylec nie zechce się do niego zbliżyć.    Tak myślisz? Nawet w zamian za ułaskawienie? Cukierek zwinął połowę bandziorów w Koturnie. Rozpoczął regularną krucjatę przeciw zbrodni. Wsadza każdego, na kogo ma trzy skargi.
 Czy to nie za proste?  zapytałem. Obchodziliśmy zamek dookoła, żeby przyjrzeć się bramie. Przez słowo proste" rozumiałem uproszczone", a nie łatwe".
Porucznik zachichotał. Miesiące trudów nie stępiły jego specyficznego poczucia humoru.
 Proste umysły reagują na proste sposoby. Kilka miesięcy reform Cukierka i książę zostanie bohaterem.
Podążałem za tokiem jego rozumowania. Jałowiec był miastem bezprawia, rządzonym przez regionalnych mocnych ludzi. Były tam hordy takich Szopów, którzy wiedli życie pełne lęku, nieustannie padając ofiarą napaści. Każdy, kto zmniejszyłby ich strach, zdobędzie ich sympatię. Przy odpowiedniej pielęgnacji sympatia ta przeżyje późniejsze ekscesy.
Zastanawiałem się jednak, czy poparcie słabeuszy jest wiele warte, albo też czy jeśli uda nam się zarazić ich odwagą  nie ściągniemy sami sobie na głowę kłopotów w późniejszym terminie. Jeśli usuniemy miejscowe źródła ucisku, mogą sobie wyobrazić, że to my ich uciskamy.
Widywałem to już przedtem. Mali ludzie muszą nienawidzić. Muszą kogoś obwiniać za własne słabości.
W tej chwili jednak nie to było problemem. Chwila wymagała bezpośredniej, mocnej i gwałtownej reakcji.
Brama zamku otworzyła się nagle, gdy znaleźliśmy się z nią na jednej linii. Pół tuzina rozwścieczonych istot w czerni runęło na nas. Ogarnęła mnie mgła letargu. Poczułem, jak strach znika w tym samym momencie, w którym się przebudził. W chwili, gdy napastnicy pokonali już połowę dzielącej ich od nas drogi, pragnąłem jedynie się położyć.
Ból wypełnił me członki. Rozbolała mnie głowa. Kurcze ścisnęły żołądek. Letarg zniknął.
Jednooki wyprawiał dziwne rzeczy: tańczył, skowyczał jak wilcze szczenię, wymachiwał wokół rękoma jak raniony ptak. Jego wielki, pokraczny kapelusz zleciał mu z głowy i popłynął z wiatrem w dół, gdzie zaplątał się w chaszcze. W przerwie pomiędzy skowytami warknął:
 Zróbcie coś, idioci! Nie dam rady powstrzymywać ich wiecznie.
Brzdęk! Miecz Elma opuścił pochwę. Porucznik wyciągnął swój. Ja nie miałem nic poza długim sztyletem. Wyciągnąłem go i przyłączyłem się do bijatyki. Stworzenia z zamku zamarły bez ruchu, ze zdumieniem w wężowych oczach. Porucznik dopadł do nich pierwszy. Zatrzymał się, napiął mięśnie i zamachnął potężnie obiema rękoma.
Dźwiga ze sobą wielki miecz cholernie podobny do katowskiego. Takim uderzeniem można by ściąć głowy trzem ludziom. Nie usunęło ono z karku łba jego ofiary, choć ostrze weszło głęboko. Krew obryzgała naszą trójkę.
Elmo zadał pchniecie, podobnie jak ja. Jego miecz wbił się w przeciwnika na głębokość stopy. Odniosłem wrażenie, że uderzyłem sztyletem w miękkie drewno. Zagłębił się on w moją ofiarę jedynie na trzy cale. Zapewne za płytko, by dosięgnąć jakiegoś ważnego organu.
Wyrwałem ostrze i przerzuciłem swą medyczną wiedzę w poszukiwaniu lepszego miejsca do zadania śmiertelnego ciosu. Elmo kopnął przeciwnika w pierś, by wyrwać miecz.
Porucznik miał najlepszą broń i stosował najlepszą metodę. Rozrąbał kolejną szyje, podczas gdy my marnowaliśmy czas na igraszki.
Nagle czar Jednookiego przestał działać. Oczy stworów z zamku ożyły. Płonął w nich czysty, ognisty jad. Bałem się, że dwa jeszcze nie uszkodzone załatwią nas wszystkich, lecz Porucznik machnął mieczem szaleńczo i stworzenia wycofały się. To, które zraniłem, pokuśtykało za nimi. Padło, zanim dotarło do bramy, lecz nie przestało się czołgać. Zatrzaśnięto mu ją przed nosem.
 A więc  powiedział Porucznik  to było kilku chłopaków, z którymi nie będziemy musieli mierzyć się później. Udzielam ci pochwały, Jednooki.  Mówił spokojnym tonem, lecz jego głos był wysoki jak pisk. Ręce mu drżały. Niewiele brakowało. Nie ocalelibyśmy, gdyby Jednooki nie wybrał się z nami.  Myślę, że już się na dziś napatrzyłem. Wracajmy.
Dziewięćdziesiąt procent mnie pragnęło uciekać tak szybko, jak tylko można. Dziesięć procent nie zapomniało o obowiązkach.
 Zaciągnijmy ze sobą jednego z tych sukinsynów  wychrypiałem z ust suchych ze strachu.
 Po diabła?  zapytał Elmo.
 Żebym mógł go pokroić i przekonać się, czym jest.
 Aha.  Porucznik przykucnął i ujął ciało pod ramiona. Stwór opierał się słabo. Z drżeniem chwyciłem go za obute stopy i pociągnąłem. Złożył się w pół.  Do diabła z tym  powiedział Porucznik. Puścił swój koniec i podszedł do mnie.  Ty ciągnij za tę nogę, a ja za tamtą.
Szarpnęliśmy. Ciało ześliznęło się w bok. Zaczęliśmy się sprzeczać, kto z nas powinien co zrobić.
 Hej, wy, skończycie z tym pieprzeniem?  warknął Jednooki.
Wskazał na coś czarnym, pomarszczonym palcem. Obejrzałem się. Na blankach pojawiły się stworzenia. Poczułem, że groza wywoływana przez zamek wzrosła.
 Coś się dzieje  powiedziałem i ruszyłem na dół, ani na chwilę nie puszczając ciała. Porucznik zrobił to samo. Nasze brzemię solidnie ucierpiało podczas drogi przez skały i zarośla.
Bach! Coś uderzyło w zbocze jak stopa olbrzyma. Poczułem się jak karaluch uciekający przed człowiekiem, który nienawidził tych owadów i specjalnie założył ciężkie buty. Usłyszeliśmy następne tupnięcie, od którego ziemia zatrzęsła się jeszcze bardziej.
 O, cholera  odezwał się Elmo. Minął mnie, pracując ciężko rękami i nogami. Jednooki był tuż za nimi. Biegł pochylony, zyskując teren. Żaden z nich nie zaoferował pomocy.
Trzecie grzmotnięcie, potem czwarte, mniej więcej równo rozmieszczone w czasie, każde z nich bliższe od poprzedniego. Po ostatnim kawałki skał oraz krzaków przeleciały nam ponad głowami.
O pięćdziesiąt jardów w dół zbocza Jednooki zatrzymał się, odwrócił błyskawicznie i wykonał jeden ze swych magicznych numerów. Skrawek bladoniebieskiego ognia eksplodował w jego uniesionych dłoniach i pomknął gwałtownie w górę. Przeleciał z jękiem o mniej niż stopę ode mnie. Porucznik i ja minęliśmy Jednookiego. Piąte tupnięcie olbrzyma zasypało nasze plecy fragmentami skał i gałęzi.
Jednooki wydał z siebie szalone wycie i ponownie rzucił się do ucieczki.
 To było wszystko, na co mnie stać!  wrzasnął.  Lepiej zostawcie tego błazna i rozproszcie się.
Oddalił się susami jak zając uciekający przed psami.
Dolinę Portową wypełnił krzyk. Dwa punkty przeleciały z łoskotem ponad południowym zboczem, niemal zbyt szybko, by nadążyć za nimi wzrokiem. Przemknęły nad nami z głuchym, głębokim rykiem. Gdy już nas minęły, wydały z siebie huk przywodzący na myśl bęben Boga. Nie byłem tego pewien, wydało mi się jednak, że były ze sobą połączone.
Pojawiła się następna para, obracająca się wokół wspólnego środka. Przyjrzałem się im lepiej. Tak jest, były połączone. Ryczały. Huczały. Obejrzałem się za siebie. Powierzchnia czarnego zamku zniknęła za zasłoną z kolorów, jakby farba rzucona na szybę ściekała w dół, nie mogąc do niej przylgnąć.
 Schwytani wzięli się do roboty  wydyszał Porucznik. Oczy miał szalone, trzymał się jednak swojej strony naszego brzemienia.
Cholerne stworzenie zaczepiło się o ciernisty krzak. W panice odrąbaliśmy jego szaty. Ciągle spoglądałem w górę, spodziewając się, że coś spłynie w dół i rozmaśli nas po całym zboczu.
Nadleciała kolejna para kul, rozsiewając wokół barwy. Nie wyrządzały widocznej szkody, dostarczały jednak zamkowi zajęcia.
Uwolniliśmy nasz łup i pognaliśmy w dół.
Pojawiła się innego rodzaju para punktów, która opadła z wielkiej wysokości. Wskazałem palcem  Piórko i Szept.
Schwytane runęły w stronę zamku. Poprzedzał je wysoki krzyk. Ogień ogarnął mury. Wydawało się, że obsydian topnieje i spływa jak wosk ze świecy. Już wcześniej groteskowe dekoracje przekształciły się w coś jeszcze bardziej dziwacznego. Schwytane wycofały się, nabrały wysokości i nadleciały ponownie. Tymczasem jeszcze jedna para punktów przeleciała z wrzaskiem ponad doliną, malując płaszczyzny powietrza. Uznałbym to za wspaniałe przedstawienie, gdybym nie był tak cholernie zajęty ucieczką.
Zbocze zadudniło pod wpływem tupnięcia niewidzialnego olbrzyma.
Ponad nami pojawił się krąg o średnicy piętnastu stóp i grubości pięciu. Patyki i kamienie wzbiły się w górę. Chybił zaledwie o dwanaście stóp. Padaliśmy na ziemię pod wpływem uderzenia. Linia podobnych odcisków pociągnęła się w górę zbocza.
Choć cios był potężny, to nie miał tej siły, co jego poprzednicy.
Piórko i Szept raz jeszcze opadły na zamek i raz jeszcze jego powierzchnia zaczęła się topić, spływać i zmieniać kształt. Nagle powietrze przeszył grzmot. Bam-bam! Obie Schwytane zniknęły w obłokach dymu. Wyleciały z nich kołysząc się. Starały się odzyskać panowanie nad dywanami. Szaty na obu tliły się w taki sam sposób jak na Piórko nocą, gdy pojmaliśmy Szopę. Usiłowały utrzymać wysokość.
Zamek poświęcił im całą swą uwagę. Porucznikowi i mnie udało się zwiać.

34. JAŁOWIEC: UCIECZKA

Lilia zadrżała kilka razy.
Szopa, zajęty kubkami, zastanawiał się, którzy z jego klientów byli z Czarnej Kompanii. Wstrząsy przyprawiły go o nerwowość. Nagle w górze rozległ się krzyk, który stawał się coraz głośniejszy, a potem ucichł, oddalając się na północ. W chwilę później ziemia zadrżała ponownie, wystarczająco mocno, by naczynia zastukały o siebie. Szopa pognał na ulicę. Niewielką, przebiegłą częścią swego umysłu wciąż obserwował klientów, by ustalić, kto z nich go obserwuje. Szansę ucieczki zmniejszyły się drastycznie wraz z przybyciem Kompanii. Nie wiedział już, kto jest kim, a tamci wszyscy jego znali.
W chwili, gdy wypadł na ulicę, od strony Klauzury nadleciał drugi krzyk. Spojrzał w kierunku, w którym wskazywały ręce. Para kuł połączonych linką przemknęła na północ. W kilka sekund później cały Jałowiec rozświetlił różnobarwny blask.
 Czarny zamek!  powtarzali ludzie.  Uderzyły w czarny zamek.
Szopa widział to z ulicy. Zamek zniknął za zasłoną kolorów. Przerażenie chwyciło go za serce. Nie mógł tego zrozumieć. Był tu na dole bezpieczny, prawda?
Czy na pewno? Kompania miała za sobą niezłych czarodziejów. Oni nie pozwolą na nic zamkowi... Potężne uderzenie młota rozrzuciło głazy po całym północnym zboczu. Szopa nie widział, co się dzieje, natychmiast jednak wyczuł, że zamek uderzył w kogoś. Być może w tego Konowała, który siedział na górze, blokując dostęp do fortecy. Może zamek chciał otworzyć drogę.
Wrzask tłumu zwrócił jego uwagę na dwa nowe punkty, które pojawiły się na niebie. Ogień spowił zamek. Obsydian zmienił kształt, skurczył się, po czym ponownie powrócił do poprzedniej formy. Latający napastnicy wzbili się w górę i zawrócili. Nadleciała kolejna para kul, najwyraźniej rzucanych z Eternitu. Za nią podążyli jeźdźcy na dywanach.
Szopa wiedział, kim są i co się dzieje. Był przerażony. Wokół niego zaskoczony Koturn dostał amoku.
Odzyskał przytomność umysłu i zastanowił się nad własną sytuacją. Tu i ówdzie członkowie Czarnej Kompanii pędzili na stanowiska bojowe. Tworzyły się drużyny, które śpieszyły ku swym celom. Pary żołnierzy zajmowały pozycje najwyraźniej wyznaczone im na wypadek sytuacji, w której zaistnieje groźba zamieszek i grabieży. Szopa nigdzie nie dostrzegał nikogo, kogo można by zidentyfikować jako przydzielonego do jego pilnowania.
Wśliznął się z powrotem do Lilii, wszedł na górę, do swojego pokoju i pogrzebał w skrytce. Wepchnął złoto i srebro do kieszeni, zawahał się nad amuletem, po czym założył go na szyję i schował pod ubraniem. Raz jeszcze przebiegł wzrokiem pokój, nie znalazł już nic, co chciałby zabrać i zbiegł z powrotem na parter. Nie było tam nikogo oprócz Sal, która stała w drzwiach wpatrzona w widowisko na północnym zboczu. Nigdy nie widział, by była bardziej spokojna i zajęta domem.
 Sal?
 Maron? Czy już czas?
 Tak. Zostawiam w puszce dwadzieścia lewa. Dasz sobie radę, dopóki będą przychodzić żołnierze.
 Czy cały czas chodziło o to, co się dzieje na górze?
 Do tego wszystko zmierzało. Zapewne będzie jeszcze gorzej. Oni przybyli tu, by zniszczyć zamek. Jeśli zdołają.
 Dokąd jedziesz?
 Nie wiem.  Była to prawda.  Zresztą nawet gdybym wiedział, i tak bym ci nie powiedział. Wyciągnęliby to z ciebie.
 Kiedy wrócisz?
 Może nigdy. Na pewno nie wcześniej, niż się wycofają.
Wątpił, żeby Kompania to zrobiła, a nawet gdyby tak się stało, zastąpiono by ją innym oddziałem. Ta Pani wyglądała na taką, która nie wypuszcza z ręki nic, co raz capnie.
Musnął wargami policzek Sal.
 Uważaj na siebie. Nie sprzedawaj nic z rzeczy swoich ani dzieci. Jeśli pokaże się Liza, powiedz jej, że jest zwolniona, a jeśli Waldek, że mu wybaczam.  
Skierował się ku tylnym drzwiom. Błyski i grzmoty na zboczu nie ustawały. W pewnym momencie rozległo się wycie, które przemieszczało się w stronę Eternitu, ucichło jednak gdzieś nad Klauzurą. Szopa opuścił głowę, postawił kołnierz i podążył zaułkami w stronę wybrzeża.
Tylko dwa razy trafił na patrole. W żadnym z nich nie było nikogo, kto by go znał. Pierwszy zignorował go, zaś kapral dowodzący drugim kazał mu zabierać dupsko z ulicy i ruszył dalej.
Z ulicy Przystaniowej dostrzegł jeszcze raz czarny zamek, poprzez maszty i wanty niezliczonych statków. Wydawało się, że on bardziej ucierpiał w tej wymianie ciosów, która już się zakończyła. Z fortecy buchał gęsty, czarny dym  oleista kolumna odchylająca się o kilka stopni od pionu i wznosząca się w górę na tysiące stóp, po czym przechodząca w ciemną mgłę. Na zboczach poniżej zamku coś migotało i kipiało  przywodzące na myśl mrowisko wrażenie ruchu. Szopa przypuszczał, że to Kompania śpieszyła do akcji.
Dzielnicę portową ogarnął szał. W kanale widać było tuzin statków wypływających z portu. Wszystkie pozostałe cudzoziemskie żaglowce przygotowywały się do odbicia od brzegu. Sama rzeka wydawała się dziwnie zmącona i burzliwa.
Szopa odwiedził trzy statki, zanim znalazł taki, na którym pieniądze przemówiły wystarczająco głośno, by je usłyszano. Wręczył płatnikowi-piratowi dziesięć lewa i ulokował się w miejscu, w którym nie można go było zobaczyć z brzegu.
Mimo to, gdy załoga zwalniała cumy, na przystań wpadł mężczyzna zwany Lichwiarzem z drużyną żołnierzy, krzycząc na kapitana statku, by zaczekał.
Kapitan wykonał nieprzyzwoity gest, powiedział im, dokąd mogą się udać, i zaczął oddalać się z prądem. Było zbyt mało holowników na tak wielką liczbę odpływających statków.
Za to nieposłuszeństwo kapitan otrzymał strzałę, która przeszyła mu gardło. Zdumieni marynarze i oficerowie stali jak wryci, przerażeni. Strzały zasypały pokład, zabijając przeszło tuzin ludzi, w tym mata i bosmana. Szopa skulił się w swej kryjówce. Ogarnęło go przerażenie głębsze niż jakiekolwiek znane mu dotąd.
Wiedział, że byli to twardzi ludzie, ludzie, którzy nie żartowali. Nie zdawał sobie jednak sprawy, jak bardzo są twardzi, jak okrutnie potrafią się zachować. Żołnierze księcia podnieśliby ręce w górę w geście rozpaczy i odeszli przeklinając. Nie urządziliby żadnej masakry.
Strzały wciąż nadlatywały, z lekkim stukotem, dopóki statek nie oddalił się poza ich zasięg.
Dopiero wówczas Szopa wyjrzał z kryjówki i patrzył, jak miasto maleje powoli. Och, jakże powoli malało.
Ku jemu zdumieniu, żaden z marynarzy nie był wściekły na niego. Byli, co prawda, źli, lecz żaden nie skojarzył ataku z pasażerem z ostatniej chwili.
Jestem bezpieczny, pomyślał w uniesieniu. Trwało ono do chwili, gdy zaczął się zastanawiać, dokąd płynie i co zrobi, gdy już się tam dostanie.
 Proszę pana, ścigają nas barkasem  zawołał marynarz.
Serce opadło Szopie do kostek. Spojrzał w tamtą stronę i dostrzegł, jak mały stateczek odbija od brzegu, starając się rozwinąć żagle. Ludzie w mundurach Czarnej Kompanii wymyślali załodze, by skłonić ją do pośpiechu.
Ukrył się z powrotem. Po tym, jak tych ludzi potraktowano, nie było wątpliwości, że wydadzą go, by nie narazić się na więcej. Jeśli zdadzą sobie sprawę, że to jego poszukiwał Lichwiarz.
W jaki sposób trafił on na jego ślad?
Dzięki czarom, oczywiście. Jakby inaczej?
Czy to oznaczało, że będą go mogli znaleźć wszędzie?

35. JAŁOWIEC: ZŁE WIEŚCI

Zamieszanie się skończyło. Było to prawdziwie dramatyczne przedstawienie, dopóki trwało, choć widywałem już bardziej efektowne. Bitwa na Stopniu Łzy. Walki wokół Uroku. To było głównie na pokaz. Większy wstrząs przeżyli obywatele Jałowca niż my czy mieszkańcy czarnego zamku. Oni nie wyrządzili nam żadnej szkody, zaś najcięższymi ich stratami byli zabici pod bramą. Ogień wewnątrz nie wyrządził żadnych szkód. Tak przynajmniej twierdzili Schwytani.
Upaprana Szept posadziła swój dywan tuż obok mojej kwatery i wkroczyła do środka. Była zszargana, lecz nic się jej nie stało.
 Co to spowodowało?  zapytała. Porucznik wyjaśnił sprawę.
 Zaczynają czuć strach  stwierdziła.  Może desperację. Czy chcieli was odstraszyć, czy pojmać?
 Zdecydowanie pojmać  odparłem.  Zanim na nas ruszyli, uderzyli w nas jakimś czarem usypiającym. Jednooki poparł mnie skinieniem głowy.
 Dlaczego im się nie powiodło?
 Jednooki złamał czar. Zwrócił go przeciw nim. Zabiliśmy trzy stwory.
 Ach! Nic dziwnego, że się zdenerwowały. Zabraliście jednego ze sobą na dół?
 Pomyślałem sobie, że będziemy je mogli lepiej zrozumieć, jeśli pokroję jednego, żeby zobaczyć, jak jest zbudowany.
Szept po raz kolejny zatonęła w myślach, by obcować duchowo z władczynią nas wszystkich. Wróciła.
 Świetny pomysł, ale to Piórko i ja go pokroimy. Gdzie jest trup? Zabiorę go teraz do Eternitu.
Wskazałem na ciało. Leżało w widocznym miejscu. Kazała, by dwóch ludzi zaniosło je na dywan.
 Cholera, nie licz na to, że jeszcze coś zrobimy  mruknąłem. Szept mnie usłyszała. Pozostawiła to bez komentarza. Gdy ciało już załadowano, rozkazała Porucznikowi:
 Przystąpcie natychmiast do wstępnych prac oblężniczych. Do obwałowania. Kulawiec wam pomoże. Jest prawdopodobne, że stworzenia Dominatora spróbują się przebić lub brać jeńców, albo i jedno, i drugie. Nie pozwólcie im na to. Dwunastu jeńców umożliwiłoby im otworzenie drogi. Mielibyście wtedy do czynienia z Dominatorem, a on nie byłby wyrozumiały.
 Nie chrzań!  Porucznik potrafi być najtwardszym facetem ze wszystkich, gdy mu to odpowiada. W takich chwilach nawet Pani nie zdołałaby go zastraszyć.  Czemu się stąd nie zmyjesz? Zajmij się swoją robotą i pozwól mi zająć się moją.
Jego uwagi nie pasowały może do sytuacji, miał już jednak Schwytanych po dziurki w nosie. Od miesięcy maszerował u boku Kulawca, który wyobrażał sobie, że jestem szefem. Dopiekł do żywego zarówno Porucznikowi, jak i Kapitanowi. Może to właśnie było źródłem tarć pomiędzy Kompanią a Schwytanymi. Cierpliwość Kapitana również miała swe granice, choć był on lepszym dyplomatą niż Porucznik. Po prostu zignorowałby rozkazy, które by mu nie odpowiadały.
Polazłem objąć nadzór nad obwałowywaniem czarnego zamku. Z Koturnu przybyły grupy robotników z łopatami na ramionach i przerażeniem w oczach. Nasi ludzie odłożyli narzędzia i przejęli role strażników oraz nadzorców. Od czasu do czasu czarny zamek bulgotał, podejmując niemrawą próbę interwencji, niczym wulkan pomrukujący do siebie, gdy jego energia uległa już wyczerpaniu. Tubylcy czasami rozpierzchali się i trzeba ich było zaganiać z powrotem. Utraciliśmy mnóstwo ze zdobytej uprzednio sympatii.
Odszukał mnie potulny, lecz rozgniewany Lichwiarz. Popołudniowe słońce podkreślało jeszcze powagę na jego twarzy. Zostawiłem robotę i wyszedłem mu na spotkanie.
 Co się stało?  spytałem.
 Ten cholerny Szopa. Uciekł podczas zamieszania.
 Zamieszania?
 Miasto ogarnął szał, kiedy Schwytani otworzyli ogień do zaniku. Szopa zniknął nam z oczu. Kiedy Goblin go odnalazł, był już na statku płynącym do Łąkowa. Chciałem go powstrzymać, ale marynarze nie chcieli mnie słuchać. Zastrzeliłem paru, a potem złapałem łódkę i popłynąłem za nimi, ale nie zdołałem ich dorwać. Gdy już obrzuciłem Lichwiarza przekleństwami i stłumiłem w sobie chęć, by go udusić, usiadłem, by się zastanowić.
 Co z nim jest, Lichwiarz? Czego on się boi?
 Wszystkiego, Konował. Własnego cienia. Myślę sobie, że wykombinował, że go zabijemy. Goblin mówi, że było w tym coś więcej, ale wiesz, jak on lubi komplikować sprawy.
 Na przykład co?
 Powiedział, że on chciał zerwać ze starym Szopą. Strach przed nami dostarczył mu niezbędnej motywacji.
 Zerwać?
 No wiesz. Że niby uwolnić się od poczucia winy za to wszystko, co zrobił. I od groźby odwetu ze strony inkwizytorów. Wół wie, że on brał udział w skoku na Katakumby. Załatwiłby się z nim zaraz po powrocie.
Spojrzałem w dół, na skryty w cieniu port. Wciąż wypływały z niego statki. Wybrzeże wydawało się puste. Jeśli cudzoziemcy nie przestaną wiać, staniemy się bardzo niepopularni. Jałowiec był w znacznym stopniu zależny od handlu.
 Znajdź Elma. Powiedz mu to. Dodaj, że uważam, iż powinieneś popłynąć za Szopą. Znajdź Ważniaka i jego kolegów i sprowadź ich z powrotem. Skoro już tam będziesz, sprawdź też, co z Pupilka i Wołem.
Wyglądał jak człowiek skazany, nie protestował jednak. Już kilkakrotnie spieprzył sprawę. Miał obciążone konto. Separacja od towarzyszy była za to łagodną karą.
 Dobra  powiedział i oddalił się pośpiesznie.
Wróciłem do bieżących zadań.
Problem dezorganizacji rozwiązał się, gdy żołnierze uformowali tubylców w brygady robocze. Ziemia fruwała w powietrzu. Najpierw porządny, głęboki okop, żeby stworzeniom z zamku trudno było się wydostać, a potem palisada.
Któryś ze Schwytanych nadal unosił się w powietrzu. Zataczał kręgi wysoko nad nami, obserwując zamek.
Z miasta zaczęły napływać wozy załadowane drewnem i gruzem. Na dole inne brygady rozbierały budynki celem uzyskania materiału. Choć były to budowle nie nadające się do zamieszkania i dawno już należało je zastąpić nowymi, mieszkali w nich ludzie, którzy nie Pokochają nas za to, że zburzyliśmy ich siedziby.
Jednooki i sierżant imieniem Trzęsionka poprowadzili wielki oddział robotników wokół zamku na najbardziej strome zbocze i rozpoczęli tam podkop, który miał spowodować zawalenie się części zamku w dół stromego urwiska. Nie zrobili nic, by ukryć swoje zamiary. To byłoby bezcelowe. Stwory, z którymi mieliśmy do czynienia, posiadały moc wystarczającą, by przejrzeć każdy wybieg.
Ciężko byłoby naprawdę dokonać wyłomu w murze. Mogłoby to zająć całe tygodnie, nawet z pomocą Jednookiego. Saperzy musieliby przebić się przez wiele jardów litej skały.
Ten projekt był jedną z kilku dywersji, jakie zamierzał zastosować Porucznik, choć przy oblężeniu zaplanowanym przez niego dzisiejsza dywersja może się jutro stać głównym kierunkiem uderzenia. Mając jako źródło siły żywej cały Jałowiec, mógł wypróbować każdą z opcji.
Obserwując, jak prace oblężnicze nabierają kształtu, czułem niejaką dumę. Spędziłem już z Kompanią długi czas. Nigdy dotąd nie podjęliśmy się tak ambitnego projektu. Nigdy nie dano nam na to środków. Wałęsałem się tam, dopóki nie natrafiłem na Porucznika.
 Na czym właściwie polega plan?  spytałem. Nikt mi nigdy nic nie mówi.
 Po prostu przyszpilimy ich tak, żeby nie mogli się wydostać, a potem Schwytani się na nich rzucą.
Chrząknąłem. Proste i niewymyślne. Spodziewałem się jednak, że sprawa okaże się bardziej skomplikowana. Stworzenia kryjące się wewnątrz będą walczyć. Podejrzewam, że Dominator leżał bezsennie, planując kontruderzenie.
To z pewnością piekło zostać pochowanym żywcem, będąc niezdolnym do niczego poza życzeniami i nadzieją skierowanymi do sług znajdujących się daleko poza zasięgiem bezpośredniej kontroli. Podobna bezsilność zniszczyłaby mnie w ciągu paru godzin.
Powiedziałem Porucznikowi o ucieczce Szopy. Nie poruszyło go to. Nie znaczył on dla niego wiele. Porucznik nie wiedział nic o Kruku i Pupilce. Dla niego Kruk był dezerterem, a Pupilka jego markietanką. Nic nadzwyczajnego. Poinformowałem go o Szopie po to, by wspomniał o tym Kapitanowi, który mógł zapragnąć podjąć kroki bardziej energiczne niż to, co doradziłem Elmowi.
Zostałem przez chwilę z Porucznikiem. On obserwował brygady, a ja szereg wozów sunących pod górę. Tym razem powinna nadjeżdżać kolacja.
 Mam już po dziurki w nosie zimnych posiłków  mruknąłem.
 Wiesz, co ci powiem, Konował. Powinieneś się ożenić i ustat-kować.
 Jasne  odparłem z sarkazmem większym niż faktycznie odczuwany.  Zaraz po tobie.
 Nie, naprawdę. To mogłoby być odpowiednie miejsce. Otworzyłbyś praktykę. Świadczyłbyś usługi bogaczom. Na przykład rodzinie tego księcia. Potem, kiedy przybędzie tu twoja dziewczyna, oświadczysz się i załatwione.
Lodowate sztylety wbiły mi się w dusze i wykonały pełny obrót.
 Dziewczyna?  wycharczałem. Uśmiechnął się.
 Jasne. Nikt ci nie mówił? Przybywa na główne przedstawienie. Pokieruje nim osobiście. To będzie twoja wielka szansa.
Moja wielka szansa. Ale na co?
Mówił, rzecz jasna, o Pani. Choć upłynęło już wiele lat, nadal się ze mnie nabijali z powodu pewnych romantycznych opowiadań, jakie napisałem, zanim naprawdę spotkałem Panią. Dokuczają każdemu, kiedy tylko wiedzą, jak można go wnerwić. To wszystko stanowi część gry. Na tym polega braterstwo.
Założę się, że ten sukinsyn aż się gotował, odkąd usłyszał tę wiadomość, czekając na okazję, by mnie nią zaskoczyć.
Pani. Przybywa do Jałowca.
Zastanowiłem się, czy by naprawdę nie zdezerterować, dopóki jest jeszcze jeden czy drugi statek, który mógłby mnie zabrać.

36. JAŁOWIEC: FAJERWERKI

Zamek uśpił naszą czujność. Pozwolił nam sądzić, że uda się nam zatrzasnąć drzwi bez pisku. Przez dwa dni brygady robotników ryły północną grań, wykopywały porządny, głęboki okop, ustawiały znaczne fragmenty niezbędnej palisady i wykuwały sympatyczny początek podkopu. Potem zamek okazał nam swoje niezadowolenie.
Było to nieco chaotyczne i diabelnie niejasne. Po fakcie wydaje się, że z początku miało być czymś innym, niż stało się potem.
Noc była bezksiężycowa, ale brygady pracowały przy blasku ognisk, pochodni i latarni. Porucznik kazał wznosić co sto stóp  w miejscach, gdzie ukończono już okop i palisadę  drewniane wieże, a w ich pobliżu małe balisty, które miano umieścić na ich szczytach. Strata czasu, pomyślałem. Jaką wartość mają zwykłe środki oblężnicze przeciw sługom Dominatora? Jednakże to Porucznik był naszym specjalistą od oblężeń i miał zamiar zrobić wszystko jak należy, zgodnie z zasadami. Nawet gdyby balist miano nigdy nie użyć, musiały być pod ręką.
Członkowie Kompanii obdarzeni bystrym wzrokiem przebywali w wieżach bliskich ukończenia, starając się dostrzec, co dzieje się w zamku. Jeden z nich zauważył poruszenie przy bramie. Zamiast Podnieść wrzask, przekazał wiadomość na dół. Porucznik wszedł na górę i uznał, że ktoś wykradł się z zamku i prześliznął w kierunku Jednookiego. Kazał uderzyć w bębny, zadąć w trąby i wypuścić w powietrze ogniste strzały.
Alarm mnie obudził. Pognałem zobaczyć, co się dzieje. Przez chwilę nie było nic widać.
Na przeciwległym zboczu Jednooki i Trzęsionka chwycili za broń. Ich robotnicy wpadli w panikę. Wielu zginęło lub zostało okaleczonych podczas próby ucieczki przez porośnięte krzakami, skaliste, strome zbocze. Jedynie mniejszość miała na tyle rozumu, by zostać na miejscu.
Istoty z zamku chciały urządzić szybką wycieczkę, złapać trochę robotników Jednookiego, zaciągnąć ich do środka i dokończyć obrzędów niezbędnych do sprowadzenia Dominatora. Gdy je odkryto, ich strategia uległa zmianie. Ludzie na wieżach zawołali, że nadciągają następne. Porucznik polecił otworzyć ogień nękający. Rozkazał, by dwa małe trebusze miotały kule płonących chaszczy na teren w pobliżu bramy. Wysłał też ludzi po Goblina i Milczka. Doszedł do wniosku, że oni mogą łatwiej od niego zapewnić potrzebną iluminację.
Goblin był na dole, w Koturnie, nie mógł więc odpowiedzieć wcześniej niż za godzinę. Nie miałem pojęcia, gdzie może być Milczek. Nie widziałem go dotąd, choć przebywał w Jałowcu od tygodnia.
Porucznik kazał rozpalić ogniska sygnalizacyjne, które ostrzegą obserwatorów na murach Eternitu, że coś się dzieje.
Schwytany wiszący nad nami zniżył wreszcie lot, by przyjrzeć się sytuacji. Okazało się, że to Kulawiec. Jego pierwszą czynnością, było zabranie garści dzirytów, z którymi coś uczynił, a następnie cisnął je z góry na ziemię. Stały się one kolumnami bladozielonego światła wznoszącymi się między okopem a zamkiem.
Na przeciwległym zboczu Jednooki produkował własne oświetlenie w ten sposób, że tkał pajęczyny fioletu i rozwieszał je na wietrze. Szybko ujawniły one pół tuzina zbliżających się kształtów odzianych w czerń. Pofrunęły strzały i dziryty.
Kilka stworów padło, zanim zdążyły na to zareagować. Rozbłysło światło, które następnie przygasło do migotania otaczającego każdego z nich. Zaatakowały.
Na murach zamku pojawiły się kolejne kształty. Rzucały w dół jakieś przedmioty wielkości ludzkiej głowy, które posuwały się skokami w stronę miejsca, gdzie zaczynał się podkop. Jednooki uczynił coś, by zmienić ich kurs. Umknął mu tylko jeden, który pozostawił za sobą ślad z nieprzytomnych żołnierzy i robotników.
Stworzenia z zamku najwyraźniej uwzględniły w swych planach wszystko oprócz Jednookiego. Potrafiły zalać Kulawcowi sadła za skórę, w jego sprawie nie uczyniły jednak nic.
Otoczyły swych ludzi osłoną i kazał im podjąć walkę wręcz, gdy stwory się zbliżyły. Większość jego ludzi zginęła, wycięli jednak napastników w pień.
W tej chwili stworzenia z zamku zorganizowały już wycieczkę na okop i palisadę. Kierowały się dokładnie w miejsce, gdzie stałem, obserwując wydarzenia. Przypominam sobie, że byłem bardziej zaskoczony niż przerażony.
Ile ich było? Z opowieści Szopy można było wnosić, że zamek był praktycznie niezamieszkany. Jednakże dobre dwadzieścia pięć stworów atakujących przy wsparciu czarów sprawiło, że okop i palisada praktycznie nie miały znaczenia.
Wyszły przez bramę. Sponad muru wychynęło coś ogromnego, co przypominało pęcherz. Uderzyło w ziemię, odbiło się dwukrotnie, po czym runęło na okop i palisadę, miażdżąc jedno i wypełniając drugie. Wycieczka pognała ku utworzonemu w ten sposób przejściu. Te stwory potrafiły biegać.
Kulawiec opadł gwałtownie z nocy z głośnym gwizdem. W miarę, jak zniżał lot, lśnił coraz bardziej. Ten blask opadł z niego płatkami wielkości nasion klonu, które unosiły się za nim w powietrzu, spadały, kręcąc się i wirując, ku ziemi i wżerały się we wszystko, czego dotknęły. Czterech czy pięciu napastników runęło na ziemię.
Porucznik zorganizował pośpieszny kontratak, wykończył kilka rannych stworów, po czym musiał się wycofać. Niektóre z istot ciągnęły powalonych żołnierzy w stronę zamku. Inne wciąż nadchodziły.
Nie mając w sobie ani cząsteczki z bohatera, wziąłem nogi za pas i pobiegłem w poprzek zbocza. Okazało się to mądrym posunięciem.
Powietrze zatrzeszczało, zaiskrzyło i otworzyło się jak okno. Coś przelało się skądinąd. Stok oziębił się tak szybko i tak gwałtownie, że samo powietrze zamieniło się w lód, to zaś, które mnie otaczało, popędziło ku zaatakowanemu obszarowi i również zamarzło. Chłód ogarnął większość stworzeń z zamku, otaczając je zmarzliną. W jedno z nich przypadkowo uderzył dziryt. Roztrzaskało się. zmieniło w pył i drobne fragmenty. Ludzie zaczęli rzucać w pozostałe wszelkimi dostępnymi pociskami, niszcząc je.
Drzwi zamknęły się po zaledwie kilku sekundach. Przenikliwe zimno rozproszyło się we względnym cieple otaczającego świata. W górę buchnęły mgły, które przesłoniły na kilka minut okolicę. Gdy się rozproszyły, po stworzeniach nie zostało ani śladu.
Tymczasem jednak trzy nietknięte istoty pognały drogą w dół w stronę Jałowca. Elmo wraz z całym plutonem popędził wściekle za nimi. Nad nami, Kulawiec osiągnął maksymalną wysokość i zaczął zniżać lot, by uderzyć na fortecę. Kolejna banda stworzeń wypadła na zewnątrz.
Złapały ciała, które były pod ręką, i pognały z powrotem do środka. Kulawiec pokierował lotem tak, by w nie uderzyć. Połowa istot padła na ziemię. Pozostałe wciągnęły do środka przynajmniej tuzin zabitych.
Z Eternitu nadleciała z gwizdem para tych latających kul. Grzmotnęły w mur zamku, wyrzucając w górę ścianę kolorów. W ślad za Kulawcem w dół opadł kolejny dywan. Spuścił on na dół coś, co wpadło do zamku. Błysnęło światło tak jasne, że oślepiło ludzi w promieniu wielu mil. Byłem w tej chwili odwrócony, lecz mimo to minęło piętnaście sekund, zanim odzyskałem wzrok na tyle, by dostrzec płonącą fortecę.
Nie był to migotliwy ogień, jaki widzieliśmy przedtem. Wyglądał raczej na pożogę pochłaniającą samą substancję zamku. Ze środka dobiegły niezwykłe wrzaski, od których ciarki przeszły mi po plecach. Nie były to okrzyki bólu, lecz wściekłości. Na blankach pojawiły się stworzenia, które gasiły płomienie, młócąc czymś, co wyglądało jak kot o dziewięciu ogonach. Wszędzie tam, gdzie gorzał ogień, w fortecy widoczne były wyraźne ubytki.
Ponad doliną przelatywał z wyciem nieustający strumień bliźniaczych kul. Nie widziałem, by przynosiły jakiś pożytek, jestem jednak pewien, że był w tym jakiś cel.
Trzeci dywan obniżył lot, podczas gdy Kulawiec i ten drugi wzbijali się w górę. Nowy dywan rozsiewał za sobą obłok pyłu. Wszędzie, gdzie ów opadł, wywierał efekt podobny do działania nasion klonu Kulawca, lecz bardziej powszechny. Odsłonięte stworzenia wrzasnęły z bólu. Kilka z nich chyba się stopiło. Pozostałe opuściły mury.
Przez dłuższy czas wypadki toczyły się w podobny sposób. Wyglądało na to, że czarny zamek przegrywa walkę. Niemniej jednak udało się im wciągnąć te ciała do środka. Podejrzewałem, że to oznacza kłopoty.
W którymś momencie, podczas tego całego zamieszania, Asie udało się zbiec. Nie zdawałem sobie z tego sprawy, podobnie jak nikt inny. Dopiero w kilka godzin później Lichwiarz zauważył, jak wchodził do Żelaznej Lilii. Jednakże dzieliła ich spora odległość, a mimo niesprzyjającej pory dnia w Lilii był wielki ruch. Każdy, kto tylko mógł, przyszedł tam napić się i poobserwować furię na północnej grani. Lichwiarz zgubił go w tłumie. Sądzę, że Asa porozmawiał ze szwagierką Szopy i dowiedział się od niej, że ów również uciekł. Zabrakło nam czasu, by ją przesłuchać.
Tymczasem Porucznik opanowywał sytuację. Usunął zabitych z wyrwy w obwałowaniu. Przesunął balisty na pozycje, z których mogły ostrzeliwać ewentualne następne wycieczki. Kazał wykopać wilcze doły. Wysłał na drugą stronę zamku robotników, aby zastąpić tych, których utracił Jednooki.
Schwytani nie przestawali nękać fortecy, choć już bez takiego pośpiechu. Swe najgroźniejsze pociski wykorzystali już wcześniej.
Od czasu do czasu z Eternitu nadlatywała z wyciem para kul. później dowiedziałem się, że ciskał je Milczek, który nauczył się tego od Schwytanych.
Wydawało się, że najgorsze za nami. Zamknęliśmy przeciwnika w zamku, nie licząc trzech uciekinierów, których ścigał Elmo. Kulawiec odłączył się od formacji, by wziąć udział w pościgu, Szept wróciła do Eternitu, by uzupełnić zapas paskudnych drobiazgów, zaś Piórko patrolowała przestrzeń ponad zamkiem, zniżając od czasu do czasu lot, gdy jego mieszkańcy wychodzili na zewnątrz, by stoczyć bój z resztką niszczących płomieni. Zapanował względny spokój.
Nikt jednak nie odpoczywał. Do środka zaciągnięto ciała. Wszyscy się zastanawialiśmy, czy zebrano ich wystarczająco wiele, by sprowadzić Dominatora.
W zamku jednak zaplanowano coś innego.
Grupa stworzeń pojawiła się na murach i ustawiła tam urządzenie skierowane w dół zbocza. Piórko zanurkowała.
Bam! Otoczył ją kipiący dym, rozświetlony od wewnątrz. Wyszła z niego chwiejnym lotem. Bam! l znowu bam! I jeszcze trzy razy. Po ostatnim nie mogła już utrzymać się w powietrzu. Ogarnęły ją płomienie. Jak kometa zatoczyła łuk prowadzący w górę, oddalający się od zamku i opadający w dół, do miasta. W miejscu, w które uderzyła, doszło do potężnej eksplozji. Po chwili w dzielnicy portowej rozszalały się gwałtowne płomienie. Ogień szybko ogarniał ciasno zabudowane tereny.
Szept opuściła Eternit i po paru minutach zaatakowała zamek straszliwym pyłem, który topił, oraz ogniem, który palił samą substancję fortecy. W jej locie była zawziętość zdradzająca gniew z powodu upadku Piórko.
Kulawiec tymczasem przerwał polowanie na uciekinierów, by pomóc w walce z ogniem w Koturnie. Z jego wsparciem opanowano go w ciągu kilku godzin. Bez niego mogłaby spłonąć cała dzielnica.
Elmo dorwał dwóch z uciekinierów. Trzeci przepadł jak kamień w wodę. Gdy wznowiono polowanie przy pomocy Schwytanych, nie można było znaleźć żadnego śladu.
Szept nie przerywała ataku, dopóki nie zabrakło jej amunicji, co nastąpiło dobrze po wschodzie słońca. Forteca przypominała raczej wielką bryłę szlaki niż zamek, lecz Schwytana nie zdołała wziąć nad nią góry. Gdy Jednooki przyszedł w poszukiwaniu dodatkowych narzędzi, powiedział mi, że wewnątrz panuje intensywny ruch.

37. JAŁOWIEC: CISZA

Zdrzemnąłem się dwie godziny. Porucznik pozwolił na to samo najpierw jednej połowie żołnierzy i robotników, a potem drugiej. Kiedy się obudziłem, nie zauważyłem wielu zmian, poza tym, że Kapitan przysłał Kieszonki, by ten rozwinął szpital polowy. Kieszonki przebywał wcześniej w Koturnie, gdzie starał się pozyskać przyjaciół, udzielając darmowej opieki medycznej. Zajrzałem do środka, stwierdziłem, że pacjentów jest garstka, a sytuacja pod kontrolą, udałem się więc sprawdzić prace oblężnicze.
Porucznik naprawił wyrwę w palisadzie i okopie. Przedłużył jedno i drugie z zamiarem otoczenia nimi całego zamku, mimo trudności, na jakie natrafiano na przeciwległym zboczu. Budowano też nowe, cięższe machiny.
Nie zadowalało go liczenie na to, że Schwytani zburzą stopniowo zamek. Nie dowierzał, że zrobią to, co konieczne.
W jakimś momencie, podczas mojego krótkiego snu, na górę dotarły oddziały więźniów Cukierka. Jednakże Porucznik nie pozwolił cywilom odejść. Skierował ich do gromadzenia ziemi, podczas gdy sam poszukiwał miejsca na budowę rampy.
 Powinieneś się trochę przespać  zasugerowałem.
 Trzeba zaganiać trzodę  odparł. Miał swoją wizję. Jego talent był nie wykorzystany od lat. Pragnął tego. Podejrzewam, że obecność Schwytanych go irytowała, mimo straszliwej natury czarnego zamku.
 Ty tu jesteś szefem  powiedziałem  ale nie będzie z ciebie dużo pożytku, jeśli przeprowadzą kontratak, a ty będziesz zbyt zmęczony, by myśleć jasno.
Porozumiewaliśmy się na płaszczyźnie leżącej poza słowami. Zmęczenie rozbiło nas na kawałki. Ani nasze myśli, ani czyny, ani słowa nie biegły w sposób logiczny i linearny. Skinął krótko głową i powiedział:
 Masz rację.  Po czym dokonał oględzin zbocza.  Chyba wszystko gra. Zejdę do szpitala. Wyślij kogoś po mnie, jeśli coś się będzie działo.
Namiot szpitalny był najbliższym miejscem, na które nie padały promienie słońca. Dzień był jasny, pogodny i słoneczny. Zanosiło się na to, że będzie ciepło, jak na tę porę roku. Cieszyłem się z tego. Zmęczyło mnie już dygotanie z zimna.
Miał rację mówiąc, że wszystko szło gładko. Z reguły tak jest, kiedy ludzie wiedzą, co trzeba robić.
Z punktu widzenia Kulawca, który ponownie odbywał patrol powietrzny, zbocze musiało wyglądać jak rozwalone mrowisko. Sześciuset żołnierzy Kompanii nadzorowało wysiłki dziesięciokrotnie
większej liczby ludzi z miasta. Ruch na drodze wiodącej na wzgórze był tak wielki, że ulegała ona zniszczeniu. Zauważyłem, że mimo nocnego zamieszania i braku snu ludzie są w znakomitym nastroju.
Spędzili tyle czasu w drodze, nie robiąc nic poza marszem, że nagromadził się w nich wielki zapas gwałtownej energii, która teraz wypływała na zewnątrz. Pracowali z ochotą, którą zarażali tubylców. Ci ostatni wyglądali na zadowolonych z faktu, że uczestniczą w zadaniu wymagającym połączonych wysiłków tysięcy ludzi. Niektórzy z bardziej skłonnych do myślenia wspominali, że w Jałowcu od pokoleń nie podjęto żadnego większego publicznego projektu. Jeden zasugerował nawet, że dlatego właśnie miasto podupadło. Wierzył, że Czarna Kompania i jej atak na zamek staną się świetnym lekarstwem dla obumierającego życia politycznego.
Nie była to jednak opinia podzielana przez większość. Zwłaszcza więźniowie Cukierka mieli za złe fakt, że użyto ich jako źródło siły roboczej. Reprezentowali oni poważne źródło potencjalnych kłopotów.
Mówiono mi już, że zawsze spoglądam w czarne podbrzusze dnia jutrzejszego. Być może. W ten sposób jest się mniej narażonym na rozczarowania.
Zamieszanie, którego oczekiwałem, nie zmaterializowało się jeszcze przez wiele dni. Stworzenia z zamku najwyraźniej zaszyły się w swej norze. Zwolniliśmy nieco tempo. Przestaliśmy pracować tak, jakby wszystko trzeba było zrobić, zanim nadejdzie jutro.
Porucznik dokończył obwałowania, obejmując nim również tylne zbocze. Ominął pętlą wykop Jednookiego. Następnie zrobił wyłom w palisadzie od przodu i rozpoczął budowę rampy. Nie używał wielu tarcz, gdyż zaprojektował ją w ten sposób, by sama stanowiła osłonę. Z naszego końca wznosiła się stromo, ze stopniami zbudowanymi z kamienia wywodzącymi się z rozebranych budynków. Brygady robocze na dole rozbierały teraz gmachy zniszczone przez pożar, który wybuchł po katastrofie Piórko. Mieliśmy więcej materiału, niż mogliśmy zużyć podczas oblężenia. Grupa Cukierka zachowywała najlepszy z myślą o nowych domach, które planowano wznieść na oczyszczonych terenach.
Rampa miała się wznosić aż do punktu, w którym stanie się o dwadzieścia stóp wyżej od zamku, a potem opaść ku jego murom. Praca szła szybciej, niż się spodziewałem. Podobnie było z projektem Jednookiego. Znalazł on kombinację czarów, pod wpływem której kamień stawał się tak miękki, że można go było łatwo wykopywać. Wkrótce dotarł do punktu znajdującego się pod zamkiem.
Wtedy natknął się na materiał przypominający obsydian i nie mógł posunąć się dalej. Ruszył więc na boki.
Pojawił się sam Kapitan. Zastanawiałem się już, co też porabia. Zapytałem go o to.
 Wynajduję zajęcia dla ludzi  odparł. Człapał bezładnie po okolicy. Jeśli nie uważaliśmy, zdarzało się nam odejść od zajęć, a wtedy odwracał się nagle, by dokonać inspekcji czegoś, co wydawało się nam nieistotne.  Ta cholerna Szept robi ze mnie wojskowego gubernatora.
 Hę?
 Co jest, Konował?
 Jestem kronikarzem, pamiętasz? Muszę to wszystko gdzieś zapisać.
Zmarszczył brwi. Rzucił gałą na baryłkę wody odstawioną dla zwierząt. Woda stanowiła problem. Trzeba było ciągnąć na górę całe jej mnóstwo, by uzupełnić tę niewielką ilość, którą udało nam się złapać podczas rzadkich ulew.
 Każe mi rządzić Jałowcem. Robić to, co należy do księcia i ojców miasta.  Kopnął kamień i nie powiedział nic więcej, dopóki nie przestał się on toczyć.  Chyba daję sobie z tym radę. Nie ma w mieście nikogo, kto nie miałby pracy. Nie dostają pieniędzy, a tylko utrzymanie, ale pracę mają. Ludzie nawet ustawiają się do mnie w kolejce z projektami, których realizacji pragną. Wszystko dlatego, że skłaniamy ludzi do pracy. Stróże doprowadzają mnie do szaleństwa. Nie mogę im powiedzieć, że wszystkie ich wysiłki mogą pójść na marne.
Dostrzegłem w tym dziwną nutę. Wzmocniła ona wrażenie, które już odczuwałem, mianowicie, że Kapitan był zrozpaczony tym, co się dzieje.
 A to dlaczego?  spytałem.
Rozejrzał się wokół. W zasięgu słuchu nie było żadnych tubylców.
 Tak się tylko domyślam, kapujesz. Nikt nie wyraził tego w słowach. Myślę sobie, że Pani ma zamiar obrabować Katakumby.
 Ludziom się to nie spodoba.
 Wiem o tym. Ty wiesz, ja wiem, nawet Szept i Kulawiec wiedzą. Ale to nie my wydajemy rozkazy. Mówią, że zaczyna jej brakować pieniędzy.
Przez wszystkie lata, jakie spędziliśmy w służbie u niej, nigdy nie spóźniła się z wypłatą. Pani grała uczciwie. Żołnierze, czy to regularni, czy najemnicy, dostawali pieniądze, choć podejrzewam, że niektóre jednostki mogły znieść kilka opóźnień. Jest niemal tradycją, że dowódcy od czasu do czasu kantują swych żołnierzy.
Większość z nas zresztą nie dbała zbytnio o pieniądze. Z reguły mieliśmy tanie i niewyszukane upodobania. Podejrzewam jednak, że nastawienie mogłoby się zmienić, gdyby forsy zabrakło.
 Zbyt wielu ludzi pod bronią na zbyt wielu granicach  ciągnął Kapitan.  Zbyt wielka ekspansja, zbyt szybko i przez zbyt długi czas.
Imperium nie może wytrzymać tego obciążenia. Akcja w Kraju Kurhanów wyczerpała jej rezerwy. A przecież ona wciąż trwa. Jeśli Pani załatwi Dominatora, możemy spodziewać się zmian.
 Może zrobiliśmy błąd, hę?
 Całą masę błędów. O którym mówisz?
 O podróży na północ, przez Morze Udręk.
 Tak. Wiem o tym od lat.
 I?
 I nie możemy się uwolnić. Jeszcze nie. Może któregoś dnia, kiedy rozkazy zawiodą nas z powrotem do miast-klejnotów albo gdziekolwiek, gdzie moglibyśmy opuścić imperium nie opuszczając cywilizowanych stron.  W jego głosie brzmiała niemal bezbrzeżna tęsknota.  Im dłużej przebywam na północy, tym mniej chcę zakończyć tu swoje dni, Konował. Zapisz to w swoich kronikach.
Skłoniłem go do mówienia. To wyjątkowy wypadek. Ja sam pochrząkiwałem tylko, w nadziei, że nadal będzie wypełniał ciszę. Tak też robił.
 Walczymy za sprawę ciemności, Konował. Wiem, że tak naprawdę to żadna różnica. Logicznie biorąc. Jesteśmy Czarną Kompanią. Nie jesteśmy dobrzy ani źli. Jesteśmy po prostu żołnierzami z mieczami na sprzedaż. Mam jednak dość tego, że nasz wysiłek jest ciągle obracany ku niegodziwym celom. Jeśli dojdzie do tego rabunku, mogę się usunąć. Kruk wpadł na dobry pomysł, wtedy w Uroku. Zmył się w diabły.
Poddałem wtedy myśl, którą skrywałem od lat i której nigdy nie traktowałem poważnie, wiedząc, że to donkiszoteria.
 To nic nie wnosi, Kapitanie. Mamy jeszcze opcję przejścia na drugą stronę.
 Hę?  Wrócił z jakiegoś odległego miejsca, pod którego władzą się znajdował, i przyjrzał mi się naprawdę.  Nie bądź głupi, Konował. To idiotyzm. Pani zmiażdży każdego, kto tego spróbuje.  Wbił piętę w ziemię.  Jak robaka.
 Aha!  To faktycznie był głupi pomysł, pod wieloma względami, z których nie najmniej ważny był fakt, że druga strona nie mogła sobie na nas pozwolić. Nie mogłem zresztą sobie wyobrazić nas w roli buntowników. Większość z nich to idioci, durnie lub typki z ambicjami, pragnące urwać dla siebie ochłap tego, co ma Pani. Pupilka stanowiła uderzający wyjątek, była ona jednak raczej symbolem niż rzeczywistością. I to tajemnym symbolem.
 Minęło osiem lat, odkąd kometa pojawiła się na niebie  powiedział Kapitan.  Znasz legendy. Pani nie upadnie, dopóki nie pojawi się wielka kometa. Chcesz podjąć próbę przeżycia dwudziestu dziewięciu lat ucieczki przed Schwytanymi? Nie, Konował. Nawet gdyby nasze serca były po stronie Białej Róży, nie moglibyśmy dokonać takiego wyboru. To samobójstwo. Jedyny sposób to opuścić imperium.
 Będzie nas ścigać.
 Dlaczego? Czemu nie miałaby się zadowolić tym, co daliśmy jej przez te dziesięć lat? Nie stanowimy dla niej żadnego zagrożenia.
Stanowiliśmy. Bardzo poważne, choćby tylko z tego powodu, że wiedzieliśmy o istnieniu nowego wcielenia Białej Róży. Byłem też pewien, że  gdy tylko opuścimy imperium  albo Milczek, albo ja wszystko wygadamy.
Rzecz jasna, Pani nie miała pojęcia, że o tym wierny.
 Ta gadka to żywy przykład daremności  stwierdził Kapitan.  Wolałbym o tym nie rozmawiać.
 Jak sobie życzysz. Powiedz nam, co mamy robić tutaj.
 Dziś w nocy przybędzie Pani. Szept mówi, że przystąpimy do ataku, gdy tylko wróżby będą pomyślne. Spojrzałem na czarny zamek.
 Nie  powiedział.  To nie będzie łatwe. Może nawet okazać się niemożliwe, mimo pomocy Pani.
 Jeśli zapyta o mnie, powiedz jej, że nie żyję, albo coś. To wywołało uśmiech.
 Ależ Konował, to twoja...
 Kruk  warknąłem.  Wiem o nim rzeczy, które mogą nas wszystkich kosztować życie. Tak samo Milczek. Pozbądź się go z Eternitu, zanim ona się tam znajdzie. Żaden z nas nie może stanąć przed Okiem.
 Jeśli tak, to ja też nie. Ponieważ wiem, że wy coś wiecie. Będziemy musieli podjąć to ryzyko, Konował.
 Dobra. Tylko jej niczego nie podpowiadaj.
 Myślę, że dawno o tobie zapomniała, Konował. Jesteś tylko jednym z żołnierzy.

38. JAŁOWIEC: BURZA

Pani o mnie nie zapomniała. W najmniejszym stopniu. W chwilę po
północy ponury Elmo zerwał mnie z łóżka.
 Przyleciała Szept. Wzywa cię, Konował.
Hę?
Nie zrobiłem nic, co mogłoby wywołać jej gniew. Już od tygodni.
 Wzywają cię do Eternitu. Ona cię wzywa. Szept przyleciała cię zabrać.
Widzieliście kiedyś, żeby dorosły mężczyzna zemdlał? Ja nie zemdlałem. Ale niewiele mi brakowało. Możliwe też, że niewiele mi brakowało, bym dostał wylewu. Ciśnienie musiało mi podskoczyć pod niebiosa. Przez dwie minuty miałem zawroty głowy i nie byłem w stanie myśleć. Serce mi waliło. Wnętrzności bolały mnie ze strachu. Byłem pewien, że zaciągnie mnie na rozmówkę z Okiem, które widzi każdy sekret ukryty w ludzkim umyśle. Nie mogłem jednak nic zrobić, by uniknąć spotkania z nią. Było już za późno na ucieczkę. Żałowałem, że nie jestem z Lichwiarzem na pokładzie statku płynącego do Łąkowa.
Podszedłem do dywanu Szept jak człowiek idący na szubienicę. Usiadłem za nią i zatopiłem się w myślach, podczas gdy wzbiliśmy się w górę i pognaliśmy przez zimną noc do Eternitu.
Gdy przelatywaliśmy nad portem, Szept zawołała do mnie:
 Musiałeś wywrzeć wtedy na niej wielkie wrażenie, lekarzu. Byłeś pierwszą osobą, o którą zapytała po dotarciu tutaj. Znalazłem na tyle przytomności umysłu, by zapytać:
 Dlaczego?
 Podejrzewam, że chce, by zapisano jej historię, tak samo, jak podczas bitwy pod Urokiem.
Uniosłem, zaskoczony, głowę z dłoni. Skąd o tym wiedziała? Zawsze sobie wyobrażałem, że Schwytani i Pani są pomiędzy sobą skryci.
To, co powiedziała, było prawdą. Podczas bitwy pod Urokiem Pani ciągała mnie wszędzie za sobą, po to, by wydarzenia dnia zostały zapisane tak, jak się odbyły. Nie domagała się specjalnego traktowania. W gruncie rzeczy żądała, bym zapisywał wszystko tak, jak to widzę. Był w tym najbledszy ślad sugestii, że spodziewa się, iż któregoś dnia ją obalą i  gdy już do tego dojdzie  historycy potraktują ją bezlitośnie. Pragnęła, by istniała bezstronna relacja. To była jedna z ciekawszych anomalii, jakie u niej dostrzegłem. Nie dbała o to, co ludzie o niej myślą, przerażała ją jednak myśl, że zapisy zostaną sfałszowane, by służyć czyimś celom.
Płynęła z tego maleńka iskierka nadziei. Może rzeczywiście chciała, bym prowadził zapiski. Może uda mi się z tego wykaraskać, jeśli będę na tyle obrotny, by uniknąć Oka.
Kapitan czekał na nas, gdy wylądowaliśmy na północnym murze Eternitu. Rzut oka na dywany powiedział mi, że wszyscy Schwytani są na miejscu. Nawet Podróż, o którym sądziłem, że zostanie w Kraju Kurhanów. Podróż miał jednak powody, by szukać zemsty. Piórko była jego żoną.
Drugie spojrzenie powiedziało mi, że Kapitan przepraszał mnie w milczeniu za tę sytuację, że były jakieś rzeczy, które chciał mi powiedzieć, ale nie mógł się na to odważyć. Wzruszyłem lekko ramionami w nadziei, że później znajdziemy chwilę dla siebie. Nie znaleźliśmy. Szept zaprowadziła mnie prosto z murów przed oblicze Pani.
Ta nie zmieniła się ani na jotę od chwili, gdy ją ostatnio widziałem. My wszyscy postarzeliśmy się okropnie, lecz ona wiecznie pozostawała wspaniałą, promienną dwudziestolatką o oszałamiająco czarnych włosach i oczach, w które mężczyzna mógłby wpaść i zginąć. Jak zawsze stanowiła taki punkt ogniskowy uroku, że nie sposób było opisać jej wyglądu. Szczegółowy opis byłby zresztą bezcelowy, ponieważ to, co widziałem, nie było prawdziwą Panią. Pani, która tak wyglądała, nie istniała już od czterech stuleci, albo też nie istniała nigdy.
Wstała na powitanie i podeszła do mnie z wyciągniętą ręką. Nie mogłem oderwać oczu. Nagrodziła mnie lekko drwiącym uśmiechem, który pamiętałem tak dobrze, jakbyśmy mieli jakąś wspólną tajemnicę. Dotknąłem lekko jej dłoni i ku swemu zaskoczeniu poczułem, że jest ona ciepła. Z dala od niej, gdy przebywała w moim umyśle jedynie jako odległy obiekt lęku, mogłem ją sobie wyobrazić tylko jako zimną, martwą i śmiercionośną. Jako coś w rodzaju niosącego śmierć zombi niż żywą, oddychającą osobę, którą może nawet można było zranić.
Uśmiechnęła się po raz drugi i poprosiła mnie, bym usiadł. Zrobiłem to, choć czułem się groteskowo nie na miejscu w towarzystwie wszystkich najbardziej złych osób na świecie, oprócz jednej. Zresztą Dominator był tu obecny duchem. Rzucał na nas swój zimny cień.
Szybko stało się oczywiste, że nie mam brać w spotkaniu czynnego udziału. W imieniu Kompanii przemawiali Kapitan i Porucznik. Byli tu też książę i stróż Hargadon, lecz ich wkład był niewiele większy od mojego. Schwytani prowadzili dyskusję, zadając pytania Kapitanowi i Porucznikowi. Do mnie zwrócono się tylko raz, a i wtedy zrobił to Kapitan, który zapytał mnie, czy jestem przygotowany do zadbania o rannych.
Jeśli chodzi o mnie, spotkanie miało tylko jeden cel. Atak wyznaczono na świt następnego dnia. Miał on trwać tak długo, aż czarny zamek zostanie zniszczony bądź też utracimy wszelką zdolność ataku.
 To miejsce stanowi dziurę w dnie statku, jakim jest imperium  powiedziała Pani.  Trzeba ją zatkać, albo wszyscy zatoniemy.
Nie uwzględniła żadnych protestów wyrażanych przez księcia i Hargadona. Obaj żałowali teraz, że poprosili ją o pomoc. Książę stał się bezsilny we własnych włościach, a Hargadon był w niewiele lepszej sytuacji. Stróż podejrzewał, że w ogóle utraci zajęcie, gdy tylko zniknie groźba, jaką stanowił czarny zamek. Mało kto z członków Kompanii i żaden ze Schwytanych nie zadawał sobie trudu, by ukryć swą pogardę dla dziwacznej religii Jałowca. Spędziwszy wiele czasu wśród jego mieszkańców mogłem powiedzieć, że traktowali ją oni tylko z taką powagą, do jakiej zmuszali ich inkwizytorzy, stróże i garstka fanatyków.
Miałem jednak nadzieję, że  jeśli Pani zamierza wprowadzić zmiany  zabierze się do tego powoli. Na tyle powoli, że, kiedy zacznie, Kompania wyruszy już w jakieś inne miejsce. Igranie z czyjąś religią to jak igranie z ogniem. Nawet gdy chodzi o ludzi, których w zasadzie guzik to obchodzi. Religia to coś, co wbijają ludziom do łba wcześnie, i co nigdy całkiem stamtąd nie wychodzi. Ponadto dostarcza ona motywacji, która daleko wykracza poza granice rozumu.
Ranek następnego dnia. Wojna totalna. Generalna akcja celem unicestwienia czarnego zamku. Wszystkie zasoby Pani, Schwytanych, Kompanii i Jałowca miały być skierowane na ten cel przez czas tak długi, jak będzie to konieczne.
Ranek następnego dnia. Sprawy jednak ułożyły się inaczej. Nikt nie powiedział Dominatorowi, że ma zaczekać.
On pierwszy przystąpił do uderzenia, na sześć godzin przed chwilą wyznaczoną na atak, gdy większość żołnierzy i wszyscy cywilni robotnicy spali. Gdy jedynym Schwytanym odbywającym patrol był Podróż, najsłabszy ze sługusów Pani.
Zaczęło się, gdy jeden z tych pęcherzopodobnych przedmiotów przeskoczył ponad murem i wypełnił lukę w nie ukończonej rampie Porucznika. Przynajmniej setka stworzeń wypadła z zamku i przeszła po nasypie.
Podróż czuwał. Wyczuł, iż w zamku dzieje się coś dziwnego, i miał oczy otwarte. Zniżył szybko lot i zasypał napastników pyłem, który topił.
Bam! Bam-bam-bam! Zamek zaatakował go w taki sam sposób jak jego niegdysiejszą żonę. Podróż wykonał manewr ogonem dywanu, unikając najgorszego, objęła go jednak krawędź każdego z wyładowań. Poleciał, tląc się, w dół. Jego dywan uległ zniszczeniu.
Ten hałas obudził mnie. Obudził cały obóz, gdyż zaczął się w tej samej chwili, co alarm, i zagłuszył go kompletnie.
Wypadłem ze szpitala i ujrzałem, jak stworzenia z zamku gnają w dół po stopniach rampy Porucznika. Podróż zatrzymał nie więcej niż garstkę. Otaczała je ta ochronna łuna, którą Jednooki już raz napotkał. Rozwinęły szyk i pognały sprintem w gradzie pocisków wystrzelonych przez ludzi, którzy pełnili służbę. Padło ich jeszcze kilka, lecz niezbyt wiele. Zaczęły gasić światła, jak sądzę dlatego, że ich oczy były lepiej przystosowane do ciemności niż nasze.
Wszędzie widać było biegnących ludzi, wciągających ubrania w chwili, gdy gnali w stronę nieprzyjaciela lub w przeciwną. Robotnicy wpadli w panikę i w znacznym stopniu przeszkodzili w kontrakcji Kompanii. Wielu zabili nasi ludzie, wkurzeni tym, że wchodzili im w drogę.
Porucznik popędził przez ten chaos, wywrzaskując rozkazy. Najpierw obsadził baterie ciężkiej broni i nastawił je na stopnie. Wysłał wszędzie gońców z rozkazami, by każda balista, katapulta, mangonel i trebusz przemieściły się na pozycję, z której mogły ostrzeliwać rampę. Dziwiłem się temu jedynie do chwili, gdy pierwsze stworzenie z zamku pognało do domu z ciałem pod każdą z pach. Uderzyła w nie nawałnica pocisków, która rozdarła ciała na strzępy, zgniotła stwora na miazgę i niemal go pochowała..
Porucznik rozkazał, by trebusze miotały zbiorniki z olejem, które rozbijały się na schodach i stawały w płomieniach, gdy ciskano za nimi ogniste kule. Lał się nieprzerwany deszcz oleju i ognia. Stworzenia z zamku nie potrafiły przebiec przez płomienie.
Przestałem już sądzić, że Porucznik marnował czas na budowę bezużytecznych machin.
Ten facet znał się na swojej robocie. Był dobry. Jego przygotowania oraz szybka reakcja miały większą wartość niż wszystko, co zrobiła tej nocy Pani razem ze Schwytanymi. Utrzymywał strategiczną pozycję przez krytyczne minuty.
W chwili, gdy istoty z zamku zorientowały się, że je odcięto, rozpętała się szalona bitwa. Zaatakowały natychmiast, starając się dotrzeć do machin. Porucznik dał znak swym podoficerom i użył głównej części dostępnej siły żywej. Musiał to zrobić. Każde ze stworzeń było więcej warte niż dwóch żołnierzy, a ponadto pomagała im ich ochronna łuna.
Tu i ówdzie odważny obywatel Jałowca łapał za leżącą na ziemi broń i rzucał się w wir walki. Większość z nich zapłaciła najwyższą cenę, lecz ich poświęcenie pomogło nie dopuścić nieprzyjaciela do machin.
Dla wszystkich było oczywiste, że jeśli stworzenia przedostaną się z dużą liczbą ciał, nasza sprawa będzie przegrana. Wkrótce staniemy twarzą w twarz z ich panem we własnej osobie.
Z Eternitu zaczęły nadlatywać pary kul, które rozświetliły noc straszliwymi kolorami. Wtem w ciemności opadli Schwytani  Kulawiec i Szept. Oboje złożyli po jaju, z którego wykluł się ogień karmiący się substancją zamku. Kulawiec uniknął kilku ataków, zatoczył krąg i posadził dywan w pobliżu mojego szpitala, gdzie już w tej chwili mieliśmy natłok klientów. Musiałem wycofać się do środka i zająć robotą, by móc obserwować sytuację.
Kulawiec porzucił swego powietrznego wierzchowca i pomaszerował w górę zbocza z długim czarnym mieczem, który pobłyskiwał złowieszczo w świetle płonącej fortecy. Biła od niego łuna przypominająca tę, która chroniła stworzenia z zamku. Była ona jednak obdarzona znacznie większą mocą, co udowodnił, gdy przedostał się przez ciżbę i zaatakował je. Ich broń nie mogła go dosięgnąć, zaś jego miecz przecinał je, jakby były zrobione ze smalcu.
Do owej chwili stworzenia utłukły już przynajmniej pięciuset ludzi. Większość stanowili robotnicy, lecz również Kompania dostała straszliwe lanie, które nadal się ciągnęło, mimo że Kulawiec odwrócił kartę, gdyż mógł on toczyć bój tylko z jednym stworzeniem naraz. Nasi ludzie starali się powstrzymać nieprzyjaciela, dopóki Schwytany do nich nie dotrze.
Wróg zareagował próbą zasypania przeciwnika ciałami, co przyniosło pewien sukces. Piętnaście czy dwadzieścia stworów zwaliło się na Kulawca i przygniotło go samą swą masą. Porucznik przeniósł na chwilę w to miejsce ogień swych machin i tłukł w ów kłębiący się stos aż do chwili, gdy rozpierzchł się on i Kulawiec z powrotem stanął na nogi.
Gdy ich plan zawiódł, grupa stworzeń skupiła się i spróbowała przebić w kierunku zachodnim. Nie wiem, czy miały zamiar uciec z pola bitwy, czy też zawrócić i uderzyć na nas od tyłu. Tuzin, któremu udało się przedostać, nadział się na Szept i gęsty opad topiącego pyłu, który zabijał pół tuzina robotników na każde stworzenie z zamku, powstrzymał jednak szarżę. Ocalało jedynie pięć stworzeń.
Natychmiast napotkały one bramę wiodącą skądinąd, z której bił zimny oddech nieskończoności. Wszystkie zginęły.
Szept tymczasem walczyła o wysokość. Przypominająca werbel kaskada trzasków ścigała ją w górę. Była lepszą letniczką niż Podróż, nawet ona jednak nie zdołała uniknąć obrażeń. Opadła w dół, aż wreszcie osiągnęła grunt z tyłu za fortecą.
W zamku stworzenia pojawiły się na zewnątrz z kotami o dziewięciu ogonach, by ugasić pożary wzniecone przez Szept i Kulawca. Tak wiele substancji fortecy uległo zniszczeniu, że cała konstrukcja nabrała żałosnego wyglądu. Zniknęła mroczna, straszliwa gracja, którą miała w poprzednich tygodniach. Stała się ona jedną wielką, ciemną, szklistą bryłą. Wydawało się niemożliwe, by jakieś stworzenia wewnątrz mogły ocaleć, a jednak żyły one i kontynuowały walkę. Garstka z nich wyszła na zewnątrz po rampie i uczyniła coś, co wygryzło czarne kęsy z pożogi rozpalonej przez Porucznika. Wszystkie stworzenia na stoku pognały ku domowi. Żadne z nich nie zapomniało złapać choćby jednego ciała.
Lodowe drzwi otworzyły się ponownie. Ich oddech buchnął na stopnie. Ogień zgasł natychmiast. Zginęła dwudziestka stworzeń rozbitych na proszek przez pociski Porucznika.
Stwory wewnątrz obrały kurs, którego oczekiwałem z lękiem od chwili, gdy ujrzałem, jak rozbiła się Piórko. Skierowały na zbocze swój grzmiący czar.
Jeśli nie był on identyczny z tym, który ścigał owego dnia Porucznika, Elma, Jednookiego i mnie, to był to jego bliski kuzyn. Gdy skierowały go na stok, nie było widać wiele błysków czy dymu, pojawiły się jednak olbrzymie dziury, których dno często pokryte było krwawą miazgą.
Wszystko to wydarzyło się tak szybko i w sposób tak dramatyczny, że nikt właściwie nie miał czasu na myślenie. Nie wątpię, że nawet Kompania rzuciłaby się do ucieczki, gdyby wypadki toczyły się tak długo, że byłby czas na zastanowienie. W panującym zamieszaniu ludzie mieli jednak szansę jedynie na wypełnianie ról, do których przygotowywano ich od chwili, gdy dotarli do Jałowca. Nie opuszczali posterunków i  aż za często  ginęli.
Kulawiec pognał po zboczu jak chory na umyśle kurczak. Polował, gdacząc, na stworzenia, które nie zginęły na schodach. Było ich dwadzieścia. Większość otaczali rozgniewani żołnierze. Niektóre ze stworzeń zginęły z rąk swoich, gdyż te grupki stanowiły kuszące cele dla grzmiącego czaru.
Na wałach pojawiły się ekipy stworów montujących urządzenia przypominające to, które jak widzieliśmy  próbowały zastosować wcześniej. Tym razem nie było nad nami żadnych Schwytanych, którzy mogliby opaść w dół i dać im w kość.
Aż do chwili, gdy ten dureń Podróż, który wyglądał na zdrowo poturbowanego, przebiegł obok szpitala i ukradł dywan Kulawca.
Uważałem dotąd, że jeden Schwytany nie może używać wehikułu drugiego. Najwyraźniej jednak tak nie było, gdyż Podróż wzbił dywan w powietrze i ponownie zanurkował nad zamkiem, gdzie zrzucił pył i następne ogniste jajo. Zamek ponownie strącił go na ziemię i, pomimo tumultu, usłyszałem, jak Kulawiec wyje i przeklina go za to.
Widzieliście kiedyś, jak dziecko rysuje linię prostą? Nie jest ona zbyt prosta. Coś równie niepewnego jak dłoń dziecka nakreśliło chwiejną linię wiodącą z Eternitu do czarnego zamku. Zawisła ona na tle nocy jak niewiarygodny sznur na bieliznę, wijąca się lina o nieokreślonym kolorze, która mieniła się tęczowo. Od dotyku jej końcówki z obsydianowego materiału trysnęły iskry, jak przy spotkaniu krzemienia ze stalą, zwielokrotnionym dziesięć tysięcy razy. Powstały przy tym aktyniczny blask był zbyt jasny, by patrzeć na niego bezpośrednio. Cały stok skąpany był w szalonym, błękitnawym świetle.
Odłożyłem na bok instrumenty i wyszedłem na zewnątrz, by przyjrzeć się lepiej, gdyż w głębi duszy wiedziałem, że drugi koniec tego gryzmołu zakotwiczyła Pani, która po raz pierwszy wstąpiła w szranki. Była wielka, najpotężniejsza ze wszystkich, i jeśli zamek w ogóle można było unicestwić, to właśnie jej moc była w stanie tego dokonać.
Uwaga Porucznika musiała ulec odwróceniu. Przez kilka sekund jego ogień osłabł. Pół tuzina stworzeń z zamku wdrapało się na górę po stopniach. Każde z nich wciągnęło po dwa lub trzy ciała. Grupa ich ziomków wypadła na zewnątrz, na spotkanie Kulawca, który ścigał ich zawzięcie. Myślę, że zawlokły do środka z dwanaście ciał. W niektórych z nich mogła się jeszcze tlić iskierka życia.
Kawały murów odpadały od zamku w miejscu, którego dotykała linia Pani. Każdy z nich gorzał błyszczącą poświatą. Na tle czerni pojawiły się wąskie karmazynowe szczeliny, które rozprzestrzeniały się powoli. Stworzenia montujące urządzenia wycofały się. Zastąpiły je inne, które próbowały złagodzić skutki ataku Pani. Nie miały szczęścia. Kilka z nich strąciły pociski baterii Porucznika.
Kulawiec dotarł do podstawy schodów. Stanął na tle łuny bijącej z wciąż płonącego fragmentu zamku, z mieczem podniesionym wysoko. Olbrzymi kurdupel, jeśli wybaczycie mi tę sprzeczność. Jest maleńki, w tej chwili jednak wydawał się wielki.  Za mną!  ryknął i pognał po rampie.
Ku mojemu niewygasającemu zdumieniu ludzie podążyli za nim. Setki ludzi. Widziałem, jak Elmo i niedobitki jego kompanii popędzili po rampie i zniknęli. Nawet dziesiątki co odważniejszych obywateli postanowiły wziąć w tym udział.
Wypłynęła ostatnio część historii Marona Szopy, bez żadnych imion itp., za to z wielkim naciskiem położonym na to, jak wiele bogactwa zebrali on i Kruk. Niewątpliwie rozpowiedziano ją z myślą o chwili, gdy do zdobycia twierdzy potrzebny będzie wielki napływ żywej siły. W następnych minutach zew bogactwa poprowadził wielu ludzi z Koturnu w górę tych schodów.
W dole, po przeciwległej stronie zamku, Szept dotarła do obozu Jednookiego. Murzyn i jego ludzie stali, rzecz jasna z bronią u nogi, nie brali jednak dotąd w niczym udziału. Prace przy podkopie utknęły od chwili, gdy upewnił się, że nie ma sposobu, by obejść lub naruszyć substancję zamku.
Szept sprowadziła jedno z tych ognistych jaj i umieściła je pod obsydianem odsłoniętym przez podkop Jednookiego. Eksplodowała je i pozwoliła, by wgryzło się w podbrzusze fortecy.
Jak się później dowiedziałem, planowano to już od dawna. Szept musiała się popisać niezłym pilotażem, by posadzić swój dywan obok Jednookiego, celem wprowadzenia planu w życie.
Widząc, że ludzie wpadali do zamku, mury porzucono i Pani je kruszy, a także, że nikt nie gasi pożarów, uznałem, że wygraliśmy bitwę i że wszystko  oprócz krzyku  skończone. Wróciłem do szpitala i ponownie przystąpiłem do cięcia, szycia, nastawiania i zwykłego potrząsania głową nad ludźmi, dla których nie mogłem już nic zrobić. Żałowałem, że Jednooki znajduje się po drugiej stronie grani. Zawsze był moją prawą ręką i odczuwałem jego brak. Nie zaprzeczam, że Kieszonki sporo umie, nie ma jednak talentu Jednookiego. Często trafiał się nam człowiek, będący poza zasięgiem mojej pomocy, którego mogłaby uratować niewielka dawka magii.
Wrzask i wycie powiedziały mi, że Podróż wrócił cało po swym ostatnim upadku i po raz kolejny pognał do ataku na nieprzyjaciół. Niedaleko za nim pędziły te pododdziały Kompanii, które stacjonowały w Koturnie. Porucznik odnalazł Cukierka i nie dopuścił, by ruszył on w górę po nasypie. Zamiast tego obsadził on swymi ludźmi obwód i zaczął spędzać robotników, których można jeszcze było znaleźć blisko miejsca akcji. Zaczynał przywracać sytuację do normy.
Bom! broni z zamku nie cichło przez cały czas. Teraz jednak zaczęło słabnąć. Porucznik głośno przeklinał fakt, że zabrakło dywanów do zrzucania ognistych jaj.
Jeden był. Należący do Pani. Byłem też pewien, że zna ona sytuację. Nie opuściła jednak liny mieniącego się światła. Musiała uważać, że to jest ważniejsze.
W dole, w podkopie, ogień przeżarł się przez podstawę fortecy. Dziura powiększała się powoli. Jednooki mówi, że te płomienie wydzielają bardzo mało ciepła. Gdy Szept uznała chwilę za odpowiednią, poprowadziła jego ludzi do środka twierdzy.
Jednooki mówi, że naprawdę zastanawiał się, czy nie pójść za nią, miał jednak złe przeczucia. Obserwował, jak tłum wlewa się do środka, robotnicy i cała reszta, po czym przelazł na naszą stronę, by pomóc mi w szpitalu. Podczas pracy podzielił się ze mną najświeższymi wiadomościami.
W chwilę po jego przybyciu tylna ściana zamku zawaliła się. Cała ziemia zadudniła. Przeciągły huk spłynął w dół po tysiącu stóp stromego zbocza. Bardzo dramatyczne, ale skutek niewielki. Stworzeniom z zamku w niczym to nie zaszkodziło.
Od frontu również spadały na ziemię fragmenty muru, druzgotane przez nieustanny atak Pani.
Wciąż napływali członkowie Kompanii w towarzystwie wystraszonych ludzi księcia, a nawet grupy stróżów wyekwipowanych jak żołnierze. Porucznik wprowadził ich do swych szeregów. Nie pozwolił nikomu więcej wejść do zaniku.
Dostrzec w nim można było dziwne światła i ognie. Dobiegały stamtąd srogie wycia i hałasy oraz straszliwe, straszliwe wonie. Nie wiem, co zdarzyło się wewnątrz. Może nigdy się nie dowiem. Z tego, co mi wiadomo, prawie nikt stamtąd nie wrócił.
Rozległ się niezwykły, dobiegający z czeluści gardła, niemal niesłyszalny jęk. Zacząłem dygotać, zanim jeszcze dotarł do mej świadomości. Jego ton wznosił się z maksymalną powolnością, lecz głośność narastała znacznie szybciej. Wkrótce cała grań drżała pod jego wpływem. Dobiegał zewsząd jednocześnie. Po chwili zaczęło mi się wydawać, że ma on sens, jak niewiarygodnie spowolniona mowa. Mogłem w nim wykryć rytm, jakby słowa rozciągnięte na minuty.
Jedna myśl. Tylko jedna. Dominator. Przedostawał się.
Przez chwilę wydało mi się, że rozróżniam słowa: Ardath, ty suko". To jednak odeszło, przegnane przez strach.
W szpitalu pojawił się Goblin. Spojrzał na nas. Wydawało się, że poczuł ulgę, gdy znalazł tu Jednookiego. Nie powiedział nic, a ja nie miałem okazji go zapytać, co ostatnio porabiał. Wrócił w mrok, pomachawszy nam ręką na pożegnanie.
W kilka minut później zjawił się Milczek. Wyglądał ponuro. Milczek, mój wspólnik w pełnej winy wiedzy, którego nie widziałem od przeszło roku, i z którym nie udało mi się spotkać podczas mojej wizyty w Eternicie. Wydawał się wyższy, chudszy i bardziej posępny niż kiedykolwiek. Skinął głową i zaczął szybko mówić w języku głuchych.
 W porcie stoi statek pod czerwoną banderą. Udaj się tam natychmiast.
 Co?
 Idź natychmiast na statek z czerwoną banderą. Zatrzymuj się tylko po to, by powiadomić starych członków Kompanii. To są rozkazy Kapitana. Muszą być wykonane.
 Jednooki...
 Złapałem to, Konował  powiedział.  Co, do diabła, hej, Milczek?
Milczek zasygnalizował:
 Będą kłopoty ze Schwytanymi. Ten statek popłynie do Łąkowa. Trzeba tam pozacierać wszystkie ślady. Ci, którzy wiedzą za dużo, muszą zniknąć. Chodźcie. Zbierzemy tylko starych braci i idziemy.
W pobliżu nie było zbyt wielu starych braci. Jednooki i ja biegaliśmy w kółko, powtarzając to każdemu, kogo mogliśmy znaleźć. Po piętnastu minutach zebrał się tłumek, który ruszył w stronę mostu na Rzecze Portowej, wszyscy jednakowo zdumieni. Wciąż oglądałem się za siebie. Elmo został wewnątrz zamku. Elmo, który był moim najlepszym przyjacielem. Elmo, którego mogli schwytać Schwytani...

39. W UCIECZCE

Dziewięćdziesięciu sześciu ludzi zameldowało się na pokładzie zgodnie z rozkazem. Było wśród nich dwunastu spośród tych, do których nie był on skierowany, nie można było ich jednak odesłać z powrotem. Brakowało setki braci z dawnych dni. z czasów, zanim przepłynęliśmy Morze Udręk. Niektórzy z nich zginęli na stojcach. Niektórzy byli wewnątrz zamku. Niektórych nie zdołaliśmy odnaleźć. Żaden jednak z nieobecnych nie był człowiekiem posiadającym niebezpieczną wiedzę, żaden z wyjątkiem Elma i Kapitana.
Ja tam byłem. Milczek, Jednooki i Goblin też. Tak samo Porucznik, bardziej zdziwiony niż ktokolwiek inny. Cukierek, Otto, Hagop... lista ciągnęła się długo. Wszyscy byli na miejscu.
Ale nie było Elma ani starego i, gdy Milczek wydał polecenie odpłynięcia bez nich, zaczął zagrażać bunt. Rozkazy  to było wszystko, co chciał powiedzieć, i to w mowie palców, której wielu ludzi nie rozumiało, choć używaliśmy jej od lat. Było to dziedzictwo pozostawione Kompanii przez Pupilkę, sposób komunikacji użyteczny podczas pościgu czy na polu bitwy.
Gdy tylko statek ruszył w drogę, Milczek wydobył zapieczętowany list, oznaczony pieczęcią Kapitana. Zaprowadził obecnych oficerów do kabiny dowódcy statku. Polecił mi, bym odczytał list na głos.
 Miałeś rację co do Schwytanych, Konował  zacząłem czytać.  Podejrzewają nas i zamierzają uderzyć na Kompanię. Zrobiłem, co mogłem, by ich przechytrzyć. Wynająłem statek, który zawiezie tych z moich braci, którym grozi największe niebezpieczeństwo, w bezpieczne miejsce. Nie będę mógł udać się z wami, gdyż moja nieobecność zaalarmowałaby Schwytanych. Nie zwlekajcie. Nie spodziewam się, że przetrwam długo, gdy już wykryją waszą dezercję. Jak możecie poświadczyć ty i Goblin, nikt nie jest w stanie się ukryć przed Okiem Pani. Nie wiem, czy ta ucieczka daje wam wiele nadziei. Będą was ścigać, gdyż dowiedzą się ode mnie wielu rzeczy, chyba że będę szybki. Wiem wystarczająco dużo, by naprowadzić ich na trop...
 Co tu, u diabła, się dzieje?  przerwał Porucznik. Wiedział, że niektórzy z nas znają tajemnice, którymi się z nim nie podzielili.  Mam wrażenie, że minął już czas na gierki i skrywanie przed sobą sekretów.
Spojrzałem na Milczka i stwierdziłem:
 Myślę, że powinniśmy powiedzieć wszystkim, by była szansa, że ta wiedza nie zginie.
Milczek skinął głową.
 Poruczniku, Pupilka jest Białą Różą.
 Co? Ale...
 Tak. Milczek i ja wiedzieliśmy o tym od bitwy pod Urokiem. Kruk domyślił się jako pierwszy. Dlatego zdezerterował. Chciał ją zabrać tak daleko od Pani, jak tylko mógł. Wiesz, jak bardzo ją kochał. Myślę, że paru innych też się domyśliło.
Oświadczenie nie wywołało większego poruszenia. Jedynie Porucznik był zaskoczony. Inni to podejrzewali.
List Kapitana nie zawierał już wiele więcej. Pożegnania. Sugestię, żebyśmy wybrali na jego miejsce Porucznika. I ostatnie, prywatne słówko do mnie: Wydaje się, że warunki dyktują przerzucenie się na opcję, o której wspominałeś, Konował. Chyba, że zdołacie prześcignąć Schwytanych w biegu na południe".
Prawie że słyszałem sardoniczny śmieszek towarzyszący temu komentarzowi.
Jednooki chciał się dowiedzieć, co się stało ze szkatułą Kompanii. Dawno, dawno temu, na naszej służbie u Pani, zagarnęliśmy fortunę w monetach i klejnotach. Wędrowała ona z nami przez lata, przez dobre i złe czasy  nasze ostateczne, potajemne zabezpieczenie na przyszłość.
Milczek powiedział, że szkatuła została w Eternicie razem ze starym. Nie było szansy, by ją wydostać.
Jednooki załamał się i zapłakał. Ta szkatuła znaczyła dla niego więcej niż wszelkie zmienne koleje losu  przeszłe, obecne czy zapowiadane.
Goblin wziął się do niego. Posypały się skry. Porucznik już miał się wtrącić, gdy ktoś wepchnął się przez drzwi.
 Hej, wy, wejdźcie lepiej na pokład, to coś zobaczycie  powiedział.
Wyszedł, zanim zdążyliśmy się dowiedzieć, co miał na myśli.
Pognaliśmy na główny pokład.
Statek oddalił się już na dobre dwie mile od portu, wspomagany przez prąd i odpływ. Mimo to łuna z czarnego zamku oświetlała zarówno nas, jak i Jałowiec. Było tak jasno jak w pochmurny dzień.
Zamek stał się podstawą fontanny ognia sięgającej na całe mile w niebo. W płomieniach wiła się olbrzymia postać. Jej wargi poruszały się. Długie, powolne słowa niosły się echem nad portem.
 Ardath, ty suko. Miałem rację.
Ręka postaci wzniosła się w powolnym, leniwym geście i wskazała na Eternit.
 Zawlekli do środka dosyć ciał  pisnął Goblin.  Ten stary sukinsyn się przedostaje.
Ludzie obserwowali to ze skupionym podziwem. Ja również. Byłem w stanie pomyśleć tylko, że mieliśmy szczęście, iż uciekliśmy na czas. W tej chwili nie dbałem o ludzi, których tam zostawiliśmy. Mogłem myśleć tylko o sobie.
 Tam  powiedział ktoś cicho.  Och, popatrzcie tam.
Na murze Eternitu uformowała się świetlista kula. Powiększała się szybko, mieniąc się wieloma kolorami. Wyglądała wspaniale, jak olbrzymi, powoli obracający się księżyc z barwionego szkła. Miała przynajmniej dwieście jardów średnicy w chwili, gdy oderwała się od Eternitu i popłynęła w stronę czarnego zamku. Postać wyciągnęła rękę i spróbowała złapać kulę, lecz nie zdołała wyrządzić jej żadnej szkody.
Zachichotałem.
 Co w tym, do cholery, śmiesznego?  zapytał Porucznik.
 Pomyślałem sobie tylko, co muszą czuć ludzie w Jałowcu, gdy na to patrzą. Nigdy nie widzieli czarów.
Kula z barwionego szkła nie przestawała się kręcić. Przez chwilę zaprezentowała stronę, której wcześniej nie zauważyłem. Stronę, która była twarzą. Twarzą Pani. Spojrzenie tych wielkich, szklistych oczu przeszyło mnie na wskroś, zadając ból. Bez zastanowienia powiedziałem:
 Ja cię nie zdradziłem. To ty zdradziłaś mnie.
Przysięgam na bogów, że istniała między nami jakaś więź. Coś w jej oczach powiedziało mi, że usłyszała mnie i to oskarżenie ją zabolało. Potem twarz odwróciła się w drugą stronę i więcej jej nie zobaczyłem.
Kulę zniosło w fontannę ognia, w której zniknęła... Wydawało mi się, że usłyszałem przeciągły, wolno mówiący głos: Mam cię, Ardath".
 Tam. Popatrzcie tam!  zawołał ten sam człowiek.
Odwróciliśmy się w stronę Eternitu. Na murze, z którego Pani rozpoczęła wędrówkę ku swemu mężowi, rozbłysło kolejne światło. Przez chwilę nie mogłem się połapać, co się dzieje. Ruszyło w naszą stronę. Chwiało się, wznosiło i opadało.
 To dywan Pani  zasygnalizował Milczek.  Widziałem go już przedtem.
 Ale kto...
W Eternicie nie został już nikt, kto umiałby latać dywanem. Wszyscy Schwytani byli w czarnym zamku.
Dywan zaczął poruszać się szybciej. Zamienił chwiejne wzloty i upadki w nieustannie wzrastającą prędkość. Leciał w naszą stronę coraz szybciej i opadał coraz niżej.
 To ktoś, kto nie wie, co robi  wygłosił opinię Jednooki.  Ktoś, kto się zabije, jeśli...
Leciał prosto w naszą stronę, teraz już nie więcej niż pięćdziesiąt stóp nad powierzchnią wody. Statek wszedł już w długi zakręt, który miał go poprowadzić wzdłuż ostatniego przylądka na otwarte morze.
 Może go wysłano, by w nas uderzył  powiedziałem.  Jak pocisk. Żeby uniemożliwić nam ucieczkę.
 Nie  odparł Jednooki.  Dywany są zbyt cenne. Zbyt trudno stworzyć je i utrzymywać. Zresztą dywan Pani jest ostatnim, jaki im został. Jeśli ulegnie zniszczeniu, będzie musiała wrócić do domu na piechotę.
Dywan opadł do wysokości trzydziestu stóp. Rósł szybko. Poprzedzał go słyszalny szmer. Musiał lecieć z prędkością stu pięćdziesięciu mil na godzinę.
Nagle znalazł się nad nami. Przebił się przez takielunek, otarł o maszt i poleciał, wirując, dalej, aż opadł na wody zatoki w odległości pół mili. W górę wzbiła się fontanna wody. Dywan odbił się jak płaski kamień, uderzył w wodę po raz drugi, ponownie się odbił i zderzył z powierzchnią urwiska. Rządząca nim czarodziejska energia uległa degeneracji w fioletowym błysku.
I żaden z członków Kompanii nie wypowiedział ani słowa, bowiem w chwili, gdy dywan rozrywał takielunek, ujrzeliśmy na chwilę twarz jego jeźdźca.
To był Kapitan.
Któż wie, co chciał osiągnąć? Starał się do nas dołączyć? Zapewne. Podejrzewam, że poszedł na mury z zamiarem uszkodzenia dywanu tak, by nie można go było użyć do pościgu za nami. Może zamierzał potem rzucić się w dół, by uniknąć przesłuchania. I może widział dywan w akcji wystarczająco często, by odczuć pokusę skorzystania z niego.
Nieważne. Udało mu się. Dywan nie będzie użyty do pogoni za nami, a on sam nie stanie przed Okiem.
Nie zrealizował jednak swego osobistego celu. Umarł na północy.
Jego ucieczka i śmierć zajęły naszą uwagę, podczas gdy statek przepływał przez kanał, do chwili, gdy zarówno Jałowiec, jak i północna grań zniknęły za przylądkiem. Ogień nad czarnym zamkiem nie gasł. Jego straszliwe płomienie przyćmiły gwiazdy. Powoli jednak stawał się słabszy. Nadchodząca jutrzenka zmniejszyła jego blask. I gdy pojedynczy, donośny wrzask przetoczył się nad światem, oznajmiając czyjąś klęskę, nie byliśmy w stanie ustalić, kto zwyciężył.
Dla nas odpowiedź nie miała znaczenia. Będzie nas ścigać zarówno Pani, jak i jej od dawna pochowany małżonek.
Wyszliśmy na pełne morze i skierowaliśmy się na południe. Marynarze nie przestawali przeklinać, zastępując liny porwane przez Kapitana. My, ludzie z Kompanii rozsiani po pokładzie, pogrążyliśmy się w głębokim milczeniu, sam na sam ze swymi myślami. Dopiero teraz zacząłem się martwić o towarzyszy, których zostawiliśmy.
W dwa dni po odbiciu od brzegu urządziliśmy długotrwałą ceremonię żałobną dla wszystkich pozostawionych, głównie jednak dla Kapitana. Każdy z ocalonych poświęcił chwilę na wygłoszenie mowy pochwalnej. Kapitan był głową rodziny, patriarchą, ojcem nas wszystkich.

40. ŁĄKOWO: W NOWYM MIEJSCU

Piękna pogoda i sprzyjające wiatry zaniosły nas do Łąkowa w dobrym czasie. Kapitan statku był zadowolony. Dobrze mu zapłacono z góry za jego wysiłki, gorąco jednak pragnął pozbyć się indywiduów o tak paskudnym charakterze. Nie byliśmy najlepszymi pasażerami. Jednookiego przerażało morze. Był on wręcz pokazową ofiarą choroby morskiej. Ponadto nalegał, by wszyscy inni byli równie wystraszeni i chorzy, jak on. Jednooki i Goblin nigdy nie dawali sobie nawzajem spokoju, choć Porucznik zagroził, że obu rzuci rekinom na pożarcie. Był on w nastroju tak paskudnym, że potraktowali tę groźbę na wpół poważnie.
Zgodnie z życzeniem Kapitana, na dowódcę wybraliśmy Porucznika, a jego następcą został Cukierek. To stanowisko powinno przypaść Elmowi... Nie nazwaliśmy Porucznika Kapitanem. Wydawałoby się to grupie w jednostce o tak okrojonej liczebności. Było nas za mało, by stworzyć porządny gang uliczny.
Ostatnia z Wolnych Kompanii z Khatovaru. Cztery stulecia braterstwa i tradycji zdegradowane do czegoś takiego. Banda uciekinierów. To nie miało sensu. Nie wydawało się w porządku. Wielkie czyny naszych dawnych braci zasługiwały na lepsze potraktowanie przez następców.
Szkatułę straciliśmy, lecz same kroniki w jakiś sposób odnalazły drogę na pokład. Przypuszczam, że przytargał je Milczek. Były one dla niego niemal równie ważne jak dla mnie. Nocą przed wypłynięciem do portu w Łąkowie czytałem żołnierzom Księgę Woega, która stanowiła kronikę dziejów Kompanii po jej klęsce i niemal całkowitym zniszczeniu podczas walk w pobliżu Pieca, w Norssele. Przeżyło wtedy tylko stu czterech ludzi, a jednak Kompania się odrodziła.
Nie byli na to gotowi. Ból był zbyt świeży. Przerwałem czytanie w połowie.
Łąkowo wywierało odświeżające wrażenie. Prawdziwe miasto, nie bezbarwna dziura, jak Jałowiec. Zeszliśmy ze statku, niosąc niewiele poza własną bronią i majątkiem, jaki wynieśliśmy z Jałowca. Ludzie obserwowali nas ze strachem. Po naszej stronie również nie brakowało niepokoju, ponieważ nie byliśmy wystarczająco silni, by stanąć okoniem, gdyby miejscowy książę poczuł się dotknięty naszą obecnością. Nasz największy atut stanowili trzej czarodzieje. Porucznik i Cukierek mieli nadzieję, że wykorzystają ich do wykręcenia jakiegoś numeru, który da nam środki na dalszą podróż, na pokładzie następnego statku, z ciągłą wiarą w powrót do stron, które znaliśmy, na południowym brzegu Morza Udręk. Aby jednak to osiągnąć, trzeba było prędzej czy później odbyć podróż drogą lądową, której trasa prowadziła przynajmniej w części przez tereny należące do Pani. Uważałem, że mądrzej będzie przemieścić się w dół wybrzeża, zatrzeć nasz ślad i zaciągnąć się na służbę u kogoś, przynajmniej dopóki nie znajdą nas oddziały Pani, co prędzej czy później się stanie.
Pani. Wciąż myślałem o Pani. Było aż nazbyt prawdopodobne, że jej armie służą teraz Dominatorowi.
Znaleźliśmy zarówno Lichwiarza, jak i Ważniaka w kilka godzin po zejściu na brzeg. Lichwiarz dotarł tu zaledwie dwa dni przed nami, ze względu na niekorzystne wiatry i złą pogodę po drodze. Porucznik natychmiast wziął Ważniaka w obroty.
 Gdzie, u diabła, się podziewałeś, chłopcze? Było oczywiste, że Ważniak zamienił swe zadanie w przedłużony urlop. Taki już był.
 Miałeś wrócić, gdy tylko...
 Nie mogłem, Poruczniku. Jesteśmy świadkami w sprawie o morderstwo. Nie możemy opuścić miasta, zanim proces się zakończy.
 O morderstwo?
 Jasne. Kruk nie żyje. Lichwiarz mówi, że o tym wiecie. No więc, załatwiliśmy to tak, że wina spadła na tego Woła. Musimy tylko tu siedzieć, zanim go powieszą.
 Gdzie on jest?  zapytałem.
 W kiciu.
Porucznik objechał go solidnie. Przeklinał i suszył mu głowę, podczas gdy przechodnie spoglądali nerwowo na groźnie wyglądających facetów wymyślających sobie nawzajem w różnych tajemniczych językach.
 Powinniśmy zejść z widoku  zasugerował.  Nie rzucać się w oczy. Mamy wystarczająco wiele kłopotów bez zwracania na siebie uwagi. Poruczniku, jeśli nie masz nic przeciwko temu, chciałbym pogadać z Ważniakiem. Niech jego chłopaki wskażą wam miejsca, w których można się ukryć. Ważniak, chodź ze mną. Wy też.  Wskazałem na Milczka, Goblina i Jednookiego.
 Dokąd leziemy?  zapytał Ważniak.
-Dokąd chcesz. W jakieś miejsce, gdzie będzie można pogadać. Tak na poważnie.
 Dobra.  Poprowadził nas dziarskim krokiem. Chciał jak najszybciej oddalić się od Porucznika.  To wszystko prawda? O tym, co się tam stało? Kapitan nie żyje i tak dalej?
 Czysta, cholerna prawda.
Potrząsnął głową, ogarnięty lękiem na myśl o rozbiciu Kompanii. Wreszcie zapytał:
 Czego się chcesz dowiedzieć, Konował?
 Wszystkiego, co odkryłeś od chwili przybycia tutaj. Zwłaszcza o Kruku, ale także o tym Asie i o oberżyście.
 Szopie? Widziałem go niedawno. Tak mi się przynajmniej zdaje. Nie połapałem się wtedy, że to on. Był inaczej ubrany. Tak, Lichwiarz mówił mi, że on zwiał. Tak samo, jak ten Asa. Jego to chyba wiem, gdzie znaleźć. Ale tego Szopę... No więc, jeśli naprawdę chcecie go dorwać, będziecie musieli zacząć poszukiwania w tym miejscu, gdzie go chyba widziałem.
 Czy on cię zauważył.
To pytanie zaskoczyło Ważniaka. Najwyraźniej nie przyszło mu do głowy zastanowić się nad tym. Czasami nie jest nazbyt bystry.
 Nie sądzę.
Weszliśmy do tawerny odwiedzanej przez cudzoziemskich marynarzy. Klienci stanowili wielojęzyczną bandę i byli równie obdarci, jak my. Mówili w dwunastu różnych językach. Zasiedliśmy za stołem. Rozmawialiśmy w języku miast-klejnotów. Ważniak nie mówił nim dobrze, rozumiał go jednak. Wątpię, by ktoś z obecnych był w stanie śledzić naszą dyskusję.
 Kruk  powiedziałem.  Chcę się dowiedzieć wszystkiego o nim, Ważniak.
Opowiedział nam historię, która pokrywała się z relacją Asy, z drobnymi różnicami, jakich można oczekiwać od kogoś, kto nie był naocznym świadkiem.
 Ciągle myślisz, że to zainscenizował?  zapytał Jednooki.
 Aha. To na wpół przeczucie, sądzę jednak, że tak jest. Może kiedy przyjdziemy się przyjrzeć temu miejscu, zmienię zdanie. Czy jest jakiś sposób, w który moglibyście stwierdzić, czy on jest w mieście?
Naradzili się pomiędzy sobą i wyrazili negatywną opinię.
 Nie, jeśli nie będziemy mieli na początek czegoś, co by do niego należało  orzekł Goblin.  A tego nie mamy.
 Ważniak, co z Pupilka? Co ze statkiem Kruka?
 Hę?
 Co się stało z Pupilka po rzekomej śmierci Kruka? Co się stało z jego statkiem?
 Nic nie wiem o Pupilce. Statek stoi zacumowany w porcie.
Wymieniliśmy między sobą spojrzenia wokół stołu.
 Musimy złożyć wizytę na tym statku  powiedziałem.  Nawet jeśli będzie trzeba się bić, żeby wejść na pokład. Te papiery, o których wam mówiłem. Asa nie potrafił wyjaśnić, co się z nimi stało. Chcę, żeby się znalazły. To jedyna rzecz, która może nam pomóc odczepić się od Pani.
 Jeśli jeszcze jest Pani  zauważył Jednooki.  Guzik nam one dadzą, jeśli Dominator się wydostał.
 Nawet o tym nie myśl  bez zadowalającego powodu przekonałem sam siebie, że Pani zwyciężyła. Jestem pewien, że były to głównie pobożne życzenia.  Ważniak, dziś w nocy złożymy wizytę na tym statku. Co z Pupilka?
 Już mówiłem. Nie wiem.
 Mieliście ją odnaleźć.
 Aha. Ale ona tak jakby zniknęła.
 Zniknęła? Jak?
 Nie jak", Konował  rzekł Jednooki w odpowiedzi na ożywioną gestykulację Milczka.  Jak" jest teraz nieistotne. Kiedy.
 Dobra. Kiedy, Ważniak?
 Nie wiem. Nikt jej nie widział od nocy poprzedzającej śmierć Kruka.
 Mamy go  powiedział Goblin cichym, przepojonym zachwytem głosem.  Niech cię cholera, Konował. Instynkt cię nie zawiódł.
 Co?  zapytał Ważniak.
 Nie ma sposobu, by mogła zniknąć wcześniej, chyba że wiedziała, iż coś się ma stać.
 Ważniak  zapytałem  czy byłeś obejrzeć miejsce, gdzie mieszkali? Od środka.
 Aha. Ktoś dostał się tam przede mną.
 Co?
 Wszystko było wyczyszczone. Pytałem oberżystę. Powiedział, że się nie wyprowadzili. Opłacili pokój za miesiąc z góry. To brzmiało dla mnie tak, jakby ktoś wiedział, że Kruk wykitował i postanowił oczyścić jego pokój. Pomyślałem sobie, że to ten Asa. On zniknął zaraz po tym.
 Co wtedy zrobiłeś?
 Co? Pomyślałem sobie, że nie będziecie chcieli, żeby Wół wrócił do Jałowca, więc urządziłem wszystko tak, żeby go oskarżono o zabójstwo Kruka. Oprócz nas była kupa świadków, którzy widzieli ich walkę. Może to wystarczy, żeby przekonać sąd, że naprawdę widzieliśmy to, co mówimy.
 Czy zrobiliście coś, żeby wytropić Pupilkę? Ważniak nie miał nic do powiedzenia. Wbił wzrok we własne dłonie. Wymieniliśmy poirytowane spojrzenia.
 Mówiłem Elmowi, że to głupota wysyłać jego  mruknął Goblin.
Chyba faktycznie tak było. W ciągu kilku minut znaleźliśmy sporą liczbę tropów przeoczonych przez Ważniaka.
 Dlaczego się nią tak cholernie przejmujesz, Konował?  zapytał Ważniak.  Chciałem powiedzieć, że to mi wygląda na wielki bzdet.
 Posłuchaj, Ważniak. Czy chcesz, czy nie, w chwili, gdy Schwytani zwrócili się przeciw nam, zostaliśmy zepchnięci na drugą stronę. Jesteśmy teraz bojownikami Białej Róży, czy nam się to podoba, czy nie. Będą nas ścigać. Jedyną szansą dla buntowników jest Biała Róża. Zgadza się?
 Jeśli Biała Róża istnieje.
 Istnieje. Pupilka jest Białą Różą.
 Daj spokój, Konował. Jest głuchoniema.
 Jest też magicznym punktem zerowym  zauważył Jednooki.
Hę?
 Wokół niej magia nie działa. Zauważyliśmy to już pod Urokiem. Jeśli jest typowa dla swego rodzaju, strefa zerowa będzie się stawać z czasem coraz mocniejsza.
Przypomniałem sobie dziwne fakty dotyczące Pupilki, jakie zauważyłem podczas bitwy pod Urokiem. Wtedy jednak nic z nich nie zrozumiałem.
 O czym mówisz?  spytałem Jednookiego.
 Powiedziałem ci. Niektórzy ludzie posiadają zdolność ujemną. Nie mają talentu do czarów, lecz rozwijają się w przeciwnym kierunku. Wokół nich czary nie działają. Jak się zastanowić, tylko w ten sposób ten cały interes z Białą Różą może mieć sens. W jaki sposób głuchoniemy dzieciak mógłby się rozwinąć tak, by rzucić wyzwanie Pani czy Dominatorowi na ich własnym podwórku? Założę się, że pierwsza Biała Róża tego nie zrobiła.
Nie wiedziała tego. Historia nic nie mówiła na temat jej mocy czy też godnego uwagi jej braku.
 To sprawia, że odnalezienie jej jest jeszcze ważniejsze. Jednooki skinął głową.
Ważniak miał zakłopotaną minę. Pomyślałem sobie, że łatwo zbić go z tropu.
 Jeśli wokół niej magia nie działa  wyjaśniłem  musimy ją odnaleźć i trzymać się blisko niej. Wtedy Schwytani nie będą nam mogli nic zrobić.
 Nie zapomnij, że mają całe armie, które mogą przeciw nam wysłać  dorzucił Jednooki.
 Jeśli aż tak bardzo będą chcieli nas załatwić... ojej.
 Co?
 Elmo. Jeśli go nie zabili. Wie wystarczająco wiele, by sprawić, że całe imperium wyruszy za nami w pościg. Może nie tyle ze względu na nas, co w nadziei, że zaprowadzimy ich do Pupilki.
 Co mamy zrobić?
 Dlaczego patrzycie na mnie?
 Ty jesteś tym, który, jak się zdaje, wie, co jest grane, Konował.
 Dobra. Chyba tak. Najpierw dowiedzmy się wszystkiego o Kruku i Pupilce. Zwłaszcza o niej. Powinniśmy też ponownie złapać Szopę i Asę, na wypadek, gdyby wiedzieli coś użytecznego. Musimy działać szybko i zniknąć z miasta, zanim zjawią się siły imperium. Bez niepokojenia tubylców. Lepiej odbądźmy też nasiadówkę z Porucznikiem. Wyłóżmy wszystkim wszystko jasno, a potem zdecydujemy, co dokładnie mamy zrobić.

41. ŁĄKOWO: STATEK

Nasz żaglowiec był najwyraźniej ostatnim, który przypłynął z Jałowca. Czekaliśmy na następny, który przyniósłby wieści, lecz żaden nie przypłynął. Załoga naszego statku również marnie się nam przysłużyła. Wypaplali wszystko. Dowiedziało się całe miasto. Zalali nas wścibscy tubylcy, ludzie martwiący się o krewnych mieszkających w Jałowcu oraz rząd miasta, zaniepokojony, że grupa wojowniczych uchodźców może wywołać kłopoty. Cukierek i Porucznik dawali sobie radę z tym wszystkim. Walka o przeżycie spadła na pozostałych.
Trzech czarodziejów, Otto, Ważniak, Lichwiarz i ja przekra-dliśmy się po północy przez skrytą w mroku portową dzielnicę Łąkowa. Krążyły tam silne patrole policyjne, których musieliśmy unikać. Robiliśmy to przy pomocy Jednookiego, Goblina i Milczka. Szczególnie przydawał się Goblin. Władał on czarem zdolnym usypiać ludzi.
 Oto on  szepnął Ważniak, wskazując na statek Kruka.  Wcześniej próbowałem ustalić, w jaki sposób wnoszono za niego opłatę portową. Nie miałem szczęścia.
Był to piękny, duży statek. Ciemność nie mogła ukryć faktu, że był nowiutki. Paliły się na nim wyłącznie typowe światła: dziób, szczyt masztu rufowego, lewa i prawa burta oraz jedno światło na początku schodni, gdzie pełnił wartę samotny, znudzony marynarz.
 Jednooki?
 Nic nie czuję.  Potrząsnął przecząco głową.
Zapytałem pozostałych. Ani Goblin, ani Milczek również nie wykryli nic godnego uwagi.
 Dobra, Goblin. Rób swoje. To będzie rozstrzygająca próba, nie?
Skinął głową. Jeśli Pupilka była na pokładzie, jego czar nie wywrze wpływu na strażnika.
Teraz, gdy wszyscy już zaakceptowali moje podejrzenia, że Kruk żyje, zacząłem sam w nie wątpić. Nie widziałem sensu w tym, że do tej pory nie wymknął się na swym bardzo drogim statku gdzieś w dalekie strony. Być może na wyspy.
Te wyspy mnie intrygowały. Pomyślałem, że moglibyśmy zagarnąć statek i popłynąć na nim. Musielibyśmy jednak zabrać ze sobą kogoś, kto znałby drogę. Leżały one daleko i nie prowadzono z nimi regularnego handlu. Nie było sposobu, by odgadnąć trasę.
 Dobra  powiedział Goblin.  Załatwiony. Marynarz na pokładzie rufówki opadł na stojący obok stołek. Złożył ramiona na poręczy i oparł na nich czoło.    
 Nie ma Pupilki  powiedziałem. Nie ma. 
 Ktoś jeszcze się tu kręci?
 Nie.
 No to idziemy. Zachować ciszę, ruszać się szybko i tak dalej.
Przeszliśmy przez molo i weszliśmy w górę po schodni. Marynarz drgnął. Goblin dotknął go i wartownik padł jak nieżywy. Mały czarodziej pognał na dziób, a potem na rufę, do ludzi przy tarczach przeciw szczurom. Wrócił i skinął głową.
 Jeszcze ośmiu pod pokładem. Wszyscy śpią. Rzuciłem na nich czar. Możecie ruszać.
Zaczęliśmy od największej kabiny, zakładając, że należała ona do właściciela statku. Tak było. Znajdowała się na rufie, jak zwykle kajuta kapitana, i była podzielona na dwie części. W jednej z nich znalazłem rzeczy wskazujące, że zajmowała ją Pupilka. Po stronie należącej do Kruka odnaleźliśmy zabrudzone ubranie zrzucone jakiś czas temu. Gruba warstwa kurzu świadczyła, że od kilku tygodni nikt nie odwiedzał kabiny.
Nie znaleźliśmy dokumentów, których szukałem.
Znaleźliśmy pieniądze. Całkiem sporą sumę. Były sprytnie ukryte, lecz zmysł Jednookiego w takich sprawach jest niezawodny. Wydobyliśmy szkatułkę po brzegi wypełnioną srebrem.
 Nie myśl, żeby Kruk jeszcze tego potrzebował, skoro nie żyje  stwierdził Jednooki.  A jeśli żyje, no cóż, ma pecha. Jego starzy kumple są w potrzebie.
Monety były niezwykłe. Przyjrzawszy się im bliżej, poznałem, skąd brało się to wrażenie. Były takie same jak te, które Szopa otrzymywał w czarnym zamku.
 Obwąchaj je  powiedziałem Jednookiemu.  Pochodzą z czarnego zamku. Sprawdź, czy wszystko z nimi w porządku.
 Wszyściutko. Pierwszorzędne srebro  zachichotał.
 Hmm.  Żadne skrupuły nie powstrzymywały mnie przed zwinięciem tej forsy. Kruk zdobył ją w nieuczciwy sposób. Każdy miał prawo ją zgarnąć. Nie miała pochodzenia, jak mawiają w Jałowcu.  Chodźcie tu wszyscy. Mam pomysł.
Cofnąłem się ku światłom rufowym, skąd mogłem obserwować dok przez szklaną szybę.
Otoczyli ciasno mnie i szkatułkę.
 Co takiego?  zapytał Goblin.
 Czemu mamy zadowolić się forsą? Dlaczego nie zabrać całego cholernego statku? Jeśli Kruk nie żyje, albo nawet udaje, że nie żyje, to jak może się temu sprzeciwić? Moglibyśmy zrobić z niego naszą kwaterę główną.
Goblinowi spodobał się ten pomysł. A więc Jednookiemu się nie spodobał, tym bardziej że statki miały wiele wspólnego z wodą.
 Co z załogą?  zapytał.  Co z kapitanem portu ł jego ludźmi? Sprowadzą nam na głowę przedstawicieli prawa.
 Możliwe. Myślę jednak, że sobie z tym poradzimy. Jeśli zajmiemy statek i przymkniemy załogę, nie będzie komu się skarżyć, a jak nikt się nie poskarży, to dlaczego kapitan portu miałby się zainteresować?
 Nie cała załoga jest na pokładzie. Niektórzy wyszli na miasto.
 Capniemy ich, jak będą wracać. Do diabła, człowieku, masz jakiś lepszy sposób, żeby się stąd szybko zmyć? I jakieś lepsze miejsce na czekanie, aż Kruk się zjawi? 
Jednooki zrezygnował ze sprzeciwów. Nade wszystko jest leniwy. Ponadto w jego oku pojawił się błysk, wskazujący, że wybiegł naprzód myślą dalej niż ja.
 Lepiej pogadajmy z Porucznikiem  powiedział.  On się zna na statkach.
Goblin dobrze zna Jednookiego.
 Nie spoglądaj na mnie tak, jakbyś miał zamiar zająć się piractwem. Mam już po dziurki w nosie przygód. Chcę wracać do domu.
Wzięli się za siebie, aż zrobiło się głośno i trzeba im było kazać się zamknąć.
 Martwmy się o to, jak przetrwamy kilka najbliższych dni  warknąłem.  O to, co będzie później, możemy się martwić później. Popatrzcie. Mamy tu łachy, które należały do Kruka i Pupilki. Czy teraz dacie radę ich odnaleźć, chłopaki?
Naradzili się pomiędzy sobą. Po krótkiej dyskusji Goblin oznajmił:
 Milczek uważa, że może. Kłopot w tym, że musi to robić jak pies. Złapać ślad i podążyć za nim wszędzie tam, gdzie chodził Kruk. Aż do chwili, gdy umarł. Albo nie umarł. Jeśli to drugie, to aż do miejsca, w którym jest teraz.
 Ale to... do diabła. On ma dwa miesiące przewagi.
 Ludzie spędzają kupę czasu siedząc w miejscu, Konował. Milczek zyska w ten sposób na czasie.
 To i tak potrwa.
 Nic lepszego nie wymyślimy. Chyba, że sam do nas przyjdzie, a to może być niemożliwe.
 No dobra. Dobra. Co ze statkiem?
 Spytaj Porucznika. Sprawdźmy, czy damy radę znaleźć te twoje cholerne szpargały.
Nie było tam żadnych manuskryptów. Jednooki nie zdołał nigdzie znaleźć nic ukrytego. Jeśli chciałem odnaleźć papiery, musiałem rozpocząć od załogi. Ktoś musiał pomóc Krukowi znieść je z pokładu.
Opuściliśmy statek. Goblin i Lichwiarz znaleźli dobre miejsce, z którego mogli go obserwować. Milczek i Otto ruszyli po śladzie Kruka. Reszta wróciła, by obudzić Porucznika. Uznał on zagarnięcie statku za dobry pomysł.
Nigdy nie przepadał zbytnio za Krukiem. Myślę, że kierowało nim coś więcej niż względy praktyczne.

42. ŁĄKOWO: UCHODŹCA

Plotki i niewiarygodne opowieści szybko rozchodziły się po Łąkowie. Szopa usłyszał o statku z Jałowca w kilka godzin po jego przybyciu. Był oszołomiony. Czarna Kompania uciekła? Rozbita przez swych panów? To nie miało sensu. Co się, u diabła, tam działo?
Jego matka. Sal. Przyjaciele. Co się z nimi stało? Jeśli choć połowa opowieści była prawdą, Jałowiec leżał w gruzach. Bitwa z czarnym zamkiem pochłonęła miasto.
Rozpaczliwie pragnął odnaleźć kogoś i zapytać o ludzi, których znał. Zwalczył to pragnienie. Musiał zapomnieć o swej ojczyźnie. Znając tego Konowała i jego zgraję, cała ta sprawa mogła być sztuczką mającą na celu wywabienie go z ukrycia.
Przez cały dzień ukrywał się w wynajętym pokoju, roztrząsając sprawę, aż wreszcie przekonał sam siebie, że nie powinien robić nic. Jeśli Kompania uciekła, to znaczy, że odpłynie w dalszą drogę. Wkrótce. Jej dawni panowie będą ją ścigać.
Czy Schwytani będą szukać również jego? Nie. Nie mieli nic przeciwko niemu. Nie obchodziły ich jego zbrodnie. Tylko stróże chcieli go dopaść... Pomyślał o Wole, który gnił w wiezieniu oskarżony o zabicie Kruka. Nie rozumiał tego w ogóle, był jednak zbyt niespokojny, by zbadać sprawę. Odpowiedź na to pytanie nie miała znaczenia w równaniu, którego rozwiązaniem było ocalenie Marona Szopy.
Po spędzeniu dnia w samotności postanowił wznowić poszukiwania miejsca, w którym mógłby otworzyć interes. Chciał zostać wspólnikiem w tawernie. Postanowił trzymać się tego, na czym się znał.
Musiał to być lepszy lokal. Taki, który nie wpędzi go w kłopoty finansowe tak jak Lilia. Za każdym razem, gdy wspominał Lilię, cierpiał chwile tęsknoty za domem i nostalgii, bezbrzeżnej samotności. Całe życie był samotnikiem, ale nigdy nie był sam. To wygnanie pełne było bólu.
Szedł wąską, pogrążoną w mroku ulicą. Lazł z trudem pod górę, grzęznąc w błocie pozostałym po nocnym deszczu, gdy nagle coś, co dostrzegł kącikiem oka, sprawiło, że ciarki przeszły go aż do głębi duszy. Zatrzymał się i odwrócił tak błyskawicznie, że zbił z nóg jakiegoś przechodnia. Gdy pomagał mu wstać, usprawiedliwiając się gęsto, zapuścił spojrzenie w mroczny zaułek.
 Chyba sumienie sobie ze mną igra  mruknął rozstawszy się ze swą ofiarą. Wiedział jednak, że to nieprawda. Widział je. Słyszał, jak zawołało go cicho po imieniu. Podszedł do przerwy między budynkami, lecz nie czekało tam na niego.
O przecznicę dalej zaśmiał się nerwowo, próbując przekonać sam siebie, że była to jednak sztuczka wyobraźni. Skąd, u diabła, stworzenia z zamku mogłyby się wziąć w Łąkowie? Wybito je do nogi... ale ci faceci z Kompanii, którzy uciekli tutaj, nie wiedzieli tego na pewno, prawda? Nawiali, zanim walka się skończyła. Mieli po prostu nadzieję, że ich szefowie zwyciężyli, ponieważ druga strona była jeszcze gorsza.
To głupota. W jaki sposób stworzenie mogłoby się tu dostać? Żaden kapitan nie wpuściłby czegoś takiego na statek.
 Szopa, przejmujesz się bez powodu, jak głupi  powiedział do siebie.
Wszedł do tawerny zwanej Rubinową Szklanką, kierowanej przez człowieka o imieniu Selkirk. Gospodarz Szopy polecił mu zarówno właściciela, jak i gospodę.
Ich dyskusja była owocna. Szopa zgodził się wrócić następnego popołudnia.
Pił piwo razem ze swym ewentualnym wspólnikiem. Jego propozycja wyglądała na korzystną, gdyż Selkirk pozbył się już wątpliwości co t do jego charakteru i próbował teraz przekonać go do Rubinowej Szklanki. 
 Nocny ruch zrobi się większy, gdy tylko minie panika.
 Panika?
 Aha. W okolicy zniknęła pewna liczba ludzi. Pięciu albo sześciu w ostatnim tygodniu. Po zmroku. Nie z takich, jakich zwykle biorą oddziały łapaczy. Dlatego ludzie siedzą w domach. Nocny ruch nie jest taki, jak zwykle.
Szopie wydało się, że temperatura spadła o czterdzieści stopni. Siedział sztywno jak deska. Oczy miał nieobecne. Dawny strach prześliznął się przez niego jak stado wężów. Jego palce wzniosły się ku kształtowi amuletu ukrytego pod koszulą.
 Hej, Maron, co się stało?
 Tak to się zaczęło w Jałowcu  odparł, nie zdając sobie sprawy, że mówi na głos.  Z tym, że to były wyłącznie trupy. Stwory jednak chciały żywych. Jeśli tylko mogły ich dostać. Muszę iść.
 Szopa? Co, u diabła, nie gra? Wydobył się natychmiast z oszołomienia.
 Och. Przepraszam, Selkirk. Tak jest. Umowa stoi. Jest jednak coś, co muszę załatwić przedtem. Coś, co muszę sprawdzić.
 Co?
 To nie ma nic wspólnego z tobą. Z nami. Możemy już zaczynać. Przyniosę jutro swoje rzeczy i będziemy się mogli spotkać z kim trzeba, żeby załatwić prawne formalności. Po prostu muszę teraz coś załatwić.
Wyszedł z lokalu praktycznie biegiem, niepewny, co ma zrobić, od czego zacząć ani nawet, czy jego teza nie była produktem chorego umysłu. Był jednak przekonany, że to, co zdarzyło się w Jałowcu, powtórzy się w Łąkowie. I wszystko potoczy się znacznie szybciej, jeśli stworzenia same będą zbierać, czego im trzeba.
Ponownie dotknął amuletu. Zastanowił się, jak pewną ochronę zapewniał. Czy była w nim moc, czy też stanowił tylko obietnicę?
Pognał do gospody, w której się zatrzymał. Jego pytania nie wywoływały zniecierpliwienia zebranych tam ludzi. Wiedzieli, że przybył spoza miasta. Pytał o Kruka. W całym mieście było głośno o tym morderstwie. Zagraniczny policjant został oskarżony na podstawie zeznań własnych ludzi. Nikt jednak nic nie widział. Nie było żadnego naocznego świadka śmierci Kruka, nie licząc Asy, który był w Jałowcu i zapewne nie żył. Czarna Kompania nie chciałaby, by jego zeznania ją obciążyły.
Zapanował nad pragnieniem skontaktowania się z ocalonymi. Mogliby zechcieć pozbyć się również jego.
Musiał sobie poradzić z tym sam.
Miejsce śmierci Kruka wydawało się dobrym punktem wyjścia. Kto wiedział, gdzie to było? Asa. Z nim nie mógł się skontaktować. Kto jeszcze? A co z Wołem?
Poczuł skurcz w jelitach. Wół reprezentował to wszystko, czego Szopa bał się w Jałowcu. Tu przebywał w klatce, wciąż jednak stanowił potężny symbol. Czy odważy się stanąć z nim twarzą w twarz?
Czy Wół powie mu cokolwiek?
Jego odszukanie nie przedstawiało trudności. Główne więzienie nigdzie się me ruszało. Znaleźć jednak odwagę, by spojrzeć mu w twarz, nawet przez kraty, to było coś całkiem innego. Niemniej cień padł na całe to miasto.
Szopa cierpiał katusze. Poczucie winy przeszywało go na wskroś. Dopuścił się czynów, które sprawiały, że nie mógł znieść samego siebie. Popełnił zbrodnie, za które nie mogło być zadośćuczynienia. Było jednak coś...
 Jesteś durniem, Maronie Szopo  powiedział do siebie.  Nie przejmuj się tym. Łąkowo może samo zadbać o siebie. Po prostu przenieś się do innego miasta.
Jednakże coś sięgającego głębiej niż tchórzostwo powiedziało mu, że nie może uciec. I to nie tylko przed samym sobą. Stworzenie z czarnego zamku pojawiło się w Łąkowie, dokąd przybyli dwaj ludzie, którzy prowadzili interesy z zamkiem. To nie mógł być przypadek. Załóżmy, że przeniesie się gdzie indziej? Co mogło powstrzymać stworzenia od podążenia za nim, dokądkolwiek się uda?
Zawarł pakt z diabłem. Instynktownie czuł, że sieć, w którą go schwytano, trzeba będzie rozplatać nitka po nitce.
Przesunął codziennego, tchórzliwego Szopę na tron skryty głęboko wewnątrz czaszki i wysunął naprzód Szopę, który polował z Kragem i na koniec zabił swego prześladowcę.
Nie przypominał sobie bajeczki, której użył, by przepuścili go strażnicy, zdołał ich jednak tak zabajerować, że pozwolili mu zobaczyć się z Wołem.
Inkwizytor ani trochę nie upadł na duchu. Podszedł do krat spluwając, przeklinając i obiecując Szopie okrutną śmierć.
 Nie możesz tu ukarać nikogo, chyba że karalucha  zgasił go Szopa.  Zamknij się i słuchaj. Zapomnij, kim byłeś, i pamiętaj, kim jesteś. Stanowię dla ciebie jedyną nadzieję na wyjście stąd.
Szopa był zdumiony. Czy mógłby być choć w połowie tak stanowczy, gdyby nie dzielące ich kraty?
Twarz Woła utraciła wszelki wyraz.
 No proszę. Mów.
 Nie wiem, jak wiele tutaj słyszałeś. Zapewne nic. Streszczę to. Po tym, jak opuściłeś Jałowiec, zjawiła się reszta Czarnej Kompanii. Przejęli władzę nad miastem. Przybyła też ich Pani i kto tam jeszcze.
Zaatakowali czarny zamek. Nie wiem, co z tego wynikło. Z tego, co słyszałem, wygląda na to, że miasto zrównano z ziemią. Podczas walki niektórzy z facetów z Kompanii złapali statek i zmyli się, dlatego że ich panowie mieli zamiar zwrócić się przeciwko nim. Nie wiem, z jakiego powodu.
Wół wbił w niego spojrzenie, zamyślony.
 To prawda?  spytał. 
 Słyszałem o tym z drugiej ręki.
 To te sukinsyny z Czarnej Kompanii mnie tu zapuszkowały. Wrobili mnie. Ja się tylko pobiłem z Krukiem. Do diabła, mało brakowało, żeby to on mnie zabił.
 On już nie żyje  Szopa powtórzył, co widział Asa.  Podejrzewam, co go zabiło i dlaczego. Muszę się jednak dowiedzieć, gdzie to miało miejsce. Żeby się upewnić. Jak mi to powiesz, spróbuję cię stąd wydostać.
 Wiem to tylko w przybliżeniu. Pamiętam, gdzie go dogoniłem i w którym kierunku oddalił się później z Asa. To powinno być wystarczającą wskazówką. Dlaczego chcesz to wiedzieć?
 Myślę, że stworzenia z zamku zasadziły coś w Kruku. Jakby nasienie. Myślę, że dlatego umarł. Tak samo, jak ten facet, który przyniósł pierwsze nasienie do Jałowca.
Wół zmarszczył brwi niedowierzająco.
 No. Brzmi nieprawdopodobnie. Ale posłuchaj  ciągnął Szopa.  Niedawno widziałem jedno z tych stworzeń niedaleko miejsca, w którym mieszkam. Obserwowało mnie. Zaczekaj! Wiem, jak one wyglądają. Spotykałem się z nimi. Ponadto znikają ludzie. Jak dotąd niewielu. Nie tylu, by wywołać wielki smród, ale wystarczająco, by nastraszyć tubylców.
Wół cofnął się w głąb celi. Usiadł na podłodze i oparł plecy o ścianę. Zachowywał spokój przez ponad minutę. Szopa oczekiwał podenerwowany.
 Jaki masz w tym interes, oberżysto?
 Chce spłacić dług. Wół, przez pewien czas byłem więźniem Czarnej Kompanii. Dowiedziałem się kupę rzeczy o tym zamku. Sprawa jest paskudniejsza, niż ktokolwiek przypuszczał. To były swojego rodzaju drzwi. Istota zwana Dominatorem usiłowała się wydostać przez nie na świat. Przyczyniłem się do wzrostu tego zamku. Pomogłem mu osiągnąć punkt, w którym przyciągnął on uwagę Czarnej Kompanii i jej czarnoksięskich przyjaciół. Jeśli Jałowiec został zburzony, to jest to wina moja w równym stopniu jak czyjakolwiek inna. Teraz taki sam los zagraża Łąkowu. Mogę zrobić coś, by temu zapobiec. Jeśli zdołam znaleźć ten zamek.
Wół parsknął. Parsknięcie przeszło w chichot, a chichot przerodził się w śmiech.
 W takim razie gnij tutaj!  krzyknął Szopa i zwrócił się w stronę wyjścia.
 Zaczekaj! Szopa odwrócił się. Wół stłumił wesołość.
 Przepraszam. To tak bardzo nie pasuje do ciebie. Zrobiłeś się taki porządny. Chcę powiedzieć, że naprawdę wierzę, iż mówisz poważnie. No dobrze, Maronie Szopo. Spróbuj to zrobić. Jeśli dasz radę i jeśli mnie stąd wydostaniesz, może nie zawlokę cię z powrotem do Jałowca.
 Nie ma już Jałowca, Wół. Nie masz dokąd mnie zawlec. Krążą plotki, że Pani miała zamiar obrabować Katakumby, jak się już upora z czarnym zamkiem. Wiesz, co to oznacza. Otwarty bunt.
Wół stracił humor.
 Prosto traktem do Grzechotki, za dwunastym kamieniem milowym. W lewo pierwszą polną drogą, pod uschniętym dębem. Musisz nią iść przez co najmniej sześć mil. Minąć wszystkie gospodarstwa. To dzika okolica. Lepiej weź broń.
 Broń?  Szopa zaprezentował szeroki, nieśmiały uśmiech.  Maron Szopa nigdy nie miał tyle odwagi, by się nauczyć posługiwać bronią. Dziękuję.
 Nie zapomnij o mnie. Szopa. Mój proces ma się odbyć w pierwszym tygodniu przyszłego miesiąca.
 Dobra.
Szopa zsiadł z wynajętego muła i zaczai go prowadzić za uzdę w chwili, gdy osiągnął punkt położony  jak oceniał  w odległości sześciu mil od traktu do Grzechotki. Szedł naprzód przez następne pół mili. Ścieżka nie była wiele szersza niż szlak wydeptany przez zwierzynę. Wiła się przez nierówny teren gęsto porośnięty liściastymi drzewami. Nie widział żadnych dowodów na to, że kiedykolwiek przechodzili tędy ludzie. To dziwne. Co Kruk i Asa tu robili? Nie mógł wymyślić żadnego sensownego powodu. Asa twierdził, że uciekali przed Wołem. Jeśli tak było, to dlaczego me podążyli przed siebie traktem do Grzechotki?
Nerwy miał napięte. Dotknął amuletu i noża ukrytego w rękawie. Zdobył się na rozrzutność i kupił dwa dobre, krótkie noże, jeden za pas, a drugi do rękawa. Nie przyczyniły się one zbytnio do wzrostu jego pewności siebie.
Ścieżka prowadziła w dół, w stronę strumienia, wzdłuż którego biegła przez kilkaset jardów, po czym przeszła w szeroką polanę. Szopa omal na nią nie wyszedł. Był chłopakiem z miasta. Nigdy dotąd nie był na terenie bardziej dzikim niż Klauzura.
Jakieś przyrodzone poczucie ostrożności kazało mu zatrzymać się na skraju polany. Opadł na jedno kolano, rozsunął ręką poszycie i zaklął cicho, gdy muł szturchnął go nosem.
Jego domysły były trafne.
Znajdowała się tam wielka, czarna bryła. Już osiągnęła wielkość domu. Szopa wbił wzrok w twarze zamarłe w wyrazie przerażenia i agonii.
To było doskonałe miejsce. Rosnąc tak szybko, zamek będzie gotowy, zanim ktokolwiek go odkryje. Chyba że przypadkiem. A przypadkowy odkrywca stałby się z nim jednością.
Serce Szopy zabiło gwałtownie. Niczego nie pragnął mocniej niż pognać do Łąkowa i wykrzyczeć na jego ulicach ostrzeżenie o grożącym miastu niebezpieczeństwie. Widział już wystarczająco wiele. Dowiedział się tego, czego chciał się dowiedzieć. Pora stąd znikać.
Ruszył powoli naprzód. Wypuścił z ręki wodze muła, ten jednak podążał za nim, zainteresowany wysoką trawą. Szopa zbliżał się do czarnej bryły ostrożnie, po kilka kroków za każdym razem. Nic się nie stało. Okrążył ją.
Jej kształt stał się bardziej oczywisty. Będzie wyglądała identycznie jak forteca wznosząca się ponad Jałowcem, z tym że jej fundamenty pozostawały w innym położeniu w stosunku do ziemi. Brama będzie tu skierowana na południe  do znajdującego się tam niskiego wejścia prowadziła dobrze wydeptana ścieżka  dalsze potwierdzenie jego podejrzeń.
Skąd wzięły się tu te stworzenia? Czy krążyły swobodnie po świecie, ukryte na krawędzi nocy, widoczne jedynie dla tych, którzy dobili z nimi targu?
Wracając na tę stronę polany, z której przyszedł, potknął się o coś.
Kości. Ludzkie kości. Szkielet  głowa, ręce, nogi. Brak było części klatki piersiowej. Wciąż miał na sobie łachmany, które Kruk zakładał sto razy. Szopa uklęknął.
 Kruk, nienawidziłem cię. Ale kochałem cię również. Byłeś największym łotrem, jakiego w życiu spotkałem. I najlepszym przyjacielem, jakiego miałem. Nauczyłeś mnie myśleć jak mężczyzna.
Łzy wypełniły jego oczy.
Przeszukał wspomnienia z dzieciństwa i odszukał w nich modlitwę na przejście zmarłych. Zaczął śpiewać głosem absolutnie nie umiejącym utrzymać melodii.
Trawa zaszeleściła tylko raz, na samej granicy słyszalności. Dłoń zacisnęła się na jego ramieniu. Jakiś głos powiedział: Maron Szopa.
Szopa krzyknął i złapał za nóż zatknięty za pasem.

43. ŁĄKOWO: CIEPŁY ŚLAD

Nie miałem dobrej nocy po odwiedzinach na statku Kruka. Była ona pełna snów. Koszmarów, jeśli wolicie. Okropności, o których nie odważyłem się po przebudzeniu wspomnieć, gdyż pozostali mieli pod dostatkiem kłopotów i obaw.
Pani przyszła do mnie we śnie, czego nie robiła od czasu naszego rozpaczliwego odwrotu, gdy buntownicy zbliżali się do Uroku, tak dawno temu. Nadeszła jako złocista łuna, która mogła w ogóle nie być snem, gdyż wydawało się, że znajduje się w tym samym pokoju, który dzieliłem z pięcioma ludźmi. Opromieniała ich i całe pomieszczenie, podczas gdy ja leżałem z tłukącym się sercem, wpatrzony w to z niedowierzaniem. Pozostali nie zareagowali i później nie byłem pewien, czy nie było to wszystko wytworem mojej wyobraźni. Tak samo bywało z jej wizytami w przeszłości.
 Dlaczego mnie opuściłeś, lekarzu? Czyż nie traktowałam cię dobrze?
Zaskoczony, zbity z tropu, wychrypiałem:
 Zostało nam tylko uciekać lub zginąć. Nie ucieklibyśmy, gdyby był inny wybór. Służyliśmy ci wiernie, poprzez niebezpieczeństwa i okropności większe niż notowane w całej historii Kompanii. Maszerowaliśmy dla ciebie na krańce ziemi, bez słowa skargi. I gdy przybyliśmy do miasta Jałowiec, gdzie utraciliśmy połowę swych sił, szturmując czarny zamek, dowiedzieliśmy się, że w nagrodę mamy być zniszczeni.
W złocistym obłoku uformowała się jej cudowna twarz. Jej cudowna twarz pogrążona w smutku.
 To Szept to zaplanowała. Szept i Piórko. Z osobistych powodów. Piórko jednak już nie ma, a Szept została ukarana. Tak czy inaczej zresztą nie dopuściłabym do takiej zbrodni. Byliście moimi wybranymi instrumentami. Nie pozwoliłabym, żebyście ucierpieli przez machinacje Schwytanych. Wracajcie.
 Jest już za późno, Pani. Kości zostały rzucone. Straciliśmy zbyt wielu dobrych ludzi. Brak nam już serca. Zestarzeliśmy się. Pragniemy jedynie wrócić na południe, by odpoczywać w ciepłym świetle słońca i zapomnieć.
 Wracajcie. Jest wiele do zrobienia. Jesteście moimi wybranymi instrumentami. Wynagrodzę was tak, jak jeszcze nigdy nie wynagrodzono żadnych żołnierzy.
Nie mogłem w tym wykryć nuty podstępu. Cóż to jednak oznaczało? Była bardzo stara. Oszukała swojego męża, któremu daleko trudniej było zamieszać w głowie niż mnie.
 Jest już za późno, Pani.
 Wróć, lekarzu. Przynajmniej ty, jeśli już nikt inny. Potrzebne mi twoje pióro.
Nie wiem, dlaczego powiedziałem to, co wtedy powiedziałem. Nie było to najmądrzejsze posuniecie, jeśli żywiła dla nas choć odrobinę sympatii, jeśli miała choć trochę oporów przed tym, by ruszyć za nami z wrzaskiem w pościg.
 Zrobimy dla ciebie jeszcze jedno. Dlatego, że jesteśmy starzy, zmęczeni i nie chcemy już żadnej wojny. Nie staniemy przeciwko tobie, jeśli ty nie staniesz przeciwko nam.
Z łuny promieniował smutek.
 Jest mi przykro. Naprawdę przykro. Byłeś jednym z moich ulubieńców. Efemerydą, która mnie zaintrygowała. Nie, lekarzu. To niemożliwe. Nie możecie pozostać neutralni. To nigdy nie było możliwe. Możecie być albo ze mną, albo przeciwko mnie. Nie ma trzeciej możliwości.
W tej chwili złoty obłok zgasł i pogrążyłem się w głębokim śnie  o ile przedtem była to jawa.
Po przebudzeniu czułem się wypoczęty, lecz niespokojny. Z początku nie mogłem sobie przypomnieć jej wizyty. Nagle wróciła ona do mej świadomości. Ubrałem się pośpiesznie i pognałem do Porucznika.
 Poruczniku, musimy ruszać się szybciej. Pani zwyciężyła. Wyruszy za nami w pogoń.
Wyglądał na zdumionego. Opowiedziałem mu o nocnej wizji. Podchodził do tego ze sceptycyzmem, dopóki mu nie powiedziałem, że robiła to już uprzednio, podczas naszego długiego odwrotu i serii potyczek, która doprowadziła główne siły buntowników pod bramy Uroku. Nie chciał mi uwierzyć, nie odważył się jednak postąpić inaczej.
 Idź więc i znajdź tego Asę  powiedział.  Cukierek, nocą przenosimy się na ten statek. Konował, powtórz wszystkim. Odpływamy za cztery dni, bez względu na to, czy znajdziecie Kruka czy nie.
Zaprotestowałem gniewnie. Teraz najważniejsze było znalezienie Pupilki. Była ona naszą nadzieją.
   Dlaczego cztery?  zapytałem.
 Podróż z Jałowca tutaj zajęła nam cztery dni. Cały czas mieliśmy sprzyjające wiatry i dobrą pogodę. Jeśli nawet Pani wyruszyła natychmiast po tym, gdy odrzuciłeś jej propozycję, nie może dotrzeć tu szybciej. Potem wypłyniemy na morze, nawet jeśli będziemy musieli przebić się siłą.
 W porządku.
Nie podobało mi się to, ale to Porucznik podejmował decyzje. W tym celu go wybraliśmy.
 Hagop, znajdź Ważniaka. Idziemy poszukać Asy.
Hagop pognał, jakby przypalono mu ogon. Sprowadził Ważniaka w ciągu kilku minut. Ten narzekał głośno, ponieważ nie jadł jeszcze śniadania i nie otrzymał należnych ośmiu godzin snu.
 Zamknij się, Ważniak. Twój tyłek jest w niebezpieczeństwie  wyjaśniłem mu, choć nie było to konieczne.  Złap coś zimnego i zjedz po drodze. Musimy znaleźć Asę.
Hagop, Ważniak, Jednooki i ja wyszliśmy na ulicę. Jak zwykle poranni przekupnie zwracali na nas wiele uwagi, nie tylko dlatego, że przybyliśmy z Jałowca, lecz również ze względu na to, że Jednooki stanowi ciekawostkę. W Łąkowie nigdy nie widziano Murzyna. Większość ludzi nawet o nich nie słyszała.
Ważniak prowadził nas krętymi ulicami przez około milę.
 Myślę sobie, że zamelinuje się w tej samej okolicy, co poprzednio. Zna ją. Nie jest też za bystry, więc nie przyjdzie mu do głowy, że powinien się przenieść, bo wy przybyliście do miasta. Najpewniej ma zamiar po prostu siedzieć cicho, dopóki się nie zmyjemy. Na pewno się pokapował, że musimy ciągle być w ruchu.
Jego rozumowanie wyglądało na poprawne. Okazało się, że w istocie tak było. Porozmawiał z kilkoma ludźmi, których spotkał podczas poprzednich poszukiwań, i szybko odkrył, że Asa faktycznie ukrywa się w tej okolicy. Nikt jednak nie był pewien w jakim miejscu.
 Załatwimy to raz dwa  powiedział Jednooki. Ustawił się na ganku i wykonał kilka tanich sztuczek magicznych, czysto na pokaz. To przyciągnęło uwagę najbliższych urwisów. Ulice Łąkowa cały czas pełne są dzieci.
 Zmyjmy się  powiedziałem pozostałym. Musieliśmy wyglądać onieśmielająco dla młodych oczu. Ruszyliśmy wzdłuż ulicy i pozwoliliśmy, by Jednooki przyciągnął swój tłumek.
Dał dzieciakom porządne przedstawienie. Oczywiście. W piętnaście minut później dołączył do nas, prowadząc za sobą orszak ulicznego drobiazgu.
 Mam go  oznajmił.  Moi mali koledzy wskażą nam miejsce.
Czasami mnie zdumiewa. Założyłbym się, że nie znosi dzieci. To znaczy, kiedy w ogóle o nich wspomina, co zdarza się mniej więcej raz na rok, robi to w kontekście tego, czy są smaczniejsze pieczone, czy gotowane.
Asa zamelinował się w budynku typowym dla slumsów na całym świecie. Prawdziwa pułapka na szczury, a także pułapka ogniowa. Myślę sobie, że fakt, iż się wzbogacił, nie zmienił jego przyzwyczajeń. Nie to, co staruszek Szopa, któremu odbijała szajba, gdy tylko miał pieniądze do wydania.
Była tam tylko jedna droga wyjścia  ta, którą przybyliśmy. Dzieci podążyły za nami. Nie podobało mi się to, co jednak mogłem na to poradzić?
Wepchnęliśmy się do pomieszczenia, które Asa nazywał domem. Leżał na sienniku, w rogu izby. Tuż obok spoczywał, w kałuży wymiocin, drugi mężczyzna, cuchnący winem. Asa zwinął się w kłębek i chrapał.
 Pora wstawać, najdroższy.  Potrząsnąłem nim lekko. Zesztywniał pod moją dłonią. Wybałuszył oczy. Wypełniło je przerażenie. Przycisnąłem go, gdy próbował się na nas rzucić.
 Znowu cię złapaliśmy  powiedziałem.
Złapał szybko powietrze. Nie wydobył z siebie żadnych słów.
 Spokojnie, Asa. Nic się nikomu nie stanie. Chcemy tylko, żebyś nam pokazał, gdzie zginął Kruk.  Cofnąłem dłoń.
Przekręcił się powoli na drugi bok i spojrzał na nas, jak kot otoczony przez psy.
 Wy zawsze mówicie, że tylko czegoś chcecie.
 Bądź miły, Asa. Nie chcemy być brutalni, ale będziemy, jeśli się to okaże konieczne. Mamy cztery dni, zanim Pani tu dotrze. Mamy zamiar odnaleźć w tym czasie Pupilkę. Ty nam w tym pomożesz, a co będzie z tobą później, to już twoja sprawa.
Jednooki żachnął się łagodnie. Miał wizje Asy z poderżniętym gardłem. Uważał, że mały człowieczek nie zasługiwał na nic lepszego.
 Pójdźcie po prostu traktem do Grzechotki. Skręćcie w lewo w pierwszą polną drogę po dwunastym kamieniu milowym. Idźcie cały czas na wschód, aż dotrzecie na miejsce. To około siedmiu mil. Droga przechodzi w ścieżkę. Nie przejmujcie się tym. Idźcie po prostu przed siebie, a znajdziecie się na miejscu.
Zamknął oczy, przekręcił się na drugi bok i zaczął udawać, że chrapie.
Wskazałem palcem na Hagopa i Ważniaka.
 Podnieście go.
 Hej!  zaskowyczał Asa.  Powiedziałem wam już. Czego jeszcze chcecie?
 Żebyś poszedł z nami. Tak na wszelki wypadek.
 Na wypadek czego?
 Że nas okłamałeś i będę chciał cię szybko dostać w ręce.
 Nie wierzymy, że Kruk nie żyje  dodał Jednooki.
 Widziałem to.
 Widziałeś coś  sprzeciwiłem się.  Nie sądzę, by był to Kruk. Chodźmy.
Złapaliśmy go za ręce. Rozkazałem Hagopowi, by zajął się zorganizowaniem koni i zapasów. Wysłałem Ważniaka do Porucznika, żeby mu powiedział, że nie wrócimy do jutra. Hagopowi dałem garść srebra ze szkatułki Kruka. Oczy Asy rozszerzyły się lekko. Rozpoznał monety, nawet jeśli nie wiedział, skąd je wzięliśmy.
 Nie możecie tu tak mną pomiatać  powiedział.  Nie jesteście ważniejsi ode mnie. Jak wyjdziemy na ulicę, wystarczy, że wrzasnę i...
 I pożałujesz, że to zrobiłeś  powiedział Jednooki. Uczynił gest dłońmi. Łagodna fioletowa poświata połączyła jego palce jak błona i zrosła się w coś przypominającego węża, co prześlizgiwało się pomiędzy jego paluchami.  Ten mały koleś może ci wpełznąć w ucho i wyjeść oczy od tyłu. Nie dasz rady krzyknąć tak głośno ani tak szybko, by mnie powstrzymać przed poszczuciem go na ciebie.
Asa zakrztusił się i stał się uległy.
 Jedyne, czego chcę od ciebie, to żebyś mi pokazał to miejsce  powiedziałem.  Szybko. Nie mam zbyt wiele czasu.
Asa poddał się. Spodziewał się po nas, rzecz jasna, najgorszego. Spędził zbyt wiele czasu w towarzystwie łotrów wredniejszych niż my.
Hagop sprowadził konie w ciągu pół godziny. Ważniakowi powrót do nas zajął następne pół. Jak to on, nie śpieszył się i gdy się już zjawił, Jednooki obdarzył go takim spojrzeniem, że skubaniec pobladł i na wpół wyciągnął miecz.
 Ruszajmy  warknąłem. Nie podobało mi się to, w jaki sposób Kompania zwracała się przeciwko sobie, jak ranne zwierzę próbujące ugryźć własny bok. Narzuciłem ostre tempo w nadziei, że ludzie będą zbyt zmęczeni i zajęci, by narzekać.
Wskazówki Asy okazały się dokładne i łatwo znaleźliśmy drogę. Byłem zadowolony. Gdy Asa to dostrzegł, poprosił mnie, bym mu pozwolił wrócić.
 Czy coś nie za bardzo chcesz się trzymać z dala od tego miejsca? Co tam jest takiego, że się tak boisz?
Potrzeba było tylko niewielkiego nacisku, z pomocą Jednookiego, który znów wyczarował swego fioletowego węża, by Asa otworzył jadaczkę.
 Poszedłem tam, kiedy tylko wróciłem z Jałowca. Dlatego, że mi nie uwierzyliście, że Kruk nie żyje. Pomyślałem sobie, że może mieliście rację i on mnie w jakiś sposób oszukał. No więc, chciałem zobaczyć, jak też mógłby to zrobić. I...
 I?
Przyjrzał się nam, by ocenić nasz nastrój.
 Tam jest jedno z tych miejsc. Nie było go, kiedy zginął Kruk. A teraz jest.
 Miejsc?  zapytałem.  Jakich miejsc?
 No, takich jak ten czarny zamek. Jeden taki wznosi się w miejscu śmierci Kruka. Na samym środku polany.
 Chytre  warknął Jednooki.  Chciał nas wysłać prosto w pułapkę. Pochlastam tego faceta, Konował.
 Nie pochlastasz. Zostaw go w spokoju.
Gdy pokonywaliśmy następną milę, przepytałem Asę szczegółowo. Nie powiedział mi już nic istotnego.
Hagop podążał na czele, jako znakomity zwiadowca. Podniósł rękę do góry. Podjechałem do niego. Wskazał na zwierzęce łajna na ścieżce.
 Ktoś jedzie przed nami. W niewielkiej odległości.  Zeskoczył z siodła, dźgnął odchody patykiem i przeszedł kawałek wzdłuż drogi, nisko pochylony.  Jechał na czymś dużym. Mule albo koniu pociągowym.
 Asa!
 Hę?  pisnął kurdupel.
 Co jest przed nami? Dokąd ten facet jedzie?
 Nic tam nie ma. O ile wiem. Może to myśliwy. Na rynku można tu kupić masę zwierzyny.
 Może.
 No jasne  powiedział Jednooki sarkastycznym tonem, bawiąc się swym fioletowym wężem.
 A może byś nam tak dał trochę ciszy, Jednooki? Nie! Miałem na myśli to, żeby nikt nie usłyszał, że się zbliżamy. Asa, jak daleko jeszcze?
 Ze dwie mile, jakby nie liczyć. Dlaczego nie pozwolicie mi teraz zawrócić? Zdążyłbym do miasta jeszcze przed zmrokiem.
 Guzik. Pojedziesz tam, gdzie my.
Spojrzałem na Jednookiego. Robił to, co mu poleciłem. Będziemy mogli słyszeć nawzajem własne głosy i na tym koniec.
 Wsiadaj, Hagop. To tylko jeden facet.
 Ale jaki facet, co, Konował? Przypuśćmy, że to jeden z tych okropnych stworów? Chciałem powiedzieć, że jeśli w tym zamku w Jałowcu był ich cały batalion, który wziął się znikąd, to dlaczego tutaj nie miałoby być ich trochę?
Asa wydawał z siebie dźwięki wskazujące, że nawiedzają go podobne myśli. To tłumaczyło, dlaczego tak spieszno mu było wrócić do miasta.
 Widziałeś coś, kiedy tu byłeś, Asa?
 Nie, ale widziałem miejsce, gdzie trawa była zdeptana, jakby coś wchodziło i wychodziło.
 Uważaj na to, kiedy już tam będziemy, Jednooki. Nie chcę żadnych niespodzianek.
W dwadzieścia minut później Asa oznajmił:
 Jesteśmy prawie na miejscu. Może ze dwieście jardów w górę strumienia. Czy mogę tu zostać?
 Przestań zadawać głupie pytania.
Spojrzałem na Hagopa, który wskazał na ślady. Ktoś wciąż był przed nami. 
 Zsiadajcie. I koniec z tymi gadkami. Od tej chwili obowiązuje mowa palców. Ty, Asa, nie otwieraj gęby z żadnego powodu. Zrozumiałeś?
Zsiedliśmy z koni, wyciągnęliśmy broń i ruszyliśmy naprzód pod osłoną czaru Jednookiego. Hagop i ja dotarliśmy na polanę jako pierwsi. Uśmiechnąłem się, wezwałem gestem do siebie Jednookiego i wskazałem mu na coś palcem. On również się uśmiechnął. Odczekałem parę minut na właściwy moment, po czym ruszyłem zamaszyście naprzód, zaszedłem go od tyłu i złapałem za ramię.
 Maron Szopa  powiedziałem.
Wrzasnął i próbował wyciągnąć nóż, a jednocześnie uciec. Waż-niak i Hagop odcięli mu drogę i sprowadzili go z powrotem. W tym czasie klęczałem już w miejscu, z którego on się poderwał, przyglądając się rozrzuconym kościom.

44. ŁĄKOWO: POLANA

Podniosłem wzrok i spojrzałem na Szopę. Wyglądał na zrezygnowanego.
 Złapaliśmy cię szybciej, niż myślałeś, hę?
Zaczął coś bełkotać. Nie mogłem wiele z tego zrozumieć, ponieważ mówił o kilku rzeczach naraz. O Kruku. O stworzeniach z czarnego zamku. O jego szansie na rozpoczęcie nowego życia. I o czymś tam jeszcze.
 Uspokój się, Szopa. Bez nerwów. Jesteśmy po twojej stronie.  Wyjaśniłem mu sytuację i powiedziałem, że mamy cztery dni na odnalezienie Pupilki. Trudno mu było uwierzyć, że dziewczyna, która pracowała w Żelaznej Lilii, mogła być Białą Różą buntowników. Nie spierałem się z nim, przedstawiłem tylko fakty.  Cztery dni. Szopa. Potem może tu dotrzeć Pani wraz ze Schwytanymi. I gwarantuję ci, że będzie szukać również ciebie. W tej chwili wiedzą już, że zainscenizowaliśmy twoją śmierć. Na pewno przesłuchali już wystarczającą liczbę ludzi, by się zorientować, co jest grane. Wszyscy walczymy o życie, Szopa.  Spojrzałem na wielką czarną bryłę i dodałem, nie zwracając się do nikogo w szczególności:  I to cholerstwo ani trochę nam w tym nie pomaga.  Ponownie spojrzałem na kości.  Hagop, zobacz, co możesz z tego wyciągnąć. Jednooki, ty i Asa powtórzcie dokładnie wszystko, co on widział tego dnia. Zainscenizujcie to. Ważniak, ty zagrasz dla nich rolę Kruka. Szopa, chodź tu ze mną.
Byłem zadowolony. Zarówno Asa, jak i Szopa robili, co im kazano. Szopa, choć wstrząśnięty naszym powrotem na scenę jego życia, nie sprawiał wrażenia, jakby miał wpaść w panikę. Obserwowałem go, podczas gdy Hagop badał grunt cal za calem. Szopa wyglądał, jakby dorósł, jakby znalazł w sobie coś, co nie miało szans w nieurodzajnej głębie Jałowca.
 Posłuchaj, Konował  szepnął.  Nic nie wiem o przybyciu Pani ani o tym, że musicie znaleźć Pupilkę. Mało mnie to obchodzi.  Wskazał palcem na czarną bryłę.  Co macie zamiar zrobić w tej sprawie?
 To dobre pytanie.
Nie musiał mi tłumaczyć, o czym ten widok świadczył. Znaczyło to, że Dominator nie poniósł w Jałowcu ostatecznej klęski. Zaasekurował się. Miał tu już kolejną bramę, która rosła, i to szybko. Asa miał rację, że obawiał się stworzeń z zamku. Dominator wiedział, że musi się śpieszyć, choć wątpiłem, by się spodziewał, że sprawa wyda się tak szybko.
 Tak szczerze mówiąc, to niewiele możemy zrobić.
 Coś musicie. Posłuchaj, ja to wiem. Prowadziłem interesy z tymi stworami. To, co zrobiły ze mną i Krukiem w Jałowcu... do diabła, Konował, nie możesz pozwolić, by to samo powtórzyło się tutaj.
 Nie powiedziałem, że nie chcę czegoś zrobić. Powiedziałem, że nie mogę. Nie prosi się faceta ze scyzorykiem, żeby wyrąbał las i zbudował miasto. On nie ma do tego narzędzi.
 A kto je ma? 
 Pani.
 W takim razie.
 Tak daleko się nie posunę, przyjacielu. Nie mam zamiaru dać się zabić za Łąkowo. Nie pozwolę, by zmasakrowano moją jednostkę z powodu ludzi, których nie znam. Może i mamy dług moralny, nie sądzę jednak, by był aż tak wielki.
Chrząknął. Rozumiał mnie, choć nie pochwalał. Byłem zdumiony. Mimo że sam tego nie powiedział, wyczułem, iż rozpoczął krucjatę. Wielki łotr starający się załatwić sobie odkupienie. Nie żałowałem mu tego w najmniejszym stopniu, mógł to jednak zrobić bez Kompanii i beze mnie.
Obserwowałem, jak Jednooki i Asa kazali Ważniakowi powtórzyć wszystko, co robił Kruk w dniu swojej śmierci. Z miejsca, w którym siedziałem, nie mogłem dostrzec żadnej luki w opowieści Asy. Miałem nadzieję, że Jednooki widział to lepiej. Jeśli ktokolwiek mógł znaleźć punkt zaczepienia, to jedynie on. Był równie dobrym iluzjonistą, jak prawdziwym czarodziejem.
Przypomniałem sobie, że Kruk też potrafił pokazywać niezłe sztuczki. Jego popisowym numerem były pojawiające się znikąd noże, znał też jednak inne triki, którymi zabawiał Pupilkę.
 Spójrz tutaj, Konował  powiedział Hagop. Spojrzałem. Nie dostrzegłem nic niezwykłego.
 Co takiego?
 Prowadzi przez trawę w stronę bryły. Już prawie zniknął, ale jeszcze go widać. Tak jakby ślad.  Rozchylił źdźbła trawy.
Minęła chwila, zanim to dostrzegłem. Jedynie najsłabszy cień blasku, jak stary trop ślimaka. Bliższe oględziny wskazywały, że zaczynał się on mniej więcej w tym miejscu, gdzie powinno być serce trupa. Trzeba było trochę się zastanowić, by się w tym połapać, ponieważ padlinożercy rozwłóczyli szczątki.
Przyjrzałem się odartej z ciała dłoni. Na palcach wciąż tkwiły pierścienie. Wokół walały się też różne metalowe części ekwipunku oraz kilka noży.
Jednooki doprowadził Ważniaka aż do kości.
 I co?  zapytałem.
 To jest możliwe. Potrzeba do tego lekkiego odwrócenia uwagi oraz umiejętności iluzjonisty. Nie powiem ci, jak to zrobił. Jeśli w ogóle zrobił.
 Mamy ciało  powiedziałem, wskazując na kości.
 To on  upierał się Asa.  Popatrzcie. Ma jeszcze swoje pierścienie. To jest jego sprzączka od pasa, miecz i noże.
Jednakże w jego głosie słyszalny był cień zwątpienia. Zaczął przychylać się do mojego punktu widzenia.
A ja wciąż zastanawiałem się, czemu nikt się nie zgłosił po taki fajny, nowy statek.
 Hagop. Poszukaj znaków wskazujących, że ktoś odszedł w przeciwnym kierunku. Asa, mówisz, że prysnąłeś, gdy tylko zobaczyłeś, co się dzieje?
 Aha.
 No tak. Przestańmy się tym przejmować i spróbujmy się połapać, co tu się zdarzyło. Sądząc po tym, co widzimy, ten nieboszczyk miał ze sobą coś, co przeobraziło się w to.  Wskazałem na bryłę. Byłem zaskoczony, że tak łatwo mi przychodziło ją ignorować. Myślę sobie, że nie ma rzeczy, do której nie można by się przyzwyczaić. Paradowałem wokół tej większej sztuki w Jałowcu, aż opuścił mnie ów zimny lęk, który kierował mną przez moment. Chcę powiedzieć, że jeśli można się przyzwyczaić do rzeźni albo do mojego zawodu, żołnierza czy chirurga, to można i do wszystkiego.
 Asa, ty przestawałeś z Krukiem. Szopa, on mieszkał w twoim lokalu przez parę lat i byłeś jego wspólnikiem. Co takiego przywiózł ze sobą z Jałowca, co mogłoby przebudzić się do życia i przeobrazić w to?
Obaj potrząsnęli głowami ze wzrokiem wbitym w kości.
 Zastanów się głębiej, Szopa  powiedziałem.  To musiało być coś, co miał już wtedy, gdy go znałeś. Zaprzestał chodzenia na wzgórze na długo, zanim odpłynął na południe.
Minęła minuta albo dwie. Hagop zaczął się posuwać wzdłuż krawędzi polany. Nie liczyłem zbytnio na to, że znajdzie jakieś ślady po tak długim czasie. Nie znałem dobrze lasu, znałem jednak Kruka.
Asa wciągnął nagle powietrze.
 Co jest?  warknąłem.
 Wszystko jest na miejscu. No wiesz, wszystko z metalu. Nawet guziki i takie rzeczy. Brakuje tylko jednego.
 Słucham?
 Tego jego naszyjnika. Widziałem go tylko parę razy... Co się stało, Szopa?
Odwróciłem się. Szopa złapał się za pierś, ponad sercem. Twarz miał białą jak marmur. Zabełkotał coś w poszukiwaniu słów, które nie chciały nadejść. Zaczął rozdzierać koszulę.
Pomyślałem, że ma atak. Gdy jednak dobiegłem do niego, by mu pomóc, rozerwał już koszulę i złapał coś, co nosił na szyi. Coś na łańcuchu. Próbował to zerwać przy użyciu samej siły. Łańcuch nie chciał puścić.
Zmusiłem go, by zdjął to sobie przez głowę, wyrwałem przedmiot z jego sztywnych palców i pokazałem Asie.
Ten pobladł lekko.
 Aha. To jest to.
 Srebro  stwierdził Jednooki i popatrzył znacząco na Hagopa. On zawsze myślał w ten sposób. Mógł mieć rację.
 Hagop! Chodź no tu.
Jednooki wziął przedmiot w rękę i uniósł go ku światłu.
 Co za wykonanie  zastanowił się... nagle cisnął naszyjnik i rzucił się na ziemię, jak żaba skacząca z liścia lilii wodnej. Zataczając hak w powietrzu zaszczekał jak szakal.
Błysnęło światło. Odwróciłem się gwałtownie. Dwa atakujące nas stworzenia z zamku stały obok czarnej bryły, zastygłe w pół kroku. Szopa zaklął. Asa wrzasnął. Ważniak śmignął obok mnie i zatopił miecz głęboko w klatce piersiowej jednego z nich. Ja postąpiłem tak samo. Byłem tak wstrząśnięty, że nie pamiętałem trudności, jakie miałem podczas poprzedniej potyczki.
Obaj uderzyliśmy w tego samego stwora. Obaj wyszarpnęliśmy naszą broń.
 W szyję  wydyszałem.  Tnij w żyłę w szyi.
Jednooki zerwał się już na nogi, gotowy do akcji. Opowiadał mi później, że zauważył poruszenie kącikiem oka i skoczył w ostatniej chwili, by uchylić się przed czymś, czym w niego ciśnię-to. Stwory wiedziały, kogo załatwić najpierw. Kto był najpotężniejszy.
Gdy zaczęły się ruszać, Hagop zaszedł je od tyłu, dołączając do walki swój miecz. To samo, ku mojemu zdumieniu, uczynił Szopa. Skoczył naprzód z nożem długości blisko stopy. Pochylił się nisko, by ciąć im ścięgna pod kolanami.
Trwało to krótko. Jednooki dał nam chwilę, której potrzebowaliśmy. Stwory uparcie trzymały się życia, w końcu jednak padły. Drugi z nich spojrzał na Szopę, uśmiechnął się i powiedział:
 Maron Szopa. Zapamiętamy cię. Szopa zaczai dygotać.
 Znał cię, Szopa  Stwierdził Asa.
 To był ten, który odbierał ode mnie ciała. Za każdym razem, oprócz jednego.
 Zaczekaj minutkę  sprzeciwiłem się.  W Jałowcu tylko jedno stworzenie zdołało się przedrzeć. Nie wydaje się prawdopodobne, by było nim akurat to, które cię znało...  przerwałem. Zauważyłem coś niepokojącego. Oba stworzenia były identyczne. Miały nawet taką samą bliznę na klatce piersiowej, co zauważyłem, gdy ściągnąłem z nich ich ciemne szaty. Stwór, którego razem z Porucznikiem zawlekliśmy w dół ze wzgórza po zabiciu go przed bramą zamku, też miał taką bliznę.
Podczas gdy wszyscy pozostali dygotali po odbytej walce, Jednooki odciągnął na bok Hagopa i zapytał:
 Czy widziałeś coś srebrnego przy tym starym kościotrupie? Kiedy sprawdzałeś go po raz pierwszy?
 Hmm...
Jednooki pokazał mu naszyjnik Szopy.
 To mogło wyglądać mniej więcej tak. To właśnie go zabiło.
Hagop przełknął ślinę i zagłębił rękę w kieszeni. Wydobył stamtąd naszyjnik identyczny z tym, który miał Szopa, z tym że węże nie miały oczu.
 Aha  powiedział Jednooki i ponownie uniósł naszyjnik Szopy ku światłu.  Zgadza się. To były oczy. Kiedy czas był odpowiedni. Czas i miejsce.
Bardziej mnie interesowała kwestia, co jeszcze może wydostać się z czarnej bryły. Zaprowadziłem Hagopa za róg i znalazłem wejście. Przypominało wchód do lepianki. Myślę, że nie stanie się prawdziwą bramą, zanim zamek urośnie. Wskazałem na ślady.
 Co ci one mówią?
 To, że tu panuje spory ruch i że powinniśmy stąd zmiatać. Tam jest ich więcej.
 Aha.
Wróciliśmy do pozostałych. Jednooki zawijał naszyjnik Szopy w kawałek materiału.
 Jak wrócimy do miasta, zamknę to w czymś zrobionym ze stali i utopię w porcie.
 Zniszcz to, Jednooki. Zło zawsze znajduje drogę powrotu. Dominator to doskonały przykład.
 Aha. No dobra. Jeśli dam radę.
Gdy przygotowywałem wszystkich do drogi powrotnej, przypomniał mi się szturm Elma na czarny zamek. Zmieniłem zdanie. Postanowiłem, że nie będziemy nocować poza miastem. Powinniśmy przebyć większą część drogi powrotnej, zanim słońce zajdzie. Łąkowo, podobnie jak Jałowiec, nie miało ani murów, ani bram, nie zamkną ich więc przed nami na noc.
Odłożyłem na razie problem Elma, by pozwolić myśli dojrzeć. Gdy tak już się stało, byłem przerażony.
Drzewo zapewnia swą reprodukcję, produkując miliony nasion. Jedno z pewnością przeżyje i wyrośnie z niego nowe drzewo. Wyobraziłem sobie hordę napastników wpadającą we wnętrzności czarnego zamku i wszędzie znajdującą srebrne amulety. Wyobraziłem sobie, jak wypełniają nimi kieszenie.
Tak się musiało stać. Zamek był skazany. Dominator z pewnością zrozumiał to jeszcze przed Panią.
Czułem coraz większy respekt dla tego starego diabła. Chytry sukinsyn.
Dopiero gdy znaleźliśmy się z powrotem na trakcie do Grzechotki, przyszło mi do głowy, by zapytać Hagopa, czy widział jakieś dowody na to, że ktoś opuścił polanę inną drogą.
 Nie  odparł.  Ale to nic nie znaczy.
 Nie marnujmy tyle czasu na gadanie  odezwał się Jednooki.  Szopa, czy nie możesz trochę pogonić tego cholernego muła? Bał się. A jeśli on czuł strach, to ja tym bardziej.

45. ŁĄKOWO: GORĄCY ŚLAD

Dotarliśmy do miasta. Mogę jednak przysiąc, że czułem, jak coś idzie, węsząc, naszym śladem. Trwało to do chwili, gdy wkroczyliśmy na bezpieczny, oświetlony teren. Wróciwszy na nasze kwatery, stwierdziliśmy, że większości ludzi nie ma. Gdzie się podziali? Jak się dowiedziałem, wyruszyli zająć statek Kruka.
Zapomniałem o tej sprawie. Tak jest. Statek Kruka... a Mil-czek szedł jego śladem. Gdzie teraz był? Cholera! Prędzej czy później Kruk zaprowadzi go na polanę... Był to, rzecz jasna, sposób na to, by się dowiedzieć, czy Kruk opuścił ją żywy. A także, by stracić Milczka.
 Jednooki, czy możesz nawiązać łączność z Milczkiem?
Popatrzył na mnie dziwnie. Był zmęczony i chciało mu się spać.
 Posłuchaj, jeśli idzie w ślad za Krukiem, może trafić na tę polanę  nalegałem.
Jednooki jęknął i wykonał kilka dramatycznych gestów niesmaku. Następnie pogrzebał w swojej magicznej sakwie i wydobył z niej coś, co wyglądało jak zasuszony palec. Zabrał go w kąt pokoju, by obcować z nim duchowo, po czym wrócił i oznajmił:
 Mam jego ślad. Znajdę go.
 Dziękuję.
 Pewnie. Ty sukinsynie. Powinienem ci kazać pójść ze mną. Usiadłem przy kominku z dużym piwem i zatopiłem się w myślach. Po chwili powiedziałem do Szopy:
 Musimy tam wrócić.
Hę?
 Z Milczkiem.
 Kto to jest Milczek?
 Jeszcze jeden facet z Kompanii. Czarodziej. Jak Jednooki i Go-blin. Jest na tropie Kruka. Śledzi każdy ruch, który ten wykonał od chwili przybycia. Doszedł do wniosku, że może go wytropić albo przynajmniej dowiedzieć się z jego ruchów, czy miał on zamiar oszukać Asę.
Szopa wzruszył ramionami.
 Jak musimy, to musimy.
 Ehe. Zdumiewasz mnie, Szopa. Zmieniłeś się.
 Sam nie wiem. Może zawsze mógłbym tak postępować. Wiem tylko, że nie może się to już nigdy zdarzyć. Nikomu innemu.
 Aha.
Nie wspomniałem mu o swej wizji setek ludzi rabujących amulety z fortecy w Jałowcu. Nie było mu to potrzebne. Miał swoją misję. Nie mógłbym sprawić, by wydała mu się beznadziejna.
Zszedłem na dół i poprosiłem gospodarza o więcej piwa. Po piwie robię się senny. Przyszedł mi do głowy pewien pomysł. Pewna możliwość. Nie podzieliłem się tą myślą z nikim. Pozostali nie byliby zadowoleni.
Po godzinie odlałem się i powlokłem do pokoju. Bardziej obawiałem się myśli o powrocie na tę polanę niż tego, co miałem zamiar zrobić teraz.
Minęło trochę czasu, zanim sen przyszedł, bez względu na piwo. Nie mogłem się odprężyć. Ciągle próbowałem sięgnąć w jej stronę i sprowadzić ją do siebie. Nic to jednak nie oznaczało.
To była wątła nadzieja. Tylko głupiec mógł liczyć na to, że ona wróci tak szybko. Odtrąciłem ją. Dlaczego miałaby to zrobić?
Dlaczego nie miałaby o mnie zapomnieć aż do chwili, gdy jej słudzy mnie złapią i dostarczą do niej zakutego w łańcuchy?
Może jednak istnieje między nami związek na płaszczyźnie, której nie rozumiem, ponieważ  gdy obudziłem się z drzemki z myślą, że znów muszę wpaść do klopa  ujrzałem, że wisi nade mną ta złota łuna. A może się nie obudziłem, a tylko mi się śniło, że to zrobiłem. Nie mogę się w tym połapać. Po fakcie zawsze bardzo przypomina to sen.
Nie czekałem, aż przemówi pierwsza, lecz sam zacząłem mówić i zrobiłem to szybko. Przekazałem jej wszystko, czego powinna się dowiedzieć o bryle w Łąkowie i o możliwości, że żołnierze zabrali z czarnego zamku setki nasion.
 Mówisz mi to, mimo że jesteś zdecydowany stać się moim wrogiem, lekarzu?
 Nie chcę być twoim wrogiem. Stanę się nim jedynie wtedy, gdy nie pozostawisz mi wyboru  przerwałem tę debatę.  Nie damy sobie z tym rady. Ktoś jednak musi to zrobić. Trzeba załatwić je wszystkie. I bez tego jest dosyć zła na świecie.
Powiedziałem jej, że znaleźliśmy amulet u człowieka z Jałowca. Nie wymieniłem jego imienia. Powiedziałem, że zostawimy go w miejscu, gdzie na pewno go znajdzie, gdy tu przybędzie.
 Gdy przybędę?
 Czyż nie jesteś już w drodze?
Niewyraźny uśmieszek, tajemniczy, w pełni świadomy, że chcę ją wybadać. Nie było odpowiedzi. Jedynie pytanie:
 A gdzie ty będziesz?
 Nie tutaj. Dawno już odpłynę w dalekie strony.   Być może. Przekonamy się.  Złota łuna przygasła.
Były rzeczy, które chciałem jej jeszcze powiedzieć, nie miały one jednak nic wspólnego z aktualnym problemem. Pytania, które chcia-fem zadać. Ale nie zadałem.
Ostatni złoty pyłek opuścił mnie szepcząc:
 Mam u ciebie dług, lekarzu. 
Jednooki wszedł do budynku zaraz po wschodzie słońca. Był zmachany jak pies. Milczek przyszedł tuż za nim. On również wyglądał na wykończonego. Podążał śladem Kruka bez chwili wytchnienia.
 Złapałem go w ostatniej chwili  powiedział Jednooki.  Jeszcze godzina, a ruszyłby w drogę. Namówiłem go, żeby zaczekał do świtu.
 No. Chcesz obudzić żołnierzy? Jak wyruszymy dziś wcześniej, powinniśmy zdążyć z powrotem przed zmierzchem.
 Co?
 Myślałem, że wyraziłem się dość jasno. Musimy tam wrócić. Teraz. Straciliśmy już jeden z naszych dni.
 Hej, facet, jestem wykończony. Umrę, jeśli każesz mi...
 Śpij w siodle. To zawsze był jeden z twoich wielkich talentów. Możesz spać wszędzie i o każdym czasie.
 Och, mój obolały tyłek.
W godzinę później ponownie jechałem traktem do Grzechotki z ekipą wzmocnioną o Milczka i Otta. Szopa uparł się, że pojedzie z nami, choć byłem skłonny go zwolnić. Asa doszedł do wniosku, że on również chce się zabrać. Być może uznał, że Szopa rozwinie nad nim parasol ochronny. On również zaczął mówić o misji, lecz nawet głuchy potrafiłby wykryć w tym fałszywą nutę.
Tym razem jechaliśmy szybciej, bez chwili wytchnienia, a Szopa miał prawdziwego konia. Dotarliśmy do polany w południe. Podczas gdy Milczek węszył w okolicy, zebrałem się na odwagę i przyjrzałem bryle z bliska.
Żadnych zmian, oprócz tego, że dwa martwe stworzenia zniknęły. Niepotrzebne mi były oczy Hagopa, by dojrzeć, że wciągnięto je przez otwór wejściowy.
Milczek, posuwając się wokół polany, dotarł do miejsca niemal pokrywającego się z tym, w którym ścieżka wydeptana przez stworzenia zagłębiła się w lesie. Wyciągnął rękę w górę i skinął na mnie. Pognałem do niego. Nie musiałem odczytywać tańca jego palców, by wiedzieć, co znalazł. Jego twarz zdradzała odpowiedź.
 Znalazłeś to, hę?  W moim głosie było więcej radości, niż jej faktycznie czułem. Zacząłem już uważać, że Kruk nie żyje. Nie podobało mi się to, co sugerowała obecność szkieletu.
Milczek skinął głową.
 Juhu!  zawołałem.  Znaleźliśmy ślad. Idziemy. Sprowadźcie konie.
Wszyscy się zebrali. Asa wyglądał coś marnie.
 Jak on to zrobił?  zapytał.
Nikt nie potrafił mu odpowiedzieć. Kilku z nas zastanawiało się, czyj szkielet leżał na polanie i jak doszło do tego, że miał na sobie naszyjnik Kruka. Mnie dziwiło to, że plan Kruka odnośnie do jego zniknięcia tak pięknie się zazębił z planem Dominatora, który zamierzał zasiać nowy czarny zamek.
Jedynie Jednooki miał ochotę cokolwiek mówić, a mianowicie narzekać.
 Jak podążymy tym śladem, nie zdążymy do miasta przed zmierzchem  oznajmił. Powiedział też wiele więcej, głównie o tym, jak bardzo jest zmęczony. Nikt nie zwracał na to uwagi. Nawet ci z nas, którzy w nocy wypoczęli, czuli się zmęczeni.
 Prowadź, Milczek  powiedziałem.  Otto, czy chcesz się zająć jego koniem? Jednooki, uważaj na tyły. Żeby nikt nas stamtąd nie zaskoczył. 
Szlak przez chwilę nie był żadnym szlakiem, a jedynie prostą linią prowadzącą przez chaszcze. Brak nam już było tchu w chwili, gdy przecięła ona ścieżkę wydeptaną przez zwierzynę. Kruk również musiał być wyczerpany, gdyż skręcił w ową ścieżkę i podążył nią poprzez wzgórze, wzdłuż strumienia i na szczyt następnego wzniesienia. Potem zboczył w mniej uczęszczaną dróżkę, która prowadziła wzdłuż grani w kierunku traktu do Grzechotki. W ciągu następnych dwóch godzin napotkaliśmy kilka takich rozwidleń. Za każdym razem Kruk wybierał tę trasę, która prowadziła bardziej na zachód.
 Ten sukinsyn zawracał na główny trakt  zauważył Jednooki.  Trzeba się było tego domyślić, pójść w drugą stronę i zaoszczędzić sobie tego łażenia po chaszczach.
Ludzie warknęli na niego. Jego narzekania zabrzmiały jak zgrzyt. Nawet Asa rzucił na niego paskudne spojrzenie przez ramię.
Faktem było, że Kruk szedł okrężną drogą. Oceniam, że pokonaliśmy co najmniej dziesięć mil, zanim przeszliśmy przez grań i ujrzeliśmy przed sobą bezleśne tereny opadające ku drodze. Po naszej prawej stronie leżała spora liczba gospodarstw rolnych. Daleko przed nami widoczna była błękitna mgiełka morza. W krajobrazie dominował kolor brązowy, gdyż do Łąkowa nadeszła jesień. Liście pożółkły. Asa wskazał na klonowy lasek i powiedział, że za tydzień będzie on wyglądał naprawdę ładnie. To dziwne. Na ogół nie sądzi się, że tacy faceci jak on mają poczucie piękna.
 Tam w dole.  Otto wskazał na skupisko budynków znajdujące się w odległości trzech czwartych mili na południe. Nie wyglądało na gospodarstwo rolne.  Założę się, że to przydrożna gospoda  powiedział.  Ile chcecie postawić na to, że tam właśnie się skierował?
 Co o tym sądzisz?  spytałem Milczka.
Skinął głową, lecz wolał się zaasekurować. Chciał się trzymać śladu, by się upewnić. Wsiedliśmy na konie, pozostawiając mu marsz na piechotę. Osobiście miałem już dość łażenia.
 Może byśmy zostali tam na noc?  zapytał Jednooki. Spojrzałem na słońce.
 Zastanawiam się nad tym. Sądzisz, że będziemy tam bezpieczni?
Wzruszył ramionami.
 Z komina bije dym. Nie wygląda na to, by mieli już jakieś kłopoty.
Umie czytać w myślach. Przyglądałem się mijanym gospodarstwom w poszukiwaniu wskazówek świadczących o tym, że stworzenia z bryły dokonywały napadów na okolicę. Wyglądało na to, że w gospodarstwach panuje spokój i tętnią one życiem. Przypuszczam, że stwory ograniczały swe łupiestwa do miasta, gdzie wywoływały one mniej hałasu.
Trop Kruka dotarł do traktu do Grzechotki w odległości pół mili od budynków, które Otto uznał za gospodę. Rozejrzałem się w poszukiwaniu punktów orientacyjnych, nie zdołałem jednak ustalić, jak daleko na południe od dwunastej mili się znajdujemy. Milczek skinął dłonią i wskazał na coś palcem. Kruk faktycznie skręcił na południe. Ruszyliśmy jego śladem i wkrótce minęliśmy kamień milowy numer szesnaście.
 Jak daleko zamierzasz za nim podążać, Konował?  zapytał Jednooki.  Założę się, że spotkał się tutaj z Pupilka i po prostu ruszyli naprzód.
 Podejrzewam, że tak było. Jak daleko jest do Grzechotki? Czy ktoś to wie?
 Dwieście czterdzieści siedem mil  poinformował Ważniak.
 Trudny teren? Może mieć jakieś kłopoty po drodze? Bandyci i tak dalej?
 Nic o tym nie słyszałem  odrzekł Ważniak.  Są jednak góry. I to dosyć trudne. Potrzeba trochę czasu, żeby się przez nie przebić.
Dokonałem paru obliczeń. Powiedzmy trzy tygodnie, by pokonać ten dystans, nie przemęczając się zbytnio. Kruk nie narzucił wielkiego tempa, mając ze sobą Pupilkę i papiery.
 Wóz. Potrzebny nam wóz.
Milczek również wsiadł już na konia. Szybko dotarliśmy do budynków. Okazało się, że Otto miał rację. Niewątpliwie była to gospoda. Gdy zsiedliśmy z koni, na zewnątrz wyszła dziewczyna, która popatrzyła na nas wybałuszonymi oczyma i wpadła do środka. Podejrzewam, że wyglądaliśmy na bandę łotrzyków. Ci z nas, którzy nie sprawiali wrażenia twardych facetów, wyglądali na wrednych.
Z gospody wyszedł zmartwiony tłuścioch zawiązujący sobie fartuch. Jego twarz nie mogła się zdecydować czy pozostać rumianą, czy zblednąć.
 Dobry wieczór  powiedziałem.  Dostaniemy jakiś posiłek i paszę dla zwierząt?
 Wina  zawołał Jednooki, zwalniając popręg.  Chcę się zanurzyć w galonie wina. I do tego puchowe łoże.
 O ile jego mowa była trudna do zrozumienia. Język Łąkowa jest odmianą tego, którym mówią w Jałowcu. W mieście nie było trudno się porozumieć, ze względu na nie ustający handel między Łąkowem a Jałowcem, lecz ten facet mówił wiejskim dialektem o odmiennym rytmie  możecie sobie na to pozwolić.
Wydobyłem dwie ze srebrnych monet Kruka i wręczyłem mu je.
 Powiadom mnie, kiedy przekroczymy tę cenę.  Zawiesiłem wodze na kołku, wdrapałem się po schodach i przechodząc, klepnąłem go w ramię. - Nie przejmuj się. Nie jesteśmy bandytami, tylko żołnierzami. Siedzimy kogoś, kto przejeżdżał tędy jakiś czas temu.
Nagrodził mnie zmarszczeniem brwi w wyrazie niedowierzania. Było oczywiste, że nie służymy księciu Łąkowa.
Gospoda była sympatyczna i choć grubas miał kilka córek, wszyscy zachowywali się przyzwoicie. Gdy już zjedliśmy kolację i większość udała się na spoczynek, oberżysta odprężył się nieco.
 Odpowiesz mi na parę pytań?  zapytałem. Położyłem na stole srebrną monetę.  To może być coś warte.
Usiadł naprzeciwko i spojrzał na mnie przymrużonymi oczyma sponad gigantycznego kufla piwa. Osuszył już go od chwili naszego przybycia przynajmniej sześć razy, co tłumaczyło jego tuszę.
 Czego chcesz się dowiedzieć?
 Ten wysoki facet, który nie umie mówić. Szuka swojej córki.
Hę?
Wskazałem na Milczka, który usadowił się na podłodze w pobliżu ognia, czując się jak w domu i zasnął pochylony do przodu.
 Głuchoniemej dziewczyny, która przejeżdżała tędy jakiś czas temu. Zapewne wozem. Mogła się tu spotkać z jednym typkiem.  Opisałem Kruka.
Jego twarz utraciła wszelki wyraz. Pamiętał go. I nie chciał o tym mówić.
 Milczek!
Zerwał się ze snu jak oparzony. Przekazałem mu wiadomość przy użyciu palców. Uśmiechnął się paskudnie.
 On może na to nie wygląda  powiedziałem oberżyście  ale jest czarnoksiężnikiem. Sytuacja wygląda tak. Tamten facet, który tu był, mógł ci powiedzieć, że wróci i poderżnie ci gardło, jeśli coś powiesz. To odległa groźba. Z drugiej strony ten Milczek może rzucić kilka czarów i odebrać twoim krowom mleko, sprawić, że pola przestaną rodzić, a całe twoje piwo i wino skwaśnieje.
Milczek wykonał jedną z tych małych, paskudnych sztuczek, które bawią jego, Jednookiego i Goblina. Świetlista kula zaczęła unosić się po sali jak ciekawskie szczenię zaglądające w różne miejsca.
Oberżysta uwierzył mi na tyle, że wolał nie sprawdzać, czy blefu.
 No dobra. Byli tutaj. Tak, jak mówiłeś. Latem przejeżdża tędy kupa ludzi, więc nie zwróciłbym na nich uwagi, gdyby nie to, że, jak mówiłeś, dziewczyna była głuchoniema, a z faceta był paskudny typ. Przyjechała rano, jakby jechała przez całą noc. Wozem. On zjawił się wieczorem. Na piechotę. Trzymali się na uboczu. Wyjechali następnego ranka.  Spojrzał na moją monetę.  Przypominam sobie, że płacili takimi samymi dziwacznymi monetami.
 Aha.
 Przybywacie z daleka, co?
 Zgadza się. Dokąd pojechali?
 Na południe. Drogą. Sądząc z pytań, które zadawał ten facet, wybierali się do Komina.
Uniosłem brwi. Nigdy nie słyszałem o mieście zwanym Kominem.
 Leży w dół wybrzeża. Za Grzechotką. Musicie pojechać stamtąd traktem do Igły. Z Igły wyruszycie na Sznurowadło. Gdzieś na południe od Sznurowadła znajduje się skrzyżowanie, na którym skręcicie na zachód. Komin leży na półwyspie Salada. Nie wiem dokładnie gdzie. Tylko tyle, co słyszałem od wędrowców.
 Ehe. To długa podróż. Jak ci się zdaje, jak to daleko?
 Chwileczkę. Dwieście dwadzieścia cztery mile do Grzechotki. Jeszcze ze dwieście do Igły. Z Igły do Sznurowadła jest około stu osiemdziesięciu. Tak mi się zdaje. Może to było dwieście osiemdziesiąt. Nie przypominam sobie dokładnie. To skrzyżowanie musi leżeć jeszcze ze sto mil za Sznurowadłem. Potem prosto do Komina. Nie wiem, ile to będzie mil. Co najmniej jeszcze sto. Może dwieście czy trzysta. Widziałem razik mapę, co mi ją jeden facet pokazał. Półwysep wystaje na zewnątrz jak kciuk.
Milczek podszedł do nas. Wydobył skrawek papieru i maleńkie pióro ze stalowym koniuszkiem. Kazał oberżyście powtórzyć wszystko raz jeszcze. Naszkicował prymitywną mapę, w której dokonywał poprawek, kierując się słowami grubasa, który mówił mu, czy przypomina ona, czy też nie, mapę, którą oglądał. Przez cały czas żonglował kolumną cyfr. Uzyskał przybliżony wynik ponad dziewięćset mil od Łąkowa. Skreślił ostatnią cyfrę, po czym dopisał słowo dni" i dodał znak plus. Skinąłem głową.
 Zapewne przynajmniej cztery miesiące podróży  powiedziałem.  Więcej, jeśli poświęcili trochę czasu na odpoczynek w jednym z tych miast.
Milczek nakreślił prostą linię łączącą Łąkowo z koniuszkiem półwyspu Salada i napisał: ok. 600 mil przy 6 węzłach = 100 godz."
 Aha  powiedziałem.  Zgadza, się. Dlatego statek dotąd nie odpłynął. Musieli mu dać czas. Chyba będziemy musieli jutro pogadać z załogą. Dziękuję, oberżysto.  Przesunąłem monetę w jego stronę.  Czy wydarzyło się tu ostatnio coś niezwykłego?
Jego wargi rozciągnęły się w wątłym uśmieszku.
 Do dzisiaj nie.
 Masz rację. Nie, chodzi mi o to, czy jacyś sąsiedzi zniknęli, czy coś w tym guście.
Potrząsnął głową.
 Nic z tych rzeczy. Chyba, żeby liczyć Krecią Skórkę. Dawno już go nie widziałem. Ale to o niczym nie świadczy. 
 Krecią Skórkę?
 To myśliwy. Pracuje w lesie na wschodzie. Głównie chodzi mu o futra i skóry, ale przynosi mi też zwierzynę, kiedy potrzebuje soli czy czegoś. Nie zjawia się regularnie, ale coś myślę, że się spóźnia. Z reguły pokazuje się, jak nadchodzi jesień, żeby zgromadzić zapasy na zimę. Gdy wasz przyjaciel wszedł przez drzwi, wziąłem go do niego.
 Hę? Który przyjaciel?
 Ten, którego szukacie. Który uprowadził córkę tego gościa. Milczek i ja wymieniliśmy spojrzenia.
 Lepiej nie licz na to, że jeszcze zobaczysz Krecią Skórkę  powiedziałem.  Myślę, że on nie żyje.
 Czemu tak mówisz?
Opowiedziałem mu nieco o tym, jak Kruk zainscenizował własną śmierć i pozostawił ciało, które wzięto omyłkowo za jego.
 To paskudnie. No. Paskudny postępek. Mam nadzieję, że go złapiecie.  Jego oczy zwężyły się lekko w wyrazie chytrości.  Czy wy czasem nie jesteście z tej bandy, co przypłynęła do Jałowca? Wszyscy, którzy jadą na południe, opowiadają o tym, jak...
Groźne spojrzenie Milczka przymknęło mu gębę.
 Mam zamiar się trochę przespać  oznajmiłem.  Jeśli żaden z moich ludzi nie zbudzi się przedtem, zerwij mnie z łóżka, gdy tylko nadejdzie świt.
 Tak, proszę pana  powiedział oberżysta.  Przygotujemy panu świetne śniadanie.

46. ŁĄKOWO: KŁOPOTY

Śniadanie faktycznie było świetne. Dałem oberżyście następnego srebrnika napiwku. Na pewno pomyślał, że zwariowałem.
Gdy przejechaliśmy już pół mili, Jednooki kazał nam się zatrzymać.
 Masz zamiar ich tak zostawić?  zapytał.
 Co?
 Tych ludzi. Pierwszy Schwytany, który przejdzie tą drogą, dowie się wszystkiego tego, co my.
Serce wywinęło mi koziołka. Wiedziałem, do czego zmierza. Myślałem już o tym wcześniej, nie mogłem jednak wydać podobnego rozkazu. 
 To bezcelowe  powiedziałem.  Wszyscy w Łąkowie zobaczą, jak odpłyniemy.
 Ale nikt w Łąkowie nie wie, dokąd się wybieramy. Ten pomysł nie podoba mi się w takim samym stopniu jak tobie, Konował. Musimy jednak w którymś miejscu przeciąć ślad. Kruk tego nie zrobił i teraz jesteśmy na jego tropie.
 Aha. Wiem o.tym.  Spojrzałem na Asę i Szopę. Nie przyjęli tego dobrze. Przynajmniej Asa pomyślał sobie, że on będzie następny.
 Nie możemy ich zabrać ze sobą, Konował.
 Wiem.
Odwrócił się i ruszył w drogę powrotną. Sam. Nie poszedł z nim nawet Otto, który ma bardzo niewiele sumienia.
 Co on zrobi?  zapytał Asa.
 Użyje swojej magii, żeby sprawić, by zapomnieli  skłamałem.  Ruszajcie naprzód. Dogoni nas.
Szopa co chwilę spoglądał na mnie, w taki sam sposób, jak zapewne patrzył na Kruka, gdy po raz pierwszy się dowiedział, że zajmuje się on trupim biznesem. Nie powiedział nic.
Jednooki dogonił nas w godzinę później. Wybuchnął śmiechem.
 Zniknęli  powiedział.  Wszyscy skubańcy, co do jednego. Ze wszystkimi psami i bydłem. Uciekli do lasu. Cholerni wieśniacy.
Ponownie się roześmiał, niemal histerycznie. Podejrzewam, że czuł ulgę.
 Minęły już dwa dni z kawałkiem  stwierdziłem.  Spieszmy się. Im większą przewagę zdobędziemy na starcie, tym lepiej.
Dotarliśmy do przedmieść Łąkowa w pięć godzin później. Nie narzucaliśmy takiego tempa, jakiego pragnąłem. Gdy zagłębiliśmy się w miejskie zabudowania, zwolniliśmy kroku. Myślę, że wszyscy to wyczuliśmy. Wreszcie zatrzymałem się.
 Ważniak, ty i Asa pokręćcie się tu i sprawdźcie, czego się da dowiedzieć. My poczekamy przy tamtej fontannie.
Na ulicach nie było dzieci, a dorośli, których widziałem, wyglądali na oszołomionych. Ci, którzy przechodzili obok nas, omijali nas tak szerokim łukiem, jak to tylko było możliwe.
Ważniak wrócił po dwóch minutach. Tym razem się nie opier-dzielał.
 Wielkie kłopoty, Konował. Schwytani dotarli tu dziś rano. Jest wielka rozróba w dzielnicy portowej.
Spojrzałem w tamtą stronę. Unosiła się tam odrobina dymu, mogąca oznaczać pokłosie poważnego pożaru. Niebo na zachodzie, w kierunku, w którym wiał wiatr, wydawało się zabrudzone.
Asa pojawił się w minutę później z tymi samymi wiadomościami. Dowiedział się też czegoś więcej.
Wdali się w wielką bitwę z księciem. Niektórzy mówią, że się jeszcze nie skończyła.
 Taka bitwa nie potrwałaby długo  zauważył Jednooki.
 Nie jestem pewien  sprzeciwiłem się.  Nawet Pani nie może być we wszystkich miejscach jednocześnie. Jak, u diabła, zdołali tu dotrzeć tak szybko? Nie mieli żadnych dywanów.
 Lądem  powiedział Szopa.
 Lądem? Ale...
 To szybciej niż podróż morska. Droga biegnie po przekątnej. Jeśli narzuci się ostre tempo i jedzie dzień i noc, można ją przebyć w dwa dni. Kiedy byłem dzieckiem, urządzali tam wyścigi. Skończyli z tym, kiedy nowy książę przejął władzę w Jałowcu.
 Myślę, że to nieważne. Stało się. Co teraz?
 Musimy się dowiedzieć, co się stało  powiedział Jednooki.  Jeśli ten sukinsyn Goblin dał się zabić, skręcę mu kark  mruknął.
 Masz rację. Ale jak to zrobimy? Schwytani nas znają.
 Ja pójdę  zgłosił się Szopa.
Nie potraficie sobie wyobrazić groźniejszych spojrzeń niż te, którymi obrzuciliśmy Marona Szopę. Drżał przez chwilę, potem powiedział:
 Nie dam się złapać. Zresztą dlaczego mieliby mnie niepokoić? Nie znają mnie.
 Dobra  powiedziałem.  Ruszaj.
 Konował...
 Musimy mu zaufać, Jednooki. Chyba, że chcesz pójść sam.
 Guzik. Szopa, jeśli wykręcisz nam jakiś numer, dostanę cię, choćbym musiał wrócić z grobu.
Szopa uśmiechnął się niepewnie i odszedł. Na nogach. Tylko nieliczni jeżdżą konno po ulicach Łąkowa. Znaleźliśmy tawernę i rozgościliśmy się w niej. Dwaj ludzie zostali na ulicy, by pełnić straż. Słońce już zachodziło, gdy Szopa wrócił.
 I co?  zapytałem. Zamówiłem skinieniem następny dzban piwa.
 Wieści nie są dobre. Utknęliście tutaj. Wasz Porucznik odpłynął statkiem. Zginęło dwudziestu czy dwudziestu pięciu waszych ludzi. Reszta odpłynęła na statku. Książę przegrał...
 Nie wszyscy odpłynęli  powiedział Jednooki, wskazując palcem nad krawędź swego kubka.  Ktoś cię śledził, Szopa
Szopa odwrócił się błyskawicznie, przerażony.
W drzwiach stali Goblin i Lichwiarz. Ten drugi został trochę porznięty. Podszedł do nas, utykając, i zwalił się na krzesło. Sprawdziłem jego rany. Goblin i Jednooki wymienili spojrzenia, które mogły oznaczać różne rzeczy, najpewniej jednak znaczyły, iż cieszą się ze swojego widoku.
Pozostali klienci tawerny zaczęli się ulatniać. Rozeszło się, kim jesteśmy. Wiedzieli, że ściga nas paru złych ludzi.
 Usiądź, Goblin  powiedziałem.  Ważniak, ty i Otto załatwcie jakieś świeże konie.  Dałem im większość posiadanych przeze mnie pieniędzy.  Kupcie też tyle zapasów, na ile tego starczy. Myślę, że czeka nas długa jazda. Zgadza się, Goblin?
Skinął głową.
 Opowiedz nam wszystko.
 Szept i Kulawiec zjawili się dziś rano. Razem z pięćdziesięcioma ludźmi. Ludźmi z Kompanii. Szukali nas. Narobili tyle hałasu, że usłyszeliśmy ich z daleka. Porucznik wysłał słówko do wszystkich na brzegu. Niektórzy nie zdążyli na pokład na czas. Szept ruszyła w stronę statku. Porucznik musiał odbić od brzegu. Zostawiliśmy tu dziewiętnastu ludzi.
 Co ty tu robisz?
 Zgłosiłem się na ochotnika. Wyskoczyłem za burtę, gdy minęliśmy przylądek i dopłynęłem do brzegu. Wróciłem, żeby zaczekać na was, chłopaki. Miałem wam powiedzieć, gdzie znajdziecie statek. Na Lichwiarza wpadłem przypadkowo. Właśnie go łatałem, kiedy zobaczyłem, że Szopa się tu kręci. Poszliśmy za nim aż tutaj.
Westchnąłem.
 Popłynęli do Komina, zgadza się? Był zaskoczony.
 Aha. Skąd wiesz? Wyjaśniłem mu to w skrócie.
 Lichwiarz, lepiej im powtórz, co wiesz  powiedział.  Zaskoczyli go na brzegu. To jedyny ocalony, jakiego znalazłem.
 To jest prywatne przedsięwzięcie Schwytanych  oznajmił Lichwiarz.  Dotarli tu ukradkiem. Mieli być gdzie indziej. Przyszło im chyba do łba, że teraz, kiedy nie jesteśmy już na liście ulubieńców Pani, mogą się na nas odegrać.
 Ona nie wie, że tu są?
 Nie.
Zachichotałem. Mimo powagi sytuacji, nie mogłem nic na to poradzić.
 W takim razie czeka ich niespodzianka. Stara zdzira zjawi się tu osobiście. W okolicy rośnie nowy czarny zamek.  Kilku z nich spojrzało na mnie z ukosa, zastanawiając się, skąd wiem, co robi Pani. Nie opowiedziałem o moim śnie nikomu poza Porucznikiem. Skończyłem łatać Lichwiarza.  Będziesz zdolny do drogi, ale nie przemęczaj się. Jak się o tym dowiedziałeś?
 Od Trzęsionki. Rozmawialiśmy przez chwilę, zanim spróbował mnie zabić.
 Trzęsionki!  warknął Jednooki.  Co to, u diabła 
 Nie wiem, Schwytani powiedzieli o tym facetom, ale byli bardzo napaleni. Chcieli się nam dobrać do dupy. Frajerzy. Większość z nich w nagrodę zabito.
 Zabito?
 Książę jak-mu-tam oburzył się na Schwytanych, że wkroczyli tutaj, jakby miasto było ich własnością. Rozpętała się wielka bitwa z Kulawcem i naszymi chłopakami. Naszych praktycznie wycięto w pień. Może sprawiliby się lepiej, gdyby wcześniej wypoczęli.
To śmieszne. Mówiliśmy o tych ludziach ze współczuciem. Z jakiegoś powodu nie staliśmy się ich śmiertelnymi wrogami. Osobiście czułem tylko gorycz w stosunku do Schwytanych za to, że nastawili ich przeciwko nam i zmarnowali.
 Czy Trzęsionka mówił coś o Jałowcu?
 Aha. Mieli tam prawdziwą, staromodną krwawą łaźnię. Niewiele po niej zostało. Kiedy Pani skończyła z czarnym zamkiem, liczebność Kompanii spadła do sześciuset ludzi, wliczając nas. Znacznie więcej chłopaków zginęło później, w zamieszkach, które wybuchły po tym, jak Pani oczyściła Katakumby. Całe cholerne miasto dostało świra. Przywódcą buntu był ten Hargadon. Uwięzili naszych chłopaków w Eternicie. Potem Pani straciła cierpliwość. Rozwaliła to, co zostało z miasta.
Potrząsnąłem głową.
 Kapitan miał rację co do Katakumb.
 Podróż przejął dowództwo nad tym, co zostało z Kompanii  powiedział Goblin.  Mieli się wycofać z łupami, gdy tylko złożą wszystko do kupy. Miasto jest tak zniszczone, że nie ma po co w nim siedzieć.
Spojrzałem na Szopę. Nie sposób wyobrazić sobie bardziej posępnej twarzy. Kłębiły się w nim pytania i ból. Chciał się dowiedzieć, co się stało z ludźmi, których znał, lecz nie odważył się odezwać w obawie, że ktoś go oskarży.
 To nie twoja wina, facet  pocieszyłem go.  Książę zaprosił Panią, zanim jeszcze wmieszałeś się w to wszystko. Doszłoby do tego bez względu na to, co zrobiłeś.
 Jak ludzie mogą robić takie rzeczy? Asa popatrzył na niego dziwnie.
 Szopa, nie bądź głupi. A jak ty mogłeś zrobić to wszystko, co zrobiłeś? Byłeś zdesperowany i tyle. Wszyscy są zdesperowani. Robią od tego głupoty.
Jednooki obrzucił mnie spojrzeniem mówiącym: Co ty na to?" Nawet Asa czasami potrafił myśleć.
 Lichwiarz, czy Trzęsionka powiedział coś o Elmie?
Elmo wciąż był dla mnie głównym powodem do zmartwienia.
 Nie. Nie pytałem go. Nie mieliśmy wiele czasu.
 Jak wygląda plan?  zapytał Goblin.
 Wyruszymy na południe, gdy tylko Ważniak i Otto zjawią się z końmi i zapasami  westchnąłem.  To będą ciężkie chwile. Mam może ze dwa lewa. A jak z wami, chłopaki?
Skatalogowaliśmy nasze zasoby.
 Mamy kłopoty  stwierdziłem.   '
 Porucznik przysyła to.  Goblin położył na stole mały woreczek. Zawierał on pięćdziesiąt srebrnych monet z zamku, pochodzących ze skarbca Kruka.
 To pomoże, lecz i tak trudno będzie związać koniec z końcem.
 Ja mam trochę pieniędzy  odezwał się Szopa.  Całkiem sporo. Zostały tam, gdzie się zatrzymałem. Rzuciłem na niego gałą.
 Nie musisz jechać z nami. Nie jesteś częścią tego wszystkiego.
 Tak jest, jestem.
 Odkąd cię znam, zawsze próbowałeś uciec...
 Teraz mam powód, by walczyć, Konował. To, co zrobili z Jałowcem. Nie mogę tego darować.
 Ja też nie  wtrącił się Asa.  Mam jeszcze większość tych pieniędzy, które dał mi Kruk po skoku na Katakumby.
Przeprowadziłem milczącą ankietę wśród pozostałych. Nie odpowiedzieli. Decyzja należała do mnie.
 Dobra. Przynieście je. Tylko nie zwlekajcie. Chcę wyruszyć jak najszybciej.
 Mogę was złapać na drodze  powiedział Szopa.  Nie widzę powodu, żeby Asa też nie mógł.
Podniósł się i wyciągnął nieśmiało dłoń. Zawahałem się tylko przez chwile
 Witaj w Czarnej Kompanii, Szopa. Asa nie złożył podobnej oferty.
 Myślisz, że wrócą?  zapytał Jednooki, gdy już wyszli.
 A jak ty sądzisz?
 Guzik. Mam nadzieję, że wiesz, co robisz, Konował. Mogliby naprowadzić Schwytanych na nasz trop, jeśli dadzą się złapać.
 Aha. Mogliby.  W gruncie rzeczy na to właśnie liczyłem. Do głowy przyszedł mi okrutny pomysł.  Zagrajmy jeszcze rundkę. To będzie ostatnia na długi czas.

47. GOSPODA: PODCZAS UCIECZKI

Ku mojemu bardzo wielkiemu zdumieniu Szopa dogonił nas dziesięć mil na południe od Łąkowa. I nie był sam.
 Cholera jasna!  usłyszałem wrzask Jednookiego dobiegający z tyłu.  Konował, chodź tu i spójrz na to.
Odwróciłem się. I ujrzałem Szopę. Wraz z odzianym w zszargane łachy Wołem.
 Obiecałem, że go wyciągnę, jeśli będę mógł  powiedział Szopa.  Musiałem przekupić paru ludzi, ale to nie było takie trudne. Teraz każdy pilnuje tam tylko własnego interesu.
Popatrzyłem na Woła. On popatrzył na mnie.
 I co?  zapytałem.
 Szopa powtórzył mi wszystko, Konował. Muszę chyba przyłączyć się do was. Jeśli mnie przyjmiecie. Nie mam poza tym dokąd pójść.
 Cholera, jak jeszcze pokaże się Asa, stracę wiarę w ludzką naturę. W taki sposób mój pomysł wziąłby w łeb. Dobra, Wół. Co mi tam. Pamiętaj tylko, że nie jesteśmy w Jałowcu. Żaden z nas. Uciekamy przed Schwytanymi i nie mamy czasu na dyskusje o tym, kto co komu zrobił. Jak chcesz się bić, zachowaj to dla innych.
 Ty jesteś szefem. Daj mi tylko szansę, żeby się odegrać.  Pojechał ze mną na czoło kolumny.  Nie ma wielkiej różnicy między waszą Panią a kimś takim jak Krage, zgadza się?
 Kwestia proporcji  odparłem.  Może dostaniesz tę szansę prędzej, niż ci się zdaje.
Milczek i Otto wyłonili się kłusem z ciemności.
 Dobrze się spisaliście  powiedziałem.  Psy nawet nie zaszczekały. Wysłałem Milczka, ponieważ potrafi się obchodzić ze zwierzętami.
 Wszyscy wrócili już z lasu i leżą w łóżeczku  zameldował Otto.
 Dobra. Wchodzimy. Po cichu. I niech się nikomu nic nie stanie. Zrozumiano? Jednooki?
 Słyszę cię.
 Goblin. Lichwiarz. Szopa. Uważajcie na konie. Ja dam sygnał latarnią.
Zająć gospodę przyszło nam łatwiej, niż to zaplanować. Zaskoczyliśmy wszystkich podczas snu, ponieważ Milczek zamroczył ich psy. Oberżysta obudził się, zdyszany, zasapany i przerażony. Zaprowadziłem go na dół, podczas gdy Jednooki obserwował pozostałych, w tym kilku wędrowców kierujących się na północ, którzy stanowili komplikację, lecz nie sprawiali kłopotów.
 Siadaj  powiedziałem tłuściochowi.  Pijesz rano herbatę czy piwo?
 Herbatę  wychrypiał.
 Właśnie się robi. No więc, wróciliśmy. Nie przewidywaliśmy tego, ale sytuacja zmusiła nas do podróży drogą lądową. Zamierzamy zatrzymać się w twoim lokalu na parę dni. Ty i ja musimy obgadać tę sprawę.
Hagop przyniósł herbatę tak mocną, że bił od niej odór. Tłuścioch nalał sobie kubek tych samych rozmiarów co ten, z którego pił piwo.
 Nie chcę nikomu zrobić krzywdy  ciągnąłem, wypiwszy łyk  i za wszystko zapłacę. Jeśli jednak chcesz, by tak się stało, musisz z nami współdziałać.
Chrząknął.
 Nie chcę, by ktokolwiek się dowiedział, że tu jesteśmy. To oznacza, że żaden klient nie opuści gospody. Ludzie przechodzący drogą nie mogą zauważyć nic niezwykłego. Kapujesz, do czego zmierzam?
Był bystrzejszy, niż się zdawało.
 Czekacie na kogoś.
Żaden z naszych ludzi się tego nie domyślił, jak sądzę.
 Tak. Kogoś, kto załatwi cię tak, jak się tego spodziewałeś po mnie, za to tylko, że znajdziesz się pod ręką. Chyba że moja zasadzka się uda.
Przyszedł mi do głowy szalony pomysł, który umarłby śmiercią naturalną, gdyby zjawił się Asa.
Myślę, że mi uwierzył, gdy powiedziałem, że nie mam żadnych niegodziwych planów odnośnie do jego rodziny. W tej chwili.
 Czy to ten sam ktoś  zapytał  kto wywołał wczoraj tę chryję w mieście?
 Wieści szybko się rozchodzą.
 Złe wieści tak.
 Tak. To ten sam ktoś. Zabili około dwudziestu moich ludzi. Narobili też poważnych szkód w mieście.
 Słyszałem. Jak mówiłem, złe wieści rozchodzą się szybko. Jednym z ludzi, których zabili, był mój brat. Był sierżantem w gwardii księcia. On jeden z nas do czegoś doszedł. Słyszałem, że zginął od czegoś, co go pożarło. Czarnoksiężnik poszczuł to na niego.
 Aha. To paskudny gość. Gorszy od mojego przyjaciela, który nie umie mówić.
Nie wiedziałem, kto wyruszy w pościg za nami, liczyłem jednak na to, że ktoś to uczyni i że Asa wskaże mu drogę. Myślałem też sobie, że pościg rozpocznie się szybko, gdyż Asa powie im, że Pani jest w drodze do Łąkowa.
Tłuścioch przyjrzał mi się ostrożnie. Nienawiść tliła się w jego oczach. Spróbowałem nadać jej kierunek.
 Mam zamiar go zabić  powiedziałem.
 Dobrze. Powoli? Jak mojego brata?
 Nie sądzę. Jak nie zrobimy tego szybko i znienacka, to on wygra. Albo ona. Prawdę mówiąc, jest ich dwoje. Nie wiem, które z nich się zjawi.
Pomyślałem sobie, że możemy zyskać kupę czasu, jeśli uda się nam załatwić jednego ze Schwytanych. Pani będzie przez dłuższy czas cholernie zajęta czarnymi zamkami, zwłaszcza jeśli będą jej pomagały tylko dwie pary rąk. Ponadto miałem emocjonalny dług do spłacenia i wiadomość do jasnego przekazania.
 Pozwól mi odesłać żonę i dzieciaki  poprosił tłuścioch.  Ja zostanę z wami.
Mój wzrok prześliznął się na Milczka. Ten skinął lekko głową.
 W porządku. Co z twoimi gośćmi?
 Znam ich. Będą siedzieć spokojnie.
 Dobrze. Idź się zająć tym, co do ciebie należy.
Gdy wyszedł, rozmówiłem się z Milczkiem i pozostałymi. Nie wybrano mnie na dowódcę. Dowodziłem siłą rozpędu, jako najstarszy rangą z obecnych oficerów. Przez chwilę dyskusja stała się gniewna, wygrałem jednak spór.
Strach dostarcza cudownej motywacji. Pogonił Goblina i Jednookiego jak nic innego do tej pory. Podobnie pozostałych. Przygotowali wszelkie sztuczki, jakie tylko mogli sobie wyobrazić. Pułapki. Kryjówki, z których można było przeprowadzić atak, każda przesłonięta czarem maskującym. Broń przygotowana z fanatyczną skrupulatnością.
Schwytani nie są niewrażliwi na atak. Po prostu trudno jest ich dosięgnąć, a już zwłaszcza wtedy, gdy spodziewają się kłopotów. Ten, kto nadjedzie, z pewnością będzie się ich spodziewał.
Milczek udał się do lasu z rodziną tłuściocha. Wrócił z sokołem, którego oswoił w rekordowym tempie. Wypuścił go, by patrolował teren między Łąkowem a gospodą. Zostaniemy w porę ostrzeżeni.
Gospodarz przygotował dania skażone trucizną, choć poinformowałem go, że Schwytani rzadko jedzą. Zgłosił się też do Milczka po radę w sprawie swych psów. Miał całą sforę zawziętych mastifów i chciał, by wzięły one udział w akcji. Milczek znalazł dla nich miejsce w planie. Zrobiliśmy wszystko, co było można, po czym zaczęło się oczekiwanie. Gdy przyszła na mnie kolej, wykorzystałem swój czas, by się trochę przespać.
Pani nadeszła, zdawało się, niemal w tej samej chwili, gdy zamknąłem oczy. Przez moment wpadłem w panikę. Starałem się wygnać z mego umysłu naszą lokalizację oraz plan. Jaki w tym jednak był sens? Już mnie znalazła. Tym, co należało ukryć, była zasadzka.
 Czy rozważyłeś sprawę ponownie?  zapytała.  Nie możesz przede mną umknąć. Pragnę cię dostać, lekarzu.
 To dlatego wysłałaś Szept i Kulawca? Żeby nas zagonili z powrotem do owczarni? Zabili połowę naszych ludzi, stracili większość swoich, dokonali w mieście wielkich zniszczeń i nie pozyskali choćby jednego przyjaciela. Czy w ten sposób chcesz nas zachęcić do powrotu?
Nie była, rzecz jasna, w to wtajemniczona. Lichwiarz powiedział, że Schwytani działali na własną rękę. Chciałem ją rozgniewać i odwrócić jej uwagę, a także zobaczyć, jak zareaguje.
 Mieli udać się z powrotem do Kraju Kurhanów  odparła.
 No jasne. Urządzają sobie prywatne wyprawy, kiedy tylko zechcą, by zemścić się za krzywdy sprzed dziesięciu lat.
 Czy wiedzą, gdzie jesteście?
 Jeszcze nie.  Odniosłem teraz wrażenie, że nie potrafi dokładnie mnie zlokalizować.  Siedzimy za miastem, w ukryciu.
 Gdzie?
Pozwoliłem, by obraz się przesączył.
 Niedaleko miejsca, gdzie rośnie nowy czarny zamek. W najbliższej gospodzie, jaką znaleźliśmy.
Uważałem, że wskazana jest znaczna dawka prawdy. Chciałem też, by znalazła podarek, który miałem zamiar dla niej zostawić.
 Zostańcie, gdzie jesteście. Nie przyciągajcie uwagi. Wkrótce się tam zjawię.
 Tak myślałem.
 Nie nadużywaj mojej cierpliwości, lekarzu. Bawisz mnie, ale nie jesteś nietykalny. Ostatnio łatwo wpadam w gniew. Szept i Kulawiec spróbowali szczęścia o jeden raz za dużo.
Drzwi do pokoju otworzyły się.
 Z kim rozmawiasz, Konował?  zapytał Jednooki. Zadrżałem. Stał po przeciwnej stronie łuny, nie widząc jej. To była jawa.
 Z moją dziewczyną  odparłem. Zachichotałem.
W chwilę później przeżyłem moment gwałtownych zawrotów głowy. Coś oddzieliło się ode mnie, zostawiając za sobą posmak zarówno rozbawienia, jak i irytacji. Gdy wróciłem do siebie, stwierdziłem, że Jednooki klęczy przy mnie ze zmarszczonymi brwiami.
 Co się dzieje?  zapytał. Potrząsnąłem głową.
 Czuję się, jakby mi przekręcili łeb w drugą stronę. Nie trzeba było pić tego piwa. Co się stało?
Skrzywił twarz w wyrazie podejrzliwości.
 Przyleciał sokół Milczka. Zbliżają się. Zejdź na dół. Musimy zmienić plan.
 Kto się zbliża?
 Kulawiec z dziewięcioma ludźmi. Dlatego mówiłem, że musimy go zmienić. W tej chwili druga strona ma zbyt wielkie szansę.
 Aha.
To będą ludzie z Kompanii. Gospoda ich nie oszuka. Gospody stanowią oś, wokół której obraca się życie na prowincji. Kapitan często z nich korzystał, by przyciągnąć buntowników.
Milczek nie miał wiele do dodania, oprócz tego, że mieliśmy tylko tyle czasu, ile będzie potrzeba ścigającym na pokonanie sześciu mil.
 Hej!  Rozjaśniło mi się we łbie. Nagle zrozumiałem, po co Schwytani przybyli do Łąkowa.  Masz wóz i zaprzęg?  zapytałem oberżystę. Nadal nie wiedziałem, jak ma na imię.
 Aha. Przywożę nim towary z Łąkowa, od młynarza czy od piwowara. Czemu pytasz?
 Dlatego, że Schwytani szukają tych papierów, o których mówiłem.
Musiałem ujawnić ich pochodzenie.
 To te same, które wykopaliśmy w Lesie Chmury?  zapytał Jednooki.
 Tak. Posłuchaj. Duszołap powiedział mi, że figuruje w nich prawdziwe imię Kulawca. Są tam też sekretne zapiski czarodzieja Bomanza, wśród których podobno jest zakodowane prawdziwe imię Pani.
 Kurczę!  zawołał Goblin.
 No właśnie.
 Co to ma wspólnego z nami?  zapytał Jednooki.
 Kulawiec chce odzyskać swoje imię. Przypuśćmy, że zobaczy, jak jakaś banda nawiewa stąd wozem? Co sobie pomyśli? Asa wcisnął mu kit, że papiery są u Kruka. Asa nie zna wszystkich naszych planów.
 On jest z Kulawcem  przerwał Milczek w języku znaków.
 Fajnie. Zrobił to, czego chciałem. Dobra. Kulawiec pomyśli sobie, że to my nawiewamy z papierami. Zwłaszcza jeśli zostawimy za sobą kilka kartek unoszących się w powietrzu.
 Kapuję  powiedział Jednooki.  Ale mamy na to za mało ludzi. Tylko Wół i gospodarz z tych, o których Asa nie wie.
 Lepiej przestańcie gadać i weźcie się do roboty  wtrącił Goblin.  Są coraz bliżej.
Zawołałem tłuściocha.
 Twoi przyjaciele z południa muszą nam wyrządzić przysługę. Powiedz im, że to ich jedyna szansa na wyjście z tego z życiem.

48. GOSPODA: ZASADZKA

Czterech południowców dygotało. Zalewał ich pot. Nie wiedzieli, co jest grane, a to, co widzieli, nie podobało się im. Dali się jednak przekonać, że współpraca jest ich jedyną nadzieją.
 Goblin!  krzyknąłem ku górnemu piętru.  Widzisz ich już?
 Już prawie czas. Policz do pięćdziesięciu, a potem puszczaj. Policzyłem. Spokojnie, zmuszając się do zwalniania tempa. Bałem się nie mniej niż południowcy.
 Teraz!
Goblin zbiegł na dół. Wszyscy popędziliśmy do stodoły, gdzie czekały zwierzęta i wóz. Wypadliśmy stamtąd jak burza, wjechaliśmy na drogę i pognaliśmy na łeb na szyję na południe, jak ośmiu ludzi, którzy omal nie dali się zaskoczyć. Za nami oddział Kulawca zatrzymał się na chwilę. Obgadali to pomiędzy sobą, po czym ruszyli za nami. Zauważyłem, że to Kulawiec narzucał tempo. Dobrze. Jego ludzie nie byli skorzy do bitki z dawnymi kolegami.
Ja zamykałem kawalkadę, za Goblinem, Jednookim i wozem. Jednooki powoził. Goblin utrzymywał swego wierzchowca tuż obok wozu.
Wpadliśmy na prowadzący pod górę zakręt, od którego droga zaczynała się wspinać na pokryte lasem wzgórze wznoszące się na południe od gospody. Oberżysta powiedział, że las ciągnie się całymi milami. Pojechał przed nami z Milczkiem, Wołem i tymi żołnierzami, których udawali południowcy.
 Już!  krzyknął ktoś przed nami.
Skrawek czerwonego materiału przemknął obok mnie. Jednooki stanął na wozie, trzymając mocno lejce, gdy odchylał się w bok. Goblin zbliżył się do niego. Jednooki skoczył.
Przez chwilę myślałem, że mu się nie uda. Goblin omal nie chybił. Jednooki pociągnął stopami po ziemi. Potem wdrapał się na konia i położył na brzuchu za swym przyjacielem. Obejrzał się na mnie, ostrzegając, bym nie odważył się uśmiechnąć.
I tak się uśmiechnąłem.
Wóz wpadł na przygotowane pnie drzew, podskoczył w górę i pochylił się w bok. Konie zarżały. Mimo wysiłków nie zdołały utrzymać równowagi. Wóz wraz z zaprzęgiem wypadł ze stukotem z drogi i wpadł na drzewa. Zwierzęta rżały z bólu i przerażenia, podczas gdy wehikuł rozpadał się na części.
Spiąłem wierzchowca. Minąłem Goblina, Jednookiego i Lichwiarza, po czym wrzasnąłem na południowców i dałem im znak, by jechali przed siebie bez ustanku i zmiatali stąd w diabły.
W ćwierć mili dalej skręciłem w ścieżkę, o której powiedział mi tłuścioch. Zagłębiłem się w las na tyle, by mnie nie widziano, i poczekałem, aż Jednooki usadzi się porządnie. Potem ruszyliśmy pośpiesznie w stronę gospody.
Nad nami Kulawiec i jego banda dopadli do miejsca, gdzie leżał rozbity wóz. Nieszczęśliwe zwierzęta nie ucichły jeszcze.
Zaczęło się.
Krzyki. Wrzaski. Ginący ludzie. Syk i wycie rzucanych czarów. Nie sądziłem, by Milczek miał większe szansę, zgłosił się jednak na ochotnika. Wóz miał za zadanie odciągnąć uwagę Kulawca na chwilę wystarczającą, by dosięgną! go zmasowany atak.
Hałas wciąż trwał, stłumiony przez odległość, gdy wyjechaliśmy na otwartą przestrzeń.
 Niemożliwe, żeby poszło całkiem źle  krzyknąłem.  To już trwa jakiś czas.
Nie czułem jednak tyle optymizmu, ile go okazywałem. Nie chciałem, żeby to trwało długo, lecz by uderzyli szybko, zranili Kulawca i zniknęli, wyrządziwszy mu wystarczająco wiele szkód, by wycofał się do gospody lizać rany.
Wprowadziliśmy zwierzęta do stajni i schroniliśmy się w swych kryjówkach.
 Wiecie co  mruknąłem.  Nie mielibyśmy teraz takich kłopotów, gdyby Kruk go zabił, kiedy miał okazję.
Dawno temu, gdy pomogłem pojmać Szept w chwili, gdy próbowała przeciągnąć Kulawca na swoją stronę, Kruk miał fantastyczną okazję, by go wykończyć. Nie był jednak w stanie tego zrobić, mimo że Schwytany wyrządził mu krzywdę. Jego miłosierdzie powróciło teraz, by prześladować nas wszystkich.
Lichwiarz poszedł do chlewa, gdzie zainstalowaliśmy prymitywną, lekką balistę, którą zbudowano w ramach naszego poprzedniego planu. Goblin rzucił na niego słaby czar, który sprawił, że wyglądał on jak jedna ze świń. Chciałem, by nie mieszał się w walkę, jeśli będzie to możliwe. Wątpiłem, byśmy mieli użyć balisty.
Goblin i ja pognaliśmy na górę, by obserwować drogę i grań w kierunku wschodnim. Gdy Milczek uwolni się od Kulawca, czego nie zrobił w chwili przewidzianej planem, miał udać, że ucieka w tym samym kierunku, w którym pognali południowcy, a następnie zawrócić przez las na ową grań i obserwować, co się dzieje w gospodzie.
Miałem nadzieję, że niektórzy z ludzi Kulawca pogonią za południowcami. Nie powiedziałem im jednak tego w nadziei, że będą mieli na tyle rozsądku, by się nie zatrzymywać.
 Hej!  zawołał Goblin.  To Milczek. Udało mu się. Ludzie mignęli nam przez chwilę. Nie mogłem rozpoznać, kto jest kim.
 Tylko trzech  mruknąłem. To oznaczało, że czterech nie wróciło.  Cholera!
 Musiało się udać  powiedział Goblin.  Inaczej by ich tam nie było.
Nie pocieszyło mnie to. Nie miałem wielu okazji dowodzenia w akcji. Nie nauczyłem się jeszcze, jak sobie poradzić z uczuciem, które cię nawiedza, gdy wiesz, że ludzie zginęli, próbując wykonać twoje rozkazy.
 Jadą.
Z lasu wyłonili się jeźdźcy poruszający się traktem do Grzechotki wśród wydłużających się cieni.
 Widzę sześciu ludzi  powiedziałem.  Nie, siedmiu. A więc nie pognali za tamtymi facetami.
 Chyba wszyscy są poturbowani.
 Element zaskoczenia. Czy Kulawiec jest z nimi? Możesz to stwierdzić?
 Nie. Ten... to jest Asa. Do diabła, ten na trzecim koniu to staruszek Szopa, a na przedostatnim oberżysta.
To już jakiś sukces. Stracili połowę swych sił, a ja jedynie dwóch z siedmiu ludzi wprowadziłem do akcji.
 Co zrobimy, jak nie będzie z nimi Kulawca?  zapytał Goblin.
 To, czego będzie wymagała sytuacja. Milczek zniknął za dalekim grzbietem.
 To jest on, Konował. Ten przed karczmarzem. Wygląda na nieprzytomnego.
To było zbyt piękne, by mogło być prawdziwe, naprawdę jednak zdawało się, że Schwytany utracił świadomość.
 Zejdźmy na dół.
Obserwowałem ich przez wybitą okiennicę w chwili, gdy wjeżdżali na podwórko. Jedynym członkiem grupy, który nie był ranny, był Asa. Ręce miał przywiązane do siodła, a nogi do strzemion. Jeden z rannych zsiadł z konia, uwolnił Asę, grożąc mu nożem, podczas gdy ten pomagał pozostałym. Widoczne były rozmaite obrażenia. Szopa wyglądał, jakby w ogóle nie powinien być żywy. Oberżysta był w lepszym stanie. Sprawiał tylko wrażenie, że zdrowo mu dołożyli.
Kazali Asie i tłuściochowi ściągnąć Kulawca z jego wierzchowca. Omal się w tej chwili nie zdradziłem. Schwytanemu brak było większej części prawej ręki. Miał też kilka dodatkowych ran. Rzecz jasna jednak wróci do siebie, jeśli jego sojusznicy zapewnią mu ochronę. Schwytani są twardzi.
Asa i tłuścioch ruszyli w stronę drzwi. Kulawiec był sflaczały jak mokra szmata. Mężczyzna, który ubezpieczał Asę, otworzył pchnięciem drzwi.
Kulawiec ocknął się.
 Nie!  pisnął.  Pułapka!
Asa i karczmarz upuścili go. Kurdupel zamknął oczy i wprawił kończyny w ruch. Oberżysta zagwizdał przenikliwie. Jego psy wypadły ze stodoły.
Goblin i Jednooki wzięli się do rzeczy. Wypadłem na zewnątrz i zaatakowałem Kulawca, który próbował stanąć na nogi.
Mój miecz wbił mu się w bark ponad kikutem prawego ramienia. Jego ocalała pięść uniosła się w górę i musnęła mnie w brzuch.
Powietrze uszło ze mnie gwałtownie. Omal nie zemdlałem. Usiadłem na ziemi wymiotując. Jedynie niejasno zdawałem sobie sprawę z tego, co się dzieje wokół.
Psy osaczyły ludzi Kulawca, szarpiąc ich wściekle. Kilka zaatakowało Schwytanego. Walił w nie pięścią. Po każdym ciosie jedno ze zwierząt padało martwe.
Goblin i Jednooki wyskoczyli na zewnątrz i uderzyli w niego wszystkim, na co było ich stać. Strzepnął z siebie ich czary jak wodę deszczową, grzmotnął Jednookiego i zwrócił się w stronę Goblina.
Ten zwiał. Kulawiec pokuśtykał za nim, zataczając się. Ocalałe mastify podgryzały go od tyłu.
Goblin pognał w stronę chlewu. Wywalił się, zanim do niego dotarł. Miotał się słabo w błocie, w którym ugrzązł. Kulawiec pojawił się za nim, wznosząc pięść do zabójczego ciosu.
Drzewce Lichwiarza przeszyły mu mostek i zatrzymały się, wystając trzy stopy z jego pleców. Stał, chwiejąc się  mały, obdarty mężczyzna odziany w brąz, szarpiący za drzewce. Wydawało się, że cała jego wola skupiła się na tej czynności. Goblin odpełzł od niego. Wewnątrz chlewu Lichwiarz ponownie nakręcił balistę i założył kolejny dziryt.
Brzdęk! Tym razem pocisk przeszył Kulawca na wylot i zbił go z nóg. Psy skoczyły mu do gardła.
Odzyskałem dech w piersiach. Rozejrzałem się za mieczem. Do mojej świadomości niejasno docierał pisk dobiegający z kępy jeżyn rosnących wzdłuż rowu w odległości dwustu stóp w kierunku północnym. Samotny pies truchtał, warcząc, tam i z powrotem. Asa. Schował się w jedynej dostępnej kryjówce.
Dźwignąłem się na nogi. Tłuścioch pomógł wstać Jednookiemu, po czym złapał za leżącą na ziemi broń. Wszyscy trzej rzuciliśmy się na Kulawca. Leżał w błocie, szarpiąc się lekko na boki. Jego maska zsunęła się, co pozwoliło nam ujrzeć zniszczoną twarz, którą zakrywał. Nie mógł uwierzyć w to, co się dzieje. Wykonał słaby gest w stronę psów.
 I wszystko to na nic  powiedziałem.  Papierów nie ma tu już od miesięcy.
 To za mojego brata  dorzucił grubas. Zamachnął się trzymaną w ręku bronią. Był tak mocno poturbowany i zesztywniały, że nie włożył w cios wiele siły.
Kulawiec spróbował kontrataku. Nie miał już sił. Zdał sobie sprawę, że zginie. Po wszystkich tych stuleciach. Po tym, jak przeżył Białe Róże i gniew Pani, gdy zdradził ją w bitwie pod Różami i w Lesie Chmury.
Wybałuszył oczy i odjechał. Wiedziałem, że woła mamę na pomoc.
 Zabijcie go szybko  powiedziałem.  On wzywa Panią.
Siekaliśmy, cięliśmy i rąbaliśmy. Psy warczały i gryzły. Nie chciał umrzeć. Nawet gdy zabrakło mu energii, tliła się w nim jeszcze iskierka życia.
 Wyciągnijmy go przed budynek.
Tak też zrobiliśmy. Ujrzałem tam Szopę, który leżał na ziemi obok ludzi będących niegdyś braćmi w Czarnej Kompanii. Podniosłem wzrok ku przygasającemu światłu i ujrzałem zbliżającego się Milczka, za którym podążali Hagop i Otto. Poczułem odrętwiałą przyjemność, widząc, że ci dwaj ocaleli. Byli najlepszymi przyjaciółmi, odkąd tylko sobie przypominałem. Nie mogłem sobie wyobrazić sytuacji, by jeden z nich ocalał, a drugi nie.
 Wół zabity, co?
 Aha  odparł tłuścioch.  On i ten Szopa. Szkoda, że ich nie widziałeś. Wyskoczyli na drogę i ściągnęli czarnoksiężnika z konia. Wół odrąbał mu rękę. We dwójkę zabili czterech ludzi.
 Co z Wołem?
 Ktoś rozpłatał mu czaszkę. Jakby walnął w melon tasakiem.
 Ważniak?
 Stratowany na śmierć. Ale on też zdążył im dołożyć. Nachyliłem się nad Szopą. Jednooki uczynił to samo.
 Jak cię złapali?  zapytałem go. Zdołał się niewyraźnie uśmiechnąć.
 Jestem za tłusty, żeby szybko uciekać. Nie urodziłem się na żołnierza.
Odwzajemniłem jego uśmiech.
 Jak myślisz, Jednooki?
Jedno spojrzenie powiedziało mi, że nie mogę już zrobić dla niego nic.
Murzyn potrząsnął głową.
 Dwóch z tych facetów jeszcze żyje, Konował  odezwał się Goblin.  Co mamy z nimi zrobić?
 Wciągnijcie ich do środka. Załatam ich.
To byli bracia. Fakt, że Schwytani zamieszali im w głowach i uczynili z nich naszych wrogów, nie oznaczał, że mniej zasługiwali na moją pomoc.
Pojawił się Milczek. Jego wysoka postać majaczyła w półmroku.
 Manewr godny Kapitana, Konował  powiedział za pośrednictwem znaków.
 Zgadza się.
Popatrzyłem na Szopę, poruszony głębiej, niż jak sądziłem  powinienem być.
Przede mną leżał człowiek. Upadł on równie nisko jak najgorsi, jakich zdarzyło mi się znać. Potem zaczął uporczywie walczyć o odzyskanie godności i osiągnął ten cel. Stał się znacznie lepszym człowiekiem niż ja, gdyż odnalazł swą moralną gwiazdę polarną i wytyczył kurs posługując się nią, chociaż kosztowało go to życie. Może, choć w niewielkim stopniu, spłacił swój dług.
Uczynił też coś innego przez fakt, że dał się zabić w walce, która  jak sądziłem  nie była jego walką. Stał się dla mnie swego rodzaju świętym, patronem, przykładem na przyszłość. W ostatnich dniach swojego życia stanowił szczytny wzorzec.
Zanim nadszedł koniec, otworzył oczy. Uśmiechnął się.
 Czy się udało?  zapytał.
 Udało się, Szopa. Dzięki tobie i Wołowi.
 Dobrze.  Wciąż uśmiechając się, zamknął oczy.
 Hej, Konował  zawołał Hagop.  Co chcesz zrobić z tym łachmytą, Asa?
Konus wciąż siedział w jeżynach, skomląc o pomoc. Psy otoczyły kępę.
 Wsadźmy mu parę dzirytów  mruknął Jednooki.
 Nie  odezwał się Szopa ledwie słyszalnym szeptem.  Zostawcie go. Był moim przyjacielem. Chciał wrócić, ale go złapali. Zostawcie go.
 Dobra, Szopa. Hagop! Wyciągnij go i wypuść.
 Co?
 Słyszałeś mnie.  Spojrzałem z powrotem na Szopę.  Może być, Szopa?
Nie powiedział nic. Nie był w stanie. Uśmiechał się jednak. Podniosłem się i powiedziałem:
 Ktoś przynajmniej umarł tak, jak chciał. Otto, łap się za cholerną łopatę.
 Oj, Konował...
 Łap się za tę cholerną łopatę i bierz do roboty. Milczek, Jednooki i Goblin do środka. Musimy przygotować plany.
Było już niemal ciemno. Według oceny Porucznika zostało zaledwie kilka godzin do chwili, gdy Pani dotrze do Łąkowa.

49. W DRODZE

 Potrzebny nam odpoczynek  zaprotestował Jednooki.
 Nie zaznamy go aż do śmierci  odparłem.  Jesteśmy teraz po drugiej stronie, Jednooki. Dokonaliśmy tego, co nie udało się buntownikom. Załatwiliśmy Kulawca, ostatniego z pierwotnych Schwytanych. Pani zacznie zawzięcie nas ścigać, gdy tylko upora się z nasionami czarnych zamków. Musi to zrobić. Jeśli nie wykończy nas szybko, wszystkim buntownikom w promieniu pięciu tysięcy mil może coś strzelić do łba. Zostało tylko dwoje Schwytanych, a z nich jedynie Szept jest wiele warta.
 Aha. Wiem o tym. Pobożne życzenie. Nie możesz zabronić człowiekowi mieć życzeń, Konował.
Popatrzyłem na naszyjnik, który nosił Szopa. Musiałem go zostawić dla Pani, lecz srebro w nim zawarte mogło nam ocalić życie podczas oczekującej nas długiej drogi. Zebrałem się na odwagę i zacząłem wydłubywać z niego oczy.
 Co, u diabła, wyprawiasz?
 Zostawię je razem z Kulawcem. Nakarmię go nimi. Myślę, że się wyklują.
 Ha!  zawołał Goblin.  Ironiczne. Odpowiednie.
 Pomyślałem sobie, że to będzie interesujący akt sprawiedliwości. Oddamy go Dominatorowi.
 A Pani będzie musiała go unicestwić. To mi się podoba. Jednooki zgodził się z tym niechętnie.
 Tak myślałem, że się wam to spodoba. Chodźmy zobaczyć, czy już wszystkich pochowali.
 Minęło dopiero dziesięć minut, odkąd ściągnęli ciała.
 Dobra. Chodźmy im pomóc.
Podniosłem się i poszedłem sprawdzić ludzi, których połatałem. Nie wiem, czy wszyscy, których Hagop i Otto ściągnęli z miejsca zasadzki, byli martwi, gdy dotarli do mnie, teraz jednak z pewnością byli. Ważniak nie żył już od dłuższego czasu, choć przynieśli go do mnie, bym go zbadał.
Z moimi pacjentami wszystko grało. Jeden był na tyle przytomny, by się bać. Poklepałem go po ramieniu i wyszedłem, utykając, na zewnątrz.
Pochowali już Ważniaka w ziemi, obok Szopy, Woła i chłopaka Kulawca, którego pogrzebali wcześniej. Zostały jeszcze tylko dwa nie pogrzebane trupy. Asa sprawiał, że ziemia fruwała w powietrzu, a pozostali stali i przyglądali się. Dopóki nie zauważyli, że patrzę na nich spode łba.
 Jakie mamy łupy?zapytałem tłuściocha. Kazałem mu zabrać zabitym wszelkie wartościowe przedmioty.
 Niespecjalne.  Pokazał mi kapelusz wypełniony różnymi drobiazgami.
 Weź, ile ci potrzeba na pokrycie strat.
 Wam będzie to potrzebne bardziej niż mnie.
 Straciłeś wóz i zaprzęg, nie mówiąc już o psach. Weź, ile ci potrzeba. Ja zawsze mogę obrabować kogoś, kto mi się nie spodoba.  Nikt nie wiedział, że zwędziłem sakiewkę Szopy. Jej waga zaskoczyła mnie. To będzie mój tajemny zapas.  Weź też parę koni.
Potrząsnął głową.
 Nie dam się złapać z czyimiś zwierzętami po tym, jak już cała sprawa przyschnie i książę zacznie szukać kozłów ofiarnych.  Wybrał kilka srebrnych monet.  Dostałem to, czego chciałem.
 Dobra. Lepiej na jakiś czas ukryj się w lesie. Zjawi się tu Pani. Ona jest jeszcze wredniejsza niż Kulawiec.
 Tak zrobię.
 Hagop, jeśli nie masz zamiaru kopać, to idź przygotuj konie. Jazda!
Skinąłem na Milczka. Wspólnie zawlekliśmy Kulawca pod cieniste drzewo rosnące przed gospodą. Milczek zarzucił sznur na konar. Wepchnąłem Schwytanemu oczy wężów do gardła. Podciągnęliśmy go w górę. Obracał się powoli w zimnym świetle księżyca. Potarłem ręce i przyjrzałem się mu.
 Trochę to trwało, facet, ale w końcu cię dorwałem.
Przez dziesięć lat pragnąłem ujrzeć jego koniec. Był to najbardziej nieludzki ze Schwytanych.
Asa zbliżył się do mnie. 1      Wszyscy pochowani, Konował  zameldował.
 Dobra. Dziękuję za pomoc.  Ruszyłem w stronę gospody.
 Czy mogę pojechać z wami? Roześmiałem się.
 Proszę cię, Konował. Nie zostawiaj mnie tutaj, gdzie...
 Guzik mnie to obchodzi, Asa. Nie licz tylko na to, że będę się tobą opiekował. Nie próbuj też żadnych cwanych sztuczek. Mógłbym cię zabić bez mrugnięcia okiem.
 Dziękuję, Konował.
Pognał naprzód i osiodłał pośpiesznie jeszcze jednego konia. Jednooki spojrzał na mnie i potrząsnął głową.
 Wsiadajcie, żołnierze. Jedziemy poszukać Kruka.
Choć narzuciliśmy ostre tempo, nie znaleźliśmy się dalej niż o dwadzieścia mil na południe od gospody, gdy coś uderzyło w mój umysł z siłą pięści. Zmaterializował się złocisty obłok, promieniując gniewem.
 Wyczerpałeś moją cierpliwość, lekarzu.
 Ty wyczerpałaś moją już dawno.
 Pożałujesz tego morderstwa.
 Będę się nim napawał. To mój pierwszy przyzwoity uczynek na tym brzegu Morza Udręk. Idź sobie szukać jaj zamków i zostaw mnie w spokoju. Jesteśmy kwita.
 O, nie. Usłyszysz jeszcze o mnie. Gdy tylko zamknę ostatnie drzwi przed nosem mojego męża.
 Nie przeciągaj struny, stara czarownico. Jestem gotów wycofać się z gry. Jak będziesz mnie naciskać, nauczę się TelleKurre. To zaskoczyło ją kompletnie.
 Zapytaj Szept, co straciła w Lesie Chmury i miała nadzieję odzyskać w Łąkowie. Potem pomyśl o tym, czego może za pomocą tego dokonać rozgniewany Konował, jeśli wie, gdzie to znaleźć.
Zakręciło mi się na moment w głowie, gdy przerwała kontakt.
Zauważyłem, że moi towarzysze spoglądają na mnie dziwnie.
 Mówiłem tylko do widzenia" mojej dziewczynie  wyjaśniłem.
Straciliśmy Asę w Grzechotce. Urządziliśmy tam sobie dzień odpoczynku, by przygotować się do następnego etapu i  gdy nadszedł czas wymarszu  Asy nigdzie nie było widać. Nikt nie zadał sobie trudu, by go szukać. Ze względu na Szopę życzyłem mu na pożegnanie szczęścia. Sądząc z jego przeszłości, będzie raczej miał pecha.
Moje pożegnanie z Panią nie okazało się ostateczne. Dokładnie trzy miesiące po upadku Kulawca, gdy wypoczywaliśmy przed podjęciem ryzyka wędrówki przez ostatni łańcuch wzgórz dzielący nas od Komina, złocisty obłok złożył mi kolejną wizytę. Tym razem Pani była mniej wojowniczo nastawiona. W gruncie rzeczy sprawiała wrażenie lekko rozbawionej.
 Pozdrowienia, lekarzu. Pomyślałam, że chciałbyś się dowiedzieć, ze względu na twoje kroniki, że groźba czarnego zamku już nie istnieje. Wszystkie nasiona zlokalizowano i zniszczono  mówiła coraz bardziej rozbawiona.  Pomijając ekshumację, nie ma sposobu, by mój mąż mógł wstać z grobu. Jest odcięty, całkowicie niezdolny do nawiązania łączności ze swymi sympatykami. Wprowadziłam na stałe armię do Kraju Kurhanów.
Nie przyszło mi do głowy nic, co mógłbym powiedzieć. Było to mniej więcej tyle, ile zgodnie z moimi oczekiwaniami i nadziejami mogła osiągnąć. Stanowiła mniejsze zło i, jak podejrzewam, tliła się w niej jeszcze iskierka, która me w pełni oddała się ciemności. Przy kilku okazjach, w których mogła zademonstrować okrucieństwo, okazała umiar. Może, jeśli nie będzie czuła się zagrożona, skłoni się raczej ku światłu niż ciemności.
 Przesłuchałam Szept. Przy użyciu Oka. Trzymaj się z dala, Konował.
Nigdy dotąd nie zwróciła się do mnie po imieniu. Usiadłem i wsłuchałem się uważnie. W tej chwili nie było w niej rozbawienia.
 Od czego?
 Od tych papierów. Od dziewczyny.
 Dziewczyny? Jakiej dziewczyny?
 Nie udawaj niewiniątka. Wiem o niej. Zostawiłeś wyraźniejszy ślad, niż ci się zdaje. Nawet martwi odpowiadają na pytania tym, którzy wiedzą, jak trzeba je zadać. Ci z twojej Kompanii, którzy byli jeszcze w Jałowcu, gdy tam wróciłam, opowiedzieli większą część tej historii. Jeśli chcesz dożyć swoich dni w pokoju, zabij ją. Jeśli tego nie zrobisz, uczynię to ja. A wraz z nią zabiję wszystkich, którzy będą w pobliżu.
 Nie wiem, o czym mówisz.
Ponownie rozbawienie, lecz inne, twardsze. Złośliwe.
 Prowadź swe kroniki, lekarzu. Pozostanę z tobą w kontakcie. Będę cię informować o zdobyczach imperium.
 Dlaczego?  zapytałem zdumiony.
 Dlatego, że mnie to bawi. Bądź grzeczny.
Pani zniknęła. 
Dowlekliśmy się do Komina w trzech czwartych martwi ze zmęczenia. Znaleźliśmy tam Porucznika i statek, a także  słuchajcie!  Pupilkę, która mieszkała na pokładzie razem z Kompanią. Porucznik przyjął robotę w prywatnej policji ajenta handlowego. Wciągnął na listę nasze nazwiska, gdy tylko doszliśmy do siebie.
Nie znaleźliśmy Kruka. Uniknął on, za pośrednictwem oszustwa, pojednania lub konfrontacji z dawnymi towarzyszami.
Fortuna to niestała dziwka, zwariowana na punkcie ironii. Po wszystkim, przez co przeszedł, co uczynił i co przeżył, tego samego poranka, gdy Porucznik przybył do miasta, Kruk pośliznął się na wilgotnej, marmurowej płaszczyźnie do nurkowania w łaźni publicznej, rozbił sobie czaszkę, wpadł do basenu i utonął.
Nie chciałem w to uwierzyć. To nie mogła być prawda, po tym, co wykręcił na północy. Byłem. Wścibiałem nos. Zaglądałem ciekawie. Były jednak dziesiątki ludzi, którzy widzieli ciało. Najbardziej wiarygodny ze wszystkich świadków, Pupilka, był absolutnie przekonany. W końcu musiałem się poddać. Tym razem nikt nie chciał wysłuchiwać moich wątpliwości.
Sarn Porucznik twierdził, że widział i rozpoznał zwłoki w dniu swego przybycia, w chwili, gdy ogarniały je płomienie stosu. Tam właśnie spotkał Pupilkę i sprowadził ją z powrotem pod opiekę Czarnej Kompanii.
Cóż mogłem powiedzieć? Jeśli Pupilka w to wierzyła, musiała to być prawda. Kruk nigdy by jej nie okłamał.
W dziewiętnaście dni po naszym przybyciu do Komina dotarł tu ktoś jeszcze, co tłumaczyło mglistą uwagę Pani o tym, że przesłuchała jedynie tych, których znalazła w Jałowcu, gdy tam wróciła.
Elmo wjechał do miasta z siedemdziesięcioma ludźmi, w tym wieloma braćmi z dawnych dni, których wyprowadził potajemnie z Jałowca w chwili, gdy jedynym obecnym tam Schwytanym był Podróż, który był tak zbity z tropu sprzecznymi ze sobą rozkazami, jakie otrzymywał od Pani, że wymknęła mu się z ust prawda o tym, jak wyglądają sprawy w Łąkowie. Elmo podążył za mną w dół wybrzeża.
Tak więc, w ciągu dwóch lat Czarna Kompania przemierzyła wszerz cały świat z najodleglejszego wschodu aż na najdalszy zachód, prawie cztery tysiące mil, i po drodze omal nie została zniszczona, a także odnalazła nowy cel, nowe życie. Jesteśmy teraz bojownikami Białej Róży, obdartą parodią jądra sił, które  według legendy  mają doprowadzić do upadku Pani.
Nie wierzyłem w to za grosz, lecz Kruk powiedział Pupilce, kim ona jest, i dziewczyna przynajmniej była gotowa odegrać swą rolę.
Nie mogliśmy nie podjąć próby.
Wzniosłem kielich z winem w kabinie kapitana statku. Elmo, Milczek, Jednooki, Goblin, Porucznik i Pupilka wznieśli swoje. Nad nami ludzie przygotowywali się do odbicia od brzegu. Elmo przywlókł ze sobą szkatułę Kompanii. Nie musieliśmy pracować. Wzniosłem toast.
 Za dwadzieścia dziewięć lat.
Dwadzieścia dziewięć lat. Według legendy tyle ma upłynąć, zanim wróci wielka kometa i los uśmiechnie się do Białej Róży.
 Za dwadzieścia dziewięć lat  odpowiedzieli. Wydało mi się, że kącikiem oka dostrzegłem najdelikatniejszy ślad złota, poczułem najbledszy ślad rozbawienia.




115


