GRAHAM MASTERTON



NOCNA PLAGA
(PRZEŁOŻYŁ: GRZEGORZ JASIŃSKI)


SCAN-DAL
       
PRZYLOT CZOŁOWEGO SKRZYPKA AMERYKAŃSKIEGO
       
       Amerykański wirtuoz, Stanley Eisner, lat 44, przybył dziś do Londynu, by przez kilka miesięcy występować wraz z Kameralną Orkiestrą Kensington. Eisner, gwiazda Zespołu Barokowego z San Francisco będzie prowadził zajęcia z wybitnie utalentowanymi młodymi muzykami, a także będzie grał pierwsze skrzypce w serii nowych nagrań suit i improwizacji Bacha. Jego miejsce w San Francisco zajął Joh Bright, czterdziestojednoletni skrzypek z orkiestry Kensington.
        -,,Evening Standard, 25 października 1989
       
       
        To ja byłem w twym śnie - 
        Każdej nocy czekam daremnie, 
        Aż sen znów odsłoni 
        Te żywe wzgórza...
         - Walter de la Mare
       
ROZDZIAŁ  l
      KAPTUR
       
       Nigdy przedtem nie bał się w Londynie. W Nowym Jorku - tak, i raz na Haiti w Port-au-Prince, kiedy jego samochód został zatrzymany i przeszukany przez zbirów z Tontons Macoute uzbrojonych w pistolety maszynowe. Ale nigdy w dobrym starym Londynie.
       Kiedy wyszedł tego mroźnego poranka o ósmej na ulicę, pogwizdując rondo z Serenady na trąbkę Mozarta, człowiek w szarym wełnianym kapturze czekał już na niego na narożniku po przeciwnej stronie, dokładnie tam, gdzie czekał wczoraj, przedwczoraj i trzy dni temu.
       Stanley, który zawsze miał Londyn za przyjazne, gwarne i tak bezpieczne jak tylko może być miasto (w każdym razie tak bezpieczne jak Sztokholm czy Bonn), zatrzymał się gwałtownie, uniósł podbródek, stając się nagle czujny, jakby ktoś dał mu prztyczka, niezbyt mocno, ale wystarczająco, by go zdenerwować, by zburzyć jego spokój. Trzy kolejne poranki i dziś znowu tu jest. Stanley poczuł w ustach smak soli i jeszcze czegoś, co było smakiem autentycznego strachu.
       Gdzieś w pobliżu grało radio:...wielka muzyka dla wielkiego miasta...
       Stanley zamknął za sobą powoli czarną furtkę do ogrodu, zaskrzypiała i trzasnęła. Raźno, marszcząc brwi, oddychając trochę za szybko, rozejrzał się po domach z żółtobrunatnej cegły, z wczesnowiktoriańskimi balkonami, zdobionych świeżo pomalowanymi stiukami. Dookoła nie było nikogo oprócz mężczyzny w szarym kapturze oraz pręgowanego kota, który przemykał się niemal wstydliwie z żywym różowym pisklakiem w pysku. Niespełna pięćdziesiąt metrów stąd King's Road tętniła i huczała od porannego szczytu, ale Langton Street była pozostawionym sobie odrębnym światem.
        o sytuacji na drogach... powietrzny patrol...
       Wzdłuż krawężnika stały jeden za drugim zaparkowane samochody, brudne citroeny z zabłoconymi szybami i nowe modele roverów z wgniecionymi zderzakami i nie opróżnionymi popielniczkami. Widać w Fulham nie było w modzie traktowanie samochodu choćby z odrobiną troski. Niebo wisiało nisko, chmury kłębiły się złowieszczo, jakby zaraz miał zacząć padać śnieg.
       Stanley stał ciągle z futerałem na skrzypce w ręku i gapił się na człowieka w kapturze, chcąc zmusić go, żeby się odwrócił. Ale mężczyzna nie poruszył się ani nie dał po sobie poznać, że jest świadom, iż Stanley się w niego wpatruje. Oprócz kaptura mężczyzna miał na sobie długi, szary, gabardynowy prochowiec i dziwaczne ciężkie buty, wyglądające jak buty chirurga albo średniowieczne chodaki. Stał niezgrabnie, pochylony na jedną stronę, jakby miał wadę kręgosłupa.
       Każdego dnia, od pojawienia się we wtorkowy poranek, człowiek w kapturze czekał na przeciwnym narożniku Langton Street, aż Stanley ruszy w kierunku King's Road, wówczas natychmiast ruszał za nim. Trzymał się w odległości dwudziestu, trzydziestu metrów, i jeśli Stanley zwalniał kroku albo zatrzymywał się, on również zwalniał bądź stawał - nie od razu i w sposób nie nazbyt oczywisty, tak żeby Stanley nie miał pewności, że jest śledzony.
       Podczas gdy Stanley czekał na autobus, człowiek w kapturze trzymał się z dala od przystanku, łażąc tam i z powrotem, niespokojny, jak bohater kreskówek Popeye'a, zawsze ze spuszczoną i odwróconą w bok głową. Kiedy autobus nadjeżdżał, znikał wśród pchających się do środka ludzi. Zawsze potrafił jakoś znaleźć się na górze autobusu i zająć miejsce w szóstym, czy siódmym rzędzie za Stanleyem. Twarz odwracał do okna. Kiedy Stanley dojeżdżał do swego przystanku i wstawał z miejsca, by wysiąść, człowieka w kapturze nigdy już nie było.
       Dziś już po raz czwarty z rzędu Kaptur stał nieruchomo na przeciwległym rogu obok skrzynki pocztowej, lekko pochylony, z rękami w kieszeniach. Wiatr ciął jak brzytwa. Stanley oblizał w zdenerwowaniu usta, po czym otarł je chusteczką, żeby mu nie popękały. Nie wiedział, co robić. Było jasne, że mężczyzna nie zamierza go zaatakować, zawsze stał tak samo oddalony. Nie mógł być żebrakiem, a jeśli był, to miał chyba najdziwaczniejszą metodę ze wszystkich żebraków, polegającą na straszeniu potencjalnych dobroczyńców swoją cichą, przyczajoną obecnością, aby dali mu pieniądze na odczepne. 
       Stanleyowi przyszła nawet do głowy irracjonalna myśl (rzeczywiście irracjonalna), że Kaptur być może jest prywatnym detektywem pracującym dla Eve, jego żony. Ale Eve wróciła do matki i ojca do Napa w Kalifornii, do ich luksusowego domu z nowobogackimi puszystymi dywanami, i Stanley nie mógł doprawdy sobie wyobrazić, że Eve robi coś tak dziwacznego jak nasyłanie prywatnego detektywa, sama będąc o sześć tysięcy mil stąd. Ani nic równie kosztownego. Oczywiście, Eve użerała się z nim przez całe miesiące w sprawie alimentów dla Leona - oskarżyła go nawet o to, że umyślnie wyjechał do Anglii, by uniknąć ojcowskiej odpowiedzialności i ukryć swe rzeczywiste dochody (co w pewnym sensie było prawdą). Nie mógł jednak sobie wyobrazić, do czego byłby jej potrzebny szpotawy kaleka w szarym wełnianym kapturze, łażący za nim codziennie do autobusu.
       ...Dzisiaj będzie... zimno i wilgotno, zachmurzenie duże i silny wiatr poludniowo-wschodni... temperatura w mieście spadnie do...
       Bardziej rozsądne było domniemanie, że Kaptur prawdopodobnie jest wałęsającym się z miejsca na miejsce obdartym, ale nieszkodliwym wariatem, których było w Londynie tysiące, jednym z tych bezdomnych włóczęgów, którzy żyli w tekturowych kartonach, albo jednym z owych ekscentryków, którzy odstawiali ulicznych wariatów lub siadywali pod obkichanymi przez ptaki pomnikami bohaterów kolonialnych, popijając mocne piwo i pomstując na miasto, które ich pioruńsko olewało. Mogło być i tak, że Kaptur w ogóle nie śledził Stanleya, lecz po prostu chodził na ten sam autobus. Tylko że jeśli był to przypadek, to dlaczego czekał co rano, dopóki Stanley nie pójdzie ku King's Road, i dopiero potem ruszał za nim prawie zawsze w tej samej odległości? Stanley odczekał dwie albo trzy minuty zastanawiając się, czy nie powinien przejść na drugą stronę i zapytać Kaptura, czego chce. Zazwyczaj nie bał się spotkania z obcymi. W Nowym Jorku, gdzie mieszkał przez osiem i pół roku, był dwukrotnie napadnięty. Za drugim razem napastnikom nie udało się go obrabować, bo postawił im się i musieli uciekać. Trzech czarnych z karkami Mike'a Tysona i o oczach jak łebki od gwoździ. Uderzyli go w twarz z wielką precyzją i złamali kość policzkową, po czym kopnęli w usta. Ale ledwie to poczuł. Był wtedy zdrowo nagrzany i pewny siebie, nie mówiąc już o tym, że ostatnio zaliczył Wrzesień Woody Allena i Pragnienie śmierci III. Ale akurat tego ranka nie czuł się w formie.
       Było jeszcze coś poza tym. Coś w wyglądzie Kaptura, co wywoływało niepokój, jakiego nigdy wcześniej nie doznał. To było coś, co przywodziło na myśl średniowiecze. Przypominał mu mnichów, trędowatych i te kalekie stworzenia z obandażowanymi na szaro kulasami z obrazów Breughla.
       Coś chorobliwego.
       Wahał się przez prawie pół minuty, po czym odchylił swą wełnianą rękawiczkę i spojrzał na zegarek: 8.17. Jego autobus powinien nadjechać w każdej chwili, pomimo że ulice wydawały się dziś mocno zatłoczone. Był drugi dzień styczniowej wyprzedaży.
        - Hej - zawołał przez ulicę.
       Kaptur pozostał tam, gdzie był, i nie dał po sobie poznać, że coś usłyszał.
        - Hej - zakrzyknął Stanley głośniej.
       Jednakże Kaptur nie odpowiedział. Stanley chciał już sobie całą sprawę podarować, ale przez to krzyczenie podskoczyła mu adrenalina i wydało mu się tchórzostwem teraz odejść i zostawić Kaptura tam, gdzie był - szczególnie, jeśli Kaptur zacznie znów iść za nim.
       Zszedł z chodnika i zaczął iść przez ulicę. Drogę zajechał mu jasnożółty samochód British Telcom, więc na chwilę musiał przystanąć. Jednak furgonetka odjechała i na ulicy znów był tylko on i Kaptur.
        - Hej, przepraszam! - zawołał, starając się wymawiać słowa jak Anglik.
       Kaptur pozostał nieporuszony i milczący.
        - Przepraszam! - powtórzył, podchodząc dwa, trzy kroki bliżej. - Przepraszam pana, ale odnoszę wrażenie, że mnie pan śledzi!
       Czekał. Kaptur jakby go nie słyszał. Wiatr podwinął poły jego szarego płaszcza z gabardyny, ukazując lniane spodnie w paski przewiązane pakunkowym szpagatem. Żaden szpicel - pomyślał Stanley - nawet najgorszy patałach nie podwiązuje kalesonów szpagatem.
       Stanley obchodził Kaptura, próbując zobaczyć jego twarz. Ale ten zawsze zdołał się jakoś odwrócić.
       Przez całą minutę panowała między nimi cisza - niewysoki amerykański muzyk z przerzedzonymi ciemnymi włosami w płaszczu z welwetowym kołnierzykiem od Harrodsa oraz wielki zwalisty angielski strach na wróble w szarym wełnianym kapturze. Żaden z nich się nie poruszył ani nie przemówił. W końcu Stanley zakasłał i spojrzał w inną stronę, niczym starający się zachować spokój nauczyciel. Po czym znowu spojrzał na Kaptura.
        - Słuchaj, przyjacielu, dopóki nie uzyskam od ciebie jakiejś odpowiedzi, nie ruszę się stąd, rozumiesz? A jeśli autobus mi zwieje, to mnie cholera weźmie. Rozumiesz?
       Znów żadnej reakcji. Ponad ich głowami rozległ się ryk odrzutowca zmierzającego na Heathrow i nawet jeśli Kaptur coś powiedział, Stanley nie był w stanie tego usłyszeć. Ulica pozostawała wciąż dziwnie pusta. Mogliby się równie dobrze znajdować o tysiące mil stąd, zamiast o pięćdziesiąt metrów od jednej z najruchliwszych ulic w Londynie.
        - W porządku - rzekł Stanley - skoro tak chcesz, zapomnijmy o tym. Ale pozwól, że ci coś powiem. Jeśli jutro rano będziesz tu znowu sterczał, idę na policję. Słyszysz mnie? Jeśli cię jeszcze tylko raz tu zobaczę.
       Kaptur odwrócił się plecami. Stanley miał właśnie odejść, ale z powodu zachowania Kaptura wpadł we wściekłość, jakiej u siebie już dawno nie pamiętał. Poczuł się bardziej wściekły, niż gdy miał do czynienia z Eve. Wtedy przynajmniej wiedział, czego ona chciała. Pragnęła wyciągnąć od niego jak najwięcej pieniędzy i ograniczyć jego prawa rodzicielskie. Jasne i proste. Eve chciała się zemścić. Ale czego, u licha, chce Kaptur? Jeśli pieniędzy, to wybrał jakąś idiotyczną metodę. Czego jednak innego mógł chcieć, jak nie pieniędzy?
       Rozmowy? Towarzystwa? Kto to mógł wiedzieć? Może słyszał, że Stanley jest skrzypkiem o międzynarodowej sławie? Może sam jest zdolnym, ale straszliwie okaleczonym
       muzykiem, który rozpaczliwie potrzebuje prywatnych lekcji, a nie śmie się udać do orkiestry, by o nie poprosić? Kimś w rodzaju bohatera z Ducha w operze.
        - Posłuchaj, przyjacielu - powiedział Stanley, zbliżając się o jakieś pół metra. - Jeśli chcesz czegoś ode mnie, czemu mi o tym nie powiesz? Być może nie jestem w stanie ci pomóc, ale mogę cię choć wysłuchać. No wiesz, jak to mówią: jeśli możesz podzielić się z kimś problemem, to zostaje ci już tylko połowa problemu.
       Spróbował wśliznąć się między Kaptura i skrzynkę pocztową, by zobaczyć jego twarz. Ale postać zdołała okręcić się w ostatniej chwili, tak że tylko dojrzał świecący, biały koniuszek nosa.
        - Słuchaj! - powtórzył Stanley. - To czyste szaleństwo! Praktycznie śledziłeś mnie co rano przez ostatni tydzień, a teraz nawet nie chcesz mi pokazać swej twarzy! Na miłość boską, jeśli czegoś chcesz, zrezygnuj z tej pieprzonej zabawy i powiedz, o co ci chodzi. A jeśli nie, to nie pokazuj się tutaj, rozumiesz? Przestań mnie śledzić! Jest przecież, do licha, specjalny paragraf na tych, co dręczą ludzi śledzeniem.
       Wcale nie wiedział, czy taki paragraf istnieje, ale brzmiało to autorytatywnie.
       Kaptur, odwrócony plecami, nadal milczał. Stanley spojrzał na zegarek. Miał teraz do wyboru - albo sponiewierać Kaptura, obrócić go siłą, albo zapomnieć o całej sprawie i łapać swój autobus.
       Nie widział nic miłego w dotykaniu brudnego gabardynowego prochowca, i jeśli miał być szczery, wcale się nie palił, by zobaczyć, jak wygląda twarz Kaptura. Ale szło tu o zasadę. Stanley skłonny był przyznać, że być może cała sprawa zirytowała go jako Amerykanina, bowiem Anglicy śledzą siebie nawzajem bez żadnego powodu i nikt nie ma nic przeciwko temu. Nie minęły trzy miesiące jego pobytu tutaj, gdy zaczął rozumieć, że Anglicy mają zupełnie inny pogląd na sprawę swobód obywatelskich. Byli jacyś zboczeni na tle trzymania wszystkiego w tajemnicy, zdawali się myśleć, że dzielenie się informacją jest prawie równie niehigieniczne jak dzielenie się szczoteczką do zębów.
       Stanley pomyślał nagle: To absurd. Idź stąd. Ten facet nic ci nie powie. Prawdopodobnie nie ma nic do powiedzenia. Jest takim samym publicznym utrapieniem, jak nadzorca ruchu, kontroler biletów czy czarne plastikowe pojemniki na śmieci stojące na ulicy.
       Odwrócił się. Ale kiedy to zrobił, Kaptur wydał dziwny dźwięk, coś pomiędzy gwizdnięciem a kaszlnięciem.
       Przeciągły gwizd hoo-eee, z kończącym go oop.
        - O, widzę, że zdecydowałeś się mówić - powiedział Stanley, odwracając się do niego.
       Włosy z przerażenia stanęły mu dęba, gdy ujrzał tę twarz - tak białą i błyszczącą jak z celuloidu. Twarz ta nie należała ani do mężczyzny, ani do kobiety, ale była przerażająco piękna. Twarz świętego, twarz anioła.
       Swoją doskonałością przerażała sto razy bardziej, niż gdyby była brzydka. W jaki sposób tak pokurczone stworzenie mogło zostać obdarzone tak zachwycającym obliczem?
       Stanley cofnął się, czuł, jak serce podchodzi mu do gardła. W twarzy tkwiły puste oczy, w każdym razie czarne. Czarne jak noc. Twarz bez wyrazu, słodka, lśniąca - męczennik z karnawałowych ostatków.
        - Czego chcesz? - zapytał Stanley głosem zdławionym strachem.
       Kaptur nie odpowiedział, ale wykonał niezgrabny krok ku niemu. Szur-szur.
       Stanley usłyszał cichy, chrapliwy oddech. Oddech zza celuloidowej maski.
        - Czego chcesz? - powtórzył. Czuł, że za chwilę będzie miał mokro w spodniach. Spiął się do ucieczki.
       Nieskazitelnie białe czoło Kaptura zaczęło się marszczyć. Jego czarne oczy zwęziły się, zmalały i stały się rozbiegane. Podbródek pofałdował się i odpadł.
       Stanleya ogarnęło przerażające uczucie, że jest świadkiem śmierci, patrzy na czyjś całkowity rozpad fizyczny dokonujący się na jego oczach. Jak to możliwe? Jak ktoś mógł tak po prostu rozpadać się, kawałek po kawałku?
       Postanowił uciekać. Wtedy jednak - bez ostrzeżenia - Kaptur chwycił go za rękawy, okręcił dokoła i na wpół skoczył, na wpół runął na niego.
        - Jezu! - wykrzyknął Stanley.
       Kaptur ważył nieprawdopodobnie dużo, tyle co dwustu-pięćdziesięciokilogramowy worek buraków, i kolana Stanleya natychmiast się załamały. Wpadł do rynsztoka, gubiąc jeden z butów i drąc swoje tweedowe brązowe spodnie.
        - Złaź ze mnie! Jezu Chryste, złaź!
       Ale Kaptur ścisnął jego kark ręką jak kleszczami i wdusił twarz w chodnik. Stanley poczuł, że wyłamuje mu się jeden z przednich zębów. Dolną wargą przejechał po betonie, jednocześnie zdzierając skórę z czoła. Przeguby miał wykręcone do tyłu w pełnym nelsonie ruchem tak mocnym i szybkim, że usłyszał chrupnięcie kości. Gwałtowny ból, jakby wlewano mu do stawów barkowych rozgrzane do białości żelazo, przenikał do jego mięśni. Próbował krzyczeć, ale nie mógł nabrać powietrza do płuc. Dobry Boże, nie pozwól, by mi połamał ręce.
       Kaptur był nie tylko przytłaczająco ciężki. Jego zwaliste ciało było jakby zniekształcone i poowijane wszelkimi rodzajami szmat, szali, pasów z metalowymi sprzączkami i kawałkami koców. Śmierdział brudem i potem, a z nozdrzy wionęło jakimś syntetycznym, ostrym zapachem podobnym do toaletowego odświeżacza. Z twarzą przyciśniętą do chodnika Stanley wystękał:
        - Zostaw mnie. Na miłość boską, połamiesz mi ręce, zostaw!
       Bez słowa Kaptur chwycił Stanleya za włosy i trzasnął jego głową o beton, o mało jej nie rozłupując. Stanley poczuł w ustach krew i zwymiotował kawę wraz z potokami śliny. Nie mógł prawie uwierzyć w to, co się z nim dzieje. Wiedział tylko, że gorąco pragnie, aby to się skończyło.
       Słyszał ruch uliczny, muzykę z radia, rozmawiających ludzi. Z pewnością ktoś dostrzeże, co się z nim dzieje.
       Wtedy jednak poczuł szponiastą dłoń zdzierającą z niego płaszcz, a potem spodnie. Poczuł gwałtowne i lubieżne gmeranie między nogami. Sprzączka od jego paska Gucciego puściła, potem poczuł rozdarcie sztruksu i bawełnianych majtek.
        - Boże! Zostaw mnie! Co robisz! - wykrzyknął wysokim, jakby kobiecym głosem.
       Zmagali się na chodniku pod płaszczem Kaptura, jeden na drugim, niczym jakiś groteskowy szary wielbłąd. Stanley próbował wyczołgać się, odpychając się kolanami od chodnika. Nie był już w stanie krzyczeć. Był zbyt przerażony, by wydobyć głos. Pragnął tylko uciekać.
       Wtedy jednak Kaptur zacisnął swą brudną szponiastą łapę wokół jego obnażonych genitaliów, nie miażdżąc ich, ale ściskając je dostatecznie, by Stanley jęknął i został tam, gdzie był. Drżał, a widok co chwilę przesłaniały mu szarpane wiatrem poły Kapturowego prochowca.
       Kciuk Kaptura znalazł drogę do penisa Stanleya i zaczął go łagodnie, prawie miłośnie drapać. Stanleyowi ścisnął się żołądek, a oczy napełniły łzami. Dobry Boże, to niemożliwe. Jego jądra skurczyły się, cała jego dusza się skurczyła. Riboyne Shel Olam - broń mnie.
        - Boże! - zdołał wydusić z siebie. - Jestem bogaty, dam ci pieniądze!
       Ale wszystko, co usłyszał od przyciskającego go stwora, to nieregularny oddech. Stwór nie przestawał drapać, aż w końcu Stanley poczuł, że krwawi.
        - Umiesz mówić? - wyjąkał. - Rozumiesz, co mówię? - Z trudem rozpoznawał własny głos.
       Kaptur jęczał i stękał w dwóch różnych tonacjach, prawie jakby dwóch ludzi mówiło naraz. Ale tylko jeszcze mocniej przycisnął plecy Stanleya i jeszcze bardziej zagłębił swój pazur w jego penisie, a potem wszedł w Stanleya z całą niewyobrażalną siłą zwierzęcia, w ten sam sposób, w jaki byk pokrywa krowę. Stanley poczuł ból rozdzieranych pośladków, pękającej skóry. Potem coś gładkiego, tłustego i niewiarygodnie twardego zaczęło napierać na niego. Coś tak dużego jak kij do baseballa, nieprzyzwoicie gorącego, wdarło się do jego odbytu.
       Bolało go tak bardzo, że zapłakał, zapłakał tak gorzko, jak wtedy gdy był dzieckiem. Przygryzł wargi zębami i krew pociekła mu z ust. Ale ból nie ustawał i on nie przestawał płakać. To wdzierało się do jego tyłka i czuł, jak w środku wszystko pęka. Kaptur pchał i pchał, aż w końcu Stanley zaczął krzyczeć głośno (albo cicho, sam już nie wiedział). Czuł zimne, mocne, regularne pocieranie genitaliów Kaptura na swoim udzie. Słyszał jego oddech dobywający się jakby ze skórzanych miechów. Potem poczuł, jak jego wnętrzności napełniają się czymś gorącym i wilgotnym, i Kaptur natychmiast wysunął się z niego, a on zwymiotował na swoje ręce kawą i na wpół strawionymi krakersami.
       Jego policzek spoczywał na twardej, płaskiej i diabelnie zimnej powierzchni. Zastanawiał się, czy spał. Nie lubił spać w ciągu dnia. Po przebudzeniu ma się zawsze uczucie, jakby świat nieodwołalnie się zmienił, podczas gdy ty tego nie widziałeś, jakby jakiś ukryty scenarzysta przemienił twoje życie.
       Przed samymi oczami ujrzał czarne lakierki na wysokich obcasach. Potem usłyszał dziewczęcy, przerażony głos:
        - Hej, nie umarłeś? Spróbował potrząsnąć głową.
        - Nie - wyszeptał. - Nie umarłem.
        - Zostań tu. Zadzwonię po karetkę.
        - Chcę wstać.
        - Co?
        - Chcę wstać, podnieść się.
       Milczenie. Po chwili dziewczyna powiedziała:
        - Na twoim miejscu nie robiłabym tego. Poczekaj tu. Wezwę karetkę.
       Czuł, że jest dokądś wieziony. Widział uciekające rozświetlone okna, twarze, które tańczyły przed jego oczami jak roje muszek. Otaczała go biel i zimno, cichy szelest prześcieradeł i ostry zapach środków dezynfekujących. Ciepły głos z obcym akcentem wdzierał mu się w głąb mózgu, zapewniając go, że jest pod opieką w szpitalu i że wszystko będzie dobrze.
       Wszystko będzie dobrze, panie Eisner! Czy pan mnie słyszy? Wszystko będzie dobrze! Dobrze. Dobrzeeee. Eeeee.
       Poczuł ostre ukłucie igły. Chciał powiedzieć: Nie cierpię zastrzyków, nigdy nie biorę zastrzyków. Ale wtedy jego świadomość odpłynęła w pustą ciemność i nie było nikogo, kto by go usłyszał.
       Był z powrotem na ulicy. Chmury sunęły nad dachami z zadziwiającą szybkością. Obok niego przemknął kot, niosąc coś w pyszczku. Wiedział, że jest to coś okropnego, ale nie chciał zobaczyć co. Usłyszał gwizd, wysoki i głuchy, z miauknięciem na końcu. Odwrócił się odruchowo i po drugiej stronie ulicy zobaczył Kaptura, czekającego na niego, i urągającego mu.
       Hooooo-eeee, oop.
       Kaptur zaczął powoli odwracać swą głowę. Stanley wlepił w niego wzrok, spodziewając się ujrzeć jego białą piękną twarz. Ale wówczas głowa Kaptura zaczęła się obracać dokoła, z początku wolno, potem szybciej, podczas gdy jego ramiona pozostawały nieruchomo w tej samej pozycji. Stanley ujrzał, że szary kaptur całkowicie okrywa jego głowę, nie pozostawiając żadnego otworu na twarz. Wyglądał bardziej na kaptur kata niż na kominiarkę.
       Z bijącym sercem i suchymi ustami Stanley zaczął przekraczać ulicę, nie idąc, lecz ślizgając się. Nie dotarł jeszcze do połowy, gdy zdał sobie sprawę, że nie ma siły iść dalej. Kaptur mógłby odwrócić się i skoczyć na niego.
       Stanley próbował się zatrzymać, odwrócić, zahamować obcasami, ale szary asfalt zmarszczył się jak cienki, miękki dywan, i nadal ślizgał się w kierunku Kaptura, coraz szybciej, nie mogąc krzyczeć ani nawet mówić.
       Kaptur pozbawiony twarzy wirował wkoło. Wirując rósł niemożliwie wysoko, do niebotycznych rozmiarów, aż przysłonił niebo. W końcu przestał i zaczął się kołysać, a poły jego płaszcza miękko powiewały na porannym wietrze. Nie - pomyślał Stanley. - Nie. Ale wtedy Kaptur runął na niego, jakby upadło niebo.
       Stanley krzyknął. Wiedział jednak, że nikt go nie usłyszy. Krzyk był tylko wewnątrz jego głowy.
       Zadrżał, naprężył się, zacisnął zęby, nadal nie mógł krzyczeć, napinał tylko mięśnie, aż poczuł, jakby miały rozsadzić skórę. Wtedy otworzył oczy. Ujrzał pulsującą, tańczącą biel, blade postacie.
        - Puls rośnie - powiedziała młoda kobieta.
        - Wszystko inne w normie? - zapytał mężczyzna nieco bardziej oddalony.
       Słychać było jakieś kroki, ktoś zakaszlał. Potem mężczyzna zapytał:
        - Czy był już Gordon Rutheford?
        - Doktor Patel kazał mu jeszcze się wstrzymać.
        - A gliny?
        - Oni już są. Detektyw Brian Morris czeka w recepcji.
        - Kazałaś mu czekać?
        - Oczywiście. Ale nie wydaje się, by mu to przeszkadzało. Przyniósł z sobą książkę.
       Stanley otworzył powoli oczy. Czuł, jakby całe jego ciało było potłuczone - mięśnie i kości. Pozdzierane dłonie piekły niesamowicie, ale najgorszy, nie do zniesienia, był ból w plecach. Ostry, rwący ból w krzyżu sprawiał, że chciało mu się wyć.
       Przed jego oczami pojawiła się szeroka, młoda twarz, okolona rudą brodą. Była tak blisko, że bardziej przypominała impresjonistyczny obraz niż twarz. Stanley poczuł zapach papierosów przytłumiony mocną miętową gumą.
        - No, wreszcie obudziliśmy się! - młody lekarz uśmiechnął się do niego.
       Stanley przytaknął.
        - Czy pan wie, gdzie pan jest? - zapytał lekarz. Stanley pokręcił głową.
        - W szpitalu św. Stefana - powiedział lekarz. - Został pan... hm... napadnięty, czy coś w tym rodzaju.
        - Gdzie to jest? - wyszeptał Stanley.
       Lekarz wpatrywał się w niego oczami tak niebieskimi jak szklane paciorki. Morski błękit - tak zwykło się nazywać taki kolor.
        - Jestem w Londynie dopiero od listopada - wyjaśnił Stanley prawie przepraszająco, jakby to była jego wina, że nie wie, gdzie jest szpital św. Stefana.
        - Przy Fulham Road - powiedział lekarz. - Dosłownie naprzeciw sklepu z piecykami gazowymi - dodał, jakby to miało cokolwiek wyjaśnić.
       Stanley odkaszlnął.
        - Która godzina? - spytał.
        - Za piętnaście druga. Był pan nieprzytomny przez prawie cały ranek.
        - Bolą mnie plecy.
        - Nic dziwnego. Po tym, co pan przeszedł.
       Stanley zamilkł na dłuższą chwilę. Lekarz patrzył na niego i uśmiechał się. Jednak w tym uśmiechu nie było radości ani także współczucia.
        - Czy są jakieś... szkody? - zapytał Stanley
        - Ma pan na myśli urazy fizyczne?
        - Tak. Urazy fizyczne.
       Lekarz spojrzał na niego z powagą.
        - Zadrapania, stłuczenia. Złamany przedni ząb. Zewnętrzne rany pośladków. Kilka wewnętrznych ran dolnego odcinka jelita grubego. Doktor Patel założył panu siedem szwów. Ale to nic poważnego. Sporo siniaków, oczywiście. Trochę to potrwa.
        - Jak długo będę musiał tu zostać?
        - To zależy. Ogólnie jest pan w dobrej kondycji. Tydzień, dziesięć dni. Nie dłużej.
        - Mam dwie poważne sesje nagraniowe w poniedziałek i wtorek.
        - Obawiam się, że nic z tego. Nie będzie pan mógł chodzić co najmniej trzy dni, a także wygodnie usiąść.
       Niespodziewanie Stanley poczuł, jak jego oczy napełniają się łzami. Otarł je końcem prześcieradła. Lekarz podał mu chusteczki higieniczne.
        - Przepraszam - powiedział. - Nie wiem, co się, do diabła, ze mną dzieje.
       Nastała długa cisza. Lekarz nie przestawał patrzeć na niego.
        - Musimy przeprowadzić kilka testów - powiedział w końcu.
        - Jakich testów?
        - To testy rutynowe. Ciśnienie krwi, EKG, testy wątrobowe i na choroby weneryczne.
       Stanley zacisnął usta.
        - Choroby weneryczne?
        - Rzeżączka i tym podobne sprawy.
        - Na miłość boską, nie mam rzeżączki ani żadnej choroby wenerycznej. Jestem w Londynie niecałe trzy miesiące i nie miałem żadnych stosunków.
        - Miał pan dzisiaj rano - powiedział doktor przerażająco uprzejmym tonem - albo przynajmniej ktoś miał z panem stosunek.
        - Do diabła, on... - zaczął Stanley, ale potem jego ciało zadrżało i umysł także. Poczuł trzepotanie ciemnego, brudnego płaszcza Kaptura, niczym skrzydła jakiegoś ogromnego kalekiego ptaka. Usłyszał świszczący oddech Kaptura.
       Lekarz wyprostował się i pociągnął nosem.
        - Będzie pan także badany na HIV.
        - Ma pan na myśli AIDS?
        - Tak, panie Eisner.  Przykro mi,  ale to,  co pana spotkało, wymaga tego. Wymiana płynów ustrojowych, rozumie pan.
       Stanleyowi pozostało tylko kiwnąć głową i zadrżeć. Kiedy w Nowym Jorku dostał cios w twarz, ból był o wiele gorszy. Ale to - na swój sposób - było prawie nie do zniesienia. Była to najgorsza rzecz, jaka kiedykolwiek mu się przytrafiła. Czuł się tak, jakby cała jego dusza została zarażona. Jakby utracił wszystko, co czyniło z niego istotę ludzką. Wszystkie jego emocjonalne bezpieczniki przepaliły się, a miecz jego męskości został złamany. Dwa albo trzy lata temu włamano się do jego domu w Los Angeles. Złodzieje zdarli zasłony i wysikali się na jego łóżko. Poczuł wtedy, że jego prywatność i osobista godność zostały zagrożone. Ale to - to było coś zupełnie innego. Na środku ulicy, gdzie każdy mógł to widzieć. Odebrano mu jakąkolwiek możliwość wyboru. Zaprzeczono, że jego ciało należy do niego i że jest czymś więcej niż obiektem czyichś odrażających żądzy.
        - Niech pan posłucha - powiedział lekarz, niespodziewanie okazując trochę współczucia - w tym momencie czuje się pan pewnie jakby świat się kończył. Jest pan nadal w szoku. A także... no cóż, nie było to zbyt przyjemne przeżycie, mówiąc oględnie.  Facet nazwiskiem Gordon Rutheford przyjdzie się z panem zobaczyć. Jest fachowcem od tych spraw.
        - Czy złapali tego, kto to zrobił? - spytał Stanley.
        - Nie sądzę. Jest tu także policja, ale nie musi pan jeszcze z nimi rozmawiać. Dobrze im zrobi, jak będą musieli trochę poczekać. Przypomni im to, gdzie jest ich miejsce, gdzieś między kierowcą autobusu a handlarzem nieruchomościami.
        - A co z ludźmi, dla których pracuję? - powiedział Stanley. - Powinienem zadzwonić do orkiestry.
        - Niech się pan nie martwi - powiedziała młoda kobieta stojąca w drzwiach. - Recepcjonistka zadzwoniła do nich, jak tylko pana przywieźli. Potem ktoś do pana przyjdzie.
       Stanley uniósł nieznacznie głowę i ujrzał blondynkę w okularach z czerwonymi oprawkami i w białym lekarskim kitlu.
        - Dziękuję - rzekł do niej.
        - Powinien pan trochę odpocząć - odparła blondynka. - Jak najwięcej pić. Obawiam się, że przynajmniej przez tydzień pokarmy stałe są wykluczone.
       Stanley położył się z powrotem na poduszce. Czuł się potłuczony i wyczerpany. Rudobrody doktor powiedział:
        - Niech się pan nie martwi, panie Eisner. To przejdzie, tylko niech pan da sobie trochę czasu.
       Później tego popołudnia oparł się na poduszkach i obejrzał Sąsiadów i Młodych lekarzy. Wypił przy tym pół butelki pomarańczowego kleiku jęczmiennego. Około czwartej zaczęło się ściemniać. Spojrzał na rozświetlone okna naprzeciwko szpitala. Poczuł się dziwnie obcy i nierzeczywisty, ale rudobrody lekarz powiedział mu, że to jest naturalne po szoku i urazie.
       Jednak było jeszcze coś: jakieś wewnętrzne wrażenie, którego nie umiał określić. Rodzaj jakiegoś mrowienia we krwi, jakby jego żyły były pełne drobniutkich igiełek. I bez względu na to, ile pił, wciąż czuł pragnienie.
       O wpół do szóstej ktoś zapukał do drzwi i pojawił się w nich wysoki, szczupły mężczyzna o ciemnych, kręconych włosach.
        - Czy pan Eisner? - spytał zadyszanym, podnieconym głosem.
        - Zgadza się.
        - Jestem Gordon Rutheford. Przepraszam, że tak długo to trwało. Musiałem zająć się moim kotem.
       Wszedł do pokoju i przystawił niebieskie plastikowe krzesło do łóżka. Wyglądał na bardzo wrażliwego. Miał duży kościsty nos, zbudowany ze skomplikowanych połączeń kostek i chrząstek, i jasnoróżowe wydatne usta. Ubrany był w ogromną bezkształtną marynarkę z zielonego sztruksu, a sam był tak chudy, że musiał przekłuć dodatkową dziurkę w swym skórzanym pasku, żeby mu nie spadły spodnie.
        - Biedny Roger - powiedział, otwierając swoją tanią teczkę i wyjmując notatnik. - Był tak obrażony, że po wszystkim się nawet nie odezwał.
        - Przepraszam - rzekł Stanley. - Kto to jest Roger?
        - Mój kot. Musiałem zawieźć go dziś rano do wykastrowania. Był przyczyną wielu kłopotów. Wie pan, te wszystkie miauczenia i piski w środku nocy. Sąsiedzi rzucali
       w niego kamieniami. Nie dawał kocim damom chwili spokoju.
        - Czy pan jest gliną albo kimś w tym rodzaju?
        - Nie powiedzieli panu? Jestem z Ośrodka do spraw Ofiar Gwałtów - wyjaśnił Gordon.
       Stanley uniósł brwi.
        - Zajmuje się pan zarówno kobietami, jak i mężczyznami?
       Gordon wyglądał na zdziwionego, że Stanley w ogóle o to pyta.
        - Tak, to nie ma znaczenia, jakiej płci jest ofiara. Jeśli został pan zgwałcony, będzie pan miał te same problemy. Czasami u mężczyzn są one gorsze. Przeciętny heteroseksualny mężczyzna jest całkowicie nie przygotowany psychicznie na to, że może być obiektem seksualnej penetracji. Fizjologicznie również, oczywiście.
       Stanley chciał coś powiedzieć, lecz szybko przekonał się, że nie jest w stanie. Gardło ścisnęła mu litość nad samym sobą.
        - Ja nie... - zaczął. Gordon ujął i uścisnął jego dłoń.
        - Pierwszą rzeczą, którą musi pan zrobić, to zrozumieć, że to w żadnym przypadku nie była pana wina.
        - On po prostu tam stał - wyjąkał Stanley. - Zapytałem go, co on, do diabła, robi... a on skoczył prosto na moje plecy.
       Nie mógł się powstrzymać. Zaczął znowu drżeć, a łzy płynęły mu po policzkach tak samo łatwo jak w dniu, w którym umarła jego matka.
        - Był tak cholernie ciężki, tak cholernie silny. Walczyłem, jak tylko mogłem, ale on uderzył moją głową o chodnik i prawie mnie zabił. A potem zrobił to. I nie było żadnej możliwości, aby go powstrzymać.
       Gordon wysłuchał, a potem pokiwał głową.
        - Czy naprawdę pan w to wierzy? - zapytał.
        - W co?
        - Czy naprawdę wierzy pan, że nie było sposobu, by mu przeszkodzić? Czy pan rzeczywiście wierzy, że zrobił wszystko, co w jego mocy, aby zapobiec temu gwałtowi?
       Stanley otarł oczy chusteczką.
        - Nie wiem. Ciągle mi się wydaje, że powinienem go kopnąć, ściągnąć go z siebie i wyłupić mu oczy. Cały czas myślę, jak byłem głupi, próbując go w ogóle zaczepić. To znaczy, musiałby pan zobaczyć tego faceta. Miał na sobie coś w rodzaju wełnianego kaptura i był tak powykręcany jak Quasimodo. Nikt go nie zaczepiał, nikt z ulicy w każdym razie, tylko ja próbowałem sobie udowodnić, kim jestem. - Głęboko odetchnął. - Musiałem oszaleć. Sam się o to prosiłem.
       Gordon ściągnął usta.
        - Pana reakcja jest normalna u ofiar gwałtu. Nie ma znaczenia, jakiej są płci ani nawet jakie były okoliczności. Rozmawiałem z kobietami, które trzymało czterech mężczyzn, a piąty gwałcił, a one ciągle są przekonane w głębi duszy, że to była ich wina.
       Stanley powiedział:
        - Mógłbym go zabić, rozumie pan? Mógłbym dosłownie go zabić gołymi rękoma. Nigdy przedtem nie myślałem o nikim w ten sposób.
       Gordon odczekał, a potem dodał:
        - Czasami, panie Eisner, czują się tak winne, że próbują ukarać jedyną osobę, którą mogą dosięgnąć, to znaczy siebie. Sądzę, że jest pan dość inteligentny, abym mógł to panu powiedzieć, i aby pan zrozumiał te objawy, kiedy zacznie pan je odczuwać. Innymi słowy, panie Eisner, kiedy minie panu pierwszy szok, zacznie pan odczuwać przygnębienie i pańska ocena samego siebie zacznie nieprawdopodobnie spadać. Wtedy owładnie panem samodestrukcja.
        - Chce pan przez to powiedzieć, że będę chciał się zabić? Gordon przytaknął.
        - Mnie się to także zdarzyło.
        - Ale przezwyciężył pan to.
        - Tak, taką mam naturę.
        - Złapali tego faceta, który panu to zrobił?
        - Właściwie było ich kilku. Włóczyłem się po Piccadilly, próbując zarobić parę groszy na czynsz. Zabrali mnie czterej dżentelmeni tureccy w mercedesie. Zawieźli do jakiegoś mieszkania na Shepherd's Bush i robili ze mną takie rzeczy, że nie życzę nawet w nocy panu takich koszmarów.
       Poklepał Stanleya po dłoni i uśmiechnął się.
        - I nie, nigdy ich nie złapano. Nawet nie próbowali. Immunitet dyplomatyczny czy coś takiego. A kimże ja byłem? Pryszczatym chłopakiem z Leeds, do wynajęcia. Wszystko, co usłyszałem od policji, to: Spływaj stąd, wstrętna mało dziwko, zanim złamiemy ci drugą rękę.
       Stanley zapytał:
        - Złamali panu rękę?
        - Niech pan mi wierzy - prawie złamali mi duszę. Byłem dopiero początkującym gejem.
        - Przykro mi.
        - Panu jest przykro? A jak pan myśli, jak ja się czułem? Właściwie to pan wie dobrze, jak się czułem. Albo będzie pan wiedział po rozmowie z policją. Gwałt na mężczyźnie daje glinom tylko powód do insynuacji i sprośnych dowcipów. Pana również oskarżą, że jest pan gejem. Mam nadzieję, że jest pan na to przygotowany. Zasugerują, że zachęcał pan tego typa, bez względu na to, czy wyglądał jak Quasimodo, czy nie. Jest pan muzykiem, to jeszcze pogarsza sprawę. Dla przeciętnego brytyjskiego zakutego łba wszyscy artyści to mięczaki. A pan w dodatku jest Amerykaninem i Żydem.
        - To, kim jestem, nie zmienia faktów - upierał się Stanley, próbując zachować jasność rozumowania i nie płakać. - Na miłość boską, ja tylko rozmawiałem z tym facetem. Zapytałem go, o co mu chodzi. A potem on wskoczył na mnie. Bez żadnego ostrzeżenia, wstępu czy czegoś podobnego.
       Gordon wzruszy! ramionami.
        - Ciągle to samo. Policja z pewnością spróbuje zasugerować coś innego. Ułatwią sobie życie - pan także będzie winny. To zgadza, się z ich masońsko-rasistowskim poglądem na świat. Pieprzona sprawiedliwość, mój drogi - każdy jest winny, ofiary tak samo jak przestępcy. Tak naprawdę, jeśli chodzi o policjantów, to zazwyczaj uważają, że ofiary są bardziej winne od przestępców. Odpowiada im to, gdyż jeśli pan jest tak samo winny jak facet, który pana zaatakował, nie czują się już tak zobowiązani go znaleźć.
        - Zawsze mówiono mi, że brytyjscy policjanci są wspaniali - odrzekł sucho Stanley.
        - Och, wielkie dzięki, to było w czasach Jayne Mansfield - odparł Gordon. - Ale niech mnie pan źle nie zrozumie, nie jestem zawodowym cynikiem. Twardo wierzę w kwiatki, baloniki i owieczki brykające radośnie na słońcu, że nie wspomnę już o wspaniałości ludzkiego ducha. Po prostu stwierdzam, że musi się pan przygotować na pytania, które zada panu detektyw Brian Morris, niech go Bóg ma w swej opiece. Detektyw Brian Morris jest anglikaninem. Biały, trzydzieści trzy lata, bez nałogów. Mieszka w Wandsworth z żoną, z owczarkiem alzackim, swoimi papużkami i ze statystycznym 2,4 dziecka. Sierżant Brian Morris jest także przemęczony, przepłacony i przyprawiają go o mdłości geje, narkomani, kibice piłki nożnej i ludzie parkujący swe samochody w niedozwolonych miejscach - interesują go natomiast wszelkie łatwe wyniki.
       Stanley przełknął ślinę. W ustach znowu mu zaschło. Gordon bez pytania nalał mu kolejną szklankę pomarańczowego kleiku jęczmiennego, którą Stanley wypił duszkiem.
        - Niech pan posłucha, jeśli policja nie jest zainteresowana w odnalezieniu tego typa, to ja go znajdę i zabiję osobiście.
       Gordon powoli, jakby mechanicznie potrząsnął głową.
        - Wierz mi, Stanley - nie masz nic przeciwko, że będę się zwracał do ciebie po imieniu? - branie sprawiedliwości w swoje ręce to najgorsza rzecz, jaką możesz zrobić. To nie pozostawi policji cienia wątpliwości, że ty i Quasimodo byliście parą pokłóconych gejów, i prawdopodobnie zapudłują cię na zawsze, amen.
        - Więc co proponujesz?
        - Proponuję, byś odpowiadał na każde pytanie zgodnie z prawdą, i bez emocji, i tak dokładnie jak tylko potrafisz. Spróbuj sobie wyobrazić, że to, co się stało, przytrafiło się komuś innemu, nie tobie, a ty jesteś po prostu świadkiem. Cokolwiek będzie ci sugerował detektyw Morris, nie trać panowania nad sobą. Nie teoretyzuj, nie spekuluj, trzymaj się faktów.
       Gordon zawahał się, a potem dodał:
        - Jeszcze jedna sprawa.
        - Co?
        - Cokolwiek będzie się działo, nie płacz.
       Doktor Patel przyszedł obejrzeć Stanleya, zanim pozwolił wejść Morrisowi. Był szczupły, ciemnooki i smutny niczym pozbawiony złudzeń hinduski asceta. Jego uścisk był niebywale łagodny. Dwie młode chińskie pielęgniarki obróciły Stanleya na brzuch, tak że miał twarz przyciśniętą do poduszki, i czekały z założonymi rękami i błyszczącymi oczyma, aż doktor Patel zbada szwy Stanleya.
        - Ma pan szczęście - rzekł doktor Patel.
        - Jeśli to jest szczęście, to co uważa pan za pecha? Doktor Patel przykrył go i dał znak pielęgniarkom, by go odwróciły z powrotem.
        - Przemocą wepchnięto panu obiekt, który miał dwadzieścia, dwadzieścia pięć centymetrów długości i średnicę siedmiu centrymetrów - odparł spokojnym, pełnym melancholii głosem. - Pechem byłoby, gdyby jelito zostało przedziurawione, panie Eisner. Pechem byłaby śmierć.
       Detektyw Brian Morris był mały i krępy, miał wąsy, które zdawały się za mocno przystrzyżone w stosunku do jego twarzy i cerę o kolorze niewędzonego bekonu. Jego brwi były tak jasne, że prawie niewidoczne, sprawiało to wrażenie, że dziwi się wszystkiemu, co go spotyka - ale nie za bardzo.
       W kieszeni swej jasnoniebieskiej wiatrówki miał pognieciony egzemplarz Mala Gloria jest w końcu szczęśliwa, co Stanleyowi wydało się tak zaskakujące, że aż groźne. Zresztą w tej chwili wszystko mu się wydawało groźne. Nigdy nie zdawał sobie sprawy, jak był mało odporny, jak łatwo można go było zranić, jak szybko można go było pozbawić godności.
       Pokój był słabo oświetlony. Detektyw Morris nie pomógł, siadając daleko w kącie pod wyblakłą reprodukcją Słoneczników van Gogha. Głowę miał pochyloną nad notesem, tak że Stanley mógł tylko dostrzec staranny przedziałek w jego włosach. Należał do mężczyzn, którzy używają prawideł do butów, ostrzą starą brzytwę i przed wyjściem do pracy szczotkują włosy dwoma szczotkami z naturalnej szczeciny.
        - Doktor Patel był na tyle pomocny, że zachował próbkę nasienia i przesłał nam do badań patologicznych - rzekł z płaskim akcentem, który przypominał Stanleyowi cockney, ale w rzeczywistości pochodził z południowego Londynu, gdzieś z okolic Streatham Bus Garridge, jak to zapewne wyjaśniłby mu Gordon.
       Stanley nie wiedział, co powiedzieć. Myśl, że jego napastnik wlał nasienie do jego ciała, sprawiała, że atak wydawał się jeszcze bardziej wstrętny. Nie było w nim ani namiętności, ani instynktu zachowawczego, tylko brutalna penetracja i wytrysk spermy, mający zadowolić ohydne, bezduszne żądze napastnika.
        - Oczywiście, kiedy złapiemy pańskiego napastnika, próbka nasienia będzie mogła posłużyć jako materiał genetyczny do identyfikacji, i w ogóle może być bardzo użyteczna. - Detektyw Morris ciągnął dalej: - Ale teraz najbardziej potrzebujemy od pana, panie Eesner, opisu jego fizjonomii, który można by przedstawić naszym funkcjonariuszom.
        - Eisner - poprawił go Stanley. - Nie Eesner, lecz Eisner.
       Sierżant Morris spojrzał z doskonale wypracowanym wyrazem policyjnego zdziwienia.
        - No cóż, proszę pana, wy Amerykanie wymawiacie inaczej, a my inaczej.
        - Miał szary kaptur z wełny - powiedział Stanley.
        - Aha - stwierdził sierżant Morris.
       Stanley obserwował go przez chwilę. Potem spytał:
        - Nie zamierza pan nic zanotować?
        - To niewiele, panie Eesner. Szary kaptur z wełny został już prawdopodobnie zdjęty. I wyrzucony.
        - Oczywiście, ale ktoś może wiedzieć, kto to jest. To znaczy - jeśli miał on zwyczaj noszenia tego kaptura...
       Detektyw sięgnął do kieszeni swej wiatrówki, gdzie były starannie wpięte trzy długopisy i dwa ołówki. Wyciągnął długopis. U góry notatnika napisał (po cichu wymawiając poszczególne słowa)  szary... kaptur... z wełny.
        - Był wysoki - powiedział Stanley. - Metr osiemdziesiąt, metr osiemdziesiąt pięć. I ciężki. Nigdy nie spotkałem nikogo tak ciężkiego.
       Ciężki zapisał detektyw Morris. Po czym podniósł wzrok.
        - Widział pan jego twarz?
        - Tak, widziałem jego twarz. Nie pasowała do jego ogólnego wyglądu. Była bardzo biała, prawie jak maska. Czy widział pan kiedyś karnawałową maskę albo maskę z dnia Wszystkich Świętych?
        - Nie, panie Eesner, nie mogę powiedzieć, żebym widział.
        - Mogę prawdopodobnie postarać się dla pana o jakieś zdjęcie. Była dokładnie taka: biała, połyskująca i bardzo piękna. To znaczy niezwykle piękna.
       Sierżant Morris wlepił w Stanleya małe zdziwione oczka.
        - Nie bardzo rozumiem.
        - Miał  szary  wełniany  kaptur,  prawda?  Naprawdę wstrętny szary kaptur. I brudny stary prochowiec, i buty jak... Nie wiem... jak buty górników. Wyglądał jak włóczęga, lump. Lecz kiedy się odwrócił i spojrzał na mnie, jego twarz była niewiarygodna.
        - Ma pan na myśli - piękna?
        - Właśnie. Miał najpiękniejszą twarz, jaką widziałem w życiu.
       Sierżant Morris zapisał wolno i starannie z wieloma zawijasami. Było to pismo prymusa, który chce za wszelką cenę zrobić wrażenie na nauczycielu.
        - Kiedy wyszedł pan z domu, panie Eesner? - zapytał w końcu.
        - Dokładnie dziesięć po ósmej.
        - A kiedy zobaczył pan swego napastnika?
        - Natychmiast. Czekał na mnie po drugiej stronie ulicy. Morris wcisnął koniuszek języka między zęby, pisząc i mrucząc: Czekał na mnie.... Stanley rzekł:
        - To był czwarty dzień z rzędu. Czekał na mnie codziennie od wtorku. Szedł za mną całą drogę do King's Road i potem wskakiwał do autobusu.
        - Czy prosił go pan, by czekał na pana?
        - Co pan ma na myśli? Oczywiście, że nie. Nawet nie znałem tego faceta!
        - Więc dlaczego czekał na pana?
        - Skąd mam wiedzieć? Jego powinien pan spytać! Próbowałem się dowiedzieć, co, u diabła, tam robi!
       Detektyw Morris zanotował to skrupulatnie, po czym rzekł:
        - Wydaje się dziwne, że ten mężczyzna czekał codziennie na pana, skoro ani pan go nie znał, ani on nie znał pana. Czy spotkał go pan kiedykolwiek przedtem?
        - Powiedziałem już, że nie. Nigdy przedtem go nie spotkałem.
        - Czyli uważa pan, że nie widział go nigdy, zanim zaczął na pana wyczekiwać po drugiej stronie ulicy? Co to był za dzień, aha, we wtorek.
        - Zgadza się.
        - I by zacytować pana własne słowa, panie Eesner, miał najpiękniejszą twarz, jaką kiedykolwiek widział pan w swoim życiu?
       Beznamiętny sposób, w jaki wypowiadał te słowa Morris, sprawiał, że wydawały się absurdalne, zupełnie jak tekst Monty Pythona. Mógł sobie niemal wyobrazić porozumiewawcze mrugnięcie.
       Stanley starał się pohamować swoje rozdrażnienie. Odpowiadaj na każde pytanie zgodnie z prawdą i bez emocji, ostrzegał go Gordon.
        - Zgadza się - odparł.
       Sierżant przez chwilę milczał, ciągle pisząc. Potem spytał:
        - Kto do kogo podszedł, proszę pana?
        - Przepraszam?
        - Staram się jedynie ustalić, czy pan podszedł do niego, czy on do pana.
       Stanley wzruszył ramionami i zmarszczył czoło.
        - Co to, u diabla, za różnica! To on mnie zaatakował!
        - Rozumiem to, proszę pana, lecz jeśli myślimy o przesłuchaniu w sądzie, musimy stawić czoło sędziemu, dwunastu ławnikom i prawdzie. Wszyscy oni będą się pytać, czy to pan podszedł do tego pięknego młodego faceta w szarym kapturze, a jeśli tak było, to czy jest możliwe, że mógł on przypuszczać, iż poszukiwał pan seksualnych przyjemności, których zatem zdecydował się panu dostarczyć.
       Sierżant Morris zajrzał znów do swojego notesu i dodał:
        - Mówiąc wprost, czy sam się pan o to nie prosił. Stanley uniósł się na łokciach, trzęsąc się z oburzenia i wściekłości.
        - To on mnie zaatakował! Co, do diabła, próbuje pan tu zasugerować? On mnie zaatakował! Uderzył moją głową o chodnik, wyłamał mi ząb!
       Sierżant Morris nie dał się zniechęcić.
        - Niektórzy lubią odrobinę brutalności.
        - Brutalności?! Czy pan ze mnie kpi? On mnie prawie zabił! Trzasnął moją głową o chodnik, a potem zgwałcił mnie, czy pan rozumie! Wziął mnie wbrew mojej woli!
       Powoli z jeszcze większymi zawijasami Morris napisał: zgwałcił... wbrew mojej.... Kiedy skończył, dodał zimno:
        - Proszę mi wierzyć, panie Eesner, obrażanie się nic nam tu nie pomoże.
       Stanley trząsł się z napięcia. Serce waliło głucho o żebra - za dużo adrenaliny, za wielki stres.
        - Jak się właściwie dokonał ten gwałt, panie Eesner? - rzekł detektyw Morris.
        - Co? - zapytał Stanley.
       Detektyw Morris wyraźnie powstrzymywał się od głupiego uśmiechu.
        - Czy mógłby mi pan opowiedzieć, jak się właściwie dokonał ten gwałt? To znaczy bez jakiegoś smaru są pewne praktyczne trudności.
        - Nie rozumiem, zgwałcił mnie - odparł Stanley.
        - Tak, proszę pana - sierżant powtórzył cierpliwie - Ale sędzia i ława przysięgłych będą chcieli wiedzieć: jak. Być może pamięta pan Ostatnie tango w Paryżu? W tym przypadku praktyczne trudności pokonano za pomocą masła.
        - Masła? - powtórzył Stanley.  Masła? i wtedy, fatalnie, rozpłakał się.
       Miał tego dnia jeszcze jednego gościa - Fredericka Orme'a, dyrektora Orkiestry Kameralnej z Kensington, który przybył z naręczem żółtych narcyzów i egzemplarzem opowiadań Jeffreya Archera. Frederick Orme był wysoki, beztroski i próżny. Siadł na krześle, pokazując siedem cali białej nogi. Rude brwi na jego czole poruszały się jak płomienie.
        - Wieczorne gazety okazały się dyskretne - zauważył. - Napisali tylko, że został pan napadnięty, bez wnikania w przerażające szczegóły tego... no, tego, co się faktycznie panu przytrafiło.
       Stanley miał niepokojące przeczucie, że Frederick Orme rozumował w ten sam sposób jak sierżant Morris - nawet jeśli nie miał odwagi tego wyznać, że żaden mężczyzna nie może być zgwałcony, jeśli przynajmniej biernie nie przyjmie ataku. (Niech tylko ktoś zbliży się do mojego tyłka!)
       Frederick Orme sięgnął po jedno z winogron Stanleya.
        - Doktor powiedział mi, że miał pan szczęście.
        - Zdaje się, że tak myśli - rzekł Stanley. - Przynajmniej nadal żyję.
        - Ale dowiedziałem się, że nie będzie pan mógł grać z nami przez dłuższy czas. Co najmniej sześć tygodni rekonwalescencji - tak sugerował lekarz.
       Stanley przytaknął.
        - To rzeczywiście przykra sprawa - powiedział Frederick Orme, zjadając winogrono i sięgając po następne. - W przyszłym tygodniu przylatuje z Dusseldorfu Nils Pianek, by skończyć nagrywanie adagia i fugi c-moll, mieliśmy też nadzieję, że uda się zorganizować koncert w Royal Festival Hall.
        - Przepraszam, że zostałem zaatakowany - rzekł głuchym głosem Stanley.
        - Mój drogi, to nie była pańska wina. Z całego serca panu współczujemy. Ale to sprawia nam pewne kłopoty. Myślałem, że Amerykanin będzie bardziej... jak wy to nazywacie?... wyrachowany?
        - Wyrobiony - poprawił go Stanley. Środki znieczulające powoli przestawały działać i ból w krzyżach stawał się prawie nie do wytrzymania. Spojrzał na Fredericka zjadającego kolejne winogrono, po czym rzekł:
        - Spytam doktora Patela, czy nie mogę wyjść wcześniej. Sądzę, że mógłbym zagrać na wózku.
       Frederick Orme przytaknął.
        - Byłoby dobrze.
       Wstał nagle i poprawił swoją brązową tweedową kamizelkę.
        - W każdym razie wszyscy pana pozdrawiają. Fanny Lawrence mówiła, że wpadnie jutro do pana. I jeśli czegoś pan potrzebuje...
        - W gruncie rzeczy, tylko trochę spokoju.
        - Oczywiście, mój drogi. I tak muszę już lecieć. Wspaniałe winogrona. Pozwalają tu pić Guinnessa?
       Źle spał tej nocy. Ciągle się budził z wrażeniem, że ktoś jeszcze z nim jest. Ale w przegrzanym i cichym pokoju był sam. Jedynie z zewnątrz dochodziły przytłumione odgłosy londyńskiej ulicy i od czasu do czasu pogwizdywanie nocnego portiera.
       Poczuł, że jest rozgorączkowany i ma jakieś dziwne wrażenie nierzeczywistości, krew krążyła po ciele z mrowieniem, jakby był cały wypełniony włóknem szklanym.
       Starał się przypomnieć sobie jakiś kojący utwór muzyczny, wyciszyć się. Może Eine Kleine Nachtmusik. To zazwyczaj pomagało: nie mógł nigdy przejść andante nie zasypiając. Lecz tej nocy przed oczami miał tylko pustą pięciolinię bez żadnych nut i znaków, wpadającą z jednej strony jego głowy jak opustoszała pięciopasmowa autostrada i wypadającą z drugiej. Poczuł się, jakby był muzycznym analfabetą, jakby zapomniał wszystko, co kiedykolwiek grał.
       Działo się z nim coś niedobrego. Tu nie chodziło o szok. Tu nie chodziło o wstrząs, potłuczenia czy pozdzieraną skórę. To było coś wewnątrz niego, coś, co ukryło się w jego ciele, a co nie należało do niego, coś, co ukryło się w jego duszy.
        - Jesteś chory - mówił sobie spieczonymi wargami w ciemnościach szpitalnego pokoju. - Jesteś bardzo, bardzo chory.
       Po raz pierwszy, odkąd w październiku opuścił Nowy Jork, miał ochotę porozmawiać z ojcem. Zerknął na zegarek. Pewnie śpi teraz, przyrzekł sobie, że zadzwoni do niego w ciągu dnia. Chciał nawet porozmawiać z Eve. I byłby teraz do niej zadzwonił, gdyby mógł. Druga w nocy w Londynie, szósta po południu poprzedniego dnia w Napa. Prawdopodobnie zaczyna kolację. Żałował teraz, że tak się kłócili o pieniądze. Był to przypuszczalnie jedyny sposób, jaki przyszedł im do głowy, by się wzajemnie ukarać. Odkąd się znali, jeszcze w czasach Berkeley, kiedy królowały piosenki Leona Russela i rozszerzane dżinsy, on i Eve zawsze potrafili rozmawiać o swych problemach i obawach, nawet jeśli nie kochali się na tyle, by się pobrać. Stary kumpel Stanleya z college'u, Pete Chominski, bezustannie powtarzał, że on i Eve powinni pozostać przyjaciółmi, a nie udawać, że mogą być mężem i żoną.
       Brakowało mu także Leona, poważnego Leona, który otrzymał imię na cześć Leona Russela. Brakowało mu go bardziej, niż mógł to sobie wyobrazić.
       Leżał na poduszce z otwartymi oczami. Jednocześnie miał jakieś dziwne uczucie, że w pewnym momencie przed kilku minutami zasnął... że niezauważenie przeszedł z jawy w sen. Nie wierzył w to, że jego umysł mógł tak płynnie przejść z jednego stanu w drugi. Nawet nie w mgnieniu oka. A londyński ruch uliczny nadal pomrukiwał na zewnątrz, dokładnie tak jak przedtem.
       Teraz jednak ktoś stał w cieniu, w najciemniejszym kącie pokoju. Wysoka, przygarbiona postać, z zakrytą twarzą. Postać musiała być zjawą, ponieważ drzwi nie otworzyły się ani nie zamknęły, i nie słyszał kroków, żadnego szelestu ubrania.
       Postać musiała być zjawą, ponieważ nie wywoływała przerażenia, tylko bezsilne zdziwienie.
        - Kim jesteś? - wyszeptał.
       Postać nie odpowiedziała, pozostała schowana w ciemności.
        - Kim jesteś? - powtórzył Stanley. - Czego chcesz?
       Po długiej przerwie postać powoli podniosła głowę i Stanley zobaczył zimną, piękną twarz człowieka w kapturze. Odwieczną, anielską, błyszczącą.
        - Jestem plagą, którą wam obiecano.
        - Czym jesteś? O czym ty mówisz?
        - Nie pamiętasz? Obiecano wam, że jeśli nie będziecie posłuszni, spadnie na was siedmiokrotna plaga, odpowiednia do waszych grzechów.
        - Jesteś szalony.
        - Czyżby? Kto mógłby być bardziej szalony od was, którzy nie byliście posłuszni? Nie pamiętasz, co wam powiedziano... że kiedy zgromadzicie się w waszych miastach, plaga będzie między was zesłana, tak, abyście byli wydani w ręce wrogów.
        - Ja śnię - powiedział Stanley.
       Postać wydała dziwny, cichy, szyderczy dźwięk, niepodobny do śmiechu, raczej jakby wolno ciągnięto worek po chropowatej cementowej posadzce.
        - Kto śni? A kto czuwa? Czy to ja śnię o tobie, czy może ty o mnie?
       Stanley powiedział:
        - Zaatakowałeś mnie, draniu. Mogłeś mnie zabić.
        - Ha! Pasmem śmierci otoczymy cały świat. Nie możesz się skarżyć, że zostałeś wybrany jako pierwszy.
        - Nie rozumiem z tego ani słowa - powiedział Stanley. - Sen czy nie sen. Zamierzam zawołać lekarza.
       Uniósł się na łokciach.
        - To nie ma żadnego sensu - rzekł Kaptur. - Jesteśmy snem, ty i ja, obydwaj. Jesteśmy wytworem swoich wyobraźni, niczym więcej.
       Stanley zawahał się przez moment, po czym ściągnął chirurgiczną taśmę, która przytrzymywała jego kroplówkę, wyciągnął rurkę i zwiesił nogi po jednej stronie łóżka.
        - W porządku, przyjacielu, jeśli jesteśmy tylko snem, ty i ja, to zobaczmy z czego jesteś zrobiony.
       Kaptur znów wydał ten zgrzytliwy świszczący dźwięk. Potem - kiedy Stanley zsuwał się ostrożnie i z bólem z krawędzi łóżka - podszedł do okna i odsunął zasłonę swą szaro obandażowaną ręką.
        - Wątpisz w prawdziwość tego, co mówię? - spytał Stanleya, jego czarne oczy i seraficzna twarz były absolutnie bez wyrazu. - Spójrz za okno i powiedz, co widzisz.
       Stanley zbliżył się do okna wolnym kuśtykaniem starca. Z jego nadgarstka, w miejscu, gdzie odłączył kroplówkę, ściekała krew. Teraz gdy znalazł się bliżej Kaptura, poczuł ten sam kwaśny zapach, co wczoraj rano, kiedy został zaatakowany. Tę samą silną woń lawendy. Ogarnęły go mdłości, a nad jego górną wargą pojawił się pot.
        -  Spójrz - nalegał Kaptur.
       Stanley wyjrzał ze szpitalnego okna i zobaczył, że niebo zaczęło się rozjaśniać. Krajobraz był ołowianoszary, poranek zimowy tak zimny jak pierś wiedźmy. Nie było żadnego ruchu, ani budynków, ulic, autobusów. Wszystko, co mógł dostrzec, to bagniste, opustoszałe pola, ponure drzewa, kilka chałup, szop i chlewów.
       Fulham zniknęło. Na jego miejscu, tak daleko jak Stanley mógł sięgnąć wzrokiem, były tylko bagniste pola i kręta, błyszcząca czarnym błotem droga.
        - Nie rozumiem - powiedział ochrypłym głosem.
        - Być może to sen - rzekł Kaptur. - A może to tylko wspomnienie. - Milczał przez chwilę, a potem dodał: - A może to rzeczywistość.
       Kiedy Stanley spojrzał na pole, zza chałupy wyszła otulona szalem kobieta w czepku, popychając duży wózek. Znajdowała się zbyt daleko, by mógł ją dokładnie zobaczyć, ale nie wyglądała na więcej niż dwadzieścia jeden, dwadzieścia dwa lata. Miała tłuste jasne włosy związane wstążką i niebieskoszarą suknię ciężką u dołu od błota. Wózek był naładowany starymi szmatami.
        - Czy to sen? - zapytał Stanley.
       Kaptur nie odpowiedział, tylko odsunął się od okna i stanął w cieniu, tak że Stanley nie mógł go widzieć.
        - Czy to sen? - powtórzył Stanley. - Czy ja śnię, czy co?
        - Któż to może wiedzieć? - odrzekł Kaptur. - To może być twoja przeszłość, a może twoja przyszłość. Ha! To na pewno nic gorszego od tego, co zjadłeś.
       Stanley odwrócił się do okna. Dziewczynie udało się wprowadzić wózek na błotnistą drogę i przez moment odpoczywała patrząc w jego kierunku. Miała bladą, ubłoconą twarz, ale w jakiś zabiedzony i dziwnie znajomy sposób była prawie piękna.
       Stanley uniósł rękę, wiedziony dziwną siłą chciał jej pomachać. Poczuł, że pragnie zawołać ją po imieniu, chociaż go nie znał. Czy ona go także widziała? Czy on naprawdę był tutaj? Czy ona mogła widzieć szpital? Jakim cudem ogromny wiktoriański szpital z czerwonej cegły mógł stać pośrodku bagnistego wiejskiego pola? Pasmem śmierci otoczymy świat, zapewnił go Kaptur i teraz Stanley poczuł przerażenie i chłód. Szybko odwrócił się wystraszony, że może Kaptur nagle zbliżył się do niego, ale Kaptur był pogrążony w takich ciemnościach, że Stanley nie był pewien, czy on w ogóle jeszcze tam jest.
       Spojrzał znowu na dziewczynę z wózkiem. Zmagała się, by przepchnąć go przez bruzdy na drodze, niedaleko bramy do zagrody. Jedno z kół głęboko ugrzęzło w błocie i bez względu na to jak mocno pchała i szarpała w przód i w tył, wózek nie dawał się poruszyć.
       Dziewczyna rozejrzała się, jakby szukała pomocy, ale nie wiedziała, kogo wezwać, jakby tam nie było nikogo, kto mógłby jej pomóc. Spojrzała w kierunku szpitala, a Stanley przycisnął dłoń do szyby. Nie wiedział jednak, czy go dostrzegła, czy nie. Kto kogo śni? Być może ta wiejska dziewczyna śni o mnie. Być może Kaptur śni o nas obojgu. A może wszyscy jesteśmy snem. Może wszyscy jesteśmy martwi.
       Dziewczyna spróbowała ruszyć wózek jeszcze raz, ale koła pogrążały się tylko beznadziejnie w błocie. Ona sama zagłębiła się po kolana w czarnej mazi, a jej suknia ciągnęła się za nią po kałużach ciężka i mokra.
       Za każdym razem, kiedy pchała, gałgany na wózku coraz bardziej przechylały się na jedną stronę, i nagle Stanley ujrzał coś bladego, co ukazało się pod nimi. Jeszcze dwa popchnięcia i przeraźliwie zafascynowany zdał sobie sprawę, że patrzy na ludzkie ramię. Kiwało się bez życia z jednej strony na drugą, kiedy dziewczyna zmagała się, wypychając wózek z błota.
       Czy to może być sen? Jest zbyt rzeczywiste, aby było snem. Dobrze, Londyn zniknął. Nie wiem jak. I jestem gdzieś na wsi. Ale ta dziewczyna pcha wózek z martwym ciałem i mogę to widzieć tak wyraźnie, jakby to była jawa.
       Musiał znaleźć wyjście na dwór. Dziewczyna koniecznie potrzebowała jego pomocy. Jednak jakoś nie mógł się zmusić, by otworzyć okno. Czyżby obawiał się, że ona zniknie i znowu pojawi się Londyn? Jak zatem może jej pomóc?
       Dziewczyna wyraźnie straciła cierpliwość i gwałtownie potrząsnęła wózkiem z boku na bok. W tym momencie gałgany wypadły i niczym ryby z koszyka, w błoto wysypał się stos zielonkawobiałych nagich ciał.
       Stanley stał w oknie, dysząc z przerażenia. O, Boże, Boże. Martwe dziecko, najwyżej dwuletnie, upadło twarzą w kałużę. Obok niego z szeroko otwartymi oczami leżała martwa dziewczynka z ciemnymi, gęstymi włosami. Chude jak patyczki ręce miała skrzyżowane na piersiach, a wystające żebra sterczały przez skórę. Mogła mieć dziesięć do czternastu lat. Trochę dalej, dziwnie skulona, leżała martwa kobieta po trzydziestce, z szarą twarzą i szarym płóciennym czepkiem. Na jej twarzy malowała się taka rozpacz, że Stanley mógłby przysiąc, że jeszcze żyje. Do jej pleców postrzępionym bandażem był przywiązany noworodek, chuda purpurowa lalka ze strasznymi czarnymi oczami, jakby oczekiwano od niej, że zaniesie go w śmierć tak, jak nie była zdolna nieść go ku życiu. Kara czy pocieszenie? Stanley nawet nie próbował zgadnąć.
       Spadnie na was siedmiokrotna plaga i pasmem śmierci otoczymy świat.
       Nagle za jego plecami otworzyły się drzwi. Stanley obrócił się, nadał drżąc i ciężko oddychając. Znalazł się twarzą w twarz z jedną z chińskich pielęgniarek.
        - Co pan robi, panie Eisner? - spytała ze zdziwieniem. - W żadnym wypadku nie wolno panu wstawać z łóżka, dopóki doktor Patel panu nie pozwoli! A co pan zrobił z kroplówką?
       Stanley zachwiał się. Pielęgniarka złapała go sprawnie, zanim zdążył upaść i pomogła mu wrócić do łóżka.
        - Widziałem coś... - zaczął, ale pielęgniarka przerwała mu ostro:
        - Psst! Żadnych rozmów!
       Sprawnie podłączyła z powrotem kroplówkę. Potem upewniła się, że mu wygodnie w łóżku i ciasno go owinęła pościelą.
        - Niech pan odpoczywa! I żeby pan nie ważył się ruszać! Za chwilę przyniesiemy panu śniadanie. Muszę także wezwać doktora Patela, aby sprawdził, czy nie naruszył pan żadnego szwu.
       Stanley leżał na boku, opatulony ciasno jak małe dziecko, z twarzą odwróconą od okna. Ranek stopniowo stawał się jaśniejszy. Z dworu całkiem wyraźnie dochodziły go narastające odgłosy porannego ruchu, klaksony taksówek, prychanie i ryk autobusów. Raz mu się zdawało, że słyszy krzyk dziewczyny, żałosny i wysoki, ale leżąc policzkiem na szorstkim, szpitalnym prześcieradle musiał przyznać, że najprawdopodobniej był to tylko sen.
       
ROZDZIAŁ  2
      NYLONOWA POŃCZOCHA
       
       Siedział przy oknie w swoim mieszkaniu od ponad godziny, patrząc, jak na Langton Street robi się coraz ciemniej. Z tyłu na stoliku stygła w kubku kawa z ekspresu. Nie chciało mu się zapalić światła ani zmienić płyty, która cicho i z uporem obracała się na gramofonie po drugiej stronie pokoju.
       Patrzał na narożnik, gdzie cztery i pół tygodnia temu, tego przerażającego poranka, czekał na niego Kaptur. Na chodniku nie było nikogo, o tej porze Langton Street przeważnie była pusta.
       O wpół do siódmej odsunął krzesło i wstał. Nie ma sensu wciąż o tym myśleć, Stanley. Stało się i nic w świecie tego nie odmieni. Wziął ze stolika kubek, zaniósł go do kuchni i zapalił światło.
       To była jego pierwsza noc po wyjściu ze szpitala we własnym mieszkaniu. Sunday wydrukował na pierwszej stronie opowieść zatytułowaną: Atak na czołowego skrzypka amerykańskiego był gwałtem, uzupełniała ją fotografia Stanleya ściskającego dłoń sir George'a Soltiego w Chicago. Z uwagi na emocjonalną rekonwalescencję Stanleya oraz ogólne dobro orkiestry Frederick Orme postanowił, że byłoby ogólnie wskazane, aby na razie nie wracał do orkiestry. Nigel Bromhead-Jones, drugi fagot, udostępnił Stanleyowi domek po swojej zmarłej matce w Oxshott, na przedmieściu Surrey, i Stanley spędził tam ponad trzy tygodnie czytając, chodząc na spacery i oglądając telewizję.
       Przez cały ten czas prawie z nikim nie rozmawiał, z wyjątkiem kobiety na poczcie, która uważała, że jej migreny są spowodowane dziurą ozonową, oraz gospodarza z Feathers, który był gburowaty i zapalczywy i twierdził, że każdy kto nie mógł wykazać się swymi angielskimi przodkami przynajmniej do trzeciego pokolenia, powinien być deportowany na własny koszt. Nie zwracał przy tym uwagi na fakt, że w ten sposób z dnia na dzień opustoszałyby miasta Bradfort i Wolverhampton.
       Tylko jedna osoba z orkiestry przyjechała go odwiedzić - Fanny Lawrence, blada dziewczyna, w okularach, z prerafaelickimi rozwianymi włosami, nosząca postrzępione spódnice. Uwielbiała Stanleya. Mówiła mu to wiele razy. Jesteś moim bóstwem, zakomunikowała, kiedy siedzieli razem w pubie, jedząc kurczaki w cieście. Stanley odprowadził ją potem na stację i pocałował w zimny, pulchny policzek.
       Dni mijały szare i nudne, jak obracające się szprychy w rowerowym kole. Spacery po drogach pełnych kałuż. Stanley prawie zapomniał, kim jest i dlaczego tu się znajduje. Czuł, że ogarnia go narastająca inercja. Popołudniami przesiadywał bez ruchu dwie, trzy godziny, nasłuchając bicia serca, czując dziwne mrowienie w żyłach i nie myśląc o niczym.
       Mógłby zostać w Oxshott na zawsze, stopniowo wchłaniany przez to angielskie przedmieście, aż stałby się złudzeniem, niewielkim załamaniem powietrza i niczym więcej.
       Jednakże wczoraj dostrzegł swoje odbicie w wypukłym jak rybie oko lustrze supermarketu. Zatrzymał się, podszedł bliżej i zaczął się sobie uważnie przypatrywać. Zmęczony człowiek o twarzy Bustera Keatona z koszykiem pełnym sera, papierowych ręczników i otrębów pszennych. Co się, u diabła, z tobą dzieje, Stanley? - usłyszał gwałtowny wewnętrzny głos. - Jesteś chory, czy co? Umierasz? Wyglądasz, jakbyś miał za chwilę zdechnąć.
       Powoli okrążył z powrotem supermarket i odłożył swoje zakupy na półki. Potem wąskim chodnikiem wrócił do domu, wyłączył gaz i prąd, i wezwał taksówkę, by zabrała go do Londynu.
       Siedząc na tylnym siedzeniu taksówki, przypatrywał się mijanym przedmieściom, fryzjerom, warsztatom mechanicznym, ciągnącym się całe kilometry bliźniakom z lat trzydziestych, szaremu niebu, słupom elektrycznym, i stwierdził, że atak Kaptura pozbawił go czegoś, czego prawdopodobnie już nigdy nie odzyska. Pozbawił go ducha i radości życia. Ten mężczyzna, którego zobaczył w lustrze supermarketu w Oxshott, uczepił się tylko pazurami jego tożsamości. Czuł się tak, jakby zajrzał przez judasza do celi dla furiatów i dostrzegł skierowane na siebie lunatyczne spojrzenie.
       Tego wieczora przeszedł po swoim mieszkaniu, zaciągając brązowe pluszowe zasłony i zapalając lampy. Walczył z pokusą, by po raz ostatni wyjrzeć na ulicę.
       Na ekranie telewizyjnym spiker BBC - okropnym akcentem, pochodzącym gdzieś z północy, który Stanley mógł ledwie zrozumieć - wyjaśniał, że jutro będzie bardzo chłodno. Widocznie BBC było przekonane, że prezenterzy mówiący prowincjonalnym akcentem, jak pasterze czy rolnicy, będą bardziej wiarygodni.
       Czerwone niebo w nocy - rozkosz pasterzy. Czerwone niebo rankiem - ostrzeżenie dla pasterzy. Czerwone niebo po południu - pali się dom pasterza.
       Mieszkanie Stanleya było przestronne i wygodne na typowo londyński sposób. Miało duży salon z beżowymi tapetami i brązowymi meblami. Był tam też kominek z beżowych kafli i z elektrycznym rusztem. Nad kominkiem wisiała ogromna reprodukcja Księcia Baltazara z karłem Velazqueza kupiona w pobliskim antykwariacie. Stanleyowi portret wydawał się niepokojący i dziwny. Przedstawiał dwie małe postacie w wymyślnie haftowanych strojach - jedna z nich biała i królewska, namalowana w dziwnej perspektywie, jakby ulatywała w powietrze, druga - karłowata.
       Stanley zaniósł swą zimną kawę do kuchni, próbując nucić Haendla, ale zabrzmiało to płasko. Kuchnia była nowoczesna, wyłożona brązowym dębem, z ogromną lodówką i oknem, które wyglądało na ciemne, małe podwórko. Podwórko intrygowało Stanleya, gdyż słyszał bawiące się na nim dzieci, ale nie mógł zrozumieć, jak można się było tam dostać.
       Stanley wylał kawę do zlewu. Podszedł do lodówki i wyciągnął opróżnioną do połowy butelkę wina Pouilly-Fume. Doktor Patel odradzał mu picie alkoholu na czas brania leków, ale czuł się dziś jak zdechły pies. Wytrząsnął na dłoń dwie kapsułki, potem połknął i popił zimnym winem.
       Wrócił do salonu i usiadł przed telewizorem. W wiadomościach pokazywano relację z debaty w Izbie Gmin. Przewodniczący konserwatystów - Robert Adley nazwał przewodniczącego laburzystów potworem. Przewodniczący Izby stwierdził, że uwaga nie była nieparlamentarna, ale z pewnością nieelegancka.
       Im dłużej był w Anglii, tym bardziej wydawała mu się dziwaczna i klaustrofobiczna. Była jakby żywcem wyjęta z powieści Charlesa Dickensa Nasz męczący przyjaciel.
       Wiadomości przeszły do tematu tunelu pod kanałem La Manche. Protestujący żądali, aby przerwać pasmo zniszczeń pięknego księstwa Kentu.
       Pasmo, pomyślał Stanley. Pasmem śmierci otoczymy cały świat.
       Nadal czuł to mrowienie we krwi. Mówił o tym doktorowi Patelowi, gdy był w szpitalu, ale ten zapewnił go, że to nic złego. Próbki jego krwi dwukrotnie posyłano do analizy - w tym raz do szpitala chorób tropikalnych - i doktor był całkowicie pewien, że Stanley nie złapał niczego okropnego w czasie spotkania z Kapturem.
        - Jest pan fizycznie zdrów, panie Eisner. A jeśli coś pan odczuwa, to jest to tylko wytwór pana umysłu.
       Stanley oparł głowę o oparcie fotela i zamknął oczy. Nigdy jeszcze nie czuł się tak zmęczony, aczkolwiek nie mógł zrozumieć dlaczego. Przecież odpoczywał już od miesiąca. Nie ćwiczył nawet na skrzypcach. Leżały na krześle obok okna zamknięte w futerale. Zabrał je z sobą do Oxshott, ale wyjął tylko raz. Zagrał dwie szybkie, zgrzytliwe nuty i natychmiast odłożył je z powrotem. Miał wrażenie, że nie ma już w nim żadnej muzyki.
       Z kanału czwartego dobiegał ciągle ten sam monotonny, bezbarwny głos, z akcentem dziwnie niezrozumiałym. Stanley zaczął oddychać głęboko i bardziej regularnie. Jego ręka ześlizgnęła się z oparcia fotela.
       Nie spał jeszcze, ale czuł, że jego świadomość się zatapia jak rondel napełniający się stopniowo wodą. Pomyślał o gospodarzu z Feathers. Wspomniał kobietę z poczty w Oxshott. Zasnął. Wydawało mu się, że śpi, ale potem otworzył oczy, a w telewizji nadal były wiadomości i salon wyglądał dokładnie tak jak przedtem. Było mu zimno, nieprzyjemnie zimno. Siedział trzęsąc się, świadom ostrego mrowienia w żyłach.
       Zsunął się z fotela i ukląkł przed kominkiem, aby włączyć elektryczny ruszt. Dlaczego nagle zrobiło mu się tak zimno? Czuł się jakby zdjęto z niego skórę, a jego żywe mięso zostało wystawione na mroźny wiatr. Włączył wszystkie sześć grzałek elektrycznego rusztu i nachylił się nad nimi, patrząc jak robią się czerwone.
       Kiedy ruszt się nagrzał, wyciągnął ku niemu ręce. Dlaczego tak okropnie się czuję? Dlaczego jestem tak diabelnie roztrzęsiony i słaby? Zaczął zastanawiać się, czy to, co przeżył, nie spowodowało czegoś w rodzaju opóźnionego szoku albo nawet ME - myalgic encephalomyelitis. Nigdy nie czuł się tak mało odporny.
       Zakaszlał. Znów zakaszlał, tym razem jego kaszel był silniejszy. Żołądek mu się ścisnął, jakby połykał flegmę. Kaszlał i kaszlał, coraz mocniej. Pomiędzy każdym atakiem kaszlu z wysiłkiem łapał powietrze.
       O Boże, czuję się podle. Co się, u diabła, ze mną dzieje? Kaszlał przez prawie minutę, przyciskając chusteczkę do ust. Potem poczuł coś wstrętnego w gardle i odbiło mu się głośno, a żołądek ścisnął się tak, że prawie zwymiotował. Duża mulista, szara grudka, wielkości i kształtu ostrygi, wyślizgnęła się z jego ust w chusteczkę.
       Wpatrywał się w nią, pocąc się i dysząc z rozdygotanym żołądkiem, usta miał wypełnione obrzydliwą śliną.
       Co to może być? Grudka śluzu? Kawałek wyplutych płuc? Być może ma raka, a doktor Patel nie chciał mu tego powiedzieć? Był wyczerpany, wystraszony i kręciło mu się w głowie. Czuł duszący swąd przypalonego kurzu na elektrycznym kominku.
       Ostrożnie ścisnął szarą grudkę w chusteczce. Za pierwszym razem nic się nie stało, a więc ścisnął ją znowu. W dotyku przypominała ostrygę albo miękką cystę. Rozpostarł chusteczkę, by się przyjrzeć temu bliżej. Nadal odczuwał nudności. Dotknął tego końcem palca, a potem chwycił jedną cienką rureczkę i próbował ją oderwać.
       Nagle ściągnęła się i rozkurczyła, jakby była żywa. Stanley krzyknął głośno i odrzucił to z obrzydzeniem i lękiem. Grudka wylądowała na elektrycznym ruszcie. Ostry, skwierczący odgłos, smród tak odrażający, że Stanley zakrył dłonią nos i usta, i grudka upadła w palenisko, kurcząc się wściekle, zwijając się i rozwijając, jak gdyby doznawała przeraźliwego cierpienia.
       Stanley chwycił butelkę z winem i próbował nią zmiażdżyć tę rzecz, przypominającą ludzki język. Nie mógł jednak tego dokonać, gdyż wyślizgiwała się spomiędzy dna butelki i kafli paleniska, jak gdyby była zdeterminowana pozostać przy życiu bez względu na ból, jaki musi cierpieć, bez względu na upór, z jakim Stanley próbował ją zabić.
       Oparł się o poręcz fotela i wyprostował. Znów mu się odbiło, aż prawie zwymiotował. O Boże, co się ze mną dzieje?
       Odwrócił się, w połowie przewidując zobaczyć to, co zobaczył.
       W cieniu zasłon, niedaleko fotela, na którym leżały skrzypce, stał Kaptur. Z białą twarzą, milczący, piękny jak grzech.
       Stanley stał, drżąc w milczeniu. To jest sen, wiedział o tym, to musi być sen. Najbardziej przerażające było jednak to, że nie wiedział, jak się obudzić.
        - To mogła być twoja przeszłość - wyszeptał Kaptur. - To mogła być twoja przyszłość. To nie mogło być nic bardziej przerażającego od tego, co zjadłeś.
        - Zostaw mnie - Stanley przełknął ślinę, ocierając usta dłonią.
        - Teraz ty i ja mamy ze sobą coś wspólnego - powiedział Kaptur. - To, co było moje, przeszło teraz na ciebie, a co jest twoje przejdzie na resztę świata, od jednego do drugiego, i razem otoczymy pasmem śmierci cały rodzaj ludzki.
        - Obudź się! - krzyknął Stanley do samego siebie.
        - Może wcale nie śpisz - wyszeptał Kaptur lodowato uprzejmym tonem.
       Stanley uniósł rękę i uderzył się mocno po twarzy.
        - Obudź się, obudź, ty głupi mośku! Obudź się! Zacisnął mocno powieki i uderzył się jeszcze kilka razy.
        - Obudź się!... obudź się!... obudź się!... obudź się!... Nagle uświadomił sobie, że coś się zmieniło, że atmosfera w salonie nieznacznie się różni. Powoli, czując ogień na policzkach, otworzył oczy.
       Spiker kanału czwartego mówił:
        - ...i to wszystko na dzisiaj... życzę dobrej nocy. Stanley rozejrzał się po pokoju drżąc. Za zasłonami nie było nic oprócz cienia, w palenisku leżało potłuczone szkło, a w dużej kałuży białego wina odbijały się szkarłatne grzałki elektrycznego rusztu.
        - Boże, pomóż mi - powiedział bezgłośnie Stanley.
       Poszedł do kuchni po szmatę do wytarcia podłogi. W notesie przy telefonie zapisał numer do Gordona Rutheforda. Patrzał na niego przez chwilę niezdecydowany, po czym podniósł słuchawkę i mechanicznie wykręcił numer.
       Telefon dzwonił przez prawie minutę.
        - Taak? - zapytał ktoś ostrożnie.
        - Gordon - powiedział Stanley ze ściśniętym gardłem.
        - Taaak? - tym razem głos był bardziej zirytowany.
        - Tu Stanley Eisner. Posłuchaj, Gordon, muszę się z tobą zobaczyć.
        - Nic ci nie jest, Stanley?
        - Czy mogę się z tobą spotkać? Proszę. To dla mnie bardzo ważne - Stanley zamilkł na chwilę. Potem dodał: - Powiem szczerze, nie mam nikogo oprócz ciebie.
       Następnego ranka było słoneczniej i cieplej, prawie wiosna. Pasterz z BBC na szczęście całkowicie się pomylił. Stanley wsiadł w autobus, by pojechać do doktora Patela na ostatnią wizytę. Była to już zwykła formalność. Doktor Patel powiedział mu już, że jego rany wewnętrzne dobrze się zagoiły i że jego dolegliwości nie są związane z uderzeniem głową o chodnik.
        - Ale jakoś nie jest pan przekonany, że wszystko jest w porządku - zauważył doktor Patel, przeglądając kartę Stanleya.
       Stanley starał się mówić spokojnie.
        - Ciągle mi się śni, że jestem chory... że wykasłuję grudki jakiejś potwornej substancji. Patrzę za okno i widzę tylko martwych ludzi.
       Doktor Patel popatrzył smutno, bębniąc swoimi długimi, szczupłymi palcami.
        - Umysł pana po prostu próbuje znaleźć sposób, by żyć z tym, co się stało, panie Eisner. Powiem tak: pana podświadomość szuka wytłumaczenia dla czegoś, co wciąż nie mieści się panu w głowie. Dlaczego ten człowiek mnie zaatakował? Nie złapano go jeszcze, nie wytłumaczył się w żaden sposób. Tak więc umysł pana próbuje zbudować wyjaśnienie oparte, być może, na pana wychowaniu religijnym, a także na całkiem naturalnym lęku przed chorobą zakaźną.
       Doktor Patel sięgnął po nieskazitelnie czystą chusteczkę do nosa i wytarł swe smutne, załzawione oczy.
        - Są pewne elementy w próbce pana krwi, które wprowadziły nas trochę w błąd, ale jak już pan wie, pana testy na wirus HIV są negatywne, i na ile możemy powiedzieć, nie ma pan śladów żadnego zakażenia, które by znała współczesna medycyna.
       Stanley przełknął ślinę.
        - Dziękuję panu.
        - Jeśli pan uważa, że jest taka potrzeba, mogę polecić psychiatrę - rzekł doktor Patel.
       Stanley wzruszył ramionami.
        - Potrzebuję czegoś, ale sam nie wiem czego. Może zemsty. Nie wiem. Nic złego nie zrobiłem, pan to rozumie? Jakaś przeklęta kreatura rzuciła mnie na chodnik i zgwałciła. Opierałem się. Wiem, że naprawdę walczyłem, ale on był tak diabelnie silny. Ważył chyba ze sto pięćdziesiąt albo dwieście kilo. Goryl.
        - Tak, goryl - odparł doktor Patel, jakby myślał o czymś całkiem innym. Potem wstał i podał rękę.
        - Pana ciało jest już zdrowe, panie Eisner. Nie ma pan żadnej infekcji. Wszelkie dolegliwości, jakich pan doznaje, są już niestety poza zasięgiem mojej kompetencji. Ale jeśli będzie pan chciał psychiatry, proszę zwrócić się do mojej sekretarki. Życzę panu wszystkiego najlepszego, niech się pan trzyma.
       Zawahał się, uśmiechnął nieśmiało, po czym dodał:
        - Być może zainteresuje pana, że jestem pańskim fanem. Mam na kompaktach pana wszystkie kwintety.
       Gordon siedział na betonowym nabrzeżu, wymachując swymi zdartymi zamszowymi butami. Obok siebie poukładał prawie rytualnie piwo Carlsberg, paczkę papierosów Silk Cut i zapalniczkę z wizerunkiem Cliffa Richarda. Parę metrów dalej przejechał z hukiem po stalowym moście pociąg jadący na południową stronę Tamizy. Wąska przybrzeżna alejka prowadząca do pubu,,Bull's Head była zatłoczona pijącymi i roześmianymi wczasowiczami, ale Gordon podniósł swój haczykowaty nos do góry ku niespotykanemu o tej porze roku słońcu, jakby siedział całkiem sam na jakiejś wiejskiej łączce.
        - Wiesz co? - rzekł. - Można by się tu nieźle opalić, gdyby tak dłużej posiedzieć.
        - Z pewnością, ale komu się chce tu siedzieć przez cały rok? - odparł Stanley. Opierał się o barierkę, patrząc na pomarszczoną od wiatru Tamizę.  Niedawno zaczął się przypływ i mała łódeczka przywiązana do palika, zaczęła się kołysać szarpana wzrastającym prądem. Dokoła taplały się kaczki, chwytając serowe chipsy rzucane do wody przez rudowłosą dziewczynę podobną do księżnej Yorku.
        - Nie tęsknisz za domem? - spytał Gordon z zamkniętymi oczami, wygrzewając się na słońcu.
        - Jeszcze nie. Myślę, że jestem trochę zdezorientowany, to wszystko. Obcy w obcym kraju.
        - Masz jakieś wieści, kiedy znów będziesz mógł zagrać? Stanley pokiwał przecząco głową.
        - Zdaniem wielkiego i wszechmocnego Fredericka Orme będzie rozsądniej, jeśli zanim dołączę do orkiestry, wpierw całkowicie stanę na nogi.
        - Powiedział to przed czy po artykule w Sunday Timesie, w którym... no wiesz, o co mi chodzi?
       Gordon zazwyczaj nie unikał słowa gwałt, ale miejsce, w którym siedzieli, było zatłoczone, i nie chciał, by ktoś to usłyszał. Stanley i tak dość się nacierpiał.
        - Oczywiście, że po - odparł Stanley. - A co ty o tym myślisz?
        - Myślę, że im szybciej wrócisz do normalności, tym lepiej. Stanley łyknął swojego Guinnesa i wzruszył ramionami.
        - Nie wiem. Może Frederick ma trochę racji. Myślę, że cokolwiek bym teraz zagrał, byłoby gówno warte.
        - A próbowałeś grać? Albo chociaż poćwiczyć? Nawet gówno jest lepsze od niczego.
       Stanley obserwował kłócące się kaczki.
        - Nawet nie otworzyłem futerału, od czasu gdy zostałem napadnięty. No nie, raz chwyciłem skrzypce, ale zaraz je schowałem z powrotem.
        - Z jakiegoś konkretnego powodu? - spytał Gordon. - Sądzę, że muzyka ma walory terapeutyczne. Płyty Andy Williamsa puszczają ludziom w śpiączce. Jest to praktycznie niezawodne. Dziewięciu spośród dziesięciu pacjentów budzi się z krzykiem: Nie, nie, błagam przestańcie! Wstaję już, ale proszę przestańcie!
       Stanley uśmiechnął się. Gordon nie pozwalał mu się rozczulać nad sobą i to go cieszyło.
        - Nie wiem. Wydaje mi się, że cała muzyka ze mnie wyparowała. Przyzwyczaiłem się do myślenia dniem i nocą za pomocą pięciolinii. Przywykłem do tego, że mogę układać muzykę w głowie. A teraz cały mój umysł wydaje się wypełniony facetami w szarych kapturach, jakimiś dziwacznymi zmorami i użalaniem się nad sobą.
        - Myślę jednak, że powrót do orkiestry wyszedłby ci na dobre. Weź się, stary, do roboty.
        - Wszystko zależy od Fredericka. Kontrakt przewiduje, że muszę grać, kiedy tylko dyrektor mnie poprosi, ale nie daje mi żadnej gwarancji, że będzie tego chciał. Jeśli chce mi płacić za to tylko, że siedzę na tyłku, nic na to nie mogę poradzić.
        - Rozmawiałeś z nim o tym?
        - Ostatnio nie.
        - A może powinieneś. Być może ty musisz grać.
        - Nie wiem. Pomyślę o tym.
        - Chyba nie wstydzisz się? No wiesz, z powodu tego co się stało?
        - Nie wiem - rzekł Stanley. - Przypuszczam, że to się jakoś z tym wiąże. Zawstydzony - może również trochę poniżony?
        - A co cię, do cholery, poniża? - spytał Gordon. Stanley łyknął Guinnesa. Dziwny to był napój, czarny, gęsty, bardziej przypominał melasę niż piwo, ale coraz bardziej mu smakował. Miał w sobie jakąś goryczkę, która go pociągała.
        - Frederick zdaje się sądzić, że to, co mi się przytrafiło, było całkowicie moją winą, że faktycznie wyszedłem z domu tego ranka, chcąc być napadniętym.
       Gordon wciąż z zamkniętymi oczami, pokiwał głową.
        - Opowiadasz stare kawałki - rzekł.
        - Co masz na myśli?
        - Chcę przez to powiedzieć, mój drogi Stanleyu, że natrafiłeś na typowo angielskie rozumienie seksu. Seks w Anglii stawia się na równi z wypadkami drogowymi: zawsze musi być w tym czyjaś wina, najczęściej ofiary - zgwałconego raczej niż gwałciciela, napadniętego, a nie napastnika.
        - Nie wiedziałem, że będzie tak trudno z tym żyć - rzekł Stanley.
        - Ostrzegałem cię, że nie będzie to łatwe.
       Stanley zamieszał resztę Guinnessa w kuflu i wypił do końca. Patrząc na niego, Gordon powiedział:
        - Zawsze możesz wrócić do Nowego Jorku.
        - Jeszcze nie teraz - odparł Stanley. - Muszę stanąć twarzą w twarz z tym, co mnie spotkało. Muszę to zrozumieć. Jeśli wrócę do Stanów, być może pozornie o tym zapomnę, ale to będzie we mnie siedziało, w mej głowie, i ciągle będę się pytał - dlaczego? Dlaczego to się stało? Dlaczego przeszedłem na drugą stronę ulicy? Dlaczego ten facet mnie zaatakował? Dlaczego nie mogłem go powstrzymać? Dlaczego go nie powstrzymałem?
       Przerwał, potem rozejrzał się wokół i dodał:
        - Czuję, że mam tu jeszcze coś do zrobienia. Jest coś, co muszę skończyć. Jakbym w coś został wplątany.
        - W co?
        - Nie wiem. To tylko uczucie.
        - Chcesz jeszcze piwa? - spytał Gordon.
        - Oczywiście, ale ja płacę.
        - Nie, nie. Wypij za Pustynną Orchideę - rzekł Gordon. Kiedy Stanley spojrzał zdziwiony, uśmiechnął się i dodał:
        - To koń. Wygrał.
       Zeskoczył z murka i otrzepał dżinsy z kurzu.
        - A ty nie sądzisz, że była w tym jakaś moja wina? - spytał Stanley. - To znaczy chodzi mi o to, czy było coś we mnie, coś podświadomego, co faktycznie zachęciło tego faceta, że na mnie skoczył?
        - Pozwól, że ci coś powiem - odparł Gordon. - Każdego miesiąca mam do czynienia z sześcioma, siedmioma ofiarami gwałtów. Część z nich to mężczyźni - więźniowie, kadeci w wojsku albo męskie prostytutki. Ale większość to kobiety z różnych środowisk. Nigdzie nie spotkasz bardziej zróżnicowanej zbieraniny. Ale wszystkich prędzej czy później dopada uczucie zwątpienia w siebie i wszyscy muszą się zmierzyć ze zmianą w sposobie, w jaki ludzie traktują ich po tym, co się stało.
       Dziewięć na dziesięć ofiar gwałtu spostrzega, że ich przyjaciele i znajomi traktują ich całkiem inaczej, niż zanim zostali zgwałceni. Przyjaciółki szukają wymówek, by nie być z nią tak blisko jak kiedyś, jakby ofiara została czymś zarażona. Przyjaciele też się odsuwają, bo nie... postąpiła zgodnie z regułami. Poza wszystkim facet ma prawo do odrobiny zabawy, a jeśli przy tym trochę oberwała, no cóż. to przykre, ale to w końcu tylko seks.
       Stanley powiedział bardzo cicho:
        - Jak one dają sobie z tym radę? Te inne ofiary, z którymi masz do czynienia? Jak. u diabła, mogą się z tym pogodzić?
       Gordon uniósł swą pustą szklankę:
        - Tak jak ty musisz sobie z tym poradzić: ucząc się nie zważać na idiotyczne przesądy reszty świata... przynajmniej tak długo, jak ci jest to potrzebne, by przekonać się we własnej duszy, że to, co się stało, było aktem przemocy i całkowicie nie do uniknięcia, czymś, za co w żaden sposób nie możesz być obwiniany. Pogodzenie się z tym, drogi Stanleyu, zaczyna się tutaj, we własnym umyśle.  Miej najpierw siebie na względzie, o resztę martw się później. No, a teraz, masz ochotę na frytki?
        - Frytki? Oczywiście. Polanę sosem worcester, jeśli go mają.
       Stanley, czekając, aż Gordon przyniesie piwo, obserwował ruch na rzece i słuchał strzępów bzdurnych weekendowych rozmów.
        - Dennis pozrywał tapety i strzeliliśmy sobie ściany w brzoskwini - wyjaśniała młoda kobieta w opasce na głowie.
        - No cóż, my już nie malujemy ścian - odparła druga w ogromnych błyszczących w słońcu kolczykach. - To takie staroświeckie.
       -  ...przyłożyłem się.  Ustawiłem gaźnik, wzmocniłem tylne zawieszenie i teraz chodzi absolutnie bombowo - grzmiał za Stanleyem dobrze zbudowany młodzieniec w panterce.
       Na rzece płynął powoli statek turystyczny. Wszyscy na pokładzie machali w kierunku nabrzeża, chociaż nikt na zewnątrz pubu ,,Bull's Head nie odkiwnął im ani nawet na nich nie spojrzał. Stanley zastanawiał się, po co oni machają. By pokazać, że się cieszą, chociaż się nie cieszyli? By się upewnić, że naprawdę istnieją? Nie machaliby, gdyby zwyczajnie spacerowali. Prawdę mówiąc, odwróciliby się wówczas.
       Chciałby móc powstrzymać podobne myśli. Ale było coś w Anglii, co mu je bezustannie nasuwało. Ciągle miał wrażenie, jakby wszyscy wokoło grali w jakiejś sztuce.
       Nadal patrzył na statek turystyczny, gdy nagle zauważył kogoś, kto stał na drugim brzegu rzeki, ponad ćwierć mili od niego. Po drugiej stronie rosły ciemne, wysokie, ponure topole. Rodzaj drzew, który kojarzył się Stanleyowi z cmentarzem albo budynkami komunalnymi.
       Nie był pewien, co sprawiło, że spojrzał na tę postać. Może to, że stała tam bez ruchu, blisko połamanej barierki i hangaru na łodzie. Była zbyt daleko, by mógł dojrzeć szczegóły, ale kiedy wytężył wzrok, zdołał zobaczyć, że ma na sobie szary płaszcz i coś w rodzaju szarego kapelusza.
       Owładnęło nim przerażające uczucie zimna. Nie mógł tego stwierdzić na pewno, ale coś mówiło mu, że to Kaptur. Wyglądał jak Kaptur, stojąc tak bez ruchu. Jego twarz była biała - jak chustka do nosa - ale nic więcej nie potrafił dojrzeć.
       Może powinien wezwać policję, chociaż nie jest na sto procent pewien, że to Kaptur? O Boże, a jeśli Kaptur go obserwuje? A jeśli Kaptur chce się znów do niego dobrać?
       Rozejrzał się nerwowo za Gordonem, ale pub był zatłoczony aż do samych drzwi i Gordon na pewno nie został jeszcze obsłużony.
       Wtedy dostrzegł na stoliku przed pubem lornetkę w futerale ze świńskiej skóry. Przecisnął się tam i uniósł ją.
        - Przepraszam! - wykrzyknął, trzymając ją nad głową. - Czyje to jest?
        - Moje, jakby co. Bądź tak dobry i odłóż to na swoje miejsce - odparł młodzieniec w panterce. - To Zeiss.
        - Czy mógłbym pożyczyć dosłownie na minutę?
        - Wykluczone, staruszku, z zasady nic nie pożyczam. Nawet moich dziewczyn.
       Jego kumple ryknęli ze śmiechu.
        - Posłuchaj, postawię wam wszystkim kolejkę - zaproponował Stanley. Zerknął szybko z powrotem na drugi brzeg. Postać stała ciągle na miejscu, nieporuszona.
        - No zgódź się, Alex, to uczciwy interes - wykrzyknął jeden z jego kumpli.
        - Dalej, Alex, na co czekasz?
        - No, dobra - rzekł Alex. - Tylko, na miłość boską, nie upuść jej.
       Stanley wziął lornetkę i przecisnął się z powrotem do ogrodzenia. Jego miejsce było już zajęte przez wysoką dziewczynę z prostymi blond włosami i papierosem w ustach, która nie miała najmniejszej ochoty się przesunąć.
        - Przepraszam - zwrócił się do niej.
       Spojrzała na niego wyniośle i przesunęła się może o parę centymetrów.
       Stanley uniósł lornetkę i skierował ją na drugi brzeg. Odszukał hangar na łodzie i połamane barierki. Przesunął lornetkę trochę w lewo, gdzie stała przed chwilą postać, ale niestety zniknęła. Natychmiast skierował lornetkę w prawo, ale i tam jej nie było. Opuścił lornetkę i spojrzał na rzekę, osłaniając ręką oczy od słońca.
       Nadal bezskutecznie usiłował znaleźć miejsce, gdzie zniknęła postać, gdy nadszedł Gordon z piwami.
        - Co robisz? Podglądasz ptaszki? - spytał.
       Stanley miał już mu prawie o wszystkim opowiedzieć, kiedy nagle doszedł do wniosku, że musiał się pomylić, że prawdopodobieństwo, iż postać na drugim brzegu była Kapturem, było śmiesznie małe. Pewnie był to tylko jakiś staruszek, który wyszedł z psem na spacer. Jeśli powie Gordonowi, że wydawało mu się, iż widział Kaptura, Gordon albo wezwie policję i czeka go znowu wiele kłopotów i upokorzeń, albo zacznie sądzić, że Stanley popadł w obsesję.
        - Oglądałem łódki, to wszystko - wyjaśnił Stanley. - Ten młody człowiek był łaskaw pożyczyć mi lornetkę.
        - Co z wynagrodzeniem! - krzyknął głośno jeden z przyjaciół Alexa. - Chcemy wynagrodzenia!
        - Tak jest, dla mnie duży Bells - wtrąciła się długonoga dziewczyna o ciemnych włosach i profilu rasowego konia.
        - Dla mnie Holsten Pils - zdeklarował się Alex.
        - W co ty się wpakowałeś, mój drogi - spytał Gordon Stanleya. - W piwną mafię?
        - Poczekaj minutę, obiecałem im kolejkę - odparł Stanley.
       W Bull's Head było ciemno od dymu, był hałas i pełno pijących. Stanley zdołał się jakoś przecisnąć do dębowej lady baru, gdzie musiał stać jeszcze prawie pięć minut tłoczony między starszego faceta o kaprawych oczkach, ze skrętem w ustach i tubalnie śmiejącego się, brzuchatego Australijczyka.
       W końcu udało mu się przyciągnąć uwagę młodego Murzyna obsługującego bar. Kiedy czekał już na piwo, poczuł, że ktoś go klepie po ramieniu. Odwrócił się i ujrzał niską dziewczynę w wieku osiemnastu, dziewiętnastu lat. Jej rozjaśniane pasmami włosy były związane wstążką na czubku głowy, tak że wyglądały jak wybuchający fajerwerk. Na powiekach miała warstwę purpurowego świecącego cienia, a jej usta były prawie białe. Miała na sobie czarną skórzaną kurtkę, najkrótszą czarną mini-spódniczkę, jaką Stanley kiedykolwiek widział, odkrywającą dziesięć centymetrów nagich ud, górę czarnych nylonowych pończoch i czarne podwiązki. W Napa wywołałaby zakłócenie spokoju publicznego.
        - Sie masz! - wykrzyknęła ponad hałasem śmiechów i rozmów.
        - Cześć! - Stanley uśmiechnął się. Patrzyła mu prosto w oczy, uśmiechając się figlarnie.
        - No co, nie poznajesz mnie? - spytała.
        - A spotkaliśmy się już? - odrzekł Stanley.
        - Tak, raz - odparła. - W dniu kiedy cię napadnięto. To ja wezwałam karetkę.
        - Aha - rzekł Stanley, potakując energicznie głową. - W takim razie jestem ci coś winien.
        - Czy już wszystko w porządku? - spytała dziewczyna. - Czytałam o tym w gazecie.
        - Chyba cały świat czytał o tym - odparł Stanley. - Ze mną już wszystko dobrze. Czekam tylko na wstawienie zęba. No wiesz, zrobienie kapy. Poza tym nic mi nie dolega.
        - To było okropne - rzekła dziewczyna. Patrzyła z jakąś niewinną natarczywością, czekając na jego reakcję.
        - Tak, to było rzeczywiście okropne - zgodził się Stanley. Miał ochotę zniknąć. Odwrócił się.
        - Złapali tego typa? Stanley potrząsnął głową.
        - Wątpię, czy kiedykolwiek go złapią. Nie wiem, czy go widziałaś, miał na sobie jakąś maskę. Nie mówiąc już o kapturze.
        - Był obrzydliwy. Brrr. Cały brudny. Wiesz, co mam na myśli. Na pewno nic ci się nie przytrafiło z tego powodu?
        - Nie, wierz mi. Mogę ci postawić drinka?
        - Jestem z chłopakiem.
        - Twój chłopak będzie miał coś przeciwko temu?
        - Nie, jeśli mu też postawisz.
       Stanley zamówił Fostera dla chłopaka i dżin z sokiem pomarańczowym dla dziewczyny. Cała kolejka kosztowała go dwadzieścia dwa funty. Kiedy gmerał w kieszeni w poszukiwaniu drobnych, dziewczyna powiedziała:
        - Tak przy okazji, to na imię mi Angie. Angie Dunning. Stanley uścisnął jej dłoń.
        - Miło mi cię poznać. Mieszkasz gdzieś niedaleko?
        - Po drugiej stronie ulicy, Herbert Gardens. Mam tam mieszkanie... no, to znaczy wynajmujemy je w piątkę. Mieszkam tu od wieków, od kiedy przyjechałam do Londynu. Tylko dlatego byłam w Fulham tego dnia, że wracałam z imprezy.
        - Posłuchaj - rzekł Stanley - może mógłbym ci coś dać... no wiesz, coś, żeby ci podziękować. Może jakąś płytę. Jaką muzykę lubisz?
        - No, bo ja wiem. Roachforda, Erosów, Kylie Minogue. Stanley uśmiechnął się.
        - Obawiam się, że nie jestem całkiem w temacie.
        - To co ty grasz? Muzykę klasyczną? Jak James Last, na przykład?
        - No, coś takiego.
       Wysoki chłopak z potężną jasną czupryną i czerwonymi policzkami przecisnął się do nich od sąsiedniego stołu.
        - Co to za jeden? - spytał Angie.
        - Stanley Eisner - rzekł Stanley, podając rękę.
        - To ten skrzypek, no ten facet, co został napadnięty, a ja byłam tego świadkiem - wyjaśniła Angie.
        - Taaak? - spytał młody człowiek, przyjmując zaczepną postawę.
        - To jest Paul - powiedziała Angie, jakby to miało wszystko wyjaśnić.
        - Kupiłem ci drinka, Paul - rzekł Stanley.
        - Taaak? - spytał towarzysz Angie.
       Stanley wyszedł na zewnątrz i dołączył do Gordona, który zerknął na zegarek i spojrzał na niego zirytowany.
        - Twoje frytki całkiem wystygły - rzekł Gordon raczej zgryźliwie.
        - Przepraszam - powiedział Stanley. - Spotkałem właśnie dziewczynę, która wezwała karetkę, kiedy mnie napadnięto. Chciałem jej podziękować.
       Gordon spojrzał znów na zegarek.
        - Muszę zaraz lecieć. Zjeżdża do mnie brat z rodziną z Maidenhead.
        - Posłuchaj - rzekł Stanley. - Nie podziękowałem ci jeszcze za wszystko, co dla mnie zrobiłeś. Chciałbym, żebyś wiedział, jak bardzo to sobie cenię. Nie wiem, czy bym został przy zdrowych zmysłach, gdyby cię przy mnie nie było.
       Gordon ściągnął usta, potem uśmiechnął się i pokiwał głową.
        - Nie jestem pewien, czy warto zostać przy zdrowych zmysłach, a poza tym nie masz mi za co dziękować.
       Stanley otworzył torebkę z frytkami i oparł się znowu o barierki. Rzeka miała teraz tak wysoki poziom, że fale zaczęły się rozpryskiwać o betonową zaporę, a kaczki mogły pływać tuż u jego stóp.
        - Znasz się na snach? - spytał Stanley.
        - A o co ci chodzi? - odparł Gordon. - Myślisz o Freudzie, symbolach i tego typu sprawach? Marchewka to penis, a jaskinia - pochwa?
        - Nie jestem pewien - rzekł Stanley. - Kiedy byłem jeszcze w szpitalu, miałem sen o facecie w kapturze. Właściwie to nie był sen. Czułem się tak, jakby to działo się naprawdę. To znaczy wcale nie byłem świadom tego, że zasypiam. Wczoraj znowu miałem taki sen. Było dokładnie tak samo... Wszedłem w sen bez żadnego realnego odczucia, że zasypiam. Byłem chory, wykasłałem grudkę podobną do ostrygi albo mięczaka i to było żywe. Kaptur też tam był.
       Gordon łyknął piwa i nic nie odpowiedział.
        - Myślisz, że zaczynam świrować? - spytał Stanley.
        - Może - odparł Gordon. - Czasami myślę, że szaleństwo to jedyna rzecz, dzięki której mogę być przy zdrowych zmysłach.
        - Mówię poważnie.
        - Czy wspomniałeś o tych snach doktorowi Patelowi?
        - Uważa, że moja podświadomość próbuje się pogodzić z tym, iż zostałem zgwałcony. Powiedział, że jeśli mi się pogorszy, powinienem pójść do psychiatry.
        - Kiedyś ciągle śniły mi się majtki mojej ciotki Millie - rzekł Gordon. - Myślę, że w końcu to zdecydowało o tym, że zostałem gejem.
        - Przed chwilą chyba też go widziałem - powiedział Stanley.
        - Kogo? - spytał Gordon, osłaniając ręką oczy od słońca.
        - Kaptura. Wydaje mi się, że widziałem go po drugiej stronie rzeki.
       Gordon spojrzał przez Tamizę ku ciemnym drzewom. Potem znów popatrzył na Stanleya.
        - Czy to dlatego miałeś lornetkę?
        - Z początku nie chciałem ci o tym mówić. Nie chciałem, żebyś zrobił coś... no nie wiem, oficjalnego, na przykład wezwał gliny. To mogła być halucynacja. To mógł być zupełnie ktoś inny... ktoś tylko podobny do Kaptura. To dobre pół mili stąd.
        - Nie wezwałbym policji - odrzekł Gordon. - Chyba że sam byś tego chciał. Najważniejsze dla mnie jest to, byś odzyskał spokój. Złapanie Kaptura jest na odległym miejscu mojej listy.
       Dokończył pić piwo.
        - Muszę już iść, Bryan i Margie zabiją mnie. Ale jeśli będziesz czegoś potrzebował, możesz zawsze zadzwonić do ośrodka. Masz przed sobą kawał drogi. A ty nawet w głębi duszy nie przyjąłeś do wiadomości tego, co ci się przytrafiło.... A więc, wyluzuj się, zrozumiano?
       Podwiózł Stanleya swym nie umytym austinem montego aż do Kew Bridge. Na tylnym siedzeniu walały się sterty starych Sunday Timesów i wypchana wydra, która znała lepsze czasy. Gdy prowadził, dokoła jego nóg przewalały się pogniecione czerwone opakowania po Topicach.
        - Nigdy nie mam czasu na lunch. Topie to też posiłek, nie sądzisz?
       Stanley chciał złapać autobus albo taksówkę, by wrócić do domu, ale zorientował się, że stamtąd, gdzie go wysadził Gordon, było jakieś trzy, cztery minuty drogi od Królewskich Ogrodów Botanicznych. Przeszedł przez most, o mało nie ogłuchnąwszy od przejeżdżających autobusów i ciężarówek, a potem ruszył Kew Green, mijając eleganckie osiemnastowieczne kamieniczki. Kiedy przechodził obok kościoła św. Anny, zaczęły bić dzwony, powoli i jakby pogrzebowo. Nagle zerwał się zimny wiatr i dosięgnął go przez zielone trawniki. Stanley żałował, że nie wziął swojego płaszcza. Słońce świeciło, ale na dworze było wciąż zimno.
       Wszedł przez bramę Kew Gardens i ruszył samotnie szeroką alejką. Po obu stronach chwiały się na wietrze drzewa zupełnie nieznane Stanleyowi. Nic o nich nie wiedział. Każde z nich miało tabliczkę informującą, że jest bardzo rzadkim i szczególnym okazem. Drzewa nie miały jeszcze liści, choć większość z nich puszczała już pąki. W połowie drogi Stanley ujrzał całe pole żonkilów tak jaskrawożółtych, że robiły wrażenie sztucznych. Szedł około pięciu minut, nie słysząc nic oprócz wiatru, swego oddechu i skrzypienia butów. Prawie nie było tu ludzi, poza dosłownie kilkoma postaciami w prochowcach sunącymi w alejkach między drzewami. Ich twarze rozmazywały się w cieniu.
       Minął ławkę, na której siedział staruszek w pledzie i pięknie wyszczotkowanym filcowym kapeluszu. Starszy człowiek jadł powoli porcję lodową z wetkniętymi w nią czekoladowymi batonami, które sterczały jak uszy zająca. Minął kolejną ławkę, na której siedziała, wyglądająca na bardzo zasmuconą, Murzynka, kołysząca wciąż wózek dziecięcy. W wózeczku, twardo śpiąc, siedział chłopczyk o kawowym kolorze skóry i kręconych jasnych włosach.
       Pasmem śmierci otoczymy cały świat - pomyślał Stanley.
       W końcu znalazł się przy czarnym stawku, po którym pływały łabędzie. Za stawkiem widać było ogromną wiktoriańską oranżerię wysoką na jakieś dwa piętra. Szyby były zaparowane, ale Stanley zdołał dostrzec kształty ogromnych tropikalnych palm i pnączy, i metalowe pomosty, z których zwiedzający mogli obserwować wszystko z góry.
       Było to trochę jak ze snu albo Zaginionego świata Arthura Conan Doyle'a, wizja pterodaktyli w wiktoriańskim Londynie. Stanley nie mógł zrozumieć dlaczego, ale zaczął odczuwać niepokój, a w ustach zrobiło mu się nagle sucho.
       Rozejrzał się wokół. Na ziemi leżał, wymachując nóżkami, jakiś berbeć, który nie chciał iść dalej. Matka krzyknęła:
        - Jak chcesz, to tu zostań! Ale ja sobie idę!
       Wiatr stawał się coraz bardziej przenikliwy. Pomimo że palmiarnia napawała go jakimś niewytłumaczalnym niepokojem, nie miał wątpliwości, że jest w niej ciepło. Stanley okrążył ją, otworzył białe drzwi i wszedł do środka. Natychmiast zaczął kaszleć. W środku nie było ciepło, lecz wręcz tropikalnie, a wilgoć była piorunująca. Stanley musiał przystanąć na chwilę przy drzwiach, oddychając głęboko, by się zaaklimatyzować.
       Z każdym oddechem nabierał tego wilgotnego zapachu równikowej roślinności. Starsza kobieta w żółtych okularach stała niedaleko, patrząc na niego ze zdziwieniem, prawie jakby go skądś znała. Uśmiechnął się do niej, i wyjąkał:
        - Dzień dobry.
       Kobieta jednakże po chwili nagle zniknęła, a on wreszcie złapał oddech. Stał jeszcze trochę, po czym skierował się do środka, torując sobie drogę między lianami palm. Dojrzał dwóch, może trzech zwiedzających na samym końcu palmiarni, ale oprócz nich był chyba tylko on. Otarł dłonią czoło. Wilgoć była tak ogromna, że pot zaczął mu się lać po plecach.
       Doszedł do samego środka palmiarni, zadzierając głowę, by móc zobaczyć czubki najwyższych drzew. Stwierdził, że jest już mu wystarczająco ciepło - zbyt ciepło, prawdę mówiąc - gdy nagle ujrzał kogoś wysoko na metalowym pomoście ponad nim, na wpół ukrytego w dużych, ciemnych liściach.
       Zadrżał. Było coś w sposobie, w jaki stała ta postać - podparta i bez ruchu - co przypominało mu zbyt dobrze Kaptura. Ostrożnie obszedł dookoła palmy, spoglądając co chwila w górę, by upewnić się, że postać nie zniknęła. Pozostawała ciągle jednak w tym samym miejscu. Kto, u licha, przyszedł zwiedzać palmiarnię i musiał stanąć właśnie w tym miejscu?
       Stanley obszedł dokoła metalowe kolumny, chowając się za liśćmi palmy, tak by postać nie mogła go dostrzec. Odsunął palcami liście i spojrzał w górę na pomost. Postać zdołała się okręcić plecami do niego, ale nie było wątpliwości. Ten brudny szary prochowiec, ten szary wełniany kaptur, ta przygarbiona i wykoślawiona sylwetka...
       Stanley rozejrzał się wokół. Żadnego policjanta. Nigdy ich nie było, kiedy się ich naprawdę potrzebowało. A więc co robić? Wejść na pomost i wezwać Kaptura na pojedynek? Biec do najbliższej budki telefonicznej i ryzykować, że Kaptur ucieknie?
       Przygryzł wargi. Ciągle daleko mu było do pełni formy fizycznej, a poza tym przekonał się już wystarczająco o sile i wadze Kaptura. Nie miał z nim cienia szansy bez kija do baseballu albo magnum 44. Był, na litość boską, skrzypkiem. Miał silne palce, grał nieźle w squasha, ale trudno powiedzieć o jego klatce piersiowej, że była ramboidalna. Aby zmierzyć się z kapturem, pomijajając już sprawę siły czysto fizycznej, potrzebował jeszcze czegoś - zdecydowania. Właśnie teraz nie był pewien, jak wiele tego towaru posiada.
       A jeśliby pobiegł po gliny? Chyba na niewiele by się to zdało. Kaptur najwyraźniej go śledził, zobaczyłby go bez problemu i domyślił się, dokąd idzie. Musiałby być idiotą, by czekać tu, aż Stanley wróci z niebieskimi chłopcami.
       Nie, pomyślał Stanley. To, co zamierzam zrobić, mój przyjacielu, to pokonać cię twą własną bronią. Będę cię śledził.
       Schował się za liśćmi palmy, wystarczająco daleko, by Kaptur nie mógł dojrzeć, gdzie się znajduje, ale nie za daleko, by mieć dobry widok na oba końce palmiarni. Nie było teraz możliwości, by Kaptur wyszedł z palmiarni niezauważony.
       Potem Stanley całkowicie spocony czekał, złożywszy z przodu ręce co najmniej jak święty albo manekin u krawca, próbując stać spokojnie i cicho.
       Minęło go kilka osób, spoglądając na niego ze zdziwieniem. Dwie młode dziewczyny powiedziały: Przepraszam, czy ty jesteś Tarzanem? i wybuchnęły histerycznym śmiechem. Wszystko, co Stanley mógł zrobić, to uśmiechnąć się i mieć nadzieję, że Kaptur ich nie słyszał. Co chwilę ukradkiem spoglądał w kierunku Kaptura. Za każdym razem szara postać ciągle stała na miejscu, zgarbiona nad pomalowanymi na biało barierkami pomostu.
       Czekanie na Kaptura było jednocześnie nudne i napawające strachem. Pomimo że wydawało mu się to wysoce prawdopodobne, nie miał pewności, że Kaptur go śledzi. Ciągle istniała możliwość, że Kaptur nawet nie zauważył Stanleya. i że jego pojawienie się tutaj było jedynie potwornym zbiegiem okoliczności. Być może czekał na kogoś innego. A może przyszedł pooglądać palmy i ugrzać się, tak samo jak i Stanley.
       Minęło prawie dwadzieścia minut. Słońce gwałtownie schowało się za chmury jak pełna temperamentu primadonna znikająca nagle ze sceny. Wewnątrz palmiarni zrobiło się tak ciemno, że Stanley mógł z ledwością dojrzeć jej końce.
       Spojrzał na pomost. Wędrujący cień okrył Kaptura, ale. o ile mógł dojrzeć, on ciągle tam był, nieporuszony, wyczekujący. Stanley wyciągnął z kieszeni chusteczkę i otarł pot z twarzy. Koszula przylgnęła mu do pleców i jego robione na zamówienie u Alana McAfee buty całkiem przemokły.
       Minęło dalsze pięć minut. Wtedy Stanley usłyszał, jak drzwi palmiarni otwierają się i zamykają. Po chwili między palmy weszła szeleszcząc kobieta w czarnym długim płaszczu. Stanley nie mógł za dobrze przyjrzeć się w tych ciemnościach jej twarzy, ale jej piękne, bardzo długie, jasne. niemal srebrne włosy zdawały się prawie świecić. Jej buty dotykały delikatnie rozmiękłej ścieżki pomiędzy drzewami.
       Skierowała się od razu do środka palmiarni, obeszła wokół kolumny i nagle się zatrzymała, zaledwie o jakieś dwa metry od kryjówki Stanleya, chociaż nie patrzała na niego. Wyglądała na jakieś trzydzieści kilka, najwyżej czterdzieści lat. Ze swymi wystającymi kośćmi policzkowymi przypominała Zsa Zsa Gabor, jedną z najmodniejszych w latach sześćdziesiątych aktorkę Hollywoodu. Stanley poczuł zapach perfum Georgio, najlepszych w Beverly Hills.
       Kobieta zawahała się i rozejrzała wokół, a potem spojrzała w górę na palmy.
       Czy pan się interesuje palmami, panie Eisner? - zapytała kobieta, nadal nie patrząc na niego. Podkreśliła słowo interesuje.
       Stanley spojrzał na nią badawczym wzrokiem.
        - Czy pani mnie zna? - zapytał scenicznym szeptem. Odwróciła się i zaśmiała. Jej oczy były jak najjaśniejsze bursztyny, koloru agatu.
        - Oczywiście, że pana znam. Dlaczego jest pan tak zdziwiony? Jest pan skrzypkiem o międzynarodowej sławie. Pańskie zdjęcie znajduje się w Encyklopedii muzyki.
       Stanley wzruszył ramionami.
        - Nie wiem. Przepraszam. Swoją drogą jest to niesamowity talent. Pójść do palmiarni w Londynie i rozpoznać muzyka z San Francisco bez zmrużenia oka. Jestem skrzypkiem, a nie gwiazdą pop-music.
        - Ma pan jeszcze inne talenty, panie Eisner. Stanley szybko zerknął na pomost, by sprawdzić, czy jest tam nadal Kaptur. Palmiarnia była już tak zacieniona, że trudno było to stwierdzić z całą pewnością. Ale nie słyszał odgłosów butów Kaptura na metalowych stopniach, ani otwierania i zamykania drzwi, można było więc przypuszczać, że znajduje się wciąż w tym samym miejscu.
        - Niech pani posłucha - wyszeptał, wykonując uciszające gesty w powietrzu. - Bardzo mi to schlebia, że mnie pani rozpoznała, ale właśnie teraz jestem nieco zajęty. Czekam na kogoś.
       Kobieta nie zdradzała ochoty, by ruszyć się z miejsca.
        - Palmy warte są tego, by je poznać bliżej - powiedziała. - Uzyskujemy z nich rafię, olej, sago. Wszystkie są tak różne, a jednak podobne. Niech pan spojrzy na tego olbrzyma tutaj, to Lodoicea. Ma orzech ważący kilka kilogramów. A przecież należy do tej samej rodziny jak ten wysoki, cienki rattan, z rodzaju Calamus, który może urosnąć na wysokość stu pięćdziesięciu metrów, czasami więcej.
        - To bardzo interesujące, proszę pani - rzekł Stanley. - Jedyny kłopot w tym, że naprawdę na kogoś czekam... i jeśli go przegapię...
        - On już wyszedł - odparła kobieta.
       Stanley nerwowo rozsunął liście palmy. Po czym wyszedł i rzucił wzrokiem na pomost. Kobieta miała rację: Kaptura już tam nie było.
        - Skurwysyn - zaklął, wydychając gwałtownie powietrze.
       Kobieta przypatrywała się w spokoju i bez komentarza, jak wbiegał po spiralnych schodach i dopadł z hukiem miejsca, gdzie stał Kaptur. Widok na wierzchołki palm był zachwycający - zupełnie jak dżungla widziana z samolotu. Wróble ćwierkały wokół niego, przelatując z miejsca na miejsce. Patrzał to na jeden, to na drugi koniec palmiarni, ale po Kapturze nie było ani śladu. Żadnego poruszenia, żadnego cienia. Jedynie ciemne liście palm, zwisające pnącza i pierwsze migotania zapalanych świateł gdzieś na Southwest.
        - Widziała go pani? - spytał Stanley. Kobieta potrząsnęła głową.
        - Postanowił wyjść, no i wyszedł, to wszystko.
        - Nie rozumiem.
        - Jest wiele rzeczy, których pan nie rozumie, ale zrozumie.
        - Co, pani jest przyjaciółką tego tam, czy co?
        - Oczywiście, że nie. Ale niech pan zejdzie na dół, to coś panu powiem.
       Stanley rozejrzał się po raz ostatni po górnej galerii, potem zszedł powoli metalowymi schodami. Kobieta czekała na niego.
        - Myślę, że jest mi pani winna jakieś wyjaśnienie - rzekł drżącym głosem.
       Kobieta uśmiechnęła się i Stanley zrozumiał wtedy, że było w niej coś więcej niż można by sądzić po jej wyglądzie. Być może wyglądała jak Zsa Zsa Gabor, ale znała się na botanice, wiedziała, kim on jest, gdzie poszedł Kaptur, a nawet to, że Stanley go śledził.
        - Panie Eisner - powiedziała kobieta. - Nic panu nie jestem winna. Przeciwnie, to pan jest mi coś winien albo przynajmniej tym, których reprezentuję.
       Wyciągnęła rękę. Jej paznokcie były bardzo długie i pomalowane hawajskim różem. Nosiła pięć albo sześć diamentowych pierścionków na jednej ręce. Było to szczególnie zadziwiające u kobiety, która mówiła w tak subtelny i tajemniczy sposób. Stanley zauważył jedną rzecz: skóra na jej dłoniach była naprężona i gładka, co wskazywałoby, że jest znacznie młodsza, niż mu się najpierw zdawało. Eve siadała codziennie przed toaletką, szczypiąc skórę na wierzchu dłoni. Czas, w jakim skóra wracała do normy, był niezawodnym sprawdzianem wieku kobiety. Możesz naciągnąć twarz, podciągnąć cycki, ale nigdy nie uda ci się zmienić swych dłoni. Taka była w każdym razie teoria Eve, i Stanley ilekroć poznawał jakąś kobietę, zerkał dyskretnie na jej ręce.
        - Nie wiem nawet, kim pani jest - rzekł Stanley. - Jak mogę być pani cokolwiek winien?
        - Chodźmy się przejść - zaproponowała kobieta. - Pokażę panu, gdzie znaleźć osobę, której pan szuka, opowiem też, dlaczego przyszłam spotkać się z panem.
        - Chwileczkę, na litość boską - zaoponował Stanley. - Nawet nie wiem, kim pani jest. Przecież pani może być przyjaciółką tego typa... wspólniczką, czy czort wie, kim jeszcze.
        - Jeśli pójdzie pan ze mną, postaram się wszystko jak najlepiej wytłumaczyć.
       Nagle Stanley spostrzegł, że nie sposób określić jej akcentu. Z pewnością nie był brytyjski i nie był francuski, ale nie przypominał też jakiejkolwiek odmiany amerykańskiego. Była to jakaś nieokreślona mieszanka z okolic Charleston i prywatnej szkoły w Szwajcarii. Elegancki, ale rozpoznanie jego pochodzenia nie było łatwe.
       Stanley otarł dłonią czoło.
        - No dobra - zgodził się w końcu. Nie widział innego wyjścia.
       Wyszli z palmiarni i spacerowali dokoła stawku. Niebo za nimi było czarne jak smoła, wiatr niósł kropelki deszczu. Łabędzie wyszły z wody i dreptały z podniesionymi łebkami przez alejkę. Płaszcz kobiety trzepotał na wietrze.
        - Nie musi się pan śpieszyć, nie odszedł zbyt daleko.
        - Czy pani wie, kim on jest? - spytał Stanley.
        - Wiem, czym jest.
        - No więc czym?
        - Nazywamy ich Nosicielami. Jest ich przynajmniej dziesięciu, jedenastu, może więcej.
        - A co on nosi?
        - Nosi wirusa. Rodzaj choroby. Stanley przełknął ślinę.
        - Choroby? Czy on jest na coś chory? Czy to zaraźliwe?
        - To zależy.
       Stanley zatrzymał się i kobieta także, dokładnie przed wyjściem z ogrodu.
        - Niech pani posłucha - rzekł. - Nie chcę być nachalny, ale czy pani w końcu zamierza powiedzieć mi, kim on jest? Skąd pani tyle wie o facecie w kapturze, tym Nosicielu? Skąd pani tyle wie o mnie?
        - Miał pan ostatnio sny, prawda? - odparła kobieta. Targane wiatrem włosy przesłoniły jej twarz.
       Stanley nieznacznie skinął głową, po czym natychmiast pokręcił nią na znak zaprzeczenia, ale za późno.
        - Sny o chorobie? Sny o zarazie?
        - Tak - powiedział Stanley. Czuł, że ogarnia go panika. Doktor Patel powiedział mu, że nie ma żadnej infekcji, ale nie czuł się dobrze, a sny niepokoiły go nawet w ciągu dnia. Nie musiał zamykać oczu, by przywołać obraz wypadających ciał z wózka niczym ładunek martwych ryb, udręczoną twarz matki, czarne jak guziki oczy dziecka.
        - Czuje pan niepokój, nie mylę się? Czuje pan w żyłach jakby mrowienie? Ma pan zawroty głowy i czuje się pan zdezorientowany, jakby był pokryty otuliną?
        - Co to jest? - spytał niecierpliwie Stanley. - Czy to się pogorszy? Czy to coś bardzo poważnego?
       Kobieta spojrzała ku wyjściu.
        - Chodźmy lepiej, nie możemy go przecież zgubić.
        - Czy pani wie, co mi się stało? - spytał Stanley, prawie nie oddychając i biegnąc za nią. - Czy pani wie, dlaczego śledzę tego skurwysyna?
        - Tak, wiem - odparła kobieta. - Wiedziałam o tym prawie zaraz, jak to się stało. To znaczy, jak został pan zarażony.
        - Ale co to jest, do diabła? Czy to jakiś rodzaj choroby krwi?
        - To rodzaj braku odporności.
       Stanley poczuł, jak jego wargi zdrętwiały, jakby wstrzyknięto mu środek znieczulający.
        - Chce pani powiedzieć, że mam AIDS?
        - Ma pan infekcję. Pod pewnymi względami przypomina AIDS. Chwyta się ją poprzez stosunki seksualne, szczególnie przez stosunki analne, ale także przez ugryzienie i użycie brudnej strzykawki.
        - Jest podobne do AIDS, ale to nie AIDS, czy tak?
        - Zgadza się.
        - Czy to tak groźne jak AIDS?
       Wyszli z ogrodu i czekali na pasach, by przejść ulicę. Autobusy i ciężarówki przejeżdżały z rykiem, obryzgując przechodniów błotem.
        - Oszukiwałabym pana, gdybym udawała, że nie, panie Eisner.
        - Czy to ma nazwę?
        - W siedemnastym wieku nazywano to chorobą bardów, ponieważ przypuszczano, że umarł na nią Szekspir. Zwano to także syfilisem haitańskim. Nie ma wątpliwości, że zaraził się nim Mozart.
        - Nigdy o tym nie słyszałem. Proszę mi wierzyć, nigdy o tym nie słyszałem.
        - Przez długi czas choroba ta była jakby w stanie utajenia, panie Eisner. Od końca siedemnastego wieku nie zanotowano jakichś jej poważniejszych przejawów. Jeden albo dwa odosobnione przypadki, nawet dobrze opisane, ale nie rozszerzyły się.
       Stanley znów przełknął ślinę. Czuł się, jakby miał zaraz zwariować.
        - Czy to, co... no ta choroba bardów? Czy jest śmiertelna? To znaczy, czy jest jakaś szansa wyzdrowienia? Czy jest jakiś sposób leczenia?
        - To będzie zależało od pana i od tych, którzy są wybrani, by panu pomóc.
        - Nie rozumiem.
        - Zrozumie pan, panie Eisner, jeśli mi pan zaufa.
        - Ufać pani? Nawet pani nie znam!
       Kobieta nieoczekiwanie uśmiechnęła się do niego.
        - Jest pan tego pewien?
        - Skąd miałbym panią znać? Jest pani lekarzem? Dziennikarką? Nie widzę w tym wszystkim żadnego sensu!
        - Proszę, panie Eisner, proszę się nie denerwować. Jestem tu, by panu pomóc... jeśli będę mogła, jak również i po to, by pana prosić w zamian o pomoc.
        - Pomoc? Pani chce mojej pomocy? Powiedziała mi pani, że zaraziłem się jakąś potworną chorobą, na którą zmarł Szekspir. A potem chce pani mojej pomocy. Co to za gra?
       Po drugiej stronie ulicy stanął autobus turystyczny, Gluckliche Fahrt, Dusseldorf... (Szczęśliwej jazdy, Dusseldorf...). Wysiadła z niego grupa niemieckich nastolatków i zaczęła się na nich gapić, jakby byli miejscową atrakcją turystyczną.
        - Panie Eisner - uspokajała kobieta - proszę się nie niepokoić.
        - Nie niepokoić? A co pani może dla mnie zrobić?
        - Panie Eisner, Nosiciel nie zaatakował pana przypadkowo. Wiedział, kim pan jest. Czekał na pana.
        - Celowo chciał zarazić skrzypka, czy tak?
        - Aaron, ty jesteś czymś znacznie więcej niż tylko skrzypkiem.
       Stanley spojrzał na nią osłupiały.
        - Jak pani mnie nazwała?
        - Aaron. Tak ma pan na imię, nieprawda?
        - Tak, ale skąd to pani wie? - odparł Stanley. - Jedynymi żyjącymi osobami, które to wiedzą, są moja matka i siostra. Tylko one, nikt inny.
        - Bardzo przepraszam, panie Eisner - uspokajała go kobieta. - Miał pan na imię Aaron, ale każdy wołał na pana Stanley, gdyż był pan tak mały, miał piskliwy głos i sterczące włosy jak Stan Laurel, i wyglądał pan... no właśnie jak Stan Laurel.
        - Skąd, u diabła, to pani wie? - wściekał się Stanley.
        - Czy przestanie się pan złościć i pozwoli mi dokończyć?
        - Nie sądzę, bym chciał się uspokoić.
        - Panie Eisner, Stanleyu... posłuchaj, ale lepiej chodźmy. Prawda jest taka, że zostałeś wplątany w coś, z czym nie możesz sobie poradzić, przynajmniej nie jako ty.
        - Nie jako ja? Jak mam to rozumieć?
       Kobieta ujęła go za ramię, jej ruchy były siostrzane i dziwnie uspokajały. Szli w górę ulicy między nudnymi dużymi budynkami wiktoriańskimi z jednej strony i rzędem nagich platanów z drugiej.
        - Nazywam się Madelein Springer - wyjaśniła kobieta.
        - Nie jest pani Angielką, prawda?
        - Niezupełnie. Amerykanką też nie jestem. A tak naprawdę, nie ma to znaczenia. Ważne jest to, kim ty jesteś i kim byli twoi przodkowie.
        - Dlaczego to ma znaczenie? Madeleine Springer uśmiechnęła się.
        - Dla większości ludzi, Stanleyu, nie jest ważne, kim byli ich przodkowie: górnikami, garncarzami, rolnikami - co to ma za znaczenie? Ich umiejętności i wady umarły razem z nimi i nikt o nich nigdy nie pamiętał. Ale niektórzy przodkowie przyjęli szczególne zobowiązania - nie tylko wobec siebie, ale także wobec swoich potomków... Na zawsze.
       Stanley poczuł nagle, że powinien uciekać, uwolnić się z objęć Madeleine Springer i czym prędzej wiać. Pod wieloma względami jednakże to, co mówiła, miało sens i nie pozwalało mu odejść. Tajemniczość jej słów doprowadzała go do szału. Był człowiekiem, który przywykł do mówienia w prosty sposób tego, co miał na myśli. Drażniła go również jej protekcjonalna postawa wobec niego. Jednak była spokojna i piękna i przekonała już go, że to, co ma mu do powiedzenia, jest ważne - jest sprawą życia i śmierci.
       Chciał tylko, żeby powiedziała mu wszystko wprost. Jego umysł był już dość podniecony bezustanną walką o to, by nie stracić poczucia rzeczywistości, zachować muzyczne zdolności, poradzić sobie z Eve i Leonem, i tymi wszystkimi fizycznymi i emocjonalnymi konsekwencjami napaści Kaptura. Poza tym było jeszcze coś gorszego - co zrobić, jeśli Madeleine Springer mówiła prawdę i Kaptur zaraził go chorobą podobną do AIDS?
        - Mówi pani o moich przodkach, tak? - powiedział ostro.
        - Oczywiście.
        - Moi przodkowie mieli jakieś specjalne zobowiązanie i przekazali je mnie?
        - Można tak powiedzieć.
       Stanley zatrzymał się obok niskiego, ceglanego murka i żywopłotu z ligustra upstrzonego papierkami po lodach.
        - Niech pani posłucha, pani Springer, nie wiem nawet, kim byli moi przodkowie. Wiem tylko, że moja rodzina przyjechała z Hamburga coś koło 1880 roku. Byliśmy emigrantami. To wszystko, co wiem.
        - Twoi przodkowie, Stanleyu, sięgają znacznie dalej, co najmniej do 1620 roku, kiedy to trzynaście pokoleń temu Jacob Eisner był szmaciarzem w Whitechapel w Londynie.
       Stanley podniósł obie ręce na znak poddania się.
        - Pani Springer, to rzeczywiście bardzo ciekawe, ale myślę, że myli mnie pani z kimś innym. Jestem amerykańskim Żydem, mój dziadek pochodzi z Hamburga, moja rodzina nie ma żadnych powiązań z Anglikami. Jestem tu w ramach wymiany, to wszystko. Angielski muzyk pojechał do San Francisco, a ja przyjechałem tutaj.
        - Jak cię zatem znalazłam? - spytała Madeleine. - Skąd wiem, że miałeś na imię Aaron?
        - Nie wiem, pani Springer, i właściwie wszystko mi jedno. Może przeczytała pani Sunday Timesa i zainteresowała się mężczyzną, który został zgwałcony przez innego. Nie wiem, ale myślę, że powinienem już wrócić do siebie i nalać sobie porządnego drinka.
       Madeleine Springer nagle spojrzała ponad ramieniem Stanleya.
        - Jest - powiedziała cicho, ale bardzo wyraźnie.
       Stanley natychmiast się odwrócił. Na narożniku po przeciwnej stronie ulicy stał wielki ceglany dom z dziurawą rynną i smutnym zaniedbanym ogrodem. Niestety, odwrócił się o ułamek sekundy za późno i nie zdążył dostrzec wchodzącej do niego postaci. Zobaczył tylko zatrzaskujące się odrapane drzwi i stukającą kołatkę. Światła się zapaliły, po czym zgasły.
        - Czy to był on? - spytał Stanley.
        - Wysoki, w szarym prochowcu i szarej wełnianej kominiarce? - zapytała Madeleine.
        - Tak, w czymś w rodzaju kaptura.
        - Tak, to on. To ten, który cię zaatakował, prawda?
        - Czy on tam mieszka?
       Madeleine uśmiechnęła się słabo, patrząc na ceglany dom. Napis na zrujnowanej bramie donosił, że ktoś kiedyś nazwał tę posesję Tennyson.
        - Nikt tam nie mieszka, panie Eisner. Nie w tym sensie, jaki pan ma na myśli.
        - Czyżby mieszkał tu na dziko? Myślę, że jest to jego stały adres, skoro wraca tu co noc...
        - Nie ma sensu wzywać policji, panie Eisner. Policja nie jest w stanie go znaleźć, nie tam, panu także się to nie uda. Policja nie może go zatrzymać. Pan też go nie może zatrzymać. Nie tak jak teraz. Mógłby pan szukać w tym domu do sądnego dnia, a i tak by pan go nie znalazł.
        - Mówiła mi przecież pani, że właśnie tam wszedł.
        - Zgadza się. A pan czekał na niego w palmiarni. Stanley wsadził ręce w kieszenie.
        - Pani Springer, myślę, że powinienem skończyć tę zabawę. Nie wiem, kim pani jest ani co pani tu robi, ale dość już tego.
       Prawie natychmiast zza narożnika pojawiła się wolna taksówka. Stanley wyciągnął rękę i gwizdnął na taksówkarza w broadwayowski sposób. Taki gwizd byłby w stanie zatrzymać w biegu pędzącego dobermana. Taksówka podjechała do krawężnika i Stanley otworzył drzwiczki.
       W ostatniej chwili zmiękł jednak trochę. Odwrócił się do Madeleine Springer, otworzył portfel i wyjął jedną z wizytówek.
        - Niech pani posłucha, jeśliby pani chciała kiedyś do mnie zadzwonić... oczywiście, jeśli to, co będzie chciała mi pani powiedzieć, będzie miało jakiś sens...
       Madeleine Springer potrząsnęła głową.
        - Nie martw się, Aaronie, wiem, gdzie cię znaleźć. Uniósł ze zdziwieniem brwi.
        - Nie jest pani zła?
        - Oczywiście, że nie - odparła.
        - Wiedziała pani, że stracę cierpliwość?
        - Na pana miejscu też bym straciła cierpliowść.
        - Więc co się dalej stanie?
        - Wróci pan do domu i przemyśli pan to, co panu powiedziałam. Potem, kiedy będzie pan gotów, znowu porozmawiamy.
        - Wie pani, że nie chcę pani uwierzyć.
        - Oczywiście.
       Bez słowa Stanley wsiadł do taksówki, trzasnąwszy drzwiczkami.                 
        - Langton Street - rzucił taksówkarzowi. Odjechali. Stanley odwrócił się i wyjrzał przez tylną szybę.
       Madeleine Springer stała tam, gdzie ją zostawił, poważna, z włosami rozwiewanymi przez wiatr. Przez mgnienie Stanley pomyślał: Tak, masz rację, naprawdę cię znam. Spotkałem cię już kiedyś. Ale zaraz uczucie to zniknęło.
        - Szefie, Langton Street, to tuż za World End? - spytał taksówkarz.
       Stanley, siedząc na tylnym siedzeniu, pogrążył się w myślach o Kapturze, Nosicielu, i prawdziwej czy wymyślonej infekcji zwanej chorobą bardów.
       
ROZDZIAŁ  3
      PIEŚŃ NA SKRZYPCE
       
       Po powrocie do mieszkania Stanley znalazł list dostarczony przez posłańca. Nie otworzył go od razu, ale rzucił na stół, po czym zaciągnął zasłony i włączył kominek. W lewym narożniku koperty był wytłoczony klucz wiolinowy i nazwa: Orkiestra Kameralna Kensington. Cokolwiek Frederick Orme miał do powiedzenia, Stanley nie chciał tego wiedzieć. Nie teraz.
       Poszedł do kuchni, kuchennym nożem odłupał z zamrażalnika trzy albo cztery kawałki lodu i nalał sobie sporą porcję wódki wyborowej. Potem wszedł do salonu i nastawił Mesjasza Haendela.
       Miał przedziwne uczucie, że odkąd tylko napadł go Kaptur, stracił kontrolę nad swym przeznaczeniem - bez względu na to gdzie szedł albo co robił, odgrywał tylko rolę w starannie opracowanym planie. Na przykład, dlaczego poszedł do Kew Gardens? przecież mógł iść gdziekolwiek, od Richmond Park po Hampstead Heath?
       Chyba że i w Hampstead Heath Kaptur też czekałby na niego z Madeleine Springer w pobliżu.
       Usiadł w fotelu i pociągnął solidnego łyka wódki. Postanowił, że jutro pojedzie do Kew i przyglądnie się domowi, w którym przypuszczalnie mieszkał - czy też nie mieszkał - Kaptur, według słów Madeleine.
       Alleluja! - śpiewał chór z Haendela. - Alleluja! Alleluja!
       Stanley pociągnął jeszcze wódki i poluźnił krawat. Czuł lekką gorączkę. I chociaż całe popołudnie starał sobie wmówić, że mrowienie we krwi stało się mniej dokuczliwe, ciągle je odczuwał, a nawet jakby się wzmogło.
       Alleluja! - wykrzykiwał chór. - Alleluja.
       Nie mógł zrozumieć dlaczego, ale chór go drażnił. Co oni, u licha, chcą osiągnąć, wywrzaskując to swoje uwielbienie dla jakiegoś Boga, który jest całkowitym złudzeniem? Brzmiało to gorzej niż chór orangutanów na drzewach.
       Alleluja! Alleluja! Alle-lu-ja!
       Stanley znowu wstał. Podszedł do barku, odkręcił butelkę wódki i nalał sobie kolejnego solidnego drinka. Był rozbity i rozdrażniony. Butelka dzwoniła o szkło szklanki. Kiedyś uwielbiał Mesjasza. Dlaczego więc teraz tak go drażni? Im dłużej tego słuchał, tym bardziej doprowadzało go to do szału. Zupełnie jakby chóry osobiście mu lżyły, wielbiąc swojego Pana.
       Przeszedł przez pokój i uchylił nieco zasłonę, by móc wyjrzeć na zewnątrz. Może Kaptur grasuje gdzieś w pobliżu? Może to wywołuje mrowienie w żyłach i szarpie mu nerwy jak struny w rozstrojonych skrzypcach? Na zewnątrz jednak na oświetlonej pomarańczowym światłem ulicy nie było nikogo. Tylko zaparkowane samochody i kot, który przebiegł przez skrzyżowanie jak tocząca się kropla rtęci po pomarańczowym dywanie.
       Jestem plagą, którą want obiecano - ostrzegał go Kaptur.
       Mijały minuty, a on stał z zaciśniętymi zębami, gapiąc się na pustą ulicę, podczas gdy chór śpiewał Alleluja. Zacisnął dłoń na zasłonie tak mocno, aż usłyszał, jak metalowe żabki jedna po drugiej puszczają materiał.
       Król królów! Alleluja! Alleluja!
       Nie mógł już dłużej tego znieść. To było gorsze od zgrzytania noży po tysiącu talerzach. To nie była zwykła kakofonia, ale sprawiające ból lżenie. Jego krew była jak kolczasty drut przeciągany wściekle przez arterie, szarpiący żyły w nogach i rękach, ramionach, karku, rozdzierający płaty mózgu i porażający mięśnie serca.
       Spróbował się opanować. Z całej siły zacisnął oczy i zęby, aż krwista ślina zaczęła spływać po jego brodzie. Z jego ust wydobył się dziwny odgłos: coś między jękiem a pomrukiem. I nagle wszystko wybuchło.
       Rzucił się przez pokój, podniósł odtwarzacz i cisnął nim o blat stołu. Kompakt wydał pojedynczy, zniekształcony dźwięk i przestał działać. Stanley wyrwał z niego wszystkie kable, uniósł nad głową i rzucił nim przez pokój. Kompakt uderzył w drzwi z ogłuszającym hukiem i potoczył się aż do kuchni.
       Stanley stał na środku pokoju dysząc i drżąc. Jestem plagą, którą wam obiecano! Czuł się tak, jakby przebiegł sześć albo siedem pięter. Usta mu spierzchły, oddech stał się chrapliwy, a serce waliło jak młotem. Bardzo wolno, szczypiąc się w ramię jak człowiek, który chce się upewnić, czy nie śni, osunął się na kolana i tak pozostał.
       Co się ze mną dzieje? Zawsze uwielbiałem Haendla. Mesjasz wzruszał mnie do łez. Dziś brzmi jak wulgarny dysonans, przelewanie sprośnej absurdalności urągające muzyce. Król królów, o co tu chodzi?
       Po długim czasie uchwycił się oparcia sofy i podniósł. Podszedł znowu do okna. Poprzednio szarpnął tak gwałtownie zasłoną, że prawie całą zerwał, i teraz nie można jej było dalej przesunąć. Próbował kilka razy, wściekły i rozdrażniony, ale wszystkie wysiłki spełzły na niczym.
       Langton Street nadal była oświetlona na pomarańczowo i opustoszała.
        - Co się z tobą dzieje? - zapytał Stanley tym razem na głos, jak gdyby był kimś innym. Czy jestem naprawdę chory czy też jest to tylko opóźniony szok? Doktor Patel tłumaczył, że ludzie w szoku mogą cierpieć z powodu dziwnych zmian w osobowości, mogą wydawać się sobie obcy, tak jak i innym.
       Dokończył drinka. Odbiło mu się głośno wódką zmieszaną z na wpół strawionym lunchem z Bull's Head. Najdziwniejsze, że mu to smakowało. Kwaśne i tłuste, zupa z alkoholu i ziemniaków z kawałkami baraniny, którą Gordon nazwał siekanką. Przełknął to powoli, rozkoszując się. Już lepiej. Kto by się przejmował tym, co mówi doktor? Może mi poskakać. Madeleine Springer także. Ten cały pieprzony świat może mi poskakać.
       Wrócił do barku, by dolać sobie wódki, językiem ciągle smakując pozostałe w ustach kawałki kwaśnej siekanki. Kiedy odkręcał butelkę wyborowej, spojrzał w dół i dostrzegł list od Fredericka Orme. Nalewając jedną ręką wódkę, rozerwał kopertę zębami i drugą ręką wytrząsnął list.
       Drogi Stanleyu!
       Organizujemy ósmego marca wspaniały koncert dobroczynny w Albert Hall. W programie przewidujemy sześć kwintetów smyczkowych Mozarta. Koncert będzie na rzecz Narodowego Towarzystwa Ochrony Dzieci. Spodziewamy się, że będzie na nim obecny jeden z członków rodziny królewskiej. Koncert ten byłby wspaniałą okazją pańskiego powrotu do orkiestry. Mam nadzieję, że ...
       Stanley powoli zmiął list i rzucił go przez salon. Co, do cholery, ten Frederick sobie wyobraża, że kim jest? Kiedy Stanley był chory i poniżony, Frederick Orme nic mu nie zaoferował. Dał mu tylko bukiet pięciu narcyzów i kretyńską książkę z nowelami. Ale teraz to co innego. Teraz, kiedy prasa zapomniała o jego zgwałceniu, Frederick chciał go z powrotem. Wspaniała okazja do powrotu. Gówno!
       Pociągnął potężny łyk wódki, przepłukując usta, zanim połknął. Cały świat był wypełniony kłamcami, idiotami i pochlebcami. Nie ma żadnej przyszłości, każdy o tym wie. Wszyscy nurzamy się we własnym gównie i poczuciu własnej przyzwoitości. Jak ktokolwiek może śpiewać Alleluja, kiedy siedzimy po uszy w odchodach i nawet powietrze, które nabieramy w płuca, by chwalić tego tak zwanego Pana Stworzenia, jest zatrute?
       Świat jest żartem, śmiesznym żartem maniaka. I jeśli nawet Kaptur zaraził go, a on tą chorobą zarazi jeszcze kogoś, a tamten następne dwie osoby, a te dwie osoby kolejne osiem, i tak dalej, aż cały ten cholerny świat będzie zarażony i przeklęty - to co z tego?
       Z wściekłością wrócił znowu do okna, zerwał do reszty zasłonę i rzucił przez pokój jak ciężki, brązowy płaszcz.
       Kiedy jednak znowu wrócił do okna, stanął całkowicie uspokojony. Zimne uczucie mrowienia w karku ustało. Przyspieszony oddech nagle tak bardzo się uspokoił, że aż w płucach zabrakło mu tlenu i zaczął z trudem chwytać powietrze.
       Langton Street nadal była oświetlona na pomarańczowo i zastawiona zaparkowanymi samochodami. Ale środkiem ulicy bardzo powoli, z ogromną determinacją i wielkim rozgoryczeniem szła dziewczyna, niepocieszona w swym smutku, pchając swój wózek załadowany po brzegi wypadającymi ciałami. Korpusy były tak srebrzystobiałe, że prawie fluoryzowały jak skóra rozkładających się makreli. Ich oczy były ciemne i pełne lęku przed śmiercią. Głowa mężczyzny ze zmierzwioną brodą zwisała, kiwając się z boku na bok na każdym wyboju, w cichym, ale bez końca powtarzanym sprzeciwie wobec własnej zagłady. Młoda dziewczyna nie więcej niż czternastoletnia ze skrzyżowanymi na piersiach rękami jak patyczki, o włosach dzikich i ciemnych, zmatowionych brudem. Kobieta miała twarz wykrzywioną rozpaczą, a nogę podwiniętą pod siebie w pozycji, która nie byłaby możliwa dla kogokolwiek żywego. Dzieci - kto wie jak wiele dzieci? - ich białe kończyny piętrzyły się niczym tłuste, śliskie dorsze na półmisku.
       Dziewczyna pchająca wózek była ubrana w długą brązową spódnicę tak ciężką od błota i brudną, że ciągnąła ją po drodze. Jej twarz była w połowie ocieniona przez brązową płócienną chustę. Jednak w swoim wymizerowaniu była porażająco piękna. Miała niezwykły wyraz twarzy. Nigdy przedtem Stanley nie widział niczego podobnego. Wyczerpana, ale uniesiona. Omdlała, ale silna. Pchała swój przerażający ładunek z takim straszliwym spokojem, że Stanley poczuł się zawstydzony, że lżył Bogu i nazwał świat, który On stworzył, okrutnym żartem.
       Stał bez ruchu drżąc, a po policzkach spływały mu łzy. Teraz słyszał już prawie skrzypienie kół wózka. Nigdy nie słyszał czegoś równie okropnego. Zgrzyt. Zgrzyt. Zgrzyt. Metal toczący się po asfalcie. I te pozbawione życia ciała, podrygujące, jakby tłoczyły się i pchały w szaleństwie i upokorzeniu śmierci.
       Stanley spoglądał cały czas przez okno, kiedy nagle zadzwonił dzwonek. Usta miał pełne śliny. Odwrócił się. Nikogo się nie spodziewał. Przez jedną przerażającą chwilę pomyślał, że dzwoni dziewczyna z wózkiem - że zdołała jakoś wejść do domu i wspiąć się po schodach ze swym upiornym ładunkiem. Wyjrzał z powrotem za okno. Zniknęła, ustało też skrzypienie kół wózka.
       Dzwonek u drzwi rozległ się ponownie, tym razem dłuższy.
        - Idę. Na miłość boską, idę!
       Otworzył drzwi. Na półpiętrze było tak ciemno, że z początku nic nie mógł zobaczyć. Schowana w cieniu postać z białą twarzą. Nie mógł z siebie wydusić słowa. Cały się skurczył. Potem postać wysunęła się nieco naprzód i spytała:
        - Można? Właściwie wpadłam przypadkiem.
        - To ty - rzekł bezbarwnym głosem. Zajrzała do mieszkania.
        - Czy mogę wejść? Miałam iść na imprezę z Glenys, ale dostała strasznej kichawki.
        - Kichawki? - Stanley zwątpił.
        - No wiesz, przeziębiła się. Dlatego pomyślałam sobie, czemu nie zobaczyć, jak leci temu biednemu - jak mu tam? - Stanleyowi.
        - Wejdź. - Stanley był tak pewien, że to dzwoni dziewczyna z wózkiem, że do tej pory cały drżał. Ale kiedy weszła do holu, nie było wątpliwości, że to Angie Dunning, więc natychmiast się uspokoił. Zamknął drzwi i zapytał:
        - Co powiesz na małego drinka?
        - Kieliszek wina, jeśli masz, a jeśli nie, wystarczy filiżanka herbaty.
        - Mam jeszcze trochę Pouilly-Fume. - Pujifim? Chyba to mi nic nie mówi.
        - Wytrawne białe wino francuskie.
        - Niech będzie.
       Najwyraźniej była wystrojona na przyjęcie. Zdjęła czarny, długi do kostek płaszcz i przewiesiła przez oparcie kanapy. Pod spodem miała krótką obcisłą sukienkę z czerwonej wełny, czerwone rajstopy i czerwone pantofle na obcasach jak sztylety Lukrecji Borgii. Na jej przegubach pobrzękiwały tanie, grube, chromowane bransolety.
       Stanley poszedł do kuchni. Roztrzaskany kompakt leżał na boku pośrodku podłogi. Przesunął go nogą i otworzył lodówkę.
        - Co się stało z twoim odtwarzaczem? Upuściłeś go? - Angie stanęła w drzwiach.
       Stanley wyciągnął schłodzoną butelkę i napełnił ogromny kielich winem.
        - Rzuciłem nim - powiedział. Nie widział powodu, by nie powiedzieć jej prawdy.
        - Nie działał, czy co?
        - Działał dobrze. Nie podobała mi się płyta, to wszystko. Angie wzięła swój kieliszek i spojrzała na niego z udawanym przestrachem. - Chyba trochę przesadziłeś, nie?
       Wprowadził ją z powrotem do salonu.
        - Miewam humory.
        - Pewnie od czasu, kiedy ten czub cię zaatakował? Stanley przytaknął. Nalał sobie znów wódki i usiadł przed kominkiem. Angie usadowiła się na krawędzi sofy, unosząc niebezpiecznie wysoko sukienkę.
        - Paul też ma humory - zauważyła.
        - Twój chłopak?
        - Chodzę z nim, od kiedy skończyłam szkołę. On pewno myśli, że powinniśmy się pobrać czy coś takiego.
        - I co, pobierzecie się?
        - Nie całkiem. Czy wyglądam na stukniętą.W każdym razie chcę się trochę zabawić, nim wyjdę za mąż. Przed świętami spotkałam moją najlepszą przyjaciółkę. Ma już dwa dzieciaki i znowu chodzi z brzuchem. Wyglądała jak czupiradło, a zawsze była taką modnisią.
        - W ogóle nie musisz wychodzić za mąż - powiedział Stanley. - To nie jest obowiązkowe.
        - A ty jesteś żonaty?
        - Byłem. Teraz jestem po rozwodzie.
        - Masz dzieciaki?
        - Jednego syna.
       Angie skrzyżowała i rozkrzyżowała swoje długie obciągnięte na czerwono nogi i zaśmiała się.
        - Czy chcesz mi powiedzieć, że jesteś tak stary, że mógłbyś być moim ojcem?
        - Być może. Ale to nie znaczy, że nie chciałbym być o dwadzieścia lat młodszy.
        - To ile byś wtedy miał?
       Stanley pociągnął wódki. Angie naprawdę go bawiła.
        - Dwadzieścia cztery.
        - Ciągle za dużo - odparła. Stanley zaśmiał się.
        - Dobry Boże - powiedział i wtedy pomyślał: Dobry
       Boże, czy naprawdę jestem taki stary? Przy tej dziewczynie czuję się jak próchno. Wstała. Podeszła do okna i wyjrzała na zewnątrz.
        - Co się stało z tą zasłoną - zapytała. - Znowu humory? Nie podobało ci się, jak się przesuwa, czy co?
       Stanley posłał jej słaby uśmiech.
        - Coś w tym stylu.
       Patrzył na nią znad swego kieliszka, jak myszkuje po jego pokoju, podnosząc ozdoby, jego szary filcowy kapelusz. W Londynie jeszcze go nie założył. Nikt tu nie nosił kapeluszy. Ale Angie wsadziła go już na czubek swego blond fajerwerku i musiał przyznać, że wyglądała w nim dobrze. Właściwie musiał przyznać, że w ogóle dobrze dziś wyglądała. Przyłapał się na tym, że błądzi wzrokiem po jej biodrach, tam gdzie suknia przylegała do ud. Miała tak szczupłe nogi, że między udami znajdował się trójkąt pustej przestrzeni, dość szeroki, by przyjąć tam męską dłoń. To zawsze go podniecało. Podobnie jak tym razem.
        - Zawsze marzyłam o kapeluszu - powiedziała. Stała przed lustrem, wydymając usta, przechylając kapelusz na różne strony. Kiedy podniosła ręce, Stanley zobaczył jak ogromne miała piersi - olbrzymie sterczące i nieprawdopodobnie jędrne. Eve miała małe i obwiśnięte z ciemnymi sutkami. Piersi Eve nigdy mu się nie podobały. Wspomniał jej nawet o tym w liście dotyczącym pomocy finansowej dla Leona. PS. Eve, nawet cycki masz nieciekawe. Teraz żałował, że to napisał, ale uważał, że w trakcie rozwodu pewna dawka szaleństwa jest dopuszczalna z obu stron. Eve uważała zapewne, że miał nieciekawy tyłek, chociaż nigdy mu tego nie powiedziała.
       Angie obróciła się i rzuciła mu pytające spojrzenie.
        - Wyglądasz, jakbyś nad czymś się zastanawiał - powiedziała.
        - Zastanawiam się, czy moja eks-żona sądziła, że mam nieciekawy tyłek.
       Angie odwróciła się z powrotem do lustra.
        - Jeśli o mnie chodzi, to uważam, że chyba masz świra.
        - Tak, możliwe.
       Patrzał, jak za każdym razem gdy unosiła ręce, jej krótka sukienka odsłania zaokrąglenia pośladków. Nigdy nie czuł niczego podobnego. Oczywiście, dziewczyny zawsze go podniecały. Dziewczyny na plaży, dziewczyny, które prosiły o autograf. Kiedy miał dwadzieścia siedem lat, tak szaleńczo zadurzył się w wiolonczelistce z Limoges Baroque Ensemble (miała kasztanowe włosy obcięte na pazia, którymi potrząsała, kiedy grała, klasyczny nos i wargi jak różowe satynowe poduszeczki), że poszedł za nią i zaczął grać na skrzypcach pod jej drzwiami. Po dziesięciu minutach wyszedł jej ubrany w podkoszulek mąż z papierosem w zębach i kazał mu się od...
       Ale Angie podniecała go w zupełnie inny sposób. Czuł się lubieżny, a nawet gwałtowny. Mógł sobie wyobrazić, jak przyciska ją mocno twarzą do sofy, zadziera jej sukienkę. Jak rozchyla jej uda, wpychając między nie swoją pięść. Wilgotne kędziory, śliskie kłykcie, okrzyk bólu.
        - Wiesz, która godzina? - zapytała.
       Spojrzał przytomniejszym wzrokiem. Zegar nad kominkiem stał. Zerknął na swój zegarek. Też nie chodził. Podniósł do ucha i potrząsnął.
        - Przypuszczani, że jest po ósmej.
        - Może pójdziemy na drinka? - zapytała Angie.
        - Nie wiem. Myślę, że wypiłem już i tak za dużo.
        - A jesteś już po herbatce?
       Stanley tyle już się nauczył o angielskich zwyczajach, żeby wiedzieć, że herbatka oznacza ciepły wieczorny posiłek, kiełbaski z frytkami, paluszki rybne z frytkami albo stek z frytkami.
        - Nie jadłem nic od lunchu - odrzekł. Nadal potrząsał zegarkiem, ale ten z uporem milczał. Podobnie jak zegar nad kominkiem. Zatrzymały się o tej samej godzinie: 7.01.
       Stanley spojrzał na Angie.
        - To może pójdziemy coś zjeść? - zasugerował. - Lubisz tajską kuchnię?
        - Nigdy nie jadłam. Ale wtrząchnę wszystko. Paul nazywa mnie pożeraczem.
       Wyszli z mieszkania Stanleya i poszli do restauracji Busabong na Fullham Road oddalonej o pięć minut drogi. Noc była jasna, ale przenikliwie zimna. Gdy przechodzili przez Limerston Street, Angie odruchowo chwyciła Stanleya za rękę, jakby była jego córką albo nawet dziewczyną. Wyczuwał, że ma poobgryzane paznokcie i z jakiegoś powodu uczyniło to ją jeszcze bardziej pociągającą. Wiązało się to jakoś z dziewczęcą niewinnością. Kobieta-dziecko.
       W restauracji, jak to zwykle bywa w restauracjach o etnicznym wystroju, było pełno elementów w rodzaju imitacji palmowych dachów, mosiężnych kociołków i mat. Usiedli na poduszkach na podłodze. Zjedli kwaśną zupę z krewetek o nazwie tom yam kung, wołowinę w sosie chili nua pad prik, kurczaka w sosie z orzeszków ziemnych i orzecha kokosowego kai penang. Dwóch tajskich kelnerów przebrało się w satynowe spodenki i dało pokaz kick boxingu, niebezpiecznie blisko miejsca, gdzie siedzieli.
       Angie podobał się pokaz (klaskała i pokrzykiwała głośno), ale co do jedzenia nie była zdecydowana.
        - Wszystko jest takie jakieś parzące - powiedziała. - To znaczy niegorące, ale pieprzne, czy coś w tym rodzaju.
       I nie lubię tego warzywa - miała na myśli świeżą kolendrę. - Smakuje jak podszewka torebki starej panny.
       Było już dobrze po dziesiątej, kiedy wychodzili. Stali na chodniku przed restauracją w zimnym wietrze.
        - Co powiesz na szklaneczkę przed spaniem? - zapytał Stanley.
        - Nie, dzięki - odparła Angie łagodnie. Wspięła się na palce i pocałowała go w policzek. - Muszę jutro wcześnie wstać. W każdym razie dzięki za chęci.
        - W porządku - odparł Stanley.    Może kiedyś ty przygotujesz jakąś herbatkę? Na przykład jajka z frytkami?
       Gwizdnął na taksówkę, jednak zrobił to za głośno i taksówkarz tylko wystawił palec i pojechał dalej.
        - Wiesz co, Stanley - odezwała się Angie, kiedy otwierał przed nią drzwiczki drugiej taksówki. - Wpadnij w przyszłym tygodniu, przygotuję bombowe mięso i tłuczone ziemniaki.
       Bombowe mięso i tłuczone ziemniaki. Brzmiało ekscytująco, jak wybuch fajerwerku. Sama Angie była jak fajerwerk. Stał na chodniku, machając ręką, aż taksówka zabrała ją w kierunku Chiswick. Wymawiaj Chizzik, pomyślał Stanley. Po raz pierwszy odkąd przyjechał do Londynu, zaczął czuć się jak miejscowy albo przynajmniej honorowy obywatel miasta.
       Może zaczynał się zadomawiać. A może to Londyn zaczynał wywierać na niego swój zgubny wpływ, jak siwa staruszka, która zbiera sieroty po całym świecie, a później nie pozwala im odejść.
       Siedział w łóżku do dwadzieścia po drugiej, czytając Naszego wspólnego przyjaciela. Nagle zdało mu się, że słyszy jak zewnętrzne drzwi się otwierają, a potem zamykają. Odłożył książkę, zdjął okulary i nasłuchiwał. Nic. Tylko zwykły, niekończący się szum ulicznego ruchu.
       Był zbyt zmęczony, by zasnąć. Zbyt zmęczony i zbyt rozstrojony. Próbował gasić nocną lampkę i zamykał oczy kilkakrotnie, lecz za każdym razem odczuwał tak gwałtowne mrowienie, że mógłby zadrapać się do krwi. Bez przerwy myślał o Madeleine Springer w szeleszczącym czarnym płaszczu i Kapturze sterczącym na chodniku przed palmiarnią jak ohydny, drapieżny ptak.
       Wciąż miał przed oczami ten dom z surowej cegły, w nędznym, zaniedbanym ogrodzie. Ciągle słyszał zgrzyt toczących się metalowych kół.
       W pewnym momencie wyszedł z łóżka i poszedł do kuchni po to tylko, żeby zobaczyć leżący na podłodze, rozbity odtwarzacz. Czyżby naprawdę nim rzucił? Czy naprawdę pozrywał zasłony? Może Angie ma rację. Może zaczyna dostawać świra?
       A może to Madeleine Springer ma rację i został zarażony?
       Chwycił znów swoją książkę. Tak mocno pochłonięty był tą rozmową z samym sobą, tak pogrążony we własnych myślach, że nie zauważał ani wiatru, ani drogi, ale równie instynktownie opierał się wichurze, jak trzymał się drogi.
       Usłyszał kroki gdzieś w środku domu. Skrzypienie wczesnowiktoriańskiej podłogi. Według amerykańskich standardów ten dom był już stary, kiedy Dickens pisał Naszego wspólnego przyjaciela. Sam Dickens mógł przechodzić tędy, patrząc w okna Stanleya, i w ogóle nie przypuszczać, że sto lat później Stanley będzie siedział w łóżku z jego książką na kolanach, nasłuchując kroków, zamykania i otwierania drzwi.
       Usłyszał, jak otwierają się drzwi od jego mieszkania, jak przesuwa się łańcuch, jak uderza uwolniony o drzwi.
       Jak łańcuch może sam się odczepić?
       Zamknął książkę i położył ją na nocnym stoliku z prawej strony obok budzika, pustej szklanki po wódce i fotografii Leona oprawionej w skórzaną ramkę. Eve zawsze powtarzała, że Leon bardzo jest do niego podobny. Biedny chłopak. Sypialnia podobnie jak salon była urządzona w nieciekawych kosztownych brązach. Brązowa boazeria, brązowe zasłony i beżowy kudłaty wełniany dywan, który był tak skołtuniony, że wyglądał jak płaszcz z owczarka staroangielskiego. Na ścianach nieciekawe brązowe litografie.
       Usłyszał, jak ktoś idzie korytarzem.
        - Kto tam? - zawołał. Nikt nie odpowiedział.
        - Kto tam? Czy ktoś tam jest? Nadal bez odpowiedzi.
       Rozejrzał się na wpół przerażony za czymś w rodzaju broni. Z drugiej strony łóżka, na lewym nocnym stoliku, stała ciężka popielniczka z biało-brązowego onyksu. Wyciągnął się w poprzek łóżka, napinając mięśnie klatki, i wziął ją do ręki.
        - No dobrze - zakrzyknął, czując się teraz raźniej. - Kto tam?
       Drzwi od sypialni, które były uchylone na dwa albo trzy cale, popchnięte otworzyły się nieco szerzej. Stanley ukląkł na środku łóżka, biorąc zamach popielniczką jak piłką baseballową. Niezły był w baseballu w liceum. Ktokolwiek chciał wejść teraz do jego pokoju, będzie miał najbardziej uderzającą niespodziankę w swoim cholernym życiu. Solidną popielniczkę.
       Zza drzwi wyłoniła się twarz. To była twarz Angie, z fajerwerkiem na głowie, długimi czarnymi rzęsami. Cała ona.
       Stanley zdziwił się, odprężył, odłożył popielniczkę i usiadł.
        - Angie, co ty, u diabła, tutaj robisz? Myślałem, że te cholerne drzwi są zamknięte.
        - Były. - Uśmiechnęła się. Kołysząc biodrami, weszła do sypialni. Nie miała na sobie niczego oprócz błyszczących czerwonych rajstop i swoich pantofli na obcasach a la drapacze chmur.
       Stanley zagapił się na nią. Jego usta zmieniły kształt, gotowe coś powiedzieć, zaprotestować, zapytać, co, u diabła, ona zamyśla robić, ale nie mógł z siebie wydusić słowa. Patrzył tylko na nią zafascynowany i zdumiony, jak podchodzi do nóg łóżka i pochyla się ku niemu.
       Miała białą i miękką skórę, tak białą, że aż jaśniała. Piersi, które wyglądały na duże pod wełnianą obcisłą sukienką, nagie okazały się jeszcze większe, z szerokimi różowymi aureolami i siateczką ledwo widocznych niebieskawych żyłek. Kołysały się, kiedy się poruszała, w sposób, który przypomniał mu podrygiwanie włosów francuskiej wiolonczelistki.
       Jej rajstopy błyszczały jak pomalowane na szkarłatne paznokcie, uwydatniając tym blaskiem okrągłości jej ud i tyłeczka, co Stanley uznał za wstrząsająco erotyczne. Uwięzione pod nylonem włosy łonowe przypominały kształtem rozłożony wachlarz.
       Nie zdradzała ani śladu zawstydzenia. Przeciwnie, zdawała się rozmyślnie wystawiać na pokaz. Chichotała i kołysała biodrami, a jej piersi również się kołysały.
        - Angie? - zapytał Stanley z niedowierzaniem.
        - Pomyślałam, że chciałbyś, abym ci zagrała. - Angie uśmiechnęła się. - Wiesz, cygańska skrzypaczka. Przepraszam, ale nie będę trzymać róży w zębach. Wszystkie kwiaciarnie były pozamykane.
       Jakby robiła sztuczkę magiczną, wyciągnęła zza siebie skrzypce Stanleya.
        - No proszę! Co chciałbyś, żebym ci zagrała? Może Kto cię odprowadzi dziś wieczór?
       Stanley uniósł rękę w ostrzeżeniu.
        - Angie... daj spokój. Proszę cię, nie wygłupiaj się. Te skrzypce są warte ponad piętnaście tysięcy dolarów. Były robione na zamówienie. Ten smyczek to Tourte, wart jeszcze więcej niż te cholerne skrzypce.
        - Przestań, Stanley, nie psuj zabawy - drażniła go Angie. Podniosła skrzypce i przycisnęła do podbródka.
        - Angie, proszę, są cholernie delikatne! Stanley wyskoczył z łóżka w swojej białej piżamie. Ale Angie zrobiła krok do tyłu, tak że nie mógł jej dosięgnąć i natychmiast zaczęła grać. Wcale nie Kto cię odprowadzi dziś wieczór? czy inną cockneyowską balladę, ale Allegro molto appassionato z koncertu skrzypcowego e-moll Mendelssohna. Tak subtelnej gry Stanley nigdy jeszcze nie słyszał. Grała nawet lepiej niż Anne-Sophie Mutter z orkiestrą Herberta von Karajana.
       Wstał i patrzał zauroczony, jak Angie gra. Grając nie przestawała się uśmiechać i mrugać do niego, jakby tak grała od lat. Jakby to wszystko było wielkim żartem. Zrobił jeszcze jeden krok w jej kierunku, ale ona znowu się cofnęła. Bał się odebrać jej skrzypce, były na to zbyt delikatne. Jego zakład ubezpieczeniowy nie kwapiłby się z odszkodowaniem, gdyby dowiedział się, że pozwolił komukolwiek oddychać w tym pokoju, gdzie były skrzypce, a co dopiero grać na nich.
       Jednakże jej gra była niesamowita, powodowała, że struny drżały z emocji. Słyszał to allegro tysiące razy, sam również próbował je grać, jednak niczego podobnego nigdy nie słyszał. Muzyka unosiła się wysoko w powietrzu i wibrowała. Napełniała go smutkiem i rozkoszą. Upadł na kolana, patrząc na Angie. Doprowadziła allegro do finału i uśmiechnęła się do niego figlarnie. Dlaczego dotąd nie powiedziała mu, że potrafi tak grać? Dlaczego spędzili razem cały wieczór, rozmawiając o Paulu i jego używanym fordzie granada, o przyjaciółce, która złapała grypę albo o tym, dlaczego ona nigdy nie pojedzie na wakacje na camping. To prawdziwy burdel i tyle.
       A przy tym potrafiła tak grać, bez wahania, bez próby, na nieznanych i nienastrojonych skrzypcach!
       Wyciągnął ręce i położył na jej biodrach. Nylon rajstop w dotyku był szorstki i niewyszukany. Włożył dłonie w rajstopy i ściągnął je w dół przez biodra do ud, w końcu obnażając całe nogi. Czuł ciepło jej delikatnej skóry promieniujące na jego twarz. Uwolnił jej stopy z rajstop. Angie nie przestawała grać, jej łokieć tańczył z zapałem, piersi kołysały się, całe ciało było napięte w zapamiętaniu.
       Stanley położył dłoń na jej prawym pośladku i przyciągnął ją ku sobie. Pocałował jej delikatny, płaski brzuch. Ześlizgnął się końcem języka przez jej włosy łonowe do mokrego ciepła sromu. Zadrżała, uśmiechnęła się, ale nie przestała grać.
       Lizał ją, miarowo i szybko. Niespodziewanie przestała grać i opuściła skrzypce. Cisza okryła ich jak miękki płaszcz.
       Zamknął oczy. Jej soki spływały mu po brodzie. Jej uda były napięte. Małym palcem szarpała struny jego skrzypiec, drażniąco, ale i w jakiś zadziwiający sposób podniecająco.
       I pasmem śmierci... tra la la la la...
       Otoczymy cały świat... tra la la la la...
       Otwierała się coraz szerzej jak delikatna, słodka ostryga. Mięśnie jej ud były tak napięte, że aż drżały. Potem wyszeptała coś, co zabrzmiało jak Oh, deus, i drżąc upadła na kolana, przyciskając policzek do dywanu. Dysząc rozpostarła ramiona i uniosła do góry swe mlecznobiałe pośladki.
       Stanley wstał, ściągnął górę od piżamy i otworzył rozporek od spodni. Potrząsając swym oszalałym penisem o purpurowym żołędziu, wdarł się w nią tak gwałtownie i ostro, że aż krzyknęła. Słyszał w bębenkach głośne tętnienie krwi niczym walenie tropikalnego deszczu o brezent. Gdzieś w tle do jego świadomości wdzierały się dźwięki koncertu skrzypcowego Mendelssohna.
       Rozwarł najmocniej jak mógł jej jędrne białe pośladki. Stanął wobec kwiatuszka tak małego i delikatnego jak cieplarniany goździk. Przykrył go końcem palca, jakby chciał go ochronić, cały czas wsuwając i wysuwając spomiędzy jej nabrzmiałych warg swój śliski, gruby członek, w rytmie natarczywym, brutalnym, a jednak radosnym, jak oklaski i wiwaty tłumu na karnawałowym pochodzie.
       Angie nie odzywała się, przyciskając swój policzek do dywanu i posłusznie zadzierając pośladki. Pozycja psa, jak nazywała ją jego przyjaciółka z collegu, Meanie Collins. Dysząc wsuwał się w nią i wysuwał.
       O tak, pasmem śmierci...
       ...otoczymy cały świat...
       W ostatniej chwili wysunął się z niej, spryskując wszystko wokoło fontanną nasienia. Upadł na dywan obok niej dyszący, zadowolony i wyczerpany. Takiego stosunku nie miał od lat. Szorstki, brutalny i władczy. Żadnych gier wstępnych, żadnych wypowiadanych szeptem obietnic. Tylko posuwanie, drżenie i dyszenie. I orgazm jak wypadek samochodowy.
       Leżała z twarzą odwróconą od niego. Widział jedynie potargany fajerwerk jej włosów. Sięgnął przez dywan, pogłaskał ją i okręcił włosy wokół palców.
        - Byłaś wspaniała - wyszeptał. - Wiesz o tym? Byłaś wspaniała. Nigdy nie spotkałem nikogo takiego jak ty.
       Angie nie odpowiedziała, tylko jej klatka piersiowa uniosła się i opadła, jakby powoli wracał jej oddech.
        - Zagrasz jeszcze dla mnie? - zapytał Stanley. - Dlaczego nie powiedziałaś mi, że umiesz tak grać? Jesteś czarująca.
       Angie nadal nic nie mówiła, ciągle dysząc. Stanley uniósł się na łokciu.
        - Słuchaj, co powiesz na wspólny prysznic? A potem na drinka. Albo najpierw drink, a potem prysznic?
       Bez odpowiedzi. Tylko wznoszenie się i opadanie szczupłych pleców.
        - Wiesz... to, co zrobiłaś dla mnie dziś wieczorem... nie czułem się tak od lat. Potrafisz grać jak anioł, a kochać się jak diablica.
       Wyciągnął dłoń i ujął jej ciężką nagą pierś. Jej sutek napiął się i zmarszczył. Cały czas drżała prawie jak zwierzę, jak pies pozostawiony bez wody na pustyni. Nagle Stanley zaczął podejrzewać, że coś jest nie w porządku, być może zranił ją w jakiś sposób, może nie fizycznie, ale uczuciowo. Przede wszystkim był brutalny. Ściągnął jej rajstopy i wdarł się w nią siłą. Może nie przywykła do takiego traktowania. Albo w ogóle tego nie znosiła, ale nie miała dość odwagi czy siły, by go powstrzymać. Do diabła! Mówiła z cockneyowskim akcentem - a przynajmniej Stanley go za taki uważał - a jej zachowanie wydawało się cwaniackie. Ale na skrzypcach grała z nieprawdopodobną wirtuozerią. Z wirtuozerią, która wyciskała łzy z oczu. Właśnie w taki sposób płakał ojciec Stanleya na łożu śmierci, gdy Stanley zagrał mu ulubione utwory Ala Jolsona, Mammy i Wonder Bar. Mógł zupełnie źle odczytać jej zachowanie. Może jej nagość miała znaczenie bardziej artystyczne niż erotyczne.
        - Angie, posłuchaj mnie, dobrze się czujesz? Poruszyła się.
        - Dobrze - mruknęła. Jej głos brzmiał niewyraźnie, jakby mówiła przez chusteczkę z chloroformem.
        - Angie?
        - Czuję się dobrze. Ile razy jeszcze będziesz pytał, ty draniu? - wrzasnęła i odwróciła głowę. Nie spoglądał teraz na młodą punkówkę z zadartym nosem, z Herbert Gardens, Chiswick, ale na lodowatą celuloidową twarz Kaptura z jego doskonałym nosem i doskonałymi policzkami, i doskonałymi wydatnymi ustami, i z jego oczami tak czarnymi jak wnętrze tunelu kolejowego.
       O Boże, ja ...
       O Boże ja ...aaaach!
       Silny obezwładniający strach przemknął każdy nerw w jego ciele, Zatoczył się z rozłożonymi rękoma, uderzając głową o biurko. Powstał dysząc, próbując złapać równowagę.
       Minęła dobra chwila, zanim zdał sobie sprawę, że jest zupełnie sam. Że jego sypialnia jest pusta, że do jego uszu dobiegają tylko odgłosy ruchu ulicznego i muzyki pop z pokoju na górze. Rick Astley, Przytul mnie. Piosenka tak prymitywna, że Stanley nie widział różnicy między nią a hukiem młota pneumatycznego.
       Angie zniknęła, jego skrzypce zniknęły. Spojrzał w dół na siebie. Był nagi. Coś lepkiego i wilgotnego obsychało na jego udach. O Boże, to mi się śniło. Wszystko to tylko sen. Muszę być cholernie wykończony...
       Poczuł się staro. Schylił się i podniósł piżamę. Chciał włożyć spodnie, ale nadepnął na prawą nogawkę i omal się nie przewrócił. W końcu usiadł na krawędzi łóżka i ubrał się. W nosie miał ostry i słony zapach nasienia. Poczuł się jednocześnie zawstydzony, wstrząśnięty i przerażony. Niemożliwym było prawie uwierzyć, że jego dzikie kochanie się z Angie było tylko krótkotrwałym snem erotycznym.
        - Jak zjawa mogła rozmawiać w ten sposób, jak zjawa mogła grać w ten sposób? Jak we śnie można czuć w ten sposób, tak cieleśnie i materialnie?
       Drżąc wstał. Starając się opanować, przeszedł przez sypialnię ku na wpół uchylonym drzwiom. Czekał i nasłuchiwał.
        - Angie?! - wykrzyknął. Głos mu się załamał i musiał odkaszlnąć. - Angie?
       Nie było odpowiedzi. Tylko głuche tam tarara tam Ricka Astleya. Kusiło go, żeby zawołać Angie jeszcze raz, ale się odmyślił. Nie chciał zdradzać, gdzie się znajduje, na wypadek, gdyby ktoś był w mieszkaniu. To mógł być włamywacz. To mógł być Kaptur.
       Po cichu otworzył drzwi od sypialni i przeszedł korytarzem do salonu. Brązowe meble były ostro oświetlone przez sodowe światło. O ile mógł się zorientować, w pokoju nie było nikogo. Wahał się jeszcze przez chwilę. Po czym przeszedł za sofą do fotela, gdzie leżał futerał ze skrzypcami. Przez chwilę stał, patrząc na niego, po czym odpiął zamki i uchylił wieko.
       Z początku nie mógł zrozumieć, na co patrzy. Jego skrzypce zrobiły się białe. Były własnym duchem. Chociaż równocześnie żyły. Poruszały się i falowały, jak gdyby patrzył na nie przez drgające, gorące powietrze, lub jak gdyby były pod wodą. Zmarszczył brwi i pochylił się nad nimi. Wtedy zrozumiał, że jest to jedynie próchno po skrzypcach, pokryty kurzem szkielet, prawie całkowicie zjedzony przez korniki.
       Upuścił wieko. W powietrze wzbił się kurz niczym chmura talku. Gevalt! wyszeptał. Balansował na granicy zdrowych zmysłów niczym kamień nad przepaścią. Czy to także był sen? A może sny i jawa stały się tak nierozdzielne, że już nigdy nie będzie wiedział, czy śni, czy porusza się w realnym świecie. Byłoby inaczej, gdyby wrócił do domu. Poszedłby do sklepu na rogu Lexington i Pięćdziesiątej Dziewiątej, spytał stojącą za ladą Mo, czy jest tu naprawdę, a Mo odpowiedziałaby mu tak albo nie. Mo potrafi odróżnić koszerne kiełbaski od niekoszernych tylko po tym, jak chrupią. Potrafi odróżnić machera od lumpa. Ale na kim mógł polegać Stanley tu w Londynie? Na panu Rasoolu z minimarketu? Na Fanny Lawrence z orkiestry? Na Fredericku Orme? Może powinien zadzwonić do Eve, i zapytać ją, czy śpi czy nie?
       W gardle mu zaschło, jego oddech czuć było alkoholem. Czuł, że nawet poci się alkoholem. Wszedł do kuchni i nalał sobie pół litra wody do szklanego kufla, który podprowadził z pubu World's End, i przechylił go do dna, aż woda ściekała mu z kącików ust. Zamknął oczy. Wszystko wskazywało na to, że to nie był sen. Było to zbyt namacalne, zbyt wiarygodne. Przeszedł z salonu, gdzie widział swe skrzypce zżarte przez robaki, do kuchni, nie odnosząc wrażenia, że się budzi.
       Być może ta niezdolność odróżnienia snu i jawy była charakterystyczna dla choroby bardów. W końcu Szekspir nie był w stanie stwierdzić, co jest rzeczywiste - jego życie czy sztuki. A Mozart? Czy Madeleine nie powiedziała, że Mozart zmarł na tę samą chorobę? Jak może ktoś w ogóle żyć, nie będąc pewien, czy śni, czy jest przebudzony? Jak można pisać dalej muzykę wiedząc, że gdy otworzy się oczy, wszystko może zniknąć, jakby tego nigdy nie było?
       Sięgnął po notes z telefonami, mały, oprawiony w kasztanową marokinową skórę. Dał mu go na ostatnie urodziny Leon, z wpisanym już jego własnym imieniem i adresem: Leon Eisner, Atlas Peak Road, Napa, California. Na wypadek gdybyś zapomniał, kiedy wyjedziesz. Dobry Boże, dzieci potrafią powiedzieć najniewinniejsze słowa, które powracają potem do ciebie całymi latami. Na wypadek gdybyś zapomniał, kiedy wyjedziesz. Jakby to było w ogóle możliwe.
       Wykręcił numer Gordona Rutheforda w Putney. Telefon dzwonił i dzwonił, i kiedy Stanley chciał już odłożyć słuchawkę, odezwał się wreszcie zmęczony, zniewieściały głos:
        - Taaak?
        - Gordon?
        - Kto mówi? - spytał wyraźnie niechętny głos.
        - Stanley, Stanley Eisner.
        - Śpi. Miał ciężki wieczór. Stanley odchrząknął.
        - Byłbym panu naprawdę wdzięczny, gdyby go pan obudził.
        - Strasznie mi przykro, ale Gordon jest przemęczony.
        - Proszę - błagał Stanley. - Naprawdę jest bardzo niedobrze. Nie prosiłbym, gdyby było inaczej.
       Długa, nieprzyjemna przerwa. Po czym głos odparł:
        - Kogo mam mu zaanonsować?
        - Stanley Eisner. Jestem skrzypkiem z Orkiestry Kameralnej Kensington.
        - Skrzypek... hmmm? Myślę, że chodzi panu o innego człowieka. Gordon nie interesuje się muzyką klasyczną. Jego ulubioną płytą jest Relax. No wie pan: Odpręż się, nie rób tego, jeśli przyjść masz zamiar...
       Stanley westchnął głęboko.
        - Niech pan posłucha, przyjacielu, przykro mi, ale myślę, że mnie pan źle zrozumiał.
        - Czyżby? Czy nie wie pan, która jest godzina?
        - Przykro mi, ale nie. Myślę, że koło północy.
        - Minęła właśnie druga, kochasiu!
       Stanley zerknął na zegarek. To wszystko nie miało sensu.
        - Przepraszam, czy naprawdę nie mógłby mi pan dać Gordona... dosłownie na dwie minuty? Nie prosiłbym, gdyby to nie było konieczne.
       Długie milczenie. Nerwowy oddech. Po czym odłożono gwałtownie słuchawkę na stolik czy na półkę. Głosy z oddali. Kto nalega? Potem człapanie laczków i zaspany głos:
        - Stanley? O co chodzi? Przecież jest środek nocy.
        - Gordon, muszę się z tobą spotkać. Znów długie milczenie. Westchnienie.
        - O co chodzi, Stanley, powiedz mi?
       Stanley poczuł nagle, że jeszcze chwila i się załamie.
        - Gordon, muszę się z tobą spotkać, to wszystko.
        - To znaczy teraz?
        - Powiedzmy za godzinę?
        - Stanley, miałem naprawdę cholernie długi dzień na komisariacie w Shepherd's Bush Green, a potem spotkanie w Hammersmith. Dopiero o pierwszej poszedłem do łóżka. Jestem wykończony. I nie ubrany.
        - No dalej, opowiedz to wszystkim - dobiegł obrażony, zniewieściały głos zza pleców Gordona.
        - Gordon, masz wrażenie, że ja mówię naprawdę? - spytał niepewnie Stanley.
        - Naprawdę? O co ci chodzi?
        - Czy przebudziłeś się?
        - Oczywiście, że się obudziłem! Inaczej bym z tobą nie gadał!
        - A czy masz wrażenie, że ja się przebudziłem?
        - Stanley... o co chodzi? Chcę, byś mi powiedział, o co chodzi? - spytał ogłupiały wyraźnie Gordon.
       Stanley nakrył oczy dłońmi.
        - Nie wiem, co się dzieje, Gordon... Ciągle widzę jakieś rzeczy i czuję je, i rozmawiam z ludźmi... Nie wiem, czy śnię, czy się obudziłem... Nie wiem, co to jest. Czuję, jakbym odchodził od zmysłów.
        - Chcesz, byśmy się spotkali gdzieś koło ciebie?
        - O Boże! - westchnął głos za Gordonem. - Nie ma chwili do stracenia!
        - Spotkamy się w Kew. Znasz te kafejkę zwaną Original Maids of Honor?
        - Chcesz się ze mną spotkać w Original Maids of Honor o trzeciej nad ranem?
        - Tak - odparł przez wyschnięte usta Stanley.
        - Mam nadzieję, że tam będziesz...
        - Będę na pewno. Jeśli nie, możesz zapomnieć, że kiedykolwiek istniałem.
        - Stanley...
        - Jeśli mnie nie będzie, Gordon, to znaczy, że ten telefon był snem, i nigdy naprawdę cię nie prosiłem o jakiekolwiek spotkanie.
        - W porządku, zatem o trzeciej - upewnił się Gordon.
       Wrócił do salonu i otworzył futerał na skrzypce. Wypolerowany instrument leżał spokojnie w swym purpurowym welurowym łóżeczku niezjedzony przez korniki, świecący, nieużywany, nietknięty. Patrzył na niego przez dłuższą chwilę, potem wyjął go i pociągnął po kolei każdą ze strun, przycisnął do siebie, jakby chciał sprawdzić, że jest realny. Potem wziął smyczek i zagrał krótką improwizację w stylu znanym jako ondeggiando albo vibrato.
       Opanowany z poważnym wyrazem na twarzy opuścił skrzypce, po czym włożył je do futerału i zapiął zamki. Zaczynał wierzyć, że robaki, które widział, nie wyślizgnęły się z jego wyobraźni, z jego snów, ale w nie wyjaśnialny sposób były prawdziwe. Istniały niezależnie od jego szoku, niezależnie od jego snów i halucynacji. Być może pojawiły się po to, by naprowadzić go na trop. A może miały go przerazić? Może istniały tak ślepe i ciche jak wiele stworzeń, z ludźmi włącznie. Być może o to chodziło.
       Nawet i największa muzyka będzie musiała w końcu zniknąć, gdyż zniknąć muszą ludzie, którzy mogą ją zagrać, a ich instrumenty zamienią się w rdzę i próchno.
       Wrócił do sypialni, założył jasne sztruksowe spodnie i biały sweter ze szkockiej wełny. Wiedział, że prawdopodobnie będzie niemożliwością złapać o tej porze taksówkę na ulicy, więc zadzwonił po radio-taxi. Facet z zachodnioindyjskim akcentem poinformował go, że samochód będzie za pół głedziny to znaczy pińć po drugi.
       Nalał sobie wódki. Dla odwagi i na szczęście. Jeśli wszystko mu się śniło, nie miało to znaczenia, że był pijany. Jeśli napijesz się we śnie, czy obudzisz się z kacem? Stał przy oknie, czekając na taksówkę. Nikt nie jechał ani nie przechodził. Widok był tak statyczny, że równie dobrze mogła to być pomarańczowa fotografia.
       Nie minęło pięć minut, kiedy usłyszał dzwonek do drzwi. Przestraszył się. Przez chwilę zastanawiał się, czy otworzyć. Jeśli był to taksówkarz, przybył nieprawdopodobnie szybko. Przytknął czoło do okna i spojrzał na ulicę. Ani śladu samochodu. Dzwonek znów się odezwał.
       Kaptur, pomyślał, i poczuł jak żołądek podchodzi mu do gardła. Ale wtedy usłyszał pukanie do drzwi i głos wołający:
        - Stanley! Stanley, to ja!
       Odstawił szklankę i poszedł otworzyć drzwi. To była Angie. Minęła go w pośpiechu, przez hol weszła prosto do salonu i podeszła szybko do leżącego futerału. Zaczęła się mocować z zamkami.
        - Co jest? - spytał Stanley. - O co chodzi? Odwróciła się, spojrzała na niego, a jej oczy były szeroko otwarte, lśniące. Makijaż był kompletnie rozmazany.
        - Miałam sen - powiedziała. - Byłam u mego przyjaciela, ale wydawało mi się, że jestem tutaj. Tylko że to nie było podobne do normalnego snu. Nie byłam pewna, czy naprawdę tu byłam, czy nie.
       Stanley zerknął na futerał.
        - Miałaś bardzo wyraźny... bardzo realistyczny sen, że tu byłaś?
       Angie wzruszyła ramionami. Nagle sobie uświadomiła, jak śmiesznie to wszystko musiało zabrzmieć.
        - W porządku - rzekł Stanley, próbując zachować spokój. - Co robiłaś w tym śnie?
       Zaśmiała się, ale w jej śmiechu było więcej histerii niż radości.
        - To naprawdę idiotyczne. Grałam na twoich skrzypcach. To znaczy nie, że rzępoliłam... to była cudowna gra. Obudziłam się i nie wiem, czy to była prawda. Dlatego musiałam przyjść, by spróbować, czy potrafię, no wiesz... zagrać - skończyła niepewnym głosem.
       Stanley poczuł, jakby dotknęło go skrzydło śmierci.
        - Czy wiesz, która jest godzina? - zapytał, czując suchość w gardle.
       Pokiwała przecząco. Stała twardo, jej oczy były szeroko otwarte, a małe pięści zaciśnięte. Wyzywająca, wystraszona, ale chyba nie bardziej niż Stanley.
        - Jest druga rano. A ty tu przyszłaś właśnie po to, by sprawdzić, czy umiesz grać na skrzypcach?
       - To nie było dokładnie tak - powiedziała. - To znaczy, to nie były tylko skrzypce.
       Stanley nic nie odpowiedział. Czekał, aż Angie sama zacznie mówić. Spuściła głowę, po czym podniosła z powrotem i rzekła:
        - Miałam sen o tobie i o mnie. Byliśmy... no wiesz. Robiliśmy to...
        - Śniło ci się, że się kochaliśmy - powiedział Stanley. Angie przytaknęła.
        - Boże - rzekł Stanley, odwracając głowę.
        - Stanley? Ale ty chyba nie miałeś tego samego snu?
        - Miałem. Miałem ten sam sen.
        - Nie.
        - To prawda, Angie. Weszłaś do mojego pokoju, nie mając nic na sobie oprócz czerwonych rajstop, i zaczęłaś grać na skrzypcach. Grałaś Mendelssohna. Nigdy nie słyszałem, żeby ktoś grał tak świetnie Mendelssohna. Nigdy w całym moim życiu. Potem kochaliśmy się.
       Angie zbliżyła się powoli do Stanleya i dotknęła jego rękawu.
       Och. Stanley. Stanley drżąc, ciężko odetchnął.
        - Angie nie wiem, co się ze mną dzieje. Nie wiem, czy śnię, czy jestem na jawie.
        - Oczywiście, że się przebudziłeś, głuptasie. Chcesz, żebym cię uszczypnęła?
        - Ale kiedy weszłaś do mojego pokoju... kiedy zaczęłaś grać na skrzypcach... ja nie czułem nic przedtem, że zasypiam. Nawet cię zbeształem i byłem wściekły na ciebie, bo nie chciałem, żebyś ich dotykała.
        - Wiem - powiedziała Angie.
       Stanley przycisnął dłonie do twarzy, jakby oddychał w masce tlenowej.
        - To niemożliwe - rzekł. - Dwoje ludzi nie może mieć jednocześnie tego samego snu.
       Angie cały czas trzymała go za rękaw, jakby nie chciała, by odszedł.
        - Kiedyś czytałam w Readers' Digest, że bliźniaki jednojajowe mogą mieć ten sam rodzaj snu.
        - Ten sam rodzaj, owszem. I w dodatku bliźniaki jednojajowe. Ale ty i ja jesteśmy dla siebie całkowicie obcy, a nasze sny były dokładnie takie same.
       Angie zawahała się przez chwilę, a potem rzekła:
        - No, chyba nie jesteśmy dla siebie całkowicie obcy? To znaczy, już nie jesteśmy...
       Stanley wlepił w nią wzrok.
        - Chyba nie myślisz, że ja...? Przestań, to był tylko sen, cokolwiek w nim robiliśmy.
        - Nie mogę powiedzieć, że nie było mi dobrze, tylko dlatego, że to był sen.
        - Angie, ja mam czterdzieści cztery lata.
        - Wiem. Wystarczająco, żeby być moim ojcem. Ale nie mów mi, że byłeś niezadowolony.
       Stanley przełknął ślinę, wzruszył ramionami i spojrzał dokoła.
        - Nie wiem. Nie sądzę, aby zadowolenie było tu właściwym słowem.
        - No dobra, nie powiesz mi, że jesteś teraz wściekły na to? Chyba to lepsze niż walenie o parapet?
        - Tak - przyznał Stanley i nie mógł powstrzymać uśmiechu. - Ale nie wiem... wpakowałem się w coś przedziwnego, w coś, czego do końca nie rozumiem. I nie chcę, żebyś ty się wpakowała w to samo.
       Za późno - usłyszał jakiś wewnętrzny szept. - Śniłeś o niej i już jest w to uwikłana. Zaraziłeś ją. Ale po co się martwisz? Dlaczego nie chcesz jej wykorzystać, jeśli masz okazję? Jest młoda, ma piękne ciało. Jest pod wrażeniem tego, kim jesteś i jak wyglądasz. Weź ją, zabaw się dobrze. Nikomu nie pozostało już zbyt wiele czasu na przyjemności.
        - Nie mam nic przeciwko temu, aby być w to wplątana - powiedziała Angie. - Zawsze lubiłam wróżby. I horrory, no wiesz. Dennis Wheathley i tego typu sprawy. Paul zawsze mówi, że jestem rąbnięta. Nie sądzę, byś mógł sprawić, że będę jeszcze bardziej rąbnięta.
       Angie wchodzi w sen Paula, a Paul wchodzi w sen wszystkich dziewczyn, z którymi chodził. Dwa razy dwa równa się cztery, cztery razy cztery równa się szesnaście, szesnaście razy szesnaście równa się dwieście pięćdziesiąt sześć. Równanie na niepowstrzymaną infekcję.
        - Może powinnaś spróbować zagrać - rzekł Stanley.
        - Przepraszam?
        - Może powinnaś spróbować zagrać na skrzypcach... przekonaj się, czy rzeczywiście potrafisz grać.
        - No tak, po to przyszłam.
        - No dalej, spróbuj. Tylko ich nie upuść.
       Stanley wyciągnął Vuillaume'a z futerału i wręczył Angie. Pokazał, jak powinna je trzymać, jak ułożyć prawidłowo pod podbródkiem, a potem dał jej smyczek. Kiedy stał za nią, pokazując jej, jak ma ciągnąć smyczek po strunach, odwróciła się i spojrzała na niego w tak natarczywy sposób, że poczuł na swoich policzkach powietrze wydychane z nozdrzy.
        - Jakiego płynu po goleniu używasz?
       Spojrzał znów na nią. Ich oczy były tak blisko siebie, że z ledwością ją widział.
        - Grey Flannel - odparł.
        - Od twojej byłej żony? Potrząsnął przecząco głową.
        - Sam kupiłem. U Harrodsa.
        - Przyjemny. Pachnie jak lawenda.
        - Czy mogłabyś teraz zagrać? - spytał Stanley. Odwróciła wzrok. Mógł zobaczyć teraz jej delikatne linie
       policzków. Mocno karbowane włosy na jej karku dotykały jego ucha.
        - Byłam mokra - wyszeptała.
        - Co?
        - Po  tym śnie byłam cała mokra.  Wyglądało tak, jakbyśmy to faktycznie robili.
       Stanley z trudem złapał oddech.
        - Chcesz powiedzieć... Odwróciła się.
        - Sperma, to chcę powiedzieć. Robiliśmy to we śnie, tylko że naprawdę.
       Cofnął się, opuszczając przezornie swe ręce.
        - Angie, mówiłem ci, że to coś przedziwnego. Będzie o niebo lepiej, jeśli ty i ja rozstaniemy się. Zapomnij o tym. Zapomnijmy o sobie nawzajem.
        - A jeśli nie chcę zapomnieć?
        - Angie, to dla twojego dobra. Od kiedy ten facet mnie zaatakował... no... nie jestem już normalny. Mam jakiś rodzaj choroby. Myślę, że nie powinniśmy się już więcej widywać.
        - A jeśli będziemy znów śnić o sobie, co wtedy?  .
        - Sny są snami, Angie. To wszystko. Są jak teatr cieni. Wymysł napiętej wyobraźni.
        - Byłam wypełniona twoją spermą, Stanley - odparła Angie. - To było naprawdę i podobało mi się.
        - To nie była moja sperma. Nie ma na świecie takiej możliwości, żeby to była moja.  Może byłaś zmęczona i senna, a Paul cię kochał i nie pamiętasz o tym.
        - Paula tam nie było. To byłeś ty.
        - Angie, na litość boską! To był sen! Jeśli to nie był sen, to ja zwariowałem.
        - Czyżby? - spytała Angie. Potem podniosła skrzypce i bez wahania zagrała cudownie przygrywkę z koncertu na skrzypce Mendelssohna.
        - To też był sen?
       Stanley spojrzał z niedowierzaniem. Angie odwróciła wzrok. Powoli opuściła skrzypce. Pobladła na twarzy. Usta jej drżały. Najpierw spojrzała na smyczek, a potem na skrzypce.
        - Nie umiem grać - wyszeptała.
        - Co?
        - Nie umiem grać na skrzypcach. Nigdy, przenigdy w moim życiu nie dotknęłam nawet skrzypiec!
       Stanley postąpił naprzód i odebrał jej delikatnie instrument, po czym włożył go do futerału. Pocałował ją w czoło, a ona przytuliła się do jego piersi.
        - Dzieje się tu coś naprawdę dziwnego - rzekł Stanley. - Chcę cię trzymać od tego z daleka.
        - Chcę zostać z tobą - odparła Angie. - Proszę cię, Stanley. Kochaliśmy się razem w tym śnie. Grałam na skrzypcach, a przecież nie potrafię na nich grać. Muszę zostać. Mam do tego prawo.
        - Prawo?
        - Nie odejdę, Stanley. Czy mogę do ciebie mówić Stan? Stanley usłyszał trzaśniecie drzwiczek od samochodu, w chwilę później ktoś zadzwonił u drzwi.
        - Dobrze - odparł. - Ale nie mów potem, że cię nie ostrzegałem.
       
ROZDZIAŁ  4
      OPUSZCZONY DOM
       
       Zachodni Londyn był opustoszały, kiedy Stanley i Angie jechali z ogromną prędkością trasą przelotową od Hammer-smith ku Chiswick i Kew. Trasa w pewnym momencie biegła tuż obok wiktoriańskiej kamienicy i Stanley mógł zobaczyć w odsłoniętym oknie kłócącą się parę. Zegar na budynku RCA pokazywał godzinę 3.02 i temperaturę 2° Celsjusza. Pomarańczowe światło lamp ulicznych odbijało się od nisko, wolno sunących chmur.
       Stanley czuł się wyczerpany, ale bardziej realnie. Był teraz pewien, że nie śni. Być może samo zmęczenie pomogło mu odróżnić sen od przebudzenia. Siedział na tylnym siedzeniu samochodu, trzymając dłoń Angie i patrząc na mijane dachy w Hammersmith. Na lewo Tamiza pobłyskiwała jak stalowy klucz do drzwi.
       Przyjechał po nich wysoki, pająkowaty Rasta w olbrzymim wełnianym turbanie. Jego srebrna granada stała przy krawężniku, pulsując muzyką reggae, niczym stary adapter. Stanley poprosił go, by ściszył muzykę, dopóki nie dojadą do Kew.
        - Podoba mi się, ale jestem cholernie zmęczony - rzucił na usprawiedliwienie. Kierowca wyłączył całkowicie radio.
        - Z prawdziwą muzyką nie ma kompromisów, człowieku. Nie da się jej słuchać w naciśniętym kapeluszu.
        - Masz rację - zgodził się Stanley. - Tak samo nie można słuchać po cichu Mozarta.
       Przejechali rzekę i minęli ciemny ceglany mur Królewskiego Ogrodu Botanicznego.
        - Dobra, niech pan tu stanie - rzekł Stanley. - Tu przy Original Maids of Honor.
       Rasta wysadził ich przy staromodnej herbaciarni i Stanley dał dziesięć funtów za nocną taryfę i pięć funtów napiwku. Rasta zawołał go z powrotem i wsadził mu w dłoń trzy funty.
        - To za dużo, człowieku.
        - Przepraszam? - Stanley nie dowierzał swym uszom.
        - Pięć funtoli napiwku to za dużo, człowieku. Nie dałbym tobie tyle, więc nie oczekuję też tyle od ciebie.
        - Myślę, że byłem świadkiem cudu - rzekł Stanley do Angie, kiedy podchodzili do Original Maids of Honor.
       Angie przytuliła się do niego i położyła mu głowę na ramieniu.
        - Niezłe zadupie - powiedziała.
        - Zadupie - spytał zdziwiony Stanley. - Nigdy nie słyszałem takiego słowa.
        - Zadupie, no wiesz, psa z kulawą nogą tu nie spotkasz.
        - Oscar Wilde miał rację - zauważył Stanley.
        - Nie lubię za bardzo jazzu.
        - Jazzu? Co ma, u licha, z tym wspólnego jazz?
        - Oscar Wilde. No to ten pianista, nie?
        - Chyba masz na myśli Oscara Petersona. Oscar Wilde był poetą i dramaturgiem. Wspomniałem go, bo powiedział kiedyś, że Amerykę i Anglię dzieli wspólny język.
        - Aha...
       Czekali. Angie coraz mocniej się przytulała.
        - Chciałabyś pewno wiedzieć, co tu robimy? - rzekł Stanley.
        - Czekamy chyba na twojego kumpla?
        - Oczywiście, ale nie przez przypadek w tym miejscu. Ten facet, co mnie zaatakował... ten facet w szarym kapturze. Mieszka tu, tuż za rogiem.
       Angie podniosła wzrok.
        - Więc co zamierzasz zrobić? Chyba nie chcesz się dobrać do niego ze swoim kumplem?
        - Nie wiem. Nie sądzę, żeby to było takie proste. Angie pokiwała głową.
        - No dobra, a skąd wiesz, że on tu mieszka? Ktoś ci dał cynka?
        - To długa historia. Spotkałem tę kobietę w Kew Garden, w palmiarni... i ona mi pokazała.
        - Aha - rzekła Angie wyraźnie usatysfakcjonowana. Stanleya bawiło, jak pewne tematy rozbudzały w niej ciekawość, podczas gdy inne przyjmowała obojętnie, szczególnie gdy chodziło o jakieś autorytety albo dorosłych. Przypuszczał, że było to związane z angielskim systemem edukacyjnym. Ta kobieta - zabrzmiało dla niej autorytatywnie, jakby chodziło o Margaret Thatcher i dlatego nie pytała już o nic więcej.
       Po dziesięciu minutach dreptania na zimnisku ujrzeli nadjeżdżającego od Kew Garden austina Gordona. Gordon podjechał do chodnika i uchylił szybę.
        - Myślę, cholera, że nie przyjechałem na darmo... Miał na sobie kasztanowy sweter z wyciągniętym kołnierzykiem, który wyglądał na kołnierzyk od piżamy.
        - Skręć zaraz na lewo i tam zaparkuj - powiedział mu Stanley.
       Gordon zaparkował przy Kew Gardens Road i wyłączył światła.
        - Jeremy był wściekły - powiedział, kiedy zamknął samochód.
        - O tak. Mówiłeś mi o nim. Jeremy Zazdrośnik. Angie trąciła łokciem Stanleya i zmarszczyła brwi.
        - On chyba nie jest pedałem, co?
       Stanley przyłożył palec do ust, ale Gordon rzekł głośno.
        - Stuprocentowym pedałem, moja mała.
        - Nie przepadam za pedałami - odparła Angie prowokującym głosem.
        - Naprawdę? - rzekł Gordon. - Sądzę, że wielu pedałów nie przepadałoby za tobą, kochanie.
        - Na litość boską - odezwał się Stanley - Wiesz, co przydarzyło się mi i Angie dziś w nocy? Oboje mieliśmy ten sam sen.
        - Doprawdy? - spytał Gordon. W świetle lamp wyglądał mizernie i nieporządnie. - I z tego powodu wyciągnąłeś mnie z łóżka?
        - Gordon, oboje mieliśmy ten sam sen. Absolutnie realistyczny. Przecież to jest niezwykłe! Jakie jest prawdopodobieństwo, że coś takiego może się zdarzyć?
       Gordon przejechał palcami po włosach, próbując je trochę przyczesać.
        - W porządku, to bardzo niezwykłe. Ale trudno to nazwać kryzysem. Po jaką więc cholerę wlokłem się aż tutaj, żeby o tym porozmawiać?
       Stanley opowiedział mu, jak spotkał Kaptura w palmiarni i jak Madeleine Springer przyprowadziła go tutaj. Opowiedział o Nosicielach i chorobie bardów, i o wszystkim, co mu się przydarzyło po powrocie na Langton Street.
       Gordon wyciągnął swoje papierosy i zapalił jednego, wydychając dym na całą ulicę. W jego oczach widać było niedowierzanie. Poczekał, aż Stanley skończy, po czym rzekł bez żadnego wstępu:
        - Musisz skorzystać z rady doktora Patela. Idź do psychiatry.
        - Gordon... ja nie potrzebuję żadnego psychiatry! Jeśli ja potrzebuję psychiatry, to Angie również go potrzebuje, a ona przecież nie zwariowała! Do cholery, Gordon, mówię ci prawdę!
       Gordon zacisnął usta.
        - Czy ta Madeleine Springer zostawiła ci jakiś numer, pod który możesz zadzwonić?
        - Nie.
        - A może ją sobie tylko wyobraziłeś?
        - Co masz na myśli?
        - No cóż, Stanley, mój drogi przyjacielu. Nie masz pojęcia, co ci się śni, a co jest jawą. Możliwe, że po tym jak cię zostawiłem na Kew Bridge, wziąłeś taksówkę, wróciłeś do domu, poszedłeś spać i po prostu to wszystko ci się przyśniło. Możliwe, że przyśnił ci się Kaptur w palmiarni. I że nie ma żadnej Madeleine Springer.
        - Myślę, że jest to możliwe, tylko że tak nie było - odparł ugodowo Stanley.
        - Stanley - nalegał Gordon - a czy teraz nie śnisz? Istnieje prawdopodobieństwo, że cierpisz na jakiś rzadki rodzaj somnambulizmu. Rozumiesz, co mam na myśli? Twój umysł, kiedy się budzisz, nie chce zaakceptować świata, jakim jest, dlatego praktycznie pozostajesz w swego rodzaju śnie.
        - Zwariowałeś, do cholery? - krzyknął Stanley. - Chodzenie we śnie, co to ma znaczyć? A ty? Jesteś pewien, że nie śpisz?
        - Co?
        - Czy ty jesteś pewien, że nie śpisz?
        - No cóż, nie wiem - odparł Gordon. - Tobie może się tylko wydawać, że ja nie śpię. Albo możesz śnić, że mówię ci, że nie śpię. A równie dobrze mogę być teraz w łóżku z Jeremym.
       Stanley bez żadnego wahania zdzielił Gordona w twarz tak mocno, że ten aż zatoczył się parę kroków do tyłu na trawnik i wdepnął przy tym w psie gówno.
        - Jezu! - wykrzyknął, trzymając się za policzek. - Dlaczego, do cholery, to zrobiłeś?
        - Czy teraz wiesz, że nie śpisz? - krzyczał na niego Stanley. - A może tylko to mi się śni?
        - Nie śpię, na litość boską! Popatrz tylko na mój pieprzony pantofel!
        - O rany, on ma pantofle od Marksa & Spencera - chichotała Angie.
        - O Boże - wykrzykiwał Gordon, wycierając swój but o chodnik.
       Stanley chwycił Angie za rękę.
        - Idę rozejrzeć się po domu Kaptura - powiedział do Gordona. - Nie musisz iść, jeśli nie chcesz. Myślałem po prostu, że jesteś facetem, który nie pęka w takich sytuacjach.
       Gordon przestał wycierać swój but i spojrzał urażony na Stanleya.
        - A kto, do cholery, pomógł ci dojść do siebie, po tym jak zostałeś zgwałcony? Kotek Feliks?
        - Nie - odpowiedział pełnym emocji głosem Stanley. - Ty mi pomogłeś i nigdy w życiu nie zrozumiesz, jak bardzo. Ale spotkało mnie zupełnie coś innego niż to, z czym miałeś do czynienia do tej pory. Zupełnie coś innego. To był gwałt, oczywiście, ale to nie był tylko gwałt fizyczny. To tak, jakby cała moja dusza została zgwałcona. Kaptur nie pozbawił mnie tylko godności. Nie okaleczył tylko mojej świadomości. Odebrał mi coś więcej. Odebrał mi... moje sny... sposób, w jaki widzę świat... pogwałcił moje poczucie dobra i zła.
        - Stanley - rzekł Gordon jak rodzic do małego dziecka. - Nie rozumiem ani jednego słowa z tego, co mówisz.
        - Chcesz, żebym powiedział to wprost? - krzyczał Stanley. - On mnie zaraził!
       Gordon wyraźnie walczył z sobą, by się nie cofnąć.
        - Chyba nie AIDS?
        - Na litość boską, oczywiście, że nie AIDS. - Stanley stuknął się palcem w prawą skroń. - Tu mnie zaraził, w moim umyśle.
        - W umyśle?
        - Cały czas myślę o rzeczach, o których nie chcę myśleć. Nie mogę się rozeznać, kiedy śnię, a kiedy nie.
        - Więc co my robimy w Kew? - spytał Gordon. - Jeśli uważasz, że twój umysł czy coś innego zostało zarażone, powinieneś znaleźć się u św. Stefana, a nie tutaj w środku nocy, bijąc oddanych ci ludzi i wpychając ich w psie odchody.
        - Jestem w Kew, bo odpowiedź jest tutaj - odparł Stanley.
        - Jaka odpowiedź? Odpowiedź na co?
        - Odpowiedź na to, kim są ci faceci, ci Nosiciele, i co oni przenoszą, i dlaczego zostałem napadnięty, i co mi się stało.
        - Stanley - rzekł Gordon bardzo trzeźwym głosem. - Myślę, że nic ci nie jest. Jesteś po prostu w stresie i opóźnionym szoku. Ludzie myślą, że można wyjść z szoku w parę dni czy tygodni, ale tak nie jest. Powinieneś porozmawiać z kimś, kto mógłby ci pomóc.
        - Do diabła, masz rację! I dlatego tu jesteśmy! Widzisz ten dom? To tam mieszka facet w szarym kapturze. Mam zamiar wejść przez frontowe drzwi i spotkać się z nim. Z nim i jego przyjaciółmi, Nosicielami, jeśli są w domu.
       Gordon spojrzał na niego niepewnie.
        - Myślisz, że to dobry pomysł?
        - A co mi pozostało? Czekać, aż kompletnie zwariuję?
        - Nie wiem. Mógłbyś zadzwonić do detektywa Morrisa.
        - Mówisz poważnie? Nie uwierzył w ani jedno słowo z tego, co mu powiedziałem podczas przesłuchania w szpitalu. Chyba nie sądzisz, że teraz mi uwierzy?
        - Nie jestem pewien, czy i ja ci wierzę.
        - To prawda, Gordon. Wszystko to prawda. To wstrętne i dziwaczne, ale to prawda.
        - A więc masz zamiar stawić czoło Kapturowi w jego jaskini, tak? I co chcesz przez to osiągnąć?
        - Może przynajmniej dowiem się, co mi zrobił. Gordon spojrzał na Angie.
        - A ty co o tym myślisz?
       Angie wzruszyła ramionami.
        - Mieliśmy ten sam sen, no nie? Oboje w tym samym czasie. Coś w tym musi być.
        - O Boże, chciałbym z powrotem znaleźć się w łóżku! - powiedział Gordon.
       Być może nie była to entuzjastyczna zgoda na pomysł, by zapukać do drzwi Kaptura, ale Stanley przyjął to za dobrą monetę. Chwycił Angie za rękę i razem przeszli przez ulicę pod dom Kaptura. Stanęli przed zrujnowaną bramą. Rozejrzeli się wokół. Noc była przenikliwie zimna. Z daleka dochodził odgłos przejeżdżających samochodów niczym pomrukiwanie wędrujących bizonów. Poczekali, aż dołączy do nich Gordon. Stanley ścisnął palce Angie. Przeżyli ten sam sen. Być może, w jakimś innym wymiarze, kochali się naprawdę. We śnie przycisnęła swoją twarz do dywanu, w geście całkowitego poddania. Szeptała słowa, których nadal nie potrafił zrozumieć. Jego i Angie nie łączyło nic oprócz przeznaczenia. Ale być może przeznaczenie wystarczało aż nadto. Być może największe historyczne wydarzenia były związane ze zbiegiem okoliczności, przypadkiem, nieoczekiwanym spotkaniem dwojga ludzi.
       Zastanawiał się, ile przypadku było w tym, że Kaptur zaatakował właśnie jego.
       Gordon zatrzymał się na środku opustoszałej ulicy, by wytrzeć swój but o asfalt.
        - To tu? Tennyson? Czyżbyśmy naprawdę pragnęli, by zmarli byli u naszego boku? Czy nie ma nic, co chcielibyśmy ukryć? Żadnej ohydy, której byśmy się lękali?
        - Co to? - spytał Stanley.
        - Tennyson  -  odparł  Gordon.  -  Alfred  Lord. 1809-1892.
       Tennyson był typowym dużym podmiejskim domem, jakie budowano w południowo-zachodnim Londynie przed pierwszą wojną światową, w latach przed zeppelinami i Paschendaele Ridge, i przed Pack Up Your Troubles in Your Old Kit Bag ( Wsadź swoje kłopoty do starego plecaka). Dom był wymurowany z eleganckiej, choć już niemodnej ciemnoczerwonej cegły. Prowadziła do niego wybrukowana ścieżka, a w oknach na parterze znajdowały się witraże. W tej okolicy większość dużych domów była podzielona na mieszkania, zamieszkiwane przez samotnych urzędników, stewardesy z British Airways oraz australijskie dziewczyny, którym nie udało się znaleźć w Anglii męża.
        - Co zamierzasz zrobić? Zapukać i poprosić pana Kaptura? - spytała Angie.
        - Czemu nie? Jak to mówią: najlepszym sposobem na strachy jest stawić im czoło.
        - Kto tak mówi? - dopytywała Angie.
        - Nie wiem. Chyba moja matka - powiedział Stanley, otwierając furtkę. Frontowy ogródek był mały i zaśmiecony. Cuchnęło tu szambem i kocimi szczynami. Furtka zazgrzytała ostro o wybrukowaną ścieżkę. Coś czarnego i żywego przemknęło w trawie. Prawdopodobnie szczur. W Londynie nadal roiło się od szczurów.
        - A jeśli otworzy? - dopytywała Angie.
        - Jeśli otworzy, będę wiedział na pewno, że spotkanie z Madeleine Springer nie było snem, a na to, że teraz nie śnię, mam świadka w osobie Gordona.
        - Madeleine Springer? - powiedział Gordon. - Coś mi to mówi. Czy to ta twoja tajemnicza dama?
       Stanley przytaknął.
        - No cóż - powiedział Gordon. - Nawet jeśli Kaptur nam otworzy, nie ma żadnej gwarancji, że ty nie śpisz. Ja osobiście czuję się tak, jakbym był w domu i zapadał w twardy sen.
       Stanley ścisnął palce Gordona, prawie je łamiąc.
        - Jesteś tutaj, rozumiesz, i nie śpisz. Potrzebuję ciebie.
        - Au! Cholera! W porządku - krzyknął Gordon, rozmasowując dłoń.
       Stanley stanął w połowie ścieżki do domu i spojrzał na pierwsze piętro. W odróżnieniu od pozostałych domów na tej ulicy - nawet od tych, które nie były oświetlone - Tennyson wydawał się pusty. A raczej od dawna opuszczony. Dom, który był świadkiem nieszczęśliwych żywotów, żywotów, po których nie pozostał już żaden ślad. Stanley zastanawiał się czasami, czy domy mogą być świadkami bólu ludzi, którzy w nich mieszkają. Pomyślał o swoim własnym domu, domu, który dzielił z Eve i Leonem na Dolores w San Francisco. Czy jeśli ktokolwiek wprowadzi się tam za sto lat, usłyszy echo wszystkich tych kłótni, które miał z Eve, wszystkich tych słownych pojedynków?
       Czy jest tam nadal ta chwila, kiedy on i Eve, spotkawszy się w salonie, z twarzami jak maski, zrozumieli bez słów, że to koniec? Koniec ich wspólnego życia. / pasmem śmierci otoczymy cały świat.
        - Zamierzasz zapukać, mój drogi, czy nie? Bo inaczej moje łóżko mnie wzywa - powiedział Gordon nieco rozdrażniony.
        - Przestań zachowywać się jak pedał - skarciła go Angie.
        - Słyszałeś? - poskarżył się Gordon. - Ona jest bardziej Samantą Fox niż sama Samanta Fox.
        - Na litość boską - rzekł Stanley, uciszając ich. Zbliżył się do werandy. Była szeroka i pogrążona w cieniu. Po jednej stronie stało w rzędzie sześć czy siedem butelek na mleko, wypełnionych do połowy ciemnozieloną deszczówką. Stanley oczywiście nie mógł wiedzieć, że butelki miały kształt, który wyszedł z użycia przed dwudziestu laty.
       Dotknął frontowych drzwi. Farba łuszczyła się i odpadała ze starości. Nie mógł zbyt wiele dojrzeć, ale przeciągnął dłonią po brudnej szybie, resztkach kitu i zaśniedziałej mosiężnej skrzynce na listy. Potem uniósł powoli obie dłonie ku środkowi drzwi i wyczuł coś ciężkiego, guzowatego, wykonanego z brązu, coś metalicznego, co miało zawsze swą chłodną niezależność, jaką mają niektóre rzeczy z metalu, nawet jeśli zostały zrobione przez ludzi. Podkowy, młotki, haczyki.
        - Gordon - wyszeptał. - Podaj mi swą zapalniczkę.
        - Co? - spytał głośno Gordon.
        - Twoją zapalniczkę, idioto! Ale mów ciszej! Gordon sięgnął do kieszeni po swoją benzynową Zippo.
        - I ty nazywasz mnie idiotą? Chyba dlatego, że przyszedłem tu z tobą.
        - A shanim donk in pupik - odciął się Stanley.
        - Nawet nie wiem, co to znaczy - Gordon zasyczał wściekle. - Nie jestem jankesem, na litość boską!
        - To znaczy: wielkie dzięki za nic. Innymi słowy: wypchaj się. - Nadusił kciukiem na metalowe kółeczko zapalniczki i knot natychmiast wystrzelił dymiącym, pomarańczowym płomieniem.
        - To śmierdzi - rzekł Stanley.
       Gordon kiwnął z zadowoleniem głową, jakby Stanley powiedział mu komplement.       
        - Napełniam ją mieszanką: osiemdziesiąt pięć procent nafty, pięć procent spirytusu metylowego, pięć procent oliwy z oliwek, i pięć procent olejku do opalania. Działa bosko, co?
       Stanley zbliżył płonącą zapalniczkę do drzwi. Kiedy w końcu jej słaby płomyk oświetlił kołatkę, mimowolnie cofnął się o dwa kroki.
        - Mój Boże! - szepnął.
       Kołatka okazała się głową kobiety, której oczy były przewiązane opaską ślepca. Miała szeroko otwarte usta, z których wystawały trzy grube języki. We włosach tkwiła kolczasta korona. Kolce po bliższych oględzinach okazały się poskręcanymi gwoździami.
       Kiedy Stanley dokładniej obejrzał kołatkę, spostrzegł coś jeszcze. Jej trzy języki nie były językami, lecz ropuchami, o nabrzmiałych, pokrytych brodawkami ciałach, które wpychały się do jej ust, jakby chciały ją udusić.
       Z jakiegoś niezrozumiałego powodu Stanley oprócz straszliwego niepokoju poczuł także rodzaj podniecenia, jakby po latach poszukiwań stanął twarzą w twarz z czymś, co spodziewał się ujrzeć od dziecka.
       Wydawało się to absurdalne, ale przez chwilę miał wrażenie, że ta przerażająca twarz kobiety jest kluczem do całego jego życia, jakby już urodził się pod jej wpływem, jakby jego cała edukacja służyła tylko temu jednemu celowi - odnalezieniu jej, jakby stał się bar micwe tylko po to, by nabyć etycznej i moralnej odwagi koniecznej do zmierzenia się z nią.
       Twarz kobiety była straszna, ponieważ wyrażała ból tortur. Ale dwakroć straszniejsza stawała się przez to, że w jej spojrzeniu widać było tryumf, jakby odczuwała dumę z powodu swego upodlenia.
        - O Boże - powiedział Gordon, nachylając się, by lepiej obejrzeć kołatkę. - Nie dziwię się, że do tej pory nikt tego nie świsnął.
       Cofnął się i spojrzał na front domu.
        - Myślę, że całe to miejsce robi wrażenie opuszczonego.
        - Z całą pewnością widziałem, jak tu wchodził - rzekł Stanley. - Może tylko trochę zaniedbał swój dom.
        - Eufemizm roku - odparł Gordon. Przesunął dłonią po witrażu we frontowych drzwiach. - Zobacz na stan tych okien.
       Stanley podniósł wyżej zapalniczkę. Witraż był oblepiony brudem. Niektóre fragmenty były popękane lub wybite. Lecz kiedy wytężył wzrok, powoli zaczęły się przed nim wyłaniać kształty utworzone z kolorowych szkiełek. W odróżnieniu od większości witraży tego okresu przedstawiających kunsztowne kwiaty bądź elżbietańskie galeony pod pełnymi żaglami ten ukazywał upiorną paradę śmierci. Wąskimi uliczkami w cieniu pokrytych dachówkami budynków wożono na wózkach stosy martwych nagich ciał. Z kosami na ramionach i klepsydrami w swych kościstych rękach maszerowały ludzkie kościotrupy ze szkieletami psów przy nogach, dostojne i straszne zarazem. Z ulicznych latarń zwisali otyli mężczyźni z brzuchami rozpłatanymi siekierą o obosiecznym ostrzu, tak że ich wnętrzności tryskały na nogi oprawców. Na wysokich tyczkach niesiono nabite na nie kobiety, które rozpościerały szeroko ramiona, by nie stracić równowagi i nie spowodować jeszcze okro-pniejszych mąk.
       Dolna część okna przedstawiała otwarty zbiorowy grób, do którego wrzucono już setki ciał niczym ławicę śledzi.
       Podobnie jak wyraz twarzy kobiety na kołatce przedstawiał jakiś rodzaj masochistycznego triumfu, również ta parada męczarni i śmierci sprawiała jeszcze upiorniejsze wrażenie z racji radości malującej się na twarzach zarówno torturujących, jak i torturowanych, jakby cierpienie było powodem świętowania, jakby śmierć była jedną wielką rozkoszą.
        - Jezu - wyszeptał Gordon.
       Angie również podeszła i przyglądała się witrażowi z otwartymi ustami. Stanęła blisko Stanleya, roztaczając wokół ciepły zapach perfum Loulou.
        - Jasna cholera - odezwała się wreszcie. - To potworne. Kto lubuje się w takich pieprzonych historiach?
        - To senny koszmar - powiedział Stanley. - Nadal śpię i śni mi się koszmar. Nikt nie ma takiego witrażu. Nikt w Londynie.
        - Nie śpisz, Stan, kochanie - odrzekła Angie, biorąc go za rękę. - Mówię ci. Ja widzę to samo.
       Stanley trzymał uniesioną zapalniczkę. Zwykle pornografia, a już szczególnie sadystyczna, wzbudzała w nim odrazę. Pewnego razu przyjaciel z orkiestry w San Francisco pokazał mu holenderski magazyn ze zdjęciami związanych i torturowanych kobiet. Jaskrawo kolorowe zdjęcia pozostały potem na długo w jego pamięci, mroczne i niewytłumaczalne. Jakie kobiety godzą się pozować dla takiego magazynu? Kto chce im robić zdjęcia? Kto czerpie jakąkolwiek erotyczną przyjemność, patrząc na nie?
       Dziś wieczorem jednak stwierdził, że jest zafascynowany tą paradą tortur i okaleczania, która ukazała się w świetle zapalniczki Gordona. Odpycha go to, a jednocześnie podnieca. Prawie jakby... Zdusił tę myśl, jak zadusza się palcami płomień świecy.
       Prawie jakbyś sam znajdował przyjemność w takich torturach?
        - Czy w końcu zamierzasz zapukać? - zapytał Gordon. - Naprawdę nie uśmiecha mi się stać tu przez resztę nocy.
        - A jak ty uważasz? - zapytał niepewnie Stanley.
        - Myślę, że powinieneś zrobić to, po coś tu przyszedł, szczególnie że ciągnąłeś ze sobą mnie i Angie. Mówiąc szczerze, nie sądzę, żeby ktoś był w domu, Kaptur czy nie Kaptur. Z pewnością jednak właściciel nie wygra konkursu na Najgustowniejszy Dom Roku.
        - Te okna... - wyszeptał Stanley, przesuwając palcem po przerażających obrazach. Trzymał zapalniczkę bardzo blisko, tak że mógł rozróżnić kolory szybek. Brudny bursztyn, chorobliwe szarości i niezdrowe zielenie.
        - Z pewnością nie jest to piękne ani radosne, co? - zauważył Gordon.
        - No więc jak, pukasz czy nie? - zapytała Angie. Nawet ona zaczęła się niecierpliwić.
       Stanley sięgnął ostrożnie w kierunku ogromnej, przerażającej kołatki.
        - Tu jest dzwonek - powiedział Gordon, zanim Stanley zdołał zastukać.
       Stanley przycisnął mosiężny guzik. Dobiegł ich ostry dźwięk dzwonka z tyłu domu, gdzie (w dawnych czasach) służący mogli go usłyszeć.
        - Założę się, że nikogo nie ma - odezwał się Gordon.
        - Nie bądź taki pesymista - rzekła Angie.
        - Taki właśnie jestem - odciął się Gordon. - Radosny pesymista.
       Ale wyglądało na to, że Gordon miał rację: drzwi frontowe pozostały zamknięte i wewnątrz domu nie usłyszeli żadnych odgłosów ani kroków. Stanley z pewną niechęcią uniósł kołatkę i zastukał nią, ale ponownie nie było odpowiedzi.
        - No cóż, przykro mi, wygląda, że wyciągnąłem cię z łóżka na próżno - przyznał Stanley.
        - Dalej, zastukajmy jeszcze raz - powiedział Gordon i zastukał gwałtownie jeszcze trzy razy. Po drugiej stronie ulicy zaczął szczekać pies. W domu obok zapaliła się nocna lampka, a potem odsunięto zasłony.
        - Nie musisz budzić całej tej cholernej okolicy - wysyczał Stanley. - W porządku, miałeś rację, tam nikogo nie ma.
       Jednakże kiedy to mówił, frontowe drzwi cicho zaskrzypiały i uchyliły się trochę, nie więcej niż na kilka centymetrów. Stanley i Gordon wpadli na siebie, kiedy obaj gwałtownie odskoczyli, spodziewając się ujrzeć przed sobą Kaptura albo coś jeszcze gorszego.
        - Chyba się nie boicie? - skomentowała to Angie.
       Stanley utkwił wzrok w lekko otwartych drzwiach. Wewnątrz było zupełnie ciemno i o ile mógł się zorientować, nie było tam nikogo, choć dobiegał go niewyraźny, rytmiczny odgłos. Poczuł też chłód i zapach wilgoci, przegniłych dywanów, stęchlizny, nieużywanych kredensów porosłych grzybem.
        - Halo? - zawołał zduszonym głosem. - Halo?
       Gordon pchnął delikatnie drzwi. Uchyliły się szerzej, ukazując pogrążony w ciemnościach korytarz ze schodami po prawej stronie. Na końcu korytarza były jeszcze jedne szeroko otwarte drzwi, za którymi mogli dojrzeć niewyraźnie następne witrażowe okno w bladożółtawych kolorach, które również przedstawiało twarz kobiety z zawiązanymi oczami. Tym razem jednak nie miała korony z poskręcanych gwoździ, a jej usta były mocno zaciśnięte.
        - Halo? - ośmielił się Gordon. - Jest tu kto?
        - U uuu! - zawołała Angie.
        - U uuu? - Gordon obrócił się i spojrzał na nią. - Na litość boską, chyba nie jest to najlepszy sposób przywoływania chorego na coś maniakalnego gwałciciela.
       Angie spłoszyła się i wyglądała na zakłopotaną, dopóki nie poczuła, że Gordon szturcha ją w żebro. Wyglądało na to, że Gordon obudził się na tyle, by odzyskać swoje zjadliwe poczucie humoru, i jeśli nie mieli przeżyć prawdziwej przygody, to mogli przynajmniej trochę się pośmiać.
        - Jestem za tym, żeby wejść do środka i trochę się rozejrzeć - zaproponował. - To znaczy, popatrzeć jak tu jest, bo nikt tu nie mieszka. Potem jeśli znowu spotkasz swoją panią, Madeleine Springer, czy jak jej tam, będziesz jej mógł powiedzieć, że coś się jej pieprzy w główce.
        - Prawdę mówiąc, ona powiedziała, że on tu nie mieszka - odparł Stanley z namysłem, przypominając sobie słowa Madeleine Springer.
       Gordon udając zdziwionego, przyłożył dłoń do ust.
        - Powiedziała, że on tu nie mieszka? W takim razie co my, u licha, tutaj robimy? Myślałem, że powiedziałeś, że...
        - Nie, nie - przerwał mu Stanley. - Nie chciała przez to powiedzieć, że on tu nie mieszka, ale że on tu nie żyje.
        - Nie widzę różnicy - odparł Gordon.
        - Prawdę powiedziawszy, nie zrozumiałem w pełni, co miała na myśli, ale im więcej o tym myślę, tym bardziej wydaje mi się, że chciała mi powiedzieć, że on tutaj jest, ale że nie jest żywy... to znaczy nie jest tak żywy jak ty czy ja. Gordon westchnął zirytowany.
        - Wszystko jasne.
        - Chcesz powiedzieć, że on nie żyje? - spytała Angie.
        - Nie wiem, ale chyba także nie.
        - Wchodzimy czy nie? - dopytywał się Gordon. Stanley odwrócił się do ciemnych drzwi. Ciągle słyszał ten jednostajny dźwięk i czuł przenikliwy zapach zgnilizny. Zapach śmierci, zapach trupów obmywanych octem.
        - ...pasmem śmierci... - ktoś wyszeptał.
       Bez ociągania wszedł do środka. Jeśli postałby tam jeszcze chwilę, zabrakłoby mu odwagi, by wejść. Uważał zawsze, że ludzie w filmowych horrorach, którzy z rozmysłem idą zbadać dziwne odgłosy w ciemnościach (zawsze w ciemnościach i zawsze sami), działają absolutnie w sprzeczności z ludzką naturą. Przynajmniej z jego naturą. Nie wahał się stawić czoła prawdziwym groźbom, nie obawiał się stanąć twarzą w twarz z opryszkami, ale jeśli chodzi o nocne odgłosy, był rzecznikiem znanej metody: wsadzić głowę pod koc i czekać, aż to coś minie.
       Gordon zawahał się przez chwilę, potem postąpił za nim, wyciągając rękę do Angie. Ona także nie była zdecydowana, patrząc niepewnie na rękę Gordona.
        - Homoseksualizm nie jest zaraźliwy - powiedział do niej Gordon.
       Stali razem w ciemnościach. W środku holu zapach zgnilizny prawie obezwładniał. Częściowo słodki, częściowo rybi, częściowo kwaśny.
        - Śmierdzi jak w grobowcu - zauważył Gordon.
        - Pst! Słyszycie to? - spytała Angie.
       Znowu ten cichy odgłos, jednostajny i uporczywy. Gordon spojrzał na Stanleya, a Stanley na Gordona.
        - Jakby woda kapała - odezwał się w końcu Stanley. - Może instalacja popękała. To wyjaśniałoby również zapach.
        - Jest tylko jeden sposób, żeby to sprawdzić - powiedział Gordon. Zapalił swoją zapalniczkę i wyciągnął ją przed siebie. Jej kopcący płomień ożywił cienie, które zaczęły skakać wokół nich po ścianach. Ściany były oklejone tapetami w ogromne zwiędłe róże. Kolory tak wyblakły, że kwiaty wyglądały jak rozkładające się kapusty. Na ścianach nie było żadnych obrazów, jedynie ciemne prostokątne kontury znaczyły miejsca, gdzie kiedyś musiały wisieć. Po przeciwległej stronie korytarza wisiał stary barometr, jego fornir pomarszczył się przez lata od wilgoci. Szybka była pokryta grubą warstwą kurzu, igła wskazywała na deszcz.
       Gordon ruszył w głąb korytarza, Stanley podążył za nim. Angie szła blisko Stanleya, trzymając go za rękaw. Przed nimi w świetle zapalniczki Gordona błysnął i poruszył się witraż z kobietą w opasce na oczach, jakby się właśnie budziła. Kiedy znaleźli się bliżej niego, Stanley dostrzegł, że w tle za głową kobiety było tuzin zakapturzonych postaci, spoglądających na lewo i prawo. Ich zarysy przenikały się jak na iluzorycznych rysunkach M. C. Eschera.
        - Co sądzisz o tym witrażu? - zapytał Stanley Gordona. Nagle jednak przerwał im głośny okrzyk Angie, unoszącej wysoko lewą nogę.
        - Ten cholerny dywan jest cały mokry!
       Mając na nogach lekkie plecione buty, pierwsza poczuła, że dywan jest namoknięty. Gordon zniżył zapalniczkę i Stanley dostrzegł, że po każdym jego kroku pozostawał głęboki mokry ślad.
        - Uszkodzona instalacja, nie ma wątpliwości - stwierdził Gordon.
       Doszli do drzwi, które - jak przypuszczał Stanley - prowadziły do głównego salonu. Zatrzymali się i usłyszeli wyraźniej kapanie wody. Gordon dotknął drzwi i powiedział:
        - Namoknięte, całkowicie namoknięte.
       Ten jednostajny odgłos - pomyślał Stanley. - To nie wygląda na uszkodzoną instalację. To wygląda na...
        - Możemy już iść? - wściekała się Angie. - Zniszczę sobie całe buty.
        - Zajrzyjmy jeszcze tutaj - rzekł Gordon i nacisnął klamkę. Ale drzwi ani drgnęły. Przekręcił zielony klucz i oznajmił: - Nie są zamknięte. Futryna musi być spaczona od wilgoci. Może pchniemy je ramieniem.
       Angie przytrzymała zapalniczkę, podczas gdy Stanley i Gordon napierali na drzwi.
        - No dalej - szydziła. - Ale z was siłacze. Gordon ze złością kopnął drzwi.
        - Musimy to zrobić razem - rzekł Stanley. - Nie ma sensu napierać na zmianę. Trzeba to robić razem. Tak ja w muzyce - najważniejsze jest zgranie!
        - Dobra - zgodził się Gordon. - Raz, dwa i trzyyyy! W dwójkę natarli na drzwi, tym razem przesunęły się ze zgrzytem o jakiś centymetr. Mokre drewno tarło o mokre drewno.
        - Jeszcze raz! - krzyknął Stanley i tym razem prawie im się udało. - Jeszcze raz!
       Drzwi ustąpiły z głośnym hukiem.
        - Hurrra! - krzyknęła Angie z sarkazmem, ale zaraz ucichła. Wewnątrz salonu było mroczno i zimno, wiał dojmujący wiatr. Ściany ociekały wodą. Wykładzina na podłodze była całkowicie zalana. Pośrodku pokoju stał ciężki brązowy komplet mebli z lat trzydziestych, niemiłosiernie ociekający wodą. Kaflowe palenisko kominka było zalane. Na kredensie woda przelewała się z pucharu na owoce, w którym pływały trzy czy cztery nabrzmiałe jabłka, plamiste i brązowe jak ludzkie nerki w słojach z formaliną.
       W salonie nie było uszkodzonej rury. W salonie padało.
       Stanley wyciągnął rękę. Padało, nie mylił się. Spojrzał na sufit, ale nie zauważył niczego z wyjątkiem mokrych plam na tynku. Deszcz padał z sufitu, jakby tego sufitu po prostu nie było. Jednakże sufit znajdował się na swoim miejscu. Widział namoknięte stiuki w kształcie liści akantu i okropny brązowy abażur wiszący pośrodku.
       Zrobił jeden krok do środka, potem drugi. Z wiatrem było podobnie jak z deszczem. Hulał po pokoju, jak gdyby ściany w ogóle nie istniały. Jednakże ściany tam były. Widział, że tam są. I chociaż deszcz padał nie wiadomo skąd, moczył je.
       Stanley dotknął sofy. Była pokryta nasiąkniętym brokatem. Podniósł jedną z poduszek i potrzymał ją przez chwilę. Ociekała wodą. Upuścił ją. Była prawdziwa, czuł, że była prawdziwa. Ale ten pokój był czymś więcej, niż mogłoby się wydawać. Nie był to tylko zaniedbany mokry salon, w połu-dniowo-zachodnim Londynie. Był czymś jeszcze. Wbrew wszelkim prawom materii, wbrew wszelkiej logice, ten pokój był dwoma miejscami naraz.
       Stanley odwrócił się do Gordona, który stał w drzwiach z dziwnym wyrazem twarzy, jak gdyby ktoś bezskutecznie próbował wyjaśniać mu teorię względności.
        - Czy ja śnię? - zapytał Stanley. Gordon spojrzał na niego.
        - Pada. Jak może tu padać?
        - Śpię czy nie? - dopytywał się Stanley.
       Gordon także wszedł do pokoju. Uniósł twarz w kierunku sufitu i padającego deszczu.
        - Nie śpisz, Stanley, i ja również nie śpię. Angie, a co ty na to? Wejdź!
        - Nie mam zamiaru - powiedziała Angie. - Wystarczy mi, że mam mokre buty. Nie chcę mieć jeszcze mokrych włosów.
       Stanley przeszedł się powoli po pokoju. Deszcz spływał z jego włosów na czoło i zaznaczył ciemne plamy na ramionach jego płaszcza. To było niesamowite. Czuł się dokładnie tak, jakby stał na dworze, a jednak byli tutaj, w czyimś salonie. Rozsunął brązowe brokatowe zasłony, ciężkie od wody, i przez ciemne zaparowane okno ujrzał pomarańczowe sodowe lampy na Kew Gardens Road.
        - Może to miała na myśli Madeleine Springer mówiąc, że on tu nie mieszka - zastanawiał się Stanley. - Może to są dwa miejsca równocześnie... Dwa różne miejsca przenikające się nawzajem. Tak że jesteś tu i nie jesteś, w obydwu miejscach jednocześnie.
        - Pada - powtórzył Gordon. - Nie mogę tego pojąć. Normalnie pada.
       Podszedł do ściany obok kominka i położył dłoń na tapecie.
        - Czuję powiew na moich rękach, ale czuję także ścianę. Niewiarygodne. To najbardziej niewiarygodna rzecz, jaką dotąd widziałem.
       Angie, która stała cierpliwie, trzymając zapalniczkę Gordona, zapytała:
        - Czy możemy już iść? Bardzo mi zimno.
        - Czy ty to widzisz, Angie? Pada - rzekł Stanley. W oczach Angie było coś, co mu powiedziało, że ona nie chce na ten temat rozmawiać. Było to dla niej zbyt przerażające. Nie zamierzała się tym zachwycać. Po prostu chciała stąd wyjść tak szybko, jak to tylko możliwe.
        - Dobra - powiedział. - Idziemy. Może wpadniecie do mnie oboje na śniadanie?
        - Czy nie sądzisz, że powinniśmy zajrzeć na górę - zapytał Gordon.
        - Na górę?
       Gordon skinął w kierunku sufitu.
        - Ciekaw jestem, czy pada również na górze, to wszystko. To znaczy, czy deszcz przechodzi przez sufit z górnego pokoju, czy też pada tylko tutaj.
       Stanley wystawił twarz na wiatr. Był ostry. Pachniał rzeką.
        - Nie wiem - odparł. - Naprawdę nie wiem. Nie jestem pewien, czy mnie to jeszcze obchodzi.
        - Przyszedłeś tu, żeby zmierzyć się z tym typem w kapturze. Tak czy nie? Przyszedłeś tu, by się czegoś o nim dowiedzieć.
        - Nie wiem, jestem zbity z tropu. Do diabła, jak to możliwe, żeby tu padało?
        - Najdroższy Stanleyu, sam nie mam pojęcia, ale spróbujmy się czegoś dowiedzieć.
       Stanley poczuł niespodziewanie przypływ nienawiści do Gordona. Nie wiedział, po co go tu w ogóle ściągał. Padało, wiatr wiał, czego jeszcze chciał Gordon? Czasami rzeczy dzieją się, ponieważ się dzieją, i nie da się tego wytłumaczyć. Dlaczego Gordon się w to pcha?
       Gordon wyszedł z pokoju, potrząsnął swymi mokrymi włosami jak pies. Przeszedł tak blisko Stanleya, że ten poczuł zapach mokrej skóry jego kurtki i silnej woni wody po goleniu Cerruti.
        - Nawróciłem się - obwieścił. - Jak Saul na drodze do Damaszku ujrzałem światło. Wplątałeś się, mój drogi, w coś rzeczywiście... - szukał słowa - outre.
        - Po prostu chcę się dowiedzieć, czy śpię czy nie - odparł Stanley sucho. Poczuł, jak go ogarnia panika, od palców stóp aż po korzonki włosów.
       Stanley potrząsnął głową.
        - Zrobił ci coś poważnego, nieprawda? - rzekł Gordon. - Nawet jeśli faktycznie cię nie zaraził... wycisnął piętno na twym umyśle, zmienił całkowicie twoje widzenie rzeczywistości.
        - O co ci chodzi, do cholery? - warknął Stanley. - Co to, u diabła, za różnica?!
        - Uspokój się - rzekł Gordon. - Jesteś przemęczony. Ciągle usiłujesz nadać sens temu, co ci się przydarzyło. Dlatego tu dzisiaj przyszedłeś. Ale pozwól, że ci coś powiem... obydwaj wiemy, że nie śnimy? Widzisz ten deszcz i czujesz ten wiatr, i ja także. To wszystko dzieje się naprawdę, mój drogi. A więc jeśli chcemy rozwiązać twój problem, musimy zrozumieć, co dzieje się w tym domu. Mam rację?
        - Czy możemy już iść? - rzekła Angie. - Kopyta mi przemarzają.
       Stanleya opanowała nagła wściekłość, prawie jakby był pijany.
        - Możesz się zamknąć? - wrzasnął na nią, a później ze złością na Gordona:
        - Przepraszam! W porządku? Bardzo, bardzo cię przepraszam! Przepraszam, że wyciągnąłem cię z łóżka, przepraszam, że cię tu ściągnąłem, przepraszam, że sam tu przyszedłem! Miałeś od początku rację! To tylko ciekną rury! Nic więcej! Tracimy czas. A więc wracajmy, co? Vamos! Zapomnij o tym!
       Gordon założył ręce i oparł się na znak sprzeciwu o futrynę drzwi.
        - Rób, co chcesz, ja idę na górę, Stanley. Możesz być świadkiem największego cudu od czasu rozmnożenia chleba i ryb, a ty, cholera, odwracasz się tyłkiem i wracasz do domu na kawę i talerz płatków owsianych.
        - Gordon, to moje życie i mój problem - wycedził Stanley przez zaciśnięte zęby, próbując zachować cierpliwość.
        - Otóż to - odrzekł Gordon - i dlatego zamierzam ci pomóc. Czy chcesz tego, czy nie.
        - Boże, chroń mnie - powiedział Stanley.
        - Zrobi to - uśmiechnął się Gordon. - Z moją pomocą.
       Gordon wziął gorącą zapalniczkę z rąk Angie i ruszył chlupiąc przez mokry dywan korytarza w kierunku schodów. Wszedł na pierwszy stopień, potem następny i następny, podczas gdy Stanley stał tam, gdzie był, opierając się plecami o ścianę wytapetowaną w róże, i patrzał na niego. Angie trzęsła się jak małe dziecko zgubione na Coney Island. Po sześciu czy siedmiu stopniach Gordon wychylił się przez balustradę. Trzymając zapalniczkę blisko swojej twarzy, która wyglądała jak oświetlona maska klowna zawieszona w powietrzu, zapytał:
        - Idziemy, czy obleciał nas strach?
        - Naprawdę musimy? - Angie zwróciła się do Stanleya.
        - Ja idę, a ty poczekaj na zewnątrz - odparł Stanley. - To nie potrwa długo.
        - Sama nie zostanę.
        - No to chodź z nami na górę. Wątpię, czy tam jest coś ciekawego.
       Podeszli do schodów. Stanley ruszył pierwszy.
        - Wszystko w porządku - rzekł, odwracając się do Angie. Nie ma się czego bać. To tylko rodzaj dziwnego, ale naturalnego zjawiska. No wiesz, jak Ogień św. Elma albo fatamorgana na pustyni.
        - W porządku - zgodziła się Angie. Choć jej głos nie brzmiał zbyt szczęśliwie. Gordon wspiął się już na górę, wchodząc po trzy lub cztery stopnie naraz. Odwrócił się na podeście i przez chwilę widzieli tylko jego ogromny przygarbiony cień.
        - Wygląda na to, że tu też pada - krzyknął w dół.
        - Cholera - zamruczała Angie. - Szlag by to trafił.
        - No dalej - zachęcał ją Stanley. Beztroska Gordona dodała mu nowej odwagi. - To w końcu tylko deszcz.
       Dołączyli do Gordona na piętrze. Znajdowało się tu pięcioro drzwi. Prawdopodobnie czworo do sypialni, a jedne do łazienki. Na ścianach wisiał z tuzin obrazków i reprodukcji tak małych, że prawie miniaturowych. Przedstawiały tę samą kobietę z opaską na oczach, której podobizna była na kołatce i witrażu w głębi korytarza. Stanley przyjrzał się bliżej obrazkom i odkrył, że każdy z nich nieco się różni. Na jednym z nich kobieta miała koronę z czegoś, co przypominało wbite w skórę czoła haczyki na ryby. Na innym jej usta były zapchane ziołami, które wyglądały jak pietruszka i kolendra. Na trzecim z jej ust wystawał łepek martwego jerzyka.
        - Co sądzisz o tych cholernych obrazkach? - spytał Gordona.
       Gordon wychylając się zza jego ramienia, wolno pokręcił głową.
        - Nie mam najmniejszego pojęcia. Być może coś symbolizują. Przypominają mi trochę karty tarota. Raczej średniowieczne, jeśli wiesz, co mam na myśli.
       Kiedy Stanley przyjrzał się dokładniej obrazkom, zobaczył, że ich tło także się różni. Na niektórych widać było mroczne, lesiste krajobrazy albo ruiny teutońskich zamków. Na innych znowu opustoszałe plaże, zarośnięte ogrody albo długie puste korytarze w szachownice. Łączyła je dziewczyna z opaską na oczach i mała zakapturzona postać w oddali - postać, która spoglądała albo podążała w przeciwnym kierunku.
       Stanley zatrzymał się przed obrazkiem, na którym dziewczyna była ukazana na tle błotnistych, opustoszałych pól i rzędu zrujnowanych chałup, przybudówek i chlewików. Na tym obrazku z kącików jej ust spływała gęsta biaława ciecz, Stanley mógł tylko się domyślać, co to było.
        - Poznaję ten krajobraz - szepnął do Gordona.
        - Skąd poznajesz?
        - Widziałem go, kiedy byłem w szpitalu... we śnie albo w jakiejś halucynacji. To ten sam krajobraz, przysięgam.
       Angie zadrżała.
        - Może byśmy się tak pośpieszyli.
       Rozejrzeli się po piętrze nasłuchując. Ten sam dźwięk kapiącego deszczu na mokre dywany, co na dole.
        - Spróbujmy otworzyć któreś z tych drzwi - zaproponował Stanley. - Wygląda, że ten pokój jest nad salonem.
       Otworzyli go, ale nie było tam niczego prócz szafy na bieliznę wypełnionej poszewkami na poduszki, ręcznikami i z żółkłymi prześcieradłami.
        - Mam wrażenie, że ktokolwiek tu mieszkał, wyjechał raczej w pośpiechu, nie uważacie? To znaczy, kto zostawiałby swoją najlepszą bieliznę - powiedział Gordon.
        - A może umarli - stwierdziła Angie.
        - No tak, może umarli - przyznał Gordon. - Ale zaczynam myśleć, że Stanley może mieć rację, i że Kaptur naprawdę tu żyje. Jakkolwiek rozumieć to słowo.
        - Wygląda na to, że zaczynasz mi wierzyć - powiedział Stanley.
        - Chyba tak - przyznał Gordon z nieco dwuznacznym uśmiechem. - Nie co dzień widzi się padający deszcz w czyimś salonie, prawda? Słuchaj, jeśli miałeś rację co do tego krajobrazu, jeśli rzeczywiście identyczny krajobraz widziałeś, kiedy byłeś w szpitalu, w takim razie musi być jakiś związek między tym kimś, kto tutaj mieszka, a tym, co przydarzyło się tobie, gdy zostałeś zaatakowany.
        - Powinieneś być prawnikiem - pochwalił go Stanley.
        - Omal nim nie zostałem - odpowiedział Gordon. - Niestety... wiesz... zawsze byłem trochę za bardzo beztroski. Innymi słowy szalony pedek, mój żółty kwiatuszku - odwrócił się do Angie.
        - Idziemy czy nie? - dopytywała się Angie. Szczękała zębami i była wyraźnie zbyt przestraszona, by zwracać uwagę na uszczypliwości Gordona.
       Beztroska Gordona jest niesamowita - pomyślał Stanley. Może jest zniewieściały i nadwrażliwy, ale teraz kiedy zdecydował się dowiedzieć, co dzieje się w tym niezwykłym domu, wydawał się opanowany i kompletnie pozbawiony uczucia strachu. Przypomniał sobie, jak ojciec opowiadał mu o pewnym sierżancie transwestycie, który we Włoszech podczas wojny zdobył niemiecki schron, galopując na niego w jaskrawoniebieskiej balowej sukni, wydając sopranem okrzyk wojenny i strzelając z biodra ze swego pistoletu maszynowego. Niemcy byli tak osłupiali, że nawet nie odpowiedzieli na strzały.
        - Są dzielni timtums i tchórzliwi timtums, tak samo jak wśród zwykłych ludzi - mawiał ojciec każdemu, kto zechciał słuchać jego wojennych wspomnień. Ale Stanley wiedział, że zasmuciłby go śmiertelnie, gdyby okazał się homoseksualistą. Prawie cieszył się, że ojciec umarł i nie musiał być świadkiem rozpadu jego małżeństwa z Eve.
        - No to co robimy? - spytał Gordon.
        - Spróbujmy tutaj - zaproponował Stanley, chwytając klamkę od drzwi po lewej stronie od pokoju z bielizną.
       Klamka była bardziej skorodowana niż pozostałe, a drewno było napęczniałe. Mocnym kopniakiem Gordonowi udało się uwolnić drzwi z futryny.
       W środku mocno padało, ale było jaśniej niż w salonie, gdyż lampy uliczne naprzeciwko Tennyson świeciły wprost w okno. Podłoga była pokryta linoleum, gdzieniegdzie leżały rozmokłe dywaniki. Jedynymi meblami były: żelazne łóżko przywalone stertą kocy i zniszczone małe biurko, które ktoś kiedyś pomalował na różowo i pokrył naklejkami z Małym Pony.
       Gordon i Stanley weszli do pokoju i rozejrzeli się wokół.
       Stanley podniósł kołnierzyk, by osłonić się przed deszczem. Wydawało się, że pada z sufitu i przez podłogę woda dalej przecieka do salonu. Deszcz był tu chyba jeszcze mocniejszy, a wiatr z pewnością bardziej dojmujący.
        - Może to swoisty mikroklimat - sugerował Stanley. - Albo jakieś zakłócenia atmosferyczne.
        - A może to po prostu normalne, że komuś pada w sypialni - odparł Gordon. - Ni mniej ni więcej. Jedną z tych rzeczy musisz przyjąć.
       Podszedł do okna i wyjrzał na zewnątrz. Potem skierował się do kominka. Był mały i łukowaty. Typowy kominek sypialniany w stylu edwardiańskim z oliwkowozielonych kafli, ozdobiony stylizowanymi liliami dookoła.
        - Te kominki mają dzisiaj  niezłą wartość - rzekł Gordon. - Każdy je wyrzucił, gdy zakładali centralne ogrzewanie, tak że są dziś rzadkością. Włamywacze nie kradną już telewizorów i sprzętu stereo, tylko rozmontowują wiktoriańskie balustrady i wynoszą stylowe kominki. Znak czasów, no nie? Kiedy byłem dzieckiem, nie cierpiałem tych kominków. Przypominały mi moją babunię i tosty na tłuszczu, to było wszystko, co mogła mi dać do jedzenia.
       Mieli właśnie wychodzić, kiedy usłyszeli wysokie, wibrujące westchnienie. Stanley spojrzał przestraszony na Gordona, czując jak przeszedł go zimny dreszcz.
        - Co to? - wyszeptał. - Słyszałeś to?
        - Tak, nie mam pojęcia - powiedział Gordon. - Jakby dochodziło z łóżka.
       Z korytarza dobiegł proszący głos Angie:
        - Możemy już iść? Proszę! To jest straszne.
        - Jeszcze chwilkę - rzucił Stanley. Obszedł łóżko i przyjrzał się ohydnym kocom, które piętrzyły się na nim jak szmaty.
        - Jest tu kto? - spytał, najostrzej jak umiał.
        - Wygląda to na zwykłą stertę kocy - zauważył Gordon. Stanley pochylił się niżej.
        - Masz zamiar unieść koc i zobaczyć, co tam jest?
        - Nie, a ty?
        - Ja też nie.
       Czekali i nasłuchiwali, podczas gdy deszcz ciągle kapał na dywan, a woda ściekała po ścianach. Bez żadnej widocznej przyczyny Stanley zaczął nagle odczuwać silny lęk, jakiego jeszcze w życiu nie doświadczył. To było nawet gorsze niż lot samolotem nad winnicą w dolinie Napa, który Eve zafundowała mu trzy lata temu jako urodzinowy prezent. Znienawidził latanie po wszystkie czasy: silnik małej cessny zaczął przerywać właśnie wówczas, kiedy zaczęli się wspinać ku jezioru Berryesa, a góry coraz bardziej pęczniały jak kipiące z garnka mleko. Pochylił wtedy głowę, zacisnął mocno powieki i modlił się, by śmierć nie była zbyt bolesna.
       To, co czuł teraz, szarpało nim jeszcze bardziej, jakby dusza tłukła się w jego wnętrzu, jakby świat, po którym chodzi, przestał być nagle bezpieczny.
       Otoczymy świat pasmem śmierci - zaszeptał głos do jego ucha. - To może twoja przeszłość, to może być twoja przyszłość.
       W jego śnie wózek dziewczyny był napełniony starymi gałganami, brudnymi trzepoczącymi na wietrze szmatami.
       To są ciała - pomyślał i przeszedł go zimny dreszcz.
        - Stan? - zaniepokoił się Gordon. - Stanley?
        - To są ciała - powtórzył, chociaż nie był pewien, czy mówi na głos.
        - Stanley, o co chodzi? Na łóżku. To są dala.
       Odwrócił powoli głowę i spojrzał w kierunku stojącej w drzwiach Angie. Przez krótką chwilę zdawało mu się, że Angie ma opaskę na oczach, lecz potem otworzyła je i spojrzała na niego wystraszona. Usta jej zamykały się i otwierały, a przez deszcz dobiegały go słowa, jakby ktoś mówił w radio przez potężny mikrofon. Stanley, boję się, Stanley, chcę już iść, proszę, Stanley, proszę.
       Odwrócił się do Gordona, który wyciągał swą rękę ku stercie szmat. Jego dusza była tak ściśnięta lękiem, że nie był nawet w stanie nabrać powietrza w płuca, by krzyknąć: Nie!
       Widział tylko dziewczynę pchającą wózek po błotnistej drodze i ciała podskakujące na wybojach, wykrzywione plugawą śmiertelną bezsilnością, prawie jakby naigrawały się z niego, gdyż były już tylko kawałami mięsa, których ruchów nie kontrolowały muskuły i świadomość, lecz bezwład i siła przyciągania.
        - Nie - powiedział i tym razem usłyszał swój cichy, lecz wyraźny głos.
       Gordon podniósł już jeden z koców.
        - To są koce - powiedział, chociaż wyraz jego twarzy mówił jasno, że rozumie, o czym myślał Stanley. - Stanley? To są koce.
       Zdejmował je z łóżka jeden po drugim. Zbutwiałe, poplamione i ociekające wodą, ale były to rzeczywiście tylko stare koce.
       Stanley otarł dłonią krople deszczu z czoła.
        - Przepraszam. Nie zdawałem sobie sprawy.
        - Co jeszcze widziałeś w tym śnie? - zapytał Gordon. Stanley opuścił głowę. Ogarnęło go nieoczekiwane wzruszenie.
        - Martwych ludzi - powiedział. - Jakby po jakiejś zarazie. Chodzili i zbierali martwe ciała na wózki. Albo jak w czasie holocaustu w Belsen czy Auschwitz. Ten koszmar śnił mi się dwa lub trzy razy. Zawsze to samo. Dziewczyna, młoda kobieta pchająca wózek wypełniony ciałami.
       Gordon starł ręką krople deszczu z twarzy. Stanley nigdy nie widział go takiego poważnego. Przynajmniej przekonał się, że Stanley nie zwariował. Jak mógłby się nie przekonać w domu pełnym twarzy z opaskami na oczach, w domu, w którym padał deszcz?
        - Myślę, że zanim posuniemy się dalej, powinniśmy znaleźć kogoś, kto się zna na tych sprawach - powiedział Gordon. - Jestem doradcą, a nie egzorcystą.
        - Może jakiegoś księdza - zaproponował Stanley.
        - Nie wiem. Księdza albo meteorologa.
       Gordon upuścił koc, który trzymał i odwrócili się do wyjścia.
        - Idziemy? - zapytała Angie z ulgą.
       Doszli prawie do drzwi, kiedy usłyszeli odgłos dziwnego drapania w kominku. Stanley zawahał się i spojrzał w tamtym kierunku.
        - Słyszałeś?
        - Może szpak wpadł do komina, czasami im się to zdarza.
       Stali w ostrym przenikliwym deszczu nasłuchując. Znowu drapanie. A potem szybki odgłos, jakby ktoś się przesuwał, i ostre szuranie przypominające drapanie psich pazurów po parkiecie.
        - Tam coś musi być - rzekł Stanley.
        - Jeśli nie ptak, to w takim razie szczur - powiedział Gordon. - Nie zbliżałbym się. Roznoszą wstrętne choroby, o których ci się nie śniło, i jeszcze parę, z którymi nie chciałbyś mieć do czynienia nawet we śnie.
       Ale Stanley zasłonił sobie oczy przed deszczem i zaglądnął do małego hakowatego edwardiańskiego kominka. Ujrzał osypującą się brązowawą sadzę na zardzewiały ruszt i usłyszał skrobanie, szuranie nogami i szept - był tego pewien - ktoś szeptał.
        - Halo? - zawołał niepewnie.
        - Na litość boską, Stanley, nikt nie może tkwić w tym kominie. Po prostu jest za wąski. Mówisz halo do szczura.
        - Gordon, słyszę szeptanie. Gordon zaczął nasłuchiwać.
        - To tylko deszcz.
        - Błagam, chodźmy już - zawołała Angie jeszcze żałośniej niż poprzednio. - To kompletne wariactwo.
       Gordon nie zwracając na nią uwagi, przyklęknął przed kominkiem. Zaczai nasłuchiwać i pokiwał głową:
        - Przepraszam, Stanley, masz rację. Słyszę, jak ktoś szepce. Może to ktoś w domu obok albo czyjeś radio.
        - Rozumiesz słowa? - spytał Stanley. Gordon potrząsnął głową.
        - Brzmi to jak śmiech albo warczenie. Nie wiem. To bardzo dziwne.
        - Już prawie wpół do czwartej. Lepiej stąd chodźmy. Nie zanosi się na to, że znajdziemy Kaptura.
        - Tylko chwilkę - powiedział Gordon, wciskając głowę, by móc wejrzeć w komin.
       Ostrożnie włożył rękę do kominka i wyczuł sklepienie.
        - Tu jest na pewno otwór. Czuję ciąg. Wygląda na to, jakby ktoś wybił parę cegieł z przewodu kominowego.
       Wyciągnął rękę i zajrzał znów do komina.
        - Ta cholerna sadza wpada mi do oczu. Będę chyba wyglądał jak Al Jolson.
       Prawie przez minutę wpatrywał się w ciemność. Stanley stojący obok z ręką na obramowaniu kominka zaczynał się niecierpliwić. Na korytarzu Angie chodziła nerwowo tam i z powrotem, okazując niecierpliwość coraz głośniejszymi westchnieniami.
       Stanley miał już zaproponować, że powinni skończyć na dzisiaj, kiedy Gordon - bez żadnego ostrzeżenia - wyszarpnął się z kominka, uderzając się boleśnie plecami o żelazne obramowanie łóżka.
        - Co się stało? - spytał Stanley. - No, mów! Gordon spojrzał na niego zdziwiony.
        - Tam jest chłopiec.
        - Co? O czym ty mówisz?
        - W kominie jest chłopiec! Widziałem jego twarz.
        - Na litość boską, Gordon. Jak w kominie może być chłopiec?
        - A skąd mam wiedzieć? Starałem się wybadać, gdzie jest ten otwór, i nagle ujrzałem bladą okrągłą twarz, z czarnymi oczami i włosami na jeża, patrzącą wprost na mnie.
       Stanley przełknął ślinę. Uklęknął na jedno kolano, ostrożnie pochylił głowę i zaglądnął pod sklepienie kominka.
        - Nic nie widzę.
        - Widziałem go, przysięgam.
       Stanley odczekał chwilę, a potem zawołał:
        - Ej! Tam w kominie! Jest tam kto?
       Znów drapanie i kolejna porcja sadzy spadła w dół, ale żadnej odpowiedzi.
       Gordon podszedł bliżej.
        - Halo? Halo, słyszysz mnie? Jesteś tam? Nadal cisza, więc Gordon rzekł:
        - Jesteśmy przyjaciółmi, możemy ci pomóc! Jeśli tam utkwiłeś, zawołamy straż pożarną. Utknąłeś czy po prostu wspiąłeś się do góry? 
       Krótki, ostry odgłos, ale wciąż brak odpowiedzi.
        - Jak masz na imię? Przyszedłeś tu sam czy z kolegami? Nie będziesz miał żadnych kłopotów, przyrzekam ci! Ale jeśli tam utknąłeś, to przecież nie możemy cię tam zostawić.
       Angie weszła do pokoju, podnosząc kołnierz przed deszczem. Przykucnęła za Stanleyem i położyła rękę na jego ramieniu.
        - Z kim rozmawiałeś? - zapytała.
        - Gordon mówi, że widział chłopca w kominie.
        - Co?
        - Gordon mówi, że kiedy zajrzał do komina, zobaczył twarz chłopca. Bladą z włosami na jeża.
        - Może to jakieś złudzenie? A jeśli ma włosy na jeża, to może to tylko stary wycior?
        - Tam jest chłopiec - upierał się Gordon. - Widziałem jego twarz zupełnie wyraźnie.
        - Ale nie odpowiada, no nie?
        - Może jest w szoku - odparł Stanley. - Może jego klatka piersiowa jest tak ściśnięta, że nie może nabrać oddechu.
        - Te odgłosy świadczą, że nie jest ściśnięty. To brzmi raczej jakby biegał w środku.
        - Może ten otwór w kominie wychodzi do jakiegoś innego pokoju i ktoś tam akurat wetknął na chwilę głowę.
       Gordon nachylił się do kominka.
        - Chłopcze! - zawołał. - Ej, ty tam! Chłopcze! Wezwiemy straż pożarną, rozumiesz? Chcemy wezwać straż pożarną i wyciągnąć cię stamtąd!
       Przez chwilę była cisza, a potem Gordon nagle krzyknął:
        - Tam! Patrzy na mnie! Widzę jego twarz! Ej, ty tam! Możesz kiwnąć albo mrugnąć? Jedno mrugnięcie na tak, a dwa na nie, dobra?
        - Pokaż mi - powiedział Stanley i przykucnął przy lewym ramieniu Gordona.
       Z początku nic nie dostrzegł. W kominie było strasznie ciemno w porównaniu z pomarańczowo oświetloną sypialnią. Ale potem powoli wyłoniła się przed jego oczyma biała okrągła twarz, z czarnymi, raczej wyłupiastymi oczami i krótkimi szczeciniastymi włosami. Twarz spoglądała na niego z przewodu kominowego. Patrzała bez żadnego wyrazu, tak że Stanley nie był pewien, czy chłopiec go w ogóle widzi. A może tylko wydawało się mu, że on na niego patrzy. Może był ślepy.
       A może - i to była najbardziej przerażająca myśl - może on nie żyje. Może zaklinował się w kominie metr nad wylotem paleniska i tam udusił się albo umarł z głodu. Samotna, powolna śmierć w męczarniach. Słyszał o wiktoriańskich kominiarczykach, którzy ginęli w ten sposób. Może taki wypadek przydarzył się i temu chłopcu.
       Chociaż, jeśli on nie żyje, to skąd brały się te odgłosy drapania i skrobania w kominie?
       Być może szczury gryzły jego ciało? Albo kruki. Kruki też żywią się padliną.
       Stanley zerknął do tyłu na Gordona.
        - Jak myślisz, czy on jeszcze żyje?
        - Nie wiem - odparł Gordon. - Może jest w stanie śpiączki z powodu braku tlenu.
        - Myślę, że powinniśmy wezwać karetkę - powiedziała Angie. - I strażaków. I gliny.
        - Tak, masz rację - zgodził się Gordon. - A może spróbuję dosięgnąć go... Mógłbym wyczuć, czy jeszcze oddycha albo czy jest ciepły.
        - Na miłość boską, bądź ostrożny - przestrzegł go Stanley.
       Gordon usiadł po turecku na kaflach paleniska i podwinął rękaw kurtki. Potem przyłożył policzek do rzeźbionego żelaznego sklepienia nad paleniskiem i sięgnął w głąb komina tak daleko, jak tylko był w stanie.
        - Możesz go dosięgnąć? - spytał Stanley.
        - Jeszcze nie. On jest...
       Przysunął się bliżej paleniska i wytężył, usiłując sięgnąć głębiej w przewód.
        - Powinieneś poczuć jego oddech na palcach - powiedziała Angie. - Oczywiście, jeśli jeszcze oddycha.
        - Nic nie czuję - wykrztusił Gordon. - W każdym razie, jeszcze nie...
        - O Boże, on nie żyje - powiedział Stanley. Chociaż głos w jego wnętrzu mówił: Dobrze mu tak, zakichanemu bękartowi. Dobrze mu, że cierpiał i dusił się. Mam nadzieję, że się bał. Mam nadzieję, że krzyczał. Mam nadzieję, że zrozumiał, czym jest śmierć, zanim umarł.
       Spostrzegł, że Angie patrzy na niego podejrzliwie. Miała mokrą od deszczu twarz, rozmazany tusz i potargane, wilgotne włosy. Piękna jak dziecko, ale zbyt cwana i zbyt zmysłowa jak na dziewiętnastolatkę. Nagle zdał sobie sprawę, że jego uśmiech jest niezdrowy, i spróbował ją uspokoić, uśmiechając się bardziej naturalnie. Nie poskutkowało. Wydawało się, że stracił kontrolę nad twarzą. Myślał tylko o tym, jak grała (w jego śnie) na skrzypcach, jak jej obgryzione paznokcie tańczyły po gryfie. O zaokrągleniach jej nagich pośladków i o swoim wytrysku. Było to niczym oglądanie filmu porno na wideo z najwspanialszym podkładem muzycznym.
        - Czuję go. Czuję jego czoło - powiedział Gordon. - Jest zimny... nie wyczuwam żadnego oddechu.
        - To znaczy, że nie żyje - powiedział do siebie Stanley.
        - Czekaj, czekaj... Zdawało mi się, że mrugnął oczami. Być może on... Aaaaaa! - zakrzyknął Gordon głosem tak wysokim i przenikliwym, że mózg Stanleya nie zarejestrował z początku tego, co usłyszały uszy - tylko powietrze w pokoju jakoś zagęściło się, jakby chciało wyrazić niesłychany ból.
        - Aaaa! Moja ręka! Chryste, moja ręka!
       Stanley rzucił się na kolana obok niego i pociągnął go za ramię.
        - Gordon? Gordon?
       Gordon patrzył na niego dziko. Jego twarz była pozbawiona koloru. Bełkotał coś jakby w obcym języku, w dialekcie niesłabnącego cierpienia.
        - Co się stało? - dopytywał Stanley. - Na miłość boską, co się stało?
        - Moja rę... - zaczął Gordon. Ale jego instynkt samozachowaczy mówił mu, że uwolnienie się od dalszego cierpienia jest znacznie ważniejsze od rozmowy, dlatego odwrócił głowę i zaciskając zęby - ścięgna na jego karku były napięte jak struny skrzypiec - wyrwał ramię z komina na dół w prysznicu sadzy i buchających bryzgów rdzawej krwi.
       Ale coś jeszcze upadło ciężko z komina na palenisko, rzucając się wściekle na wszystkie strony, uczepione okrwawionej ręki Gordona. Angie wrzasnęła i rzuciła się w tył na ścianę. Stanley chwycił poręcz łóżka i podniósł się na nogi przerażony, osłupiały. Jego umysł eksplodował jak bomba atomowa.
       To niemożliwe! To po prostu niemożliwe! A jednak to prawda, bo jestem tu i patrzę na to, jak ciska się i miota tuż przede mną.
       Dłoni Gordona uczepiona była głowa chłopca, głowa chłopca o bladej twarzy, szczeciniastych włosach, wyłupiastych oczach i perkatym nosie. Jego zęby zagłębiły się w skórę tuż nad kciukiem Gordona. A kciuk kiwał się niebezpiecznie na wszystkie strony, jakby zęby chłopca miały go zaraz odgryźć. Dłoń Gordona ociekała krwią, a twarz chłopca wyglądała jakby była spryskana karminowym sprayem.
       Ale to nie krew ani brutalność ataku spowodowała, że Stanley tak szybko odskoczył, a widok samego napastnika. Miał głowę chłopca, ale krótki zwierzęcy korpus psa. Wyglądał jak bullterier z głową człowieka. Cztery łapy, umięśniona klatka piersiowa, cętkowana sierść i ogon. I chociaż miał ładną twarz o wyłupiastych oczach Donalda Sutherlanda, jego zęby były zakrzywione i ociekały krwią, a on warczał i kłapał z całą zaciętością psa.
       Gordon obrócił się, ciskając z całej siły psem o podłogę. Bez przerwy krzyczał z wściekłości, z bólu, a głównie z przerażenia. Angie także wrzeszczała, a deszcz padał z sufitu i Stanley nie wiedział, czy jest w Londynie czy w piekle.
       Do rzeczywistości przywrócił go widok zębów chłopcopsa zrywających skórę z dłoni Gordona, a potem - z ostrym trzeszczącym odgłosem - surowe czerwone mięso mięśni między kośćmi palców. Wyglądało to, jakby ściągał krwawą rękawiczkę. Zaraz potem z porozrywanych arterii buchnęła krew.
        - Stanleeeey! - wrzasnęła Angie.
       Stanley absolutnie nie wiedział, co robić. Ściągnął jeden z namokniętych kocy z łóżka, zatoczył nim łuk jak płaszczem Drakuli i cisnął na plecy psa. Padł z głuchym klaśnięciem. Chłopcopies zawarczał i kłapnął, ale Stanley uchwycił jego ciało i próbował oderwać od dłoni Gordona. Z ledwością go mógł utrzymać. Był potwornie umięśniony od stóp do głów. Wił się, walczył i wyrywał. Stanley nie przypuszczał, że tyle może ważyć. Pazury drapały go po kłykciach i po nadgarstkach. Ścisnął korpus stwora najmocniej, jak potrafił, ale ten uwolnił głowę spod koca i odwróciwszy się zawarczał. O Boże! To jest twarz chłopca - pomyślał i puścił go na podłogę. Chłopcopies warcząc cicho, wycofał się w głąb pokoju z krwawym strzępem dłoni Gordona w ustach. Rdzawe plamy krwi rozmywały się natychmiast w padającym deszczu.
       Stanley rzucił na Gordona krótkie spojrzenie. Gordon leżał na boku zbyt przerażony, by choćby jęczeć. Jego prawa ręka była obnażona do kości, lewym kciukiem naciskał nadgarstek, by zatamować upływ krwi tryskającej na podłogę. Jego oczy upodobniły się do oczu Petera Falka: były szkliste, czarne i zezowały.
        - To nieprawda, powiedz? - zapytała załamującym się głosem Angie.
        - Nie wiem - odparł Stanley, podnosząc ciężki koc i trzymając go przed chłopcopsem jak czujny matador. - Może to sen, a może nie. Dasz radę dojść do drzwi i zawołać karetkę?
        - Boże, spróbuję.
        - Gordon? - zapytał Stanley. - Gordon, co z tobą? Gordon spojrzał na niego, usiłując coś powiedzieć, ale za bardzo się trząsł, by można było zrozumieć słowa.
       Chłopcopies podrzucając obrzydliwie głowę, pożerał resztę mięsa, które oderwał z ręki Gordona. Przeżuwając je, patrzał na Stanleya bulwiastymi, podejrzliwymi oczami. Stanley uniósł koc i potrząsnął nim, usiłując go przestraszyć. Chłopcopies zrobił dwa, trzy kroki do tyłu, drapiąc pazurami po podłodze, ale nie wyglądał na przerażonego. Wyraźnie był bardziej zainteresowany skończeniem posiłku niż atakiem na Stanleya.
        - Kim jesteś? Co? - pytał Stanley trzęsącym się głosem. - Jesteś chłopcem? Psem? Czym?
       Chłopcopies obserwował go, nic nie mówiąc i bez przerwy oblizując usta.
        - Czy ja cię śnię? - spytał Stanley. - Jesteś snem? No dalej, bądźmy szczerzy. Pies z głową chłopca? Nie ma takiego stworzenia. A nechtiger tog!
       Chłopcopies przełknął i zawarczał, a w kącikach jego ust pojawiły się krwiste bąble.
        - Angie? - spytał Stanley, nie odwracając się. - Co z tą karetką?
        - Stanley - usłyszał cichą odpowiedź, lecz wyraźnie przebijającą się przez siąpienie deszczu.
       Stanley zerknął raz i drugi w bok. I wtedy zobaczył to, co ją tak zaniepokoiło. Kolejne dwa chłopcopsy stały w drzwiach, blokując wyjście. Jeden biały, a drugi ciemnobrązowy, z ludzkimi głowami i ogonami głośno bijącymi po grzbietach. Pierwszy miał prawie anielski wygląd i jasnoniebieskie oczy, drugi był ciemniejszy, piegowaty, o wściekłym spojrzeniu, jakby tylko czekał, by rozszarpać Angie gardło.
        - Stanley... - jęknęła Angie. - Stanley... Odwrócił się od kominka, trzymając ciągle uniesiony koc.
       Chciał okrążyć Angie i zasłonić ją przed dwoma stojącymi w przejściu chłopcopsami. Ale gdy tylko cofnął się o krok, chłopcopies przy palenisku zbliżył się o dwa, trzy kroki do Gordona.
        - Stanley, na miłość boską - zajęczał Gordon. - On chce mnie zabić.
       Chłopcopies zawarczał i szczeknął, choć było to bardziej podobne do jakiegoś wysokiego krzyku człowieka niż do szczekania psa. Dwa następne chłopcopsy również zawarczały i weszły do pokoju, szczerząc kły i łypiąc oczyma. Z podbródków ściekały im strużki śliny, a ten z jasnymi, niebieskimi oczami zaczął toczyć z ust pianę. Ich pazury głośno szurały po podłodze.
       Angie cofnęła się, tak że w końcu zetknęli się ze Stanleyem plecami. Sięgnęła za siebie i wczepiła się w jego mokry prochowiec.
        - Tak się boję, Stanley. To tylko sen, prawda? Zrób coś, żebym się obudziła.
        - Uspokój się - powiedział Stanley. Wyczuwał jej drżenie. - Dopóki nie zrobimy jakichś gwałtownych ruchów... nie zdenerwujemy ich...
        - Nie zdenerwujemy ich? Do diabła, Stanley, przecież one chcą nas zabić!
       Stanley był sparaliżowany ze strachu, ociekał wodą, a jego ręce mdlały już od długiego trzymania ciężkiego koca. Chłopcopsy wciąż się zbliżały, nie spuszczając z nich oczu. To upewniło Stanleya, że Angie ma rację i że chłopcopsy są zdecydowane rozedrzeć ich na strzępy, i że nie ma żadnej nadziei, by opuścili żywi Tennyson.
       
ROZDZIAŁ  5
      PLECIONY BICZ
       
       Dwa chłopcopsy rozdziawiły usta, obnażyły zęby i zaczęły zbliżać się do nich małymi kroczkami. Naprężyły ogony i położyły po sobie uszy. Angie jęknęła i jeszcze mocniej ścisnęła Stanleya. Osłabiony szokiem i utratą krwi Gordon opadł na podłogę i leżał bezradnie, ciężko dysząc, podczas gdy pierwszy chłopcopies ośmielił się na tyle, by zacząć obwąchiwać jego but.
       Stanley był już teraz całkowicie pewien, że chłopcopsy nie są rozumne. Mają ludzkie twarze, ale zwierzęcą naturę - ślepą i dziką. Jednak patrząc na piegowatą twarz chłopca, który warczał przy nodze Gordona, trudno było uwierzyć, że on nie jest zdolny do ludzkiej mowy albo chociaż do ludzkiej myśli. Przez cały czas, kiedy podkradał się do Gordona, wzrok miał utkwiony w Stanleyu, jakby go zachęcał do jakiegoś ruchu.
       No dalej, zatrzymaj mnie. Spróbuj tylko. Nie ośmielisz się, Stanley, co? Po prostu się nie ośmielisz.
       Stanley pochylił głowę ku Angie. Kącikiem ust wymruczał:
        - Nie ma sensu, żebyśmy tu dalej tkwili.  Musimy wykorzystać szansę i spróbować przedrzeć się na zewnątrz. Owiniemy koc wokół nóg, powinno to ochronić nas przed pogryzieniem.
        - A co z Gordonem?
        - Nie wiem. Gordon?
       Gordon otworzył oczy, ale twarz miał szarą i nie wydawało się, żeby usłyszał.
        - Gordon? To ja, Stanley. Gordon? Słyszysz mnie? Chłopcopies zawahał się i nasłuchiwał. A jeśli nie potrafią mówić, ale rozumieją, co my mówimy?
        - Gordon, musimy się stąd wydostać!
       Gordon odkaszlnął i wolno przetoczył głowę z boku na bok.
        - Nie da rady, mój drogi, w ogóle nie czuję nóg.
        - Gordon, jeśli tu zostaniesz, one cię rozszarpią. Gordon uśmiechnął się słabo i znowu odkaszlnął. Deszcz padał prosto na jego twarz.
        - Jeremy zawsze powtarzał, że wyglądam jak obiad dla psa.
        - Gordon! - krzyknęła Angie. - Gordon, musisz! Jej krzyk nagle rozwścieczył jednego chłopcopsa, który skoczył na nią, chwycił zębami jej rękaw i zawisnął na jej ramieniu, warcząc i zapierając się nogami. Stanley okręcił się, zarzucił koc na chłopcopsa i zdołał go od niej oderwać. Przez chwilę wydawało mu się, że uda mu się uchwycić go za gardło, ale stwór zaczął się dziko tłuc na wszystkie strony, tak że musiał go puścić na podłogę. Angie łapała oddech, drżała i szlochała.
        - Stanley, posikałam się. Boże, Stanley, co my teraz zrobimy?
       Chłopcopsy nie wahały się. Teraz, kiedy zawrzała w nich krew, wróciły, kłapiąc zębami, do kostek Stanleya i Angie. Jasnowłosa bestia rozerwała nogawkę Stanleya, rozdzierając mu skórę na łydce. Poczuł, jak krew ścieka mu po nodze. Przeklinając odkopnął go daleko, ale ten pozbierał się i wrócił warcząc. Jego niebieskie oczy nabrzmiały w szale.
       Angie znów krzyknęła. Drugi chłopcopies skoczył jej do ramion i próbował złapać ją za kark. Stanley powtórnie odkopnął jasnowłosego i próbował zdzielić pięścią po głowie tego, który siedział jej na plecach. Wierzgnął i podrapał go, ale on zdzielił go po raz drugi prosto między oczy, tak że upadł z głuchym łoskotem na podłogę.
       Nagle rozległ się krzyk Gordona: straszny jęk bólu i rozpaczy. Pierwszy chłopcopies wgryzł się w jego skórę na udzie i odrywał długi, szkarłatny pas ciała. Stanley usłyszał ten odgłos - brzmiał jak rozrywanie perkalu.
        - Gordon! - wrzasnął Stanley, ale jasnowłosy chłopcopies podskoczył do jego twarzy i podrapał jego policzek trzema twardymi pazurami.
       W tej chwili jednak ponad warczeniem i kłapaniem chłopcopsów oraz bezustannym bębnieniem deszczu doszedł ich jeszcze jeden dźwięk. Ostre gwałtowne trzaśniecie, a potem jeszcze jedno i jeszcze jedno. Z początku Stanley pomyślał, że ktoś zaczai strzelać, ale zwróciwszy się ku drzwiom ujrzał stojącą tam w wysokich po uda skórzanych butach i długiej czarnej skórzanej pelerynie Madeleine Springer. Jasne włosy miała upięte do góry, a jej twarz jaśniała władczą godnością. W lewej ręce trzymała ciężki, skórzany, pleciony bicz, o długiej, nabijanej ćwiekami rękojeści, jakiego używają południowoafrykańscy hodowcy bydła.
       Zdzieliła biczem jasnowłosego chłopcopsa, podcinając mu przednie łapy i posyłając go na ścianę. Upadł i zawarczał, ale Madeleine Springer zdzieliła go jeszcze raz, rozcinając mu policzek. Kolejny cios rozdarł jego szczeciniastą sierść na grzbiecie. I jeszcze raz przez łopatki. Brocząc krwią, kulejąc i skowycząc jak kundel, chłopcopies nie przestawał kuśtykać ku niej z pianą obficie cieknącą z ust. Madeleine Springer strzeliła go jeszcze raz, chlast! i jeszcze raz, chlast! aż jego niebieskie oczy eksplodowały. Przewrócił się na plecy, młócąc na oślep łapami, kuląc się i wykręcając na boki.
       Madeleine Springer smagnęła go przez obnażony brzuch. Koniec jej bicza przeciął skórę jak papier. Z rozcięcia wypłynęły wnętrzności, potem żółć, a na końcu krew. Chłopcopies leżał w drgawkach na grzbiecie, jedną łapą drąc powietrze, wreszcie znieruchomiał.
       Pozostałe dwa chłopcopsy cofnęły się przezornie, ale Madeleine Springer nie zamierzała pozwolić im uciec. Zdzieliła jednego, potem drugiego, tak że wycofały się powoli ku palenisku, skomląc i kuląc się ze strachu. Angie przycisnęła się do boku Stanleya, czując kolejno histerię, strach i ulgę.
        - Kim ona jest? Co ona robi? - krzyknęła, choć tak naprawdę nie chciała wiedzieć. Była zbyt przerażona i podekscytowana widokiem bicza Madeleine Springer, smagającego i tnącego chłopcopsów, rozrywającego im skórę, ciało, policzki i mięśnie.
       Madeleine Springer przyparła do ściany chłopcopsa, który poszarpał rękę Gordonowi, i strzeliła biczem, okręcając go wokół jego szyi. Potem nagłym ruchem nadgarstka uniosła go nad ziemię i rzuciła nim gwałtownie o żelazny kant obramowania paleniska. Usłyszeli wewnątrz ciała trzask łamanych kości, niczym tłuczenie chińskiej porcelany w worku.
       Stanley chciał ruszyć na pomoc nieprzytomnemu Gordonowi. Z jego zranionego nadgarstka krew tryskała po podłodze, a nogawka spodni cała była nasiąknięta krwią. Ale Madeleine Springer powstrzymała go okrzykiem i smagnęła ostatniego chłopcopsa tak, że wpadł do palenisku wstrząsany przedśmiertnymi drgawkami.
       Dopiero wtedy uklękła obok Gordona i uniosła jego poharatany nadgarstek.
        - Czy teraz mogę zawołać karetkę? - spytała Angie nieśmiało.
       Madeleine Springer spojrzała na nią.
        - Nie. Zostań. Powinnam była wiedzieć, że coś takiego się stanie.
        - Ale on wykrawawi się na śmierć! - zaprotestował Stanley. - Musimy wezwać karetkę!
       Bez słowa Madeleine Springer dotknęła krwawiącej ręki Gordona końcami swych palców.
        - Ashapolo, pomóż mi - wyszeptała i zamknęła oczy. Stanley zerknął na Angie, a potem z powrotem na rękę Gordona. Prawie natychmiast na jego oczach krwawienie ustało, a poszarpana skóra zasklepiła się jak płatki kwiatów zamykające się o zmierzchu. Nie minęła minuta i Gordon pozostał z kikutem nadgarstka, który nadal miał szkarłatną bliznę, ale nie był już otwartą raną.
        - Czy z nim już wszystko w porządku? - zapytał Stanley nie wierząc własnym oczom.
        - Będzie żył. Ale musimy go natychmiast zabrać w bezpieczne miejsce.
       Rozejrzała się po podłodze i pozbierała kości i ścięgna z rozczłonkowanej dłoni Gordona tak zgrabnie jak rozsypane korale.
       Przy pasie miała jedwabną sakiewkę, wrzuciła do niej kości i zaciągnęła mocno tasiemkę.
        - Być może można je złożyć razem - powiedział Stanley, któremu z obrzydzenia wywracał się żołądek.
       Madeleine Springer pokręciła głową.
        - Jest takie powiedzenie, że człowiek bez ręki nie może się pożegnać. A poza tym nie powinniśmy ujawniać, że tu byliśmy.
       Deszcz zdążył już rozmyć i wypłukać krew Gordona, która przeciekła między deskami podłogi. Przypuszczalnie w pokoju poniżej padał przez chwilę krwawy deszcz.
       Stanley i Madeleine Springer, przytrzymując Gordona z obu stron, podnieśli go na nogi. Był nadal półprzytomny, a jego nogi ciągnęły się po podłodze. Stanley nie mógł uwierzyć, że ktoś tak szczupły może być taki ciężki.
        - Dokąd idziemy? - zapytał Stanley, ocierając sobie z deszczu twarz rękawem Gordona.
        - Mam na dole samochód - odparła. - Zabieram was do siebie. Będziecie tam bezpieczni. W każdym razie bezpieczniejsi niż na Langton Street.
       Trzy czy cztery minuty zajęło im przetransportowanie Gordona na dół, a potem z korytarza na ulicę. Nadal było ciemno. Słońce miało wzejść dopiero za trzy i pół godziny i najprawdopodobniej zapowiadał się paskudny, pochmurny dzień. Jeden z przyjaciół Stanleya stwierdził kiedyś, że zimowe niedziele w Londynie przypominają mu koniec świata. (Było to, zanim spędził zimową niedzielę w Wolverhampton na północy Anglii.)
       Angie otworzyła im frontowe drzwi i wytaszczyli Gordona po ścieżce przed furtkę. Zimny wiatr zaczął cucić Gordona, który stękał i jęczał jak człowiek przeżywający nocny koszmar.
       Samochód Madeleine Springer był zaparkowany po drugiej stronie ulicy za rogiem, ukryty przed wzrokiem każdego, kto patrzyłby z domu. Było to duże szare angielskie auto z połowy lat sześćdziesiątych. Stanley nie przypominał sobie, żeby widział takie wcześniej. On i Angie podtrzymywali Gordona, podczas gdy Madeleine Springer otwierała drzwiczki. Potem pomiędzy sobą delikatnie wnieśli Gordona na tylne siedzenie.
        - Usiądę przy nim - zaofiarowała się Angie.
        - I pomyśleć, że byłaś tak cięta na pedałów - powiedział Stanley, choć nie chciał być uszczypliwy.
        - Chyba mogę zmienić zdanie, nie?
       Stanley usiadł z przodu obok Madeleine Springer. Wewnątrz pachniało skórą, starymi dywanikami i olejem silnikowym. Silnik zapalił strzelając i kiedy ruszała od krawężnika, Stanley usłyszał przykre zgrzytnięcie w skrzyni biegów. Czuł się bardziej jak w ciężarówce niż w samochodzie osobowym.
        - Od jak dawna go masz? - zapytał. Spojrzała na niego.
        - Od nowego. To jest humber super snipe. Kiedyś były to samochody dla bogaczy.
        - Dokąd nas zabierasz?
        - Richmond. To niedaleko stąd. Mam tam mieszkanie.
        - Te... stwory - zaczai Stanley.
        - Chcesz wiedzieć, kim były?
        - Czy one miały naprawdę ludzkie głowy?... Przynajmniej tak wyglądały.
       Madeleine Springer skręciła w lewo przy Kew Road i skierowała się na południe. Szeroka droga, która biegła wzdłuż muru z czarnej cegły Królewskiego Ogrodu Botanicznego była kompletnie pusta, nawet jednego auta policyjnego.
        - To nie byli ludzie w normalnym rozumieniu tego słowa.                       
        - Czy jest ich więcej?
        - Nie można tego stwierdzić z całą pewnością. Ostatnia epidemia Nocnej Plagi trwa od dwóch, trzech lat i zapowiada się na najgorszą w historii.
        - Nocna Plaga?
        - Choroba bardów, syndrom Mozarta, nazwij to jak chcesz.
       Stanley milczał przez chwilę. Potem rzekł:
        - Myślę, że powinienem dowiedzieć się czegoś więcej.
        - Zamierzam ci powiedzieć - obiecała mu Madeleine Springer. Prowadziła w dziwny sposób, trochę zbyt szybko jak na gust Stanleya, mechanicznie, nieco przesadnymi mchami, jakby się dopiero nauczyła. Przypuszczał, że niełatwo jest prowadzić w tych skórzanych butach na wysokim obcasie, sięgających aż do połowy uda. Przyłapał się na tym, że przypatruje się gładkiej bieli jej nagich ud. Ciekawe, co by się stało, gdybym zanurzył teraz dłoń między te białe gorące uda. Prowadzi, więc nie może mi przeszkodzić.
        - Jak się ostatnio czujesz? - zapytała go Madeleine Springer. Miał wrażenie, że odczytywała jego myśli z taką łatwością jak pozdrowienia z świątecznej kartki. Stanęli na światłach przy Lower Mortlake Road. Olbrzymia obwodnica, zazwyczaj pełna samochodów i autobusów, była cicha i opustoszała. Stanleyowi wydawało się, że są jedynymi pozostałymi przy życiu ludźmi.
        - Ja, no... odczuwam od czasu do czasu małe zagubienie.
        - Jakie zagubienie?
        - On nie wie, czy śpi czy chodzi na jawie - wtrąciła Angie, usiłując być pomocna.
        - Nie tylko to - rzekł Stanley. - Ale doznaję jeszcze czegoś, co mogę tylko nazwać moralnym zagubieniem.
        - Czyżby? A jak to się przejawia?
        - Za każdym razem w inny sposób. Mam przypływy wściekłości i obrzydzenia do Boga, muzyki i ludzi. Nawet do ludzi, których lubię. Nawet do ludzi, których kocham.
       Światła zmieniły się na zielone i Madeleine włączyła bieg.
        - Masz także przypływy gwałtowności, prawda? I seksualnej żądzy?
       Spojrzał na nią bystro. Uśmiechnęła się, chociaż nie spojrzała na niego.
        - Wiem, jak silną miałeś chęć, by włożyć dłoń między moje nogi, panie Eisner. Prowadzi, więc nie może mi przeszkodzić. A tam jest tak ciepło, pachnie skórą i kobietą, i jakimiś perfumami, których nie umiesz rozpoznać.
        - Myślę, że Gordon przychodzi do siebie - zawołała Angie, która najwyraźniej nie słyszała słów Madeleine Springer.
       Stanley popatrzał na nią gniewnie.
        - Skąd pani to wszystko wie? Umie pani czytać w myślach, czy co?
        - Jestem bardzo dobrym medium, to wszystko - odparła. - Widziałeś, co zrobiłam z ręką Gordona, tam, w domu. To było nic innego jak leczenie za pomocą wiary. Tylko że było to znacznie bardziej skuteczne leczenie wiarą, niż potrafi to robić większość mediów.
        - Mówi pani serio? - powiedział Stanley.
        - W kosmosie istnieją naturalne, potężne siły. Wiem, jak je wezwać i jak nimi pokierować. Nie ma w tym nic nadprzyrodzonego. Dziś nikt już się nie dziwi, że szklana gruszka może świecić elektrycznym światłem. A przecież to, co ja robię, nie jest bardziej zadziwiające, a w pewien sposób nawet o wiele prostsze. Te naturalne siły były z pewnością na ziemi znacznie dłużej.
       Skręcali właśnie w kierunku Richmond Hill, kiedy na jezdnię weszło dwóch policjantów.
        - A niech to... - powiedziała Madeleine. Skierowała humbera na pobocze i zatrzymała się. Jeden z policjantów zbliżył się do okienka Stanleya i zapukał w nie delikatnie. Stanley opuścił szybę.
        - Dzień dobry - przywitał go policjant z nosem czerwonym jak burak. Jego oddech zamieniał się w biały obłoczek. Jego kompan w zdezelowanych metalowych okularach cały czas pociągał nosem i ocierał go rękawiczką.
        - Czym mogę służyć, panie oficerze? - spytał Stanley. Policjant zajrzał do samochodu, a potem powiedział:
        - Po prostu chcemy wiedzieć, dokąd to się jedzie o czwartej nad ranem.
       Stanley odwrócił się do Madeleine. Jego usta prawie przybrały kształt g, aby zapytać: Gdzie jedziemy, pani Springer?, kiedy spostrzegł, że jej tam nie ma. Nie ma kierownicy, pedałów gazu, hamulca i drążka zmiany biegów. Wszystko to tajemniczo przemieściło się i zmaterializowało przed nim, tak jakby to on prowadził.
       Obrócił się szybko do tyłu. Tylne siedzenie było także puste. W samochodzie był tylko on jeden.
       To był sen. Tennyson, chłopcopsy, wszystko. Wszystko to było snem. Ale co on robi w tym dziwnym samochodzie w środku nocy?
        - Jesteśmy Amerykanami? - zapytał policjant.
        - No cóż, ja jestem - odparł Stanley.
       Policjanta to jakoś nie rozbawiło i zaczął oglądać kod na przedniej szybie.
        - Czy to pana samochód?
       Policjant w okularach chodził powoli dokoła humbera, sprawdzając światła i ogumienie.
        - No, tak... - zaczął Stanley i wtedy kącikiem oka ujrzał migoczącą przejrzystą białość ud Madeleine Springer, prawie całkowicie niewidoczną, jak odbicie ud w ciemnej szybie. Wyciągnął palce do znajdującej się przed nim kierownicy i drżąc mimowolnie przekonał się, że ona jest niematerialna, że jest iluzją kierownicy, niczym więcej. Miał nadzieję, że policjant nie zauważył, jak jego dłonie przechodzą przez nią.
       Jeśli Madeleine Springer stała się niewidzialna - i Angie z Gordonem również - to musi jej bardzo zależeć, by ukryć swoją obecność tutaj - a może nawet sam fakt swego istnienia.
        - Tak, to mój samochód - zakończył.
        - Mógłby pan podać mi numer rejestracyjny?
        - Oczywiście... eee... NLT 683 - powiedział, słysząc głos Madeleine Springer wprost w swojej głowie, tak czysto i wyraźnie jakby mówiła głośno do jego ucha.
        - Zgadza się - policjant wyciągnął czarny skórkowy notes.
        - Ma pan źle ustawiony migacz. Mruga za wolno. Proszę to naprawić.
        - Oczywiście, przepraszam. Nie zauważyłem tego. Policjant wydarł zapisaną przez siebie kartkę.
        - I proszę przedłożyć swoje prawo jazdy i dokumenty samochodu w ciągu siedmiu dni na dowolnym posterunku policji.
        - Tak - odparł Stanley. Poczuł ogromne naelektryzowanie wewnątrz samochodu, jakby przeciągał dłonią przed ekranem telewizyjnym. Jego włosy podniosły się z tyłu głowy.
       Policjanci wrócili do swego samochodu, zacierając zgrabiałe ręce. Silnik humbera znowu zapalił i stary samochód ruszył z wolna. Kiedy mijali policyjny radiowóz, Stanley udawał, że trzyma kierownicę, chociaż w ogóle nie wyczuwał żadnej materialnej substancji, jedynie ciche trzaski psychicznie skupionej energii.
       Dopiero kiedy stanęli na końcu Richmond Hill, Madeleine Springer zaczęła powoli się znowu wyłaniać, najpierw jak ziarnisty obraz w źle nastawionym telewizorze, potem w pełni.
        - Rety, co za numer! - wykrzyknęła Angie. Trzymała dłoń na swojej twarzy, chcąc się upewnić, że ciągle jest na miejscu. - Jak pani to zrobiła?
        - To taka mała sztuczka z załamaniem światła, to wszystko - odparła Madeleine Springer. Stanley obrócił się na siedzeniu i solidaryzując się z Angie, zrobił zdumioną minę.
        - Czy byłaby pani w stanie robić to cały czas? - spytał ją. - Mogłaby pani siedzieć obok innych i słuchać, co mówią na pani temat, a oni by nawet o tym nie wiedzieli.
        - Obawiam się, że niewidzialność pochłania zbyt wiele naturalnej energii - odparła Madeleine Springer. Mijali właśnie staromodny pub zwany The Lass of Richmond Hill. Stanley ku swemu rozczarowaniu zauważył, że podają tam potrawy z rożna w stylu nowoorleańskim. Kiedy przyjechał po raz pierwszy do Anglii, spodziewał się, że będzie tu pod dostatkiem knajp z frytkami i rybami, straganów z ciasteczkami i dickensowskich garkuchni. Zamiast tego natrafił na te same sklepy z szybką żywnością co w Napa, te same Burger Kingi, MacDonaldy i mrożone kurczaki z Kentucky.
       Wjechali na sam szczyt Richmond Hill, wysoko ponad łukiem Tamizy. Tarasowate ogrody, które opadały stopniami na dół do rzeki, były pogrążone tego ranka w gęstej mgle, ale sama rzeka, przepływając między Petersham Meadows na wschodnim brzegu a Marble Hill Garden na zachodnim, połyskiwała wśród drzew przytłumionym blaskiem. Dziki, melancholijny widok, jeden z bardziej romantycznych w południowej Anglii. I pomyśleć, że ten sam widok oglądał Henry Tudor, że tą samą drogą przejeżdżała w powozie królowa Elżbieta. Czasami historia Londynu uwznioślała Stanleya, a czasami przygnębiała.
       Zawieszenie dwudziestopięcioletniego samochodu Madeleine Springer zastukotało głośno, kiedy skręcała w wąską śliską, prywatną drogę. Zatrzymała się, wyłączyła silnik i obwieściła:
        - Jesteśmy na miejscu. Pomogę wam wnieść Gordona do środka.
       Wysiedli z samochodu. Zatrzymali się obok wspaniałego tarasu przed kremowymi czteropiętrowymi domami, które teraz były podzielone na mieszkania. Madeleine Springer wprowadziła ich frontowymi drzwiami do holu. Pachniało nowymi aksminsterskimi dywanami i było duszno od centralnego ogrzewania. Na małym stoliczku przed lustrem stała kompozycja z suszonych kwiatów. Kiedy czekali na windę, Madeleine Springer poprawiła sobie szminkę na ustach. Gordon doszedł na tyle do siebie, że mógł iść o własnych siłach, chociaż Stanley nalegał, żeby oparł się na jego ramieniu.
        - Przyjemnie tu - wyszeptał bezbarwnym głosem.
        - Zwłaszcza latem - powiedziała Madeleine Springer. - Widok na tarasowe ogrody jest przepiękny. - Spojrzała na Gordona w lustrze i uśmiechnęła się. - Dokładnie tak sobie ciebie wyobrażałam - powiedziała. Unieśli się w cicho szumiącej windzie na ostatnie piętro, a potem Madeleine Springer poprowadziła ich korytarzem do swojego mieszkania. Otworzyła drzwi i weszli do środka. Stanley poczuł, że są wreszcie bezpieczni.
       Madeleine Springer umeblowała swoje mieszkanie, delikatnie mówiąc, skromnie. Ich kroki odbijały się głośnym echem na gołym dębowym parkiecie tak mocno wypolerowanym, że czuli się, jakby chodzili po powierzchni jeziora. Ściany były pomalowane w subtelnym odcieniu żółci. Jedynymi meblami w salonie były trzy fotele Chippendale'a ze spłowiałymi różowymi, satynowymi siedzeniami, juka w wiklinowej doniczce oraz dziwaczna, hybrydowa sofa, częściowo w stylu francuskim, a częściowo chińskim, z rzeźbionym oparciem. W pokoju nie było obrazów, firanek ani zasłon. Okna wypełniała ciemna, gęsta noc.
       Pomogli usiąść Gordonowi na sofie. Nadal był śmiertelnie blady, ale prawie wesoły. Madeleine Springer przeszła do następnego pokoju i wróciła z białym bandażem, w który owinęła kikut jego lewej ręki, a potem rozdarła jego końcówkę, aby zrobić temblak.
        - Uratowała mi pani życie - powiedział Gord, patrząc na nią.
        - Przeżyłbyś tak czy inaczej - powiedziała Madeleine Springer. - Twoim przeznaczeniem było przeżyć, przynajmniej na pewien czas, twoim przeznaczeniem było stracić lewą rękę.
        - Nie rozumiem - odparł Gordon.
        - Oczywiście, że nie, jeszcze nie. Próbuję ci tylko powiedzieć, że i tak wkrótce straciłbyś jakoś swoją rękę. I nic nie mógłbyś na to poradzić.
        - Nie wierzę w fatum - powiedział Gordon.
        - To, że nie wierzysz, nie powstrzyma tego, co ma się stać.
        - Muszę się napić - powiedział Stanley.
        - W kuchni jest wódka - odparła Madeleine Springer. - Są tam też szklanki.
        - Czy mogę skorzystać z toalety? - zapytała Angie.
       Stanley zapalił jarzeniówki w kuchni. Zamigotały, zahuczały, a potem uspokoiły się. Była to luksusowa, nowoczesna kuchnia, prawdziwa kuchnia do gotowania, z białymi szafami i mosiężnymi wykończeniami przy ladach. Tylko że gdy Stanley zaczai otwierać jedna szafkę po drugiej, wszystkie okazały się puste. W całej kuchni nie znalazł nic do jedzenia, ani śladu, że kiedykolwiek ktoś przygotowywał tu posiłek.
        - Chyba jednak nie ma pani wódki - zawołał do Madeleine Springer. - Właściwie wygląda na to, że nie ma pani tu niczego.
       Otworzył jedną z szuflad i znalazł pojemnik na sztućce, zawierający dwa bardzo stare i zardzewiałe noże z owiniętymi wokół ich rączek włosami i zardzewiały żelazny talizman na skórzanym rzemieniu. Był to celtycki krzyż z opaską ze zbutwiałego płótna, ciasno owiniętą wokół niego.
       Stanley wyjął talizman z szuflady i obserwował, jak się obraca. Ujrzał, że po drugiej jego stronie była twarz. Ujął go W dłoń i przyjrzał się mu bliżej. Nie było wątpliwości. Była to ta sama twarz, którą widział wszędzie w domu zwanym Tennyson.
       Kobieta z opaską na oczach i w koronie z poskręcanych gwoździ.
       Nagle Stanley zdał sobie sprawę, że w drzwiach stoi Madeleine Springer i obserwuje go z delikatnym uśmiechem na twarzy.
        - Nie możesz znaleźć wódki? - zapytała go. Przeszła kuchnię i wysunęła wysoki, wąski barek. Wyjęła butelkę fińskiej wódki i odkręciła zakrętkę. Potem zaczęła oddłubywać kawałki lodu. Stanley zbliżył się do niej, nadal trzymając talizman.
        - Co to jest? - zapytał. - Widziałem to wszędzie w domu przy Kew. Kołatka, witraże. Z tuzin obrazków i rycin na piętrze. Teraz otwieram szafkę, szukając wódki, i znowu to znajduję.
       Madeleine Springer podała mu drinka. Był przejrzysty, zimny i aromatyczny, w gustownym kieliszku Bodą.
        - Wolałabym zacząć od samego początku - powiedziała. - Ale mogę ci powiedzieć, czyj prawdopodobnie to wizerunek. Nazwisko, pod którym jest najbardziej znana, to Isabel Gowdie.
        - Nic mi ono nie mówi.
        - Nic dziwnego.
        - Ale kiedy po raz pierwszy zobaczyłem ją na kołatce, miałem wrażenie, że jest mi jakoś bliska.
        - Możliwe, że widziałeś przedtem jej obraz. Mogłeś ją nawet spotkać. Żyła w tylu wcieleniach i pod tak różnymi imionami, jak...
       Stanley łyknął wódki.
        - Jak kot? - zasugerował.
        - Przepraszam?
        - Koty mają dziewięć żywotów, nieprawda?
        - O, rozumiem, co masz na myśli - rzekła Madeleine Springer. - Ale nie, Isabel Gowdie miała ich o wiele więcej niż jakikolwiek kot. Każdy z tych obrazków i reprodukcji na piętrze Tennyson przedstawia inną Isabel Gowdie w innym życiu.
        - A co z deszczem? Co z chłopcopsami?
        - Były przejawem mocy Isabel Gowdie.
        - Myślę, że lepiej, jeśli pani zacznie od początku - rzekł Gordon.
       Madeleine Springer przytaknęła.
        - Cała wasza trójka jest do tego aż nadto gotowa. Stanley potrząsnął lodem w szklaneczce.
        - Zanim pani zacznie, chciałbym podziękować za uratowanie nas stamtąd. Nie wiem, skąd pani wiedziała, że tam jesteśmy, i jak zdołała pani się tam znaleźć, kiedy naprawdę tego potrzebowaliśmy. Ale pani wiedziała i jestem pani za to wdzięczny.
        - No cóż... tak naprawdę nie powinnam tam być - odparła Madeleine Springer. - Ale niekiedy nawet przeznaczeniu trzeba trochę pomóc.
       Zaprowadziła go z powrotem do salonu, gdzie Gordon i Angie siedzieli razem na dziwacznej francusko-orientalnej sofie. Przysunęła jeden z foteli dla Stanleya, ale sama stała. Kiedy mówiła, chodziła tam i z powrotem, a jej długa skórzana peleryna cicho szeleściła po dębowym wypolerowanym parkiecie.
        - Co jakiś czas w Starym Testamencie spotykamy straszne ostrzeżenia mówiące o karze, jaką Bóg przewidział dla tych, którzy nie będą go słuchali. Karą jest plaga. Pan dotknie cię suchotami, febrą, zapaleniem. Pan pokara cię obłędem, ślepotą i niepokojem serca. Pan dotknie cię wrzodem egipskim, hemoroidami, świerzbem i parchami, których nie zdołasz wyleczyć.
        - Zachwycające - powiedział cicho Gordon. Biorąc pod uwagę, że niespełna godzinę temu w brutalny sposób stracił dłoń, jego ogólna kondycja była nadzwyczajna. Ten szybki powrót do sił Gordona najbardziej przekonał Stanleya, że powinien wysłuchać, co ma do powiedzenia Madeleine Springer. Sztuczka ze zniknięciem w samochodzie to jedna sprawa, lecz sam widział, jak Gordon wykrwawia się na śmierć, a teraz ma się całkiem nieźle.
       Madeleine Springer uśmiechnęła się.
        - Czy Bóg rzeczywiście zsyła plagi na tych, którzy nie przestrzegają Jego przykazań... to sprawa dla dysput teologicznych. Paracelsus wierzył, że syfilis jest karą od Boga dla tych, którzy dopuszczają się ogólnej rozpusty, a i dziś wielu uważa, że AIDS jest karą Bożą za homoseksualizm. Nie zważają na podstawową prawdę, że choroba jest chorobą, obojętnie jaką drogą byłaby przekazywana, a nie metaforą sądu Bożego.
        - A jednak - przerwał jej Stanley - Kaptur dał mi wyraźne ostrzeżenie mówiąc:  Jestem plagą, którą wam obiecano, jeśli nie będziecie posłuszni.
        - Czy wspomniał w jakiś szczególny sposób Boga?
        - Dokładnie nie pamiętam, ale nie sądzę.
        - Nie mógłby tego zrobić. Nosiciele nienawidzą wypowiadać imienia Boga. Jeśli wspomniał, to kłamał i próbował cię zmylić. Nocna Plaga nie jest karą Bożą, podobnie jak AIDS. Nocna Plaga to coś, co mógłbyś nazwać infekcją duszy. Nocna Plaga to wirus moralny mający na celu rozszerzenie wpływu szatana na ludzi.
       Angie spojrzała zasmucona na Stanleya. Madeleine Springer może wyratowała ich z Tennyson, ale teraz wyglądało na to, że ma nierówno pod sufitem.
        - Można przerwać na chwilę? - wtrącił Stanley. - Z jednej strony mówisz, że plagi nie są karą wymierzoną przez Boga, a z drugiej strony, że są karą wymierzoną przez szatana.
        - Ja nawet nie wierzę w szatana - powiedziała Angie. - To znaczy nie w takiego z rogami, ogonem i widłami.
       Madeleine Springer nie przestawała się uśmiechać.
        - Ze wszystkich epidemii dopiero Nocna Plaga jest wywołana przez szatana. I na pewno nie rozprzestrzenia jej jako kary. Rozprzestrzenia ją, aby odwrócić ludzkie serca od tych wartości, które zawsze przeszkadzały mu w zdobyciu władzy nad światem. Nienawidzi ufności, wiary, opanowania, prawdomówności i miłowania bliźniego jak siebie samego.
       Madeleine Springer spojrzała na nią. To rzeczywiście paskudny żart, że używa do roznoszenia tej choroby aktu seksualnego, aktu miłości.
        - Uważa pani, że on istnieje naprawdę? - spytała Angie.
        - Z rogami, ogonem i widłami? Nie całkiem. Ale istota, którą ludzie zwą szatanem, istnieje i choć mówimy o nim on, jakby był czymś w rodzaju człowieka o czarnym sercu, jest bardziej zrozumiały w określeniu to. Olbrzymie intensywne skupienie okropności.
        - Gdzie on zatem mieszka? - dopytywała Angie. - Czy widziała go pani kiedyś?
       Sceptycyzm Angie absolutnie nie zakłócił toku wywodu Madeleine Springer. Owinęła się ciaśniej peleryną, a jej obcasy zaczęły głośniej stukać po parkiecie.
        - Okupuje najdalsze zakamarki ludzkiej świadomości, to nieoświetlone bagno ludzkiej świadomości, które Jung nazwał kolektywnym umysłem. Czasami możesz odczuć jego faktyczną obecność w tyle głowy. Coś bardzo ciemnego i zimnego śliska się wewnątrz twego umysłu, w twojej wyobraźni, jak olbrzymi trygon ześlizgujący się w podwodną ławicę.
        - Czy można go wezwać do świata fizycznego? - spytał Stanley. - Mam na myśli te wszystkie bzdury na temat Czarnych Sabatów przywołujących diabła... Czy w tym jest jakiś sens?
       Madeleine Springer pokiwała twierdząco.
        - Można go wezwać, oczywiście. Są tacy, którzy to robią. Sumerowie byli świadomi szatana zamieszkującego w zakamarkach ich umysłów. Istnieje kilkanaście opisów, jak sumeryjscy kapłani przywoływali przy jakiejś studni na pustym potwornego czarnego stwora, zjadającego całe rzesze dzieci i kozłów. Egipcjanie również to robili sądząc, że pomoże im zwyciężyć nadprzyrodzoną siłę Izraelitów. W ten właśnie sposób pierwsza biblijna plaga nawiedziła Egipt.
       Wybuch zarazy w Egipcie był w pewnym sensie karą za nieposłuszeństwo wobec Boga, ale także - a może przede wszystkim - patologiczną konsekwencją próby użycia szatana przeciw wartościom Bożym.
        - W jaki sposób Nocna Plaga jest przenoszona? - spytał Stanley. - I co ona wywołuje?
        - Z pewnością słyszałeś, że uważa się, iż czarownice kopulują z szatanem w czasie sabatów - powiedziała Madeleine Springer. - To nie jest jakaś mało istotna część sabatów, ale ich najważniejszy cel.
       Szatan zaraża czarownice wirusem poprzez gwałtowny, brutalny stosunek. Rozdziera im wewnętrzne nabłonki i poprzez otwarte rany wdaje się choroba.
       Czarownica nosi w sobie Czarną Plagę do końca życia. Ma stosunki z siedmioma mężczyznami. Każdy z nich zostaje wybrany ze względu na to, że jest śmiertelnie chory na jakaś zwykłą fizyczną chorobę, jak trąd, rak czy AIDS. Czarownica obiecuje im długie życie w zamian za to, że zostaną Nosicielami. Ich zadaniem jest przekazanie Nocnej Plagi jak największej liczbie niewinnych ludzi, szczególnie osobom obdarzonym wyobraźnią, twórczym i takim, które mają duży wpływ na społeczeństwo. Dlatego zarażony został Szekspir. Nawiedziła go zjawa, która przypominała mu Czarną Damę. Z tego też powodu do drzwi Mozarta zapukał kiedyś przerażający szary nieznajomy. Tej nocy coś przydarzyło się Mozartowi, nikt nie wie do końca co, ale jego zdrowie i muzyka już nigdy nie powróciły do dawnej świetności.
        - Napiłabym się czegoś, jeśli nie ma pani nic przeciwko - rzekła Angie.
        - Dżinu z sokiem pomarańczowym, nieprawdaż? - spytała Madeleine Springer. - Wszystko znajdziesz w kuchni.
        - Skąd...? - chciała spytać Angie, ale Stanley przyłożył palec do ust, by ją uciszyć.
       Madeleine Springer kontynuowała.
        - Kiedy wirus Nocnej Plagi dostanie się do krwi niewinnego człowieka i zaatakuje jego mózg, zaczyna oddziaływać na organizm i wywierać zdradziecki wpływ na umysł cierpiącego. Zaczyna zmieniać się jego moralność. Człowiek miewa drobne napady nienawiści, wściekłości i nieuzasadnionej gwałtowności. Traci poczucie rzeczywistości, tak że nigdy nie wie, czy śpi czy nie. Cierpi na groteskowe objawy fizycznej choroby, jak wymiotowanie robakami, mięczakami albo wielkimi dławiącymi kłębami zwierzęcej sierści. Zamiast moczu oddaje krew. Wszystkie te objawy mają wywołać przykre poczucie samodegradacji i upokorzenia.
       Stanley nic nie powiedział. Wiedział dokładnie, o czym mówi Madeleine Springer. Nawet w tej chwili odczuwał wzrastającą niecierpliwość i irracjonalny przymus, aby ją spoliczkować i szarpnąć za włosy.
       Odwróciła się i spojrzała na niego. Musiała wyczuć, o czym myślał. Utkwiwszy w nim twarde spojrzenie, zaczęła mówić:
        - Stopniowo objawy Nocnej Plagi stają się coraz bardziej dotkliwe. Cierpiący staje się przygnębiony i wybuchowy. Można zauważyć sprymityzowanie jego osobowości. Zaczyna używać wulgarnego języka, więcej pić, robić niewybredne uwagi. Zazwyczaj staje się bardziej aktywny seksualnie, czasami do granic szaleństwa, chociaż coraz częściej nie może osiągnąć fizycznego spełnienia. Często bywa także sadystyczny.
       Na tym etapie Nocna Plaga zmienia się w infekcję duszy, chorobę podświadomości i przenosi się z jednej osoby na drugą poprzez sny - sny o stosunku seksualnym albo gwałcie. Jest zbliżona w swojej patologii do ostatniego stadium syfilisu... tylko że atakuje duszę, nie ciało.
       Stanley łyknął wódki.
        - Wszystko pięknie, ładnie, pani Springer... ale jaki jest tego cel? Zakładając, że szatan istnieje... Zakładając, że Nocna Plaga jest dokładnie tym, o czym pani mówi... Dlaczego szatanowi zależy na tym, żeby się rozprzestrzeniała?
       Madeleine Springer odpowiedziała głosem cichym i smutnym:
        - Ponieważ dusza zarażona Nocną Plagą nie może dostać się do nieba, oto dlaczego. Nocna Plaga może przenosić się z jednej duszy na drugą nawet po śmierci. Dlatego żadnej zarażonej duszy nie można wpuścić do Królestwa Światła. Szatanowi udało się już zarazić świat doczesny, nie można więc pozwolić, by zaraził także życie wieczne. Za pomocą Nocnej Plagi szatan zagarnia dusze, panie Eisner, a tym razem wydaje się, że jest zdecydowany zarazić nie tylko Karaiby i jedną trzecią Europy, jak to uczynił wówczas, gdy Kolumb i jego załoga przywiozła chorobę z Haiti, czy też Anglię, jak to uczynił w dniach Czarnej Śmierci. Wydaje się, że chce teraz zarazić całą populację naszej planety, by sprawić, żebyśmy wszyscy należeli do niego już na zawsze.
       Gordon zaczął drżeć, choć Stanley nie wiedział, czy jest to wywołane szokiem z powodu utraty dłoni, czy też strachem na myśl o tym, co usłyszał od Madeleine Springer. Ponieważ - ku swemu własnemu zdziwieniu - jego również ogarnął strach. Napatrzył się już wystarczająco na Kaptura i okropności domu zwanego Tennyson, by uwierzyć, że Madeleine Springer mówi prawdę, albo przynajmniej prawdę taką, jak ona ją pojmuje.
       Czuł w sobie objawy Nocnej Plagi i nawet teraz zmagał się z nimi.
        - Czy istnieje na to jakieś lekarstwo? - spytał.
        - Jest tylko jeden sposób - rzekła. - Musisz odnaleźć czarownicę, która zaraziła Nosiciela, który z kolei zaraził ciebie. W twoim przypadku jest to Isabel Gowdie, kobieta z opaską na oczach, której podobizna widnieje w całym Tennyson. Musisz ją odnaleźć i mieć z nią stosunek, by przekazać jej z powrotem wirusa w ten sam sposób, w jaki ty zostałeś zarażony. Zaraz po tym musisz ją zabić, aby nie mogła ci go przekazać z powrotem.
        - Stosunek? - spytał Stanley. - Jaki stosunek? Mówi pani o stosunku seksualnym?
       Madeleine Springer pokiwała twierdząco.
        - Tak. To jedyny sposób.
        - A jeśli nie będzie chciała go ze mną mieć? Lub jeśli ja nie będę chciał? A jeśli w ogóle nie zdołam jej odnaleźć?
        - Znajdziesz ją. Będziesz z nią miał stosunek albo twoja nieśmiertelna dusza zostanie zgubiona na wieki.
        - Nie nabiera mnie pani?
        - Na Asapholę, nie.
        - No dobra, ma pani jakiś przeczucie, gdzie może być teraz ta Isabel Gowdie?
        - Żadnego. Została kiedyś złapana i uwięziona przez Wojowników Nocy, ale ich żelazną zasadą jest, że nigdy nikomu nie ujawniają, gdzie uwięzili czarownice albo demony. W ten sposób nikt nie jest wystawiony na pokusę, by ich uwolnić. A wierzcie mi, pokusa jest duża. Szatan i jego agenci są w stanie zaofiarować wszystko, o czym tylko można zamarzyć.
        - Nawet nie podejrzewa pani, gdzie ona może być?
        - Nie. Ostatnia oficjalna informacja mówi, że Isabel Gowdie została skazana na spalenie na stosie 13 maja 1662, po tym jak wyznała przed sądem, że jest specjalną służebnicą szatana i że wywołała sztorm wokół wybrzeży całej Anglii, uderzając mokrą szmatą w skałę. Sztorm ten pochłonął życie dziesiątków angielskich rybaków.
        - A więc nie żyje? - spytał Stanley. Madeleine Springer pokiwała przecząco głową.
        - Jakoś zdołała uciec. To nie ona spłonęła na stosie.
       Jeden z naocznych świadków stwierdził, że to, co po niej zostało, wyglądało raczej na popioły zwierzęcia. Prawdopodobnie nadal żyje i jeśli nawet nie zdołała się uwolnić, to wyswobodziła się z więzów, którymi Wojownicy Nocy skrępowali jej umysł. Nosiciele włóczą się po świecie, roznosząc infekcję, a mogą to robić tylko wtedy, gdy ona jest przytomna i zdolna dawać im siłę. Bez niej są - dosłownie - tylko trupami. Ma również sny. Potężne, żywe sny o świecie, jaki pamięta z czasów, gdy była wolna. Oto dlaczego Tennyson jest pełen jej wizerunków i dlaczego tam pada, tak jak padało w tym właśnie miejscu w 1666, kiedy Isabel Gowdie była jeszcze wolna. Jej oddziaływanie jest bardzo silne. Powiada się, że położyła jedną rękę na głowie, a drugą na stopach i ofiarowała szatanowi wszystko, co jest pomiędzy nimi. Ten z kolei darzy ją nadzwyczajnymi względami. I dlatego udzielił jej takich mocy. Twoje wizje wsi dotkniętej zarazą są skutkiem wpływu Isabel Gowdie na twą chorobę. Jej psychiczne DNA jest teraz w tobie, wewnątrz twego umysłu. Kiedy śni, jej sny są dla ciebie tak samo realne, jak dla niej. Zapanowało długie milczenie. Angie wróciła ze swym dżinem i siadła blisko Stanleya, kładąc jedną rękę na jego kolanie.
        - Nie zapytaliście jeszcze, co ja mam z tym wszystkim wspólnego.
        - Miałem wrażenie, że i tak pani nam to powie - odparł Stanley.
        - Tak naprawdę - powiedziała Madeleine Springer - to, co wy macie teraz do wykonania, jest o wiele ważniejsze niż moje zadanie.
        - Nie rozumiem.
        - Chyba nie sądzisz, że zostałeś zarażony przypadkowo, prawda?
        - Co pani ma na myśli? Że Kaptur specjalnie mnie wybrał?
        - Oczywiście. Zrobił to, ponieważ jesteś potomkiem Wojownika Nocy. I to nie przypadkowego, ale tego, którego Isabel Gowdie zabiła, zanim została w końcu uwięziona.
        - Teraz rzeczywiście mnie pani dobiła - westchnął Stanley.
       Madeleine Springer podeszła do niego i dotknęła go opuszkami palców. Stanley poczuł dreszcz, jakby przeszedł go prąd elektryczny. To było jednak coś więcej niż elektryczność. Wywołało jakiś rezons, jak grzmiąca, choć bezgłośna muzyka.
        - Czujesz to? - zapytała. - Jesteś bezpośrednim potomkiem Jacoba Eisnera, szmaciarza z Whitechapel. Jacob był Wojownikiem Nocy, a to oznacza, że ty także jesteś Wojownikiem Nocy. Oto dlaczego byłeś śledzony i zaatakowany przez Kaptura. Chciał się upewnić, że zaraza Isabel Gowdie dopadnie cię, zanim ty dopadniesz jego panią.
        - Przyjechałem do Londynu, aby grać na skrzypcach, a nie by szukać jakiejś wiedźmy.
        - W swoim czasie i tak wezwałabym ciebie i zażądała, abyś to zrobił.
        - Zażądałaby pani ode mnie?
        - Jesteś Wojownikiem Nocy, panie Eisner. Nie masz wyboru.
        - Nic z tego nie rozumiem - powiedział Stanley, próbując zachować cierpliwość.  - Czy mogłaby pani wyjaśnić dokładniej, co rozumie przez Wojownika Nocy?
       Uczucie, że ona dokonuje wobec niego jakiejś olbrzymiej mistyfikacji, zaczęło powracać. A oprócz tego jego głowa zaczęła pulsować okropną migreną. Nie miał migreny od dziesięciu albo jedenastu lat, ale to nie było złudzenie.
       Madeleine Springer mówiła dalej:
        - Był czas, kiedy ziemia roiła się od demonów i diabłów, jak od robactwa. Wówczas Wojownicy Nocy byli równie niezbędni, jak i liczni. Stanowili jakby świętą armię, która miała obowiązek polowania na diabelskie stwory w krajobrazach ludzkiej podświadomości... w snach, gdzie demony i diabły potrafiły się niegdyś ukrywać, pozostając nie zauważone i bezpieczne. W ludzkich snach, jak się domyślacie, mogły uciec przed egzorcyzmami. Księża nie mogli ich po prostu dosięgnąć. Sny były świątynią dla kilku najbardziej przerażających stworów średniowiecza. Ludzie, którzy nie wierzyli w demony na jawie, byli gotowi w nie uwierzyć, gdy je spotkali we śnie. Demony mają się bardzo dobrze w tych osobach, które w nie wierzą, a słabną w tych, które je odrzucają. Ale poprzez wieki Wojownicy Nocy zdołali wejść w sny tysięcy ludzi, pojmali demony i zniszczyli je. A te, których nie zniszczyli, zostały uwięzione na zawsze w świętych okowach i zapieczętowane świętymi pieczęciami. Wojownicy uwięzili także czarownice i wszystkich agentów oraz bliskich szatana, których zdołali odnaleźć. Wielki pożar Londynu w 1666 nie został wzniecony przez nieostrożnego piekarza, ale przez jedną z największych sennych bitew w historii. Pięciu Wojowników Nocy weszło w sen szczurołapa, który mieszkał niedaleko Pudding Lane. Urządzili zasadzkę na trzynaście najbardziej oddanych czarownic szatana, które wyznaczyły tam sobie spotkanie. Kiedy znów spotka się nasza trzynastka? Miały przedstawić swe plany na temat dalszego rozprzestrzenienia Czarnej Śmierci. Czarownice zostały znienacka pochwycone i większość z nich zginęła w ciągu paru pierwszych minut. Lecz jedna z nich - prawdopodobnie Isabel Gowdie - spowodowała, że mózg szczurołapa eksplodował, co wznieciło ogień. Uciekła ze snu, zabijając wszystkich pięciu Wojowników Nocy i podpalając dom szczurołapa. Jak wam wiadomo, większość Londynu spłonęła do szczętu.
       Madeleine Springer trzymała swe oczy utkwione w Stanleyu. To były najdziwniejsze oczy, jakie kiedykolwiek widział. Ich delikatne kolory zmieniały się jak w kalejdoskopie i w jakiś dziwny sposób wydawały się ogniskować do wewnątrz, a nie na zewnątrz, jakby wszystko, co chciała zobaczyć Madeleine Springer, znajdowało się wewnątrz jej umysłu.
        - Jacob Eisner był jednym z pięciu Wojowników, którzy zginęli tej nocy - wyjaśniła. - Innym Wojownikiem Nocy była twoja wielka praprababka, panno Dunning, i twój wielki prapradziadek, panie Rutheford, a innym jeszcze przodek znanego profesora amerykańskiego, Henryego Watkinsa. Jak więc widzicie, wszystkich was połączyło przeznaczenie.
        - To jest dopiero czterech Wojowników Nocy? - przerwał Stanley. - Mówiła pani o pięciu.
        - Zgadza się. Starszy syn Jacoba Eisnera, Joshua, był sposobiony do roli Wojownika Nocy. On także zginął.
        - No cóż, szkoda ich - rzekł Stanley. - Ale co to ma wspólnego z nami? My nie jesteśmy Wojownikami Nocy.
       Madeleine Springer odpięła swój płaszcz i pozwoliła mu się ześlizgnąć na podłogę.
        - Przysięgi, które złożyli wasi przodkowie, obowiązują tak samo i was. Zawsze obowiązywały. Jesteście zobowiązani walczyć z tą plagą, tak samo jak wasi przodkowie.
        - To jakiś żart - rzekł rozdrażniony Stanley.
        - Nie, to nie żart - odpowiedziała Medeleine Springer. - A co więcej, to dla ciebie jedyna szansa. Musisz odnaleźć Isabel Gowdie i stawić czoło Nocnej Pladze.
        - Chwileczkę, a kim, u diabła, jest pani? - ryknął Stanley. - Od dziesięciu minut serwuje nam pani te zabawne kawałki o Wojownikach Nocy, czarownicach i plagach i Bóg wie jeszcze, o czym.
       Madeleine Springer uśmiechnęła się delikatnie.
        - Nie Bóg wie, panie Eisner, ale Ashapola.
        - Ashapola? O czym pani mówi? Jaki Ashapola?
        - Ashapola jest bogiem wszystkich bogów. Kiedy ktokolwiek na tej planecie modli się do swego boga, nieważne jak sobie go wyobraża, zwraca się do Ashapoli. To Ashapola stworzył świat. Jest tym, którego masoni nazywają Wielkim Architektem Wszechświata. To Ashapola troszczy się o was. Gdy jesteście zagrożeni przez siły ciemności, Ashapola posyła mnie i podobnych do mnie, by was ostrzegli i pokierowali wami. On nie może bezpośrednio wpływać na losy świata. Gdyby to zrobił, wówczas świat, jak wiecie, musiałby przestać istnieć, ponieważ społeczność ludzka, która nie jest zdolna stawić czoła konsekwencjom swych własnych czynów, jest paradoksem. Nie ma jednak nic paradoksalnego w tym, że Stwórca troszczy się o swoje stworzenie i posyła kogoś takiego jak ja, aby was ostrzegł przed przygniatającym niebezpieczeństwem.
        - Chce pani przez to powiedzieć, że jest pani aniołem? - odezwała się Angie. 
       Madeleine Springer spojrzała na nią.
        - Jesteś bystrą dziewczyną. Jestem aniołem. Jeśli aniołem można nazwać posłańca boskiej Istoty. Chociaż jestem raczej nie tyle posłańcem, co posłaniem. Ciało, w którym mnie widzicie, jest jakby pożyczoną pamięcią. Pamiętasz mały holograficzny obrazek księżnej Leii, który R2-D2 nosił w Gwiezdnych wojnach. Jestem właśnie czymś w tym rodzaju, obrazkiem, złudzeniem.
       Stanley zauważył, że kiedy patrzyła na niego, zaczęła się niepostrzeżenie zmieniać. Jej szeroka, kocia twarz poczęła się zwężać. Miał wrażenie, jakby widział negatywy dwóch twarzy, jeden na drugim. Jej głos, który był łagodny i słodki, gdy opowiadała im o Nocnej Pladze, zaczął teraz brzmieć bardziej twardo i szorstko. Stanley mógłby nawet przysiąc, że dosłownie na jego oczach zmieniła się w młodego mężczyznę o szczupłej twarzy.
        - I sądzi pani, że uwierzymy w te wszystkie opowiastki o czarach-marach? - spytał Stanley odchrząkując.
        - Nie oczekuję niczego, poza tym, że wypełnicie wasz obowiązek.
        - Ani ja, ani moi przyjaciele nie musimy się w to bawić. Madeleine Springer podeszła bliżej i stanęła tuż przed nim. Zadziwiające, że nie miała żadnego zapachu. Nie czuło się zapachu perfum, skóry, ciała, niczego. Wyciągnęła dłoń i nie pytając o pozwolenie, położyła na jego głowie.
        - Ej, co...!
       Madeleine uśmiechnęła się.
        - Boli cię głowa - powiedziała. - Bardzo często, kiedy Nocna Plaga zawładnie człowiekiem, zaczyna się znowu przechodzić wszystkie choroby, jakie się miało w przeszłości: przeziębienia, ospę wietrzną, odrę, grypę. Jest to wywołane spadkiem odporności. Dolegliwości te są zwielokrotnione.
       Zamilkła. Potem pokiwała głową i powiedziała:
        - Lepiej teraz? - Rzeczywiście, jego migrena zniknęła jak punkcik w środku ekranu wyłączonego telewizora.
        - Jak to pani zrobiła? - spytał niepewnie. Madeleine Springer wyglądała teraz jeszcze bardziej na mężczyznę niż przedtem. Jej blond włosy wydawały się krótsze, jej szczęka jakby się wyostrzyła, a pod pachami zauważył rude włosy. Czy ja śnię czy to się dzieje naprawdę?
        - Nie śpisz - powiedziała mu Madeleine Springer. - 
       I tak jak ci powiedziałam, jestem bardziej posłaniem niż posłańcem, a posłanie może przybierać wiele kształtów i form.
       Stanley otarł powoli swe czoło koniuszkami palców. Odwrócił się, by spojrzeć na Angie, która siedziała tuż przy nim, wciąż jeszcze drżąc, strapiona i zmizerowana. A Gor-don, przymknąwszy oczy, zdawał się spać z otwartymi ustami. Jego zawinięty kikut spoczywał na kolanach. Jeśli nie śnił i wszystko to było prawdą, jeśli faktycznie był tutaj, w tym mieszkaniu, w takim razie wiedział, że nie ma wyboru.
        - Niech mi pani opowie coś więcej o Wojownikach Nocy - poprosił Madeleine Springer.
        - Twój przodek Jacob Eisner był jednym z najmocniejszych i najbardziej szanowanych Wojowników Nocy - powiedziała Madeleine do Stanleya. - Zwał się Mol Besa i był tym, kogo w XVIII wieku przyjęto nazywać Matematycznym Grenadierem. Dziś nazywamy ich Wojownikami Równania. Był w stanie dokonać kalkulacji matematycznej, dzięki której można zmienić energię w materię, materię w ciepło, ciepło w prędkość, prędkość w czas - i wykorzystać to do bezpośrednich potrzeb. Na przykład potrafił wyliczyć, że jeśli horda końskich demonów pędziła ku niemu z prędkością dwudziestu mil na godzinę, to ciepło kinetyczne, jakie wytwarzały podczas jazdy, było wystarczające do wzniesienia przed nimi muru z cegieł, o który rozbijały się na śmierć. Nie tworzył cegieł z niczego. Prawa Einsteina i Newtona obowiązują nawet w snach. On jednak potrafił zmienić energię przeciwników w coś, co mogło ich powstrzymać. Mol Besa był mistrzem czegoś, co można by nazwać mentalnym dżudo - użycia energii wroga, by go pokonać.
        - Podejdź tu - powiedziała Madeleine Springer i skinęła na Stanleya. - Stań spokojnie, dobrze, i odpręż się. Wiem, że to trudne. Wiem, że zmagasz się z Nocną Plagą, ale możesz tego dokonać, jeśli spróbujesz. Możesz pokonać Plagę, możesz pokonać Isabel Gowdie i możesz również pokonać szatana, ponieważ i on tam jest, Stanley, jest tam teraz, tej nocy, kiedy wszyscy śpią, i tym razem jest zdecydowany zawładnąć całym światem.
       Położyła rękę na jego ramieniu i poczuł ten sam dreszcz jakby przepływający prąd.
        - Jeśli go teraz nie pokonamy, Stanley, to będzie to oznaczało koniec świata. Nie będzie trzeba przejmować się dziurami ozonowymi i wycinaniem tropikalnych lasów. On zabierze nam moralność, zabierze nasze rodziny, zabierze wszystko, włącznie z naszymi duszami. To Armageddon. To jest plaga, którą nam obiecano.
       Stanley popatrzył na Angie, ale była zbyt zmęczona, aby uczynić coś więcej prócz wzruszenia ramionami. Gordon spał twardo z głową spoczywającą na poduszce sofy.
        - Popatrz w okno - powiedziała Madeleine Springer. Stanley zwrócił się do okna. Widział swoje odbicie na tle ciemnej szyby i stojącą obok Madeleine Springer. Wydawało się, że są zawieszeni w ciemnościach na wysokości trzeciego piętra jak wiktoriańscy lewitatorzy.
       Kiedy tak patrzył, wokół jego ramion i głowy zaczął się kształtować kontur okrągłego hełmu, coś w rodzaju hełmu nurka z dawnych czasów, ale zamiast z mosiądzu był zrobiony z grubego szkła i otoczony pierścieniami, które cały czas obracały się w przeciwne strony.
       Jego ramiona były uzbrojone w sterczące do góry skrzydełka, które przypominały mu wyloty ferrari testarossa. Na piersi miał olbrzymi zestaw przyrządów, dźwigni, komputerów, włącznie z holograficznym astrolabem i najbardziej skomplikowanym kalkulatorem matematycznym, jaki kiedykolwiek widział. Ta okazała tablica rozdzielcza mrugała do niego szafirowymi i czerwonymi światełkami.
       Wokół bioder miał ciężki roboczy pas, jaki noszą monterzy telefonów, na którym kołysał się ogromny przyrząd przypominający pistolet i pełno niklowanych cylinderków wyglądających jak naboje.
        - To niesłychane - powiedział Stanley, spoglądając na swoje odbicie w szybie, a potem na siebie, aby upewnić się, że to nie żadne złudzenie - ale to jest, nie wiem... jakieś przezroczyste, niewyraźne.
        - To dlatego że nie śpisz - wyjaśniła Madeleine Springer. - Tworzę złudzenie twojej zbroi z pamięci, aby ci pokazać, jak ona wygląda. Kiedy śpisz i śnisz, to wszystko nabiera swej realności.
        - Ale ja nie wiem, jak tego użyć.
        - Dowiesz się, kiedy zaczniesz śnić. Odziedziczyłeś matematyczne zdolności Jacoba Eisnera w tym samym stopniu co zobowiązanie. Pierścienie wokół hełmu umożliwią tobie dokonanie lokalizacji w twoim sennym krajobrazie. Dzięki tym kalkulatorom i komputerom będziesz mógł zamienić energię utajoną w ciepło, ciepło w materię, materię w czas, a czas w wodę lub w cokolwiek zechcesz.
       Kiedy dokonasz już swych obliczeń, wsadzisz wtedy jeden z tych pustych naboi do komputera, aby go zaprogramować. Następnie załadujesz nabój z równaniem do pistoletu i wypalisz. Wówczas uruchomi się program i czysta matematyka w jednej chwili zmieni się w czyste działanie.
        - Nie chciałbym pani rozczarować, ale z matematyki oblałem - przyznał się Stanley. - Nie pamiętam nawet tabliczki mnożenia, nie potrafiłbym jej teraz wyrecytować.
        - To jest coś innego - powiedziała Madeleine Springer. - To jest matematyka z misją.
       Odstąpiła od niego i nagle jego zbroja zamigotała i zblakła. Stanley poczuł się wyczerpany, jakby zbroja dodawała mu odwagi, siły i poczucia celu. Nie czuł takiej determinacji od czasu, gdy po raz pierwszy zagrał w profesjonalnej orkiestrze. W tamtych dniach (mój Boże, to już dwadzieścia lat temu) wydawało mu się, że cały świat stoi przed nim otworem.
       Być może, któregoś dnia, będzie mógł znów tego doświadczyć.
        - A co ze mną? - spytała Angie, która patrzyła na przemianę Stanleya szeroko otwartymi oczami.
       Madeleine Springer podeszła do sofy, ujęła Angie za rękę i poprowadziła na środek pokoju.
        - Twoja przodkini zwała się Elisabeth Pardoe i była żoną rybaka w Dover. Nie była zbyt wierną żoną, muszę wyznać z przykrością, ale niewiele żon rybaków takimi były. Przynajmniej niewiele z ładniejszych żon rybaków. Myślę, że możesz jej wybaczyć. Została poślubiona w dniu swych dwudziestych urodzin mężczyźnie blisko dwadzieścia lat starszemu od siebie, a flota rybacka pływała zazwyczaj całymi dniami na morzu, albo nawet tygodniami, jeśli pogoda była kiepska. Poza tym Elizabeth Pardoe była bardzo ponętna - podobnie jak ty.
       Angie zarumieniła się. Madeleine Springer była teraz tak podobna do mężczyzny, a jej głos tak głęboki, że nietrudno było się domyślić, co miała na myśli mówiąc, że Angie jest ponętna.
        - Ale jakie miała... to no... przezwisko i jakiego rodzaju była Wojownikiem Nocy?
       Madeleine Springer stanęła za Angie, ujęła jej ramiona w swe dłonie, kierując jej wzrok ku oknu.
        - Miała na imię Effis, tak jak ty. Effis-Świetlna Łyżwiarka. Jedna z najszybszych Wojowników Nocy, szybsza nawet niż Ksaksa-Ślizgający Bokser. Można jeździć na łyżwach po świetle, gdziekolwiek to światło dochodzi. Może to być słońce tańczące po powierzchni morza, mogą to być promienie wpadające przez okno, albo nawet płomyki świecy pielgrzyma. Potrzebujesz malutkiej iskierki i jesteś już daleko, tak szybko jak błyskawica.
        - A jeśli jest zupełnie ciemno? - spytał Stanley. - Co wtedy się dzieje?
       Madeleine Springer odwróciła się i była teraz bez wątpienia młodym mężczyzną. Raczej przystojnym młodzieńcem, trochę może zbyt pewnym siebie, tym niemniej sympatycznym. Jego ubranie również się zmieniło. Miał na sobie skórzaną kurtkę. Chociaż nadal nosił wysokie buty, jego uda były nagie i Stanley mógł zobaczyć, że ma doskonale umięśnione nogi. Buty przypominały osiemnastowieczne buty do jazdy konnej z wywiniętymi cholewami.
        - Rzadko w ludzkich snach jest zupełnie ciemno - nawet w koszmarach - z wyjątkiem niektórych psychotycznych ludzi cierpiących na klaustrofobię, którym śni się, że są uwięzieni w komórkach albo że ktoś wciska im twarz w poduszkę. Effis zawsze zdoła znaleźć trochę światła. Może tańczyć na płomyku zapałki. Poza tym prawie zawsze znajduje się blisko Kasyksa-Strażnika Mocy, który przeważnie może dać jej wystarczająco światła.
        - Kasyks? To ten, którym ma być Gordon?
        - Nie. Musicie poczekać na niego. Ale przede wszystkim proszę pozwolić mi pokazać, jak wygląda panna Dunning, kiedy wkracza w świat snów.
       Springer położył dłonie na ramionach Angie, zamknął na chwilę oczy, stopniowo jej wygląd w deszczu drobnych iskierek zmieniał się i Stanley zobaczył ją już nie jako Angie Dunning, punkówkę z Herbert Gardens, ale jako Effis-Świetlną Łyżwiarkę, jednego z najszybszych i najgroźniejszych Wojowników Nocy.
       Na głowie miała hełm zrobiony z koronki cienkich srebrnych drucików wymyślnie poprzeplatanych i zdobionych, migających setkami maleńkich białych światełek. Jego boki przypominały pokarbowaną muszlę mięczaka, a z przodu był ukształtowany niczym maska twarzy Angie, niczym druga skóra ze świateł, kwiatów i pajęczyny srebrnych drucików.
        - Być może ten hełm wygląda na dość kruchy - zauważył Springer. - Ale jest zrobiony ze stopu metali, który został odkryty przez ekwadorskich Indian tysiące lat temu, kiedy próbowali stopić platynę ze złotem. Wygląda jak najlżejsza koronka, ale może wytrzymać wyższe temperatury niż platyna, ponad trzy tysiące stopni. Może odparować cios każdego berdysza, jaki tylko sobie można wyobrazić.
        - A co z berdyszami, których nie możemy sobie wyobrazić? - spytał Stanley.
       Springer pokiwał głową i uśmiechnął się na taką przenikliwość.
        - Berdysze, których nie możemy sobie wyobrazić, muszą być odparowane metodą prób.
        - A jeśli się popełni błąd?
        - Jeżeli popełnisz błąd, mając do czynienia z niewyobrażalnym berdyszem, nie będziesz miał drugiej szansy, żeby się poprawić.
       Angie w swym masko-hełmie wyglądała jak istota z innego świata, jak kobieta motyl, postać z karnawału, ale zadziwiająco piękna. Jej szeroko otwarte oczy były błyszczące i migotliwe. Stanley ujrzał w nich coś, czego nie widział wcześniej: wielką czujność, przenikliwą inteligencję i dociekliwość. Było to spojrzenie, jakie dostrzegał u zdolnych uczniów, którzy uczęszczali do niego na lekcje skrzypiec. Niekoniecznie wszyscy byli cudownymi dziećmi. W rzeczywistości niektórzy z nich kiepsko radzili sobie z matematyką, historią czy gramatyką. Wszyscy jednak posiadali niesamowitą gorliwość w stawianiu pytań i zdobywaniu na nie odpowiedzi. Pożerali wiedzę, jak płomienie ognia pożerają tlen. I wciąż mieli za mało.
       Angie Dunning nigdy nie miała w sobie tego ognia - ale Effis go miała. Stanley zauważył, że ta odmiana uczyniła ją bardziej opanowaną i jeszcze bardziej ponętną. Nadal mówiła z południowo-londyńskim akcentem, ale trzymała swą głowę wyprostowaną, a każdy jej ruch wydawał się mieć więcej wdzięku.
       Ubranie na ciele Effis tak bardzo przypominało Stanleyowi połyskliwe galowe stroje łyżwiarek figurowych, że z początku nie domyślił się, że to zbroja. Miała na sobie delikatny trykot po samą szyję, za to z tak krótką spódniczką, że jej nogi wydawały się nie kończyć. Białe światło igrało i tańczyło bezustannie na materiale, układając się we wzory kwiatów, wybuchających cicho gwiazd, diamentów i fal. Trykot przylegał ciasno do szyi i był otoczony grubą opaską z platyny wysadzaną czterema rzędami błyszczących diamentów.
       Ten delikatny strój przylegający ściśle do ciała opinał jej piersi, tak że wyglądały na jeszcze pełniejsze i krąglejsze, oraz podkreślał jej talię. Wydawała się wyższa i zgrabniejsza.
        - Co o tym sądzisz? - spytał ją Springer. - Najdelikatniejsza senno-świetlna zbroja, jaką kiedykolwiek zrobiono.
       Effis spojrzała na siebie w oknie i powiedziała:
        - Nie wygląda na zbroję, nie? Nie czuję się jak w zbroi. Springer z uznaniem położył rękę na jej plecach. Tańczące wzory świetlne zaiskrzyły wzdłuż jego palców i wokół opuszków. Kilka małych iskierek wystrzeliło spomiędzy jego warg, gdy mówił.
        - Ten kostium będzie cię chronił przed każdą bronią lżejszego kalibru, z jaką w ciągu dziesięciu wieków Wojownicy Nocy spotykali się w ludzkich snach. Materiał przypomina powierzchnię płyty kompaktowej i jest zaprogramowany tak, aby zmieniać swoją strukturę i aby radzić sobie ze wszystkim, co może być do niego wystrzelone: lotki, strzały, meteoryty śmierci, kamienie i kilka rzeczy, które nie mają nazwy. Na przykład co powiesz o lancy, zrobionej z materialnej ciemności i niczego poza tym?
        - Powiedziałeś, że ona chroni przed bronią lżejszego kalibru - wtrącił się Stanley. - A co z bronią ciężką?
       Springer potrząsnął swoimi ciemniejącymi stopniowo włosami.
        - Effis będzie o wiele za szybka, aby musiała się martwić czymś cięższym. Kiedy zacznie ślizgać się na świetle z silnego źródła, będzie mogła poruszać się szybciej niż ty i ja czy ktokolwiek inny może sobie wyobrazić.
        - Teraz w ogóle nie jestem w stanie sobie tego wyobrazić - powiedział Stanley.
       Effis okręciła się dokoła, a potem podniosła obie ręce. Miała długie rękawiczki, tak delikatne i koronkowe jak jej hełm. Jednak wzdłuż zewnętrznej krawędzi każdej rękawiczki, na całej długości począwszy od koniuszka małego palca aż do ramienia, ciągnął się wąski harmonijkowy wachlarzyk z błyszczącego srebrnego metalu.
        - Do czego to jest? - zapytała.
        - To są twoje ostrza wachlarza, twoja podstawowa broń - wyjaśnił Springer. - Dosięgniesz swojego celu tak szybko, jak zechcesz. Ustawisz swoje ramię prosto przed sobą z dłonią w poziomie. Potem napniesz mięśnie ramienia i ostrza wachlarza otworzą się.
       Effis zawahała się, ale Springer podniósł jej prawe ramię i pokazał, co ma robić.
        - Teraz napnij mięśnie - rzekł.
       Nagle wachlarz otworzył się cicho i ukazało się pięć metalowych ostrzy niczym małe płetwy. Ostrze z boku jej dłoni miało zaledwie dwa albo trzy cale szerokości, ale ostrze na jej nadgarstku było trochę szersze, a to w połowie jej przedramienia jeszcze bardziej, wreszcie ostrze na jej ramieniu miało szerokość około trzydziestu.
       Effis poruszyła ręką i w całym pokoju zaczęły drgać i tańczyć świetlne refleksy.
        - Nadal nie mam pojęcia, jak to działa.
        - Pochyl się jak łyżwiarz - poinstruował Springer. - Wyobraź sobie, że poruszasz się z prędkością sześćdziesięciu metrów na sekundę. To nie jest zbyt szybko. Możesz ślizgać się znacznie szybciej. Trzymaj oba ramiona sztywno przed sobą, unosząc złączone dłonie, jakbyś chciała skoczyć do wody. Jest całe mnóstwo demonów przed tobą, rozumiesz?
       Napinasz mięśnie. Twoje ostrza wachlarza otwierają się. Wydajesz okrzyk bitewny: Ashapola! i ślizgasz się przez te demony na twoim promieniu świetlnym, przecinając wszystko, co stanie ci na drodze.
       Effis rozluźniła mięśnie na ramionach i stopniowo wachlarze zamknęły się. Wyglądała na niezdecydowaną.
        - Nie jestem pewna, czy mi się to podoba. Springer wzruszył ramionami.
        - Effis-Świetlna Łyżwiarka jest jednym z najbardziej przerażających Wojowników Nocy, wierz mi.
        - To wciąż nie oznacza, że podoba mi się rozcinanie ludzi na kawałki.
        - Ci, którzy wywołują największy strach wśród wrogów Ashapoli, mają do spełnienia najpoważniejsze zadanie - powiedział Springer.
        - Ale...
        - Zanim powiesz ale, spójrz na swoje łyżwy. Bardzo się zmieniły od czasu, gdy Elisabeth Pardoe była Świetlną Łyżwiarką. W jej czasach łyżwy były z drewna jesionu, miały żelazne płozy i soczewki do łapania światła. Ale od tej pory ekwipunek Wojowników Nocy bardzo się udoskonalił. Już  przed  wiekami  zostalibyśmy  zwyciężeni  i  rozbici w proch, gdybyśmy spoczęli na laurach. Nowoczesne sny wymagają nowoczesnej broni.
       Effis spojrzała w dół. Pomału wokół jej kostek zmaterializowała się para połyskujących metalicznie łyżwiarskich butów o aerodynamicznym kształcie. Przy kostkach było umieszczonych sześć albo siedem dużych białych soczewek. Butom brakowało tylko ostrzy: Effis stała płasko na podłodze.
        - To jest największe osiągnięcie - powiedział, klękając obok Effis. - W XVII wieku światło było zbierane w soczewki, skupiane i kierowane wzdłuż ostrza łyżwy, tak że działało jak smar między łyżwą a powierzchnią, z którą się stykała. W tych łyżwach światło jest skupiane w soczewkach, wzmacniane przeszło dziesięć tysięcy razy i przewodzone przez światłowody do podeszwy buta, gdzie z czystego światła formowane jest prawdziwe ostrze łyżwy.
        - Przecież tam nic nie ma - zaprotestowała Effis.
        - Ale będzie, kiedy zostaniesz naładowana, uwierz mi.
       Na koniec podeszli do Gordona, który właśnie się przebudził z niespokojnej drzemki na sofie. Springer ukląkł przy nim i delikatnie położył rękę na jego zabandażowanym nadgarstku. Twarz Gordona była szara, a jego oczy rozszerzone. Mówił z trudem, jakby wychodził z narkozy.
       Stanley zastanawiał się, czy Springer nie poddał go czemuś, by złagodzić szok i ból wywołany tym, co się stało. Bez względu jak cudowne było uzdrowienie, którego dokonał Springer, strata dłoni stanowiła straszliwy szok.
        - Gordon... - powiedział łagodnym głosem Springer. - Jak się czujesz?
        - Strasznie - odparł Gordon. - Zaschło mi zupełnie w gardle. Jak sądzisz, mógłbym się napić wody?
        - Oczywiście. Stanley, czy mógłbyś przynieść ją Gordonowi? Minie tydzień albo dwa, zanim wyjdziesz z szoku.
        - Co to było, te... psy?
        - Psia straż. Wiedźmy stworzyły je dla zabawy, ale także do obrony i służby. Czytałeś bajki o wiedźmach kradnących dzieci... Rapunzel, Jaś i Małgosia... to wszystko było oparte na prawdzie. Wiedźmy miały zwyczaj kraść dzieci i niemowlęta i za pomocą czarów łączyć z ciałami psów, kotów czy kozłów. Obiecywały dzieciom, że pewnego dnia powrócą do swej ludzkiej postaci, ale w zamian musiały służyć i być posłuszne swoim paniom. Te chłopcopsy, które zaatakowały cię w Tennyson, broniły wstępu do pamięci swojej pani... do tego deszczowego krajobrazu, do tego barbarzyńskiego świata cierpienia i choroby.
       Stanley przyniósł Gordonowi szklankę wody, którą Gordon wypił chciwie do dna, rozlewając część na siebie.
        - Chłopcopsy miały nakazane za wszelką cenę zabić wszystkich intruzów - powiedział Springer. - Mieliście szczęście, że uszliście z życiem.
        - Ale straciłem rękę - powiedział Gordon. Springer wolno wstał i spojrzał na niego ze współczuciem i zrozumieniem. Stanley widział w jego oczach pewność kogoś, kto zdaje sobie sprawę z nieuchronności zdarzeń, ale nie cierpi z tego powodu. Są we wszechświecie większe konflikty niż ludzkie kłótnie. Są planety o wiele większe niż Ziemia i straty o wiele dotkliwsze niż strata ręki Gordona. Poza tym odległość między Ziemią i Jowiszem wynosi tylko 928 milionów kilometrów, a odległość między Gordonem i jego utraconą ręką jest równa nieskończoności.
        - Od urodzenia twoim przeznaczeniem, Gordon, było utracić tę rękę. Prawdopodobnie tego nie wiesz, ale twój prapradziadek stracił tę samą rękę, kiedy został wezwany na służbę przez Wojowników Nocy. Trzy pokolenia wcześniej także jego prapradziadek utracił lewą dłoń.
        - Ale dlaczego? - powiedział Gordon zachrypniętym głosem.
        - Był to rodzaj ofiary, dowód oddania się Ashapoli. Podobnie jak Amazonki usuwały jedną pierś, żeby łatwiej im było używać łuku i strzał, tak twoja dłoń została poświęcona dla najważniejszej ze wszystkich bitew.
        - Jak, do diabła, utrata ręki może mi pomóc lepiej walczyć? - spytał Gordon.
        - Pozwól, że ci pokażę. Masz dość siły, żeby wstać? Gordon potaknął.
        - Tak mi się zdaje. Jeżeli upadnę na twarz, wtedy będziesz wiedział, że nie.
       Springer pomógł mu wstać i poprowadził na środek pokoju. Gordon szedł niepewnie i trochę się zachwiał, kiedy stanął twarzą do okna, ale Springer stal tuż za nim i podtrzymał go za ramiona.
        - Jesteś Keldak-Walcząca Pięść. Spójrz w okno... To jest twoja zbroja.
       Gordon odezwał się z sarkazmem:
        - Walcząca Pięść? Z jedną tylko pięścią?
        - Poczekaj i patrz.
       Powoli kontur ciężkiego, kanciastego hełmu pojawił się wokół głowy Gordona. Hełm z błyszczącego zielonego metalu z wąską szczeliną przykrytą przyłbicą z przydymionego szkła. Po lewej stronie hełmu znajdowała się kwadratowa podświetlona kratka, tuż przy niej unosiła się holograficzna kula o średnicy dziesięciu centymetrów. Obojętnie gdzie Keldak zwracał głowę, kula pozostawała w tej samej odległości z lewej strony jego hełmu jak posłuszna planeta.
        - Kula ta pozwoli ci nacelować broń - powiedział Springer. - Podczas wałki przesunie się przed twoje oczy i w jej wnętrzu będziesz mógł stworzyć model twojego przeciwnika. Kiedy go namierzysz i jego obraz zostanie zamknięty w kuli, nie będzie już w stanie uciec, nawet jeśli uda mu się to w konkretnym momencie - dopadniesz go po miesiącach, a nawet latach.
       Poniżej hełmu pierś i brzuch Keldaka okrywał zielony metaliczny pancerz. Trójkątny kawałek z tego samego metalu przywiązany między jego pośladkami cienkim skórzanym rzemieniem osłaniał jego genitalia. Na nogach miał zielone metaliczne buty z podświetlanymi ćwiekami wzdłuż boków, ale poza tym był nagi.
        - A gdzie jest moja broń? - spytał, unosząc gołą prawą pięść. - Nie wydaje się, aby to było zbyt przydatne do walki z demonami. Daj spokój, Springer. Tym nikomu krzywdy nie zrobię.
        - Unieś swą lewą rękę - powiedział Springer z uśmiechem. Keldak zrobił to, co mu kazał. Springer ostrożnie odwinął bandaż, obnażając opuchniętą skórę jego kikuta. Chociaż był nadal zaczerwieniony, zadziwiająco szybko się zagoił. Leczony konwencjonalnie Keldak prawdopodobnie znajdowałby się jeszcze na sali operacyjnej.
        - Moc, którą ci teraz przekażę, jest tylko małą cząstką mocy, którą nada ci Kasyks - Strażnik Mocy. Ale to wystarczy, byś miał jakiś pogląd na sprawę.
       Zamknął oczy, ciągle trzymając Keldaka za lewy nadgarstek. Keldak zerknął niepewnie na Stanleya, ale ten tylko wzruszył ramionami. Miał niewiele większą orientację niż Keldak w tym, co się dzieje.
        - To niewiarygodne, nie? - wyszeptała Angie. Bardzo powoli, tak że Stanley z początku nie był pewien, czy to nie złudzenie, ukazał się blady świetlny cień dłoni na końcu lewego nadgarstka Keldaka. Springer zaciskał mocno powieki i z każdą mijającą sekundą świetlna dłoń stawała się coraz jaśniejsza, aż w końcu świeciła prawie tak jasno jak lampa halogenowa.
       Keldak poruszył dłonią w różne strony, gapiąc się na nią z podziwem. Po ścianach tańczyły cienie znajdujących się wokół sylwetek.
        - Czuję ją - powiedział. - Naprawdę ją czuję. Mogę poruszać palcami.
        - Jest to jedna setna rzeczywistej mocy - powiedział Springer, otwierając oczy. - Jak zostaniesz naładowany przez Kasyksa, będzie absolutnie oślepiająca. Po lewej stronie twojej zbroi na piersi znajdziesz rękawicę. Normalnie twoja dłoń będzie w rękawicy, lecz kiedy będziesz gotowy do walki, zdejmiesz ją, nacelujesz pięść i wystrzelisz.
       Keldak uniósł brwi.
        - Wystrzelę?
        - Chcesz spróbować? - spytał Springer. - Może wycelujesz w ten wazon?
       Po przeciwnej stronie pokoju stał wysoki wazon z czarnego szkła, w którym znajdowała się stylizowana aranżacja ze srebrnej suszonej miesięcznicy.
        - Jesteś pewien? - zapytał Keldak.
        - Śmiało, wszystko jest do zastąpienia.
       Keldak wahał się przez moment, potem uniósł prawą rękę i nadusił niewielki guzik po lewej stronie napierśnika. Natychmiast holograficzna kula cicho i precyzyjnie przesunęła się z boku hełmu o ćwierć koła i znalazła się na wprost jego wąskiego wizjera.
        - Skąd będę wiedział, co z tym zrobić? - zapytał zdezorientowany.
        - Zdolności Wojowników Nocy są w sposób nadprzyrodzony przekazywane z pokolenia na pokolenie - powiedział Springer. - Trochę praktyki i będziesz tak biegły jak twoi przodkowie. Teraz wyceluj w wazon.
       Keldak nacisnął kilka małych podświetlonych guzików na swym napierśniku i wewnątrz kuli zaczął się tworzyć trójwymiarowy obraz wazonu. Trwało to nie więcej niż trzy lub cztery sekundy. Następnie Keldak nacisnął inny guzik i kula wróciła na swoje miejsce po lewej stronie hełmu.
        - Unieś ramię - poinstruował Springer. Keldak zrobił, co mu kazał, patrząc na Stanleya i Angie w poszukiwaniu wsparcia.
        - Dobrze. Ognia!
        - Ognia?
        - No dalej. Nie wiesz, jak to zrobić?
        - Ja... - zaczął Keldak, ale świecąca lewa pięść niespodziewanie wystrzeliła z końca jego ramienia z zaskakującym szzszszszszskkkkkrl i z odległości ponad trzech metrów uderzyła w wazon, który wybuchnął strumieniem błyszczącego czarnego szkła, a gałązki miesięcznicy rozsypały się po podłodze.
       Springer zaśmiał się. Keldak spojrzał na swój kikut. Zaczęła się tam już pojawiać druga dłoń, tym razem bledsza, jakby u ducha.
        - To zadziwiające - powiedział. - To absolutnie zadziwiające.
        - Oczywiście, twoja walcząca pięść będzie nieskończenie silniejsza - wyjaśnił Springer. - A każda następna pięść będzie tak samo silna jak poprzednia aż do wyczerpania energii. Wtedy będziesz musiał wrócić do Kasyksa po nowy ładunek.
       Zbroja i hełm Keldaka zbladły, pozostawiając zmęczonego Gordona na środku pokoju.
        - Chodź - ponaglił Springer. - Usiądź. Masz dosyć jak na jedną noc.
       Gordon wrócił na sofę. Stanley osuszył swoją szklankę z wódką i poszedł do kuchni nalać sobie jeszcze jedną. Springer podążył za nim i stanął w drzwiach. Stanley nalał sobie burrapeg, trzy palce i kapkę, jak to mówią hinduscy służący.
        - I jak? - zapytał Springer. Znowu zaczął ulegać przemianie, stając się młodszy i bardziej kobiecy. Jego włosy wydawały się bardziej jedwabiste i dłuższe niż przed chwilą, gdy pokazywał zbroję Keldaka.
        - Co: i jak? - zapytał Stanley. - Chcesz, żebym powiedział, że jestem pod wrażeniem? W porządku, jestem pod wrażeniem. Nie mogę powiedzieć, że się tym rozkoszuję, ale jestem pod wrażeniem.
        - Chyba nie oczekujesz ode mnie, że będę udawał, iż bycie Wojownikiem Nocy nie jest ciężkim i niebezpiecznym obowiązkiem - powiedział Springer tonem, który zmienił prawie jego słowa w pytanie. - Jednak twoi przodkowie złożyli przysięgi, które wiążą dziś ciebie i twoje dzieci i będą wiązały dzieci twoich dzieci.
        - Grzechy ojców spadną na synów - powiedział Stanley złośliwie do swojej szklanki z wódką.
        - Chyba rozumiesz, że dla ciebie osobiście znalezienie i zniszczenie Isabel Gowdie nie jest tylko kwestią zapanowania nad Nocną Plagą? Jest to jedyna nadzieja na zbawienie twojej duszy, Stanley.
        - Nie jestem pewien, czy chcę zbawić swoją dusze.
        - No cóż, będziesz tak myślał jeszcze wiele razy... To jest jeden z objawów. Będziesz czuł się przygnębiony i pozbawiony nadziei. Możesz nawet mieć samobójcze myśli.
       Stanley nic nie powiedział, ale pociągnął więcej wódki i wzdrygnął się.
       Springer podszedł do niego. Był teraz znacznie niższy, a jego jasne włosy sięgały prawie ramion. Stał się młodą dziewczyną, osiemnaste- czy dziewiętnastoletnią, bardzo szczupłą, prawie bez biustu, o rozmarzonych oczach ukrytych pod rzęsami i delikatnych ustach.
        - Widziałam przychodzących i odchodzących Nosicieli - powiedziała Springer. - Udało mi się nawet wyśledzić ich dwa albo trzy razy. Szukali następnych Wojowników Nocy, aby ich zarazić. Nadal jednak nie mam pojęcia, gdzie może być Isabel Gowdie. Nawet najmniejszego pojęcia. Będziecie musieli wejść do jej snów i ją odnaleźć.
        - Jakie mamy szansę, że nam się to uda?
        - Większe, niż gdy nie spróbujecie.
        - W takim razie, kiedy mamy zacząć poszukiwania? - zapytał Stanley.
        - Skoro tylko przybędzie Kasyks-Strażnik Mocy i piąty Wojownik Nocy.
        - Piąty Wojownik Nocy?
        - Zasta-Nożownik. Jego przodek również został zabity, kiedy Isabel Gowdie zapaliła mózg szczurołapa. Musi się zemścić.
        - Kiedy oni przybędą? - spytał Stanley.
        - Za dwa albo trzy dni, najwyżej.
        - A skąd o tym będę wiedział?
        - Dowiesz się. Obiecuję. Dowiesz się na pewno.
       Stanley spojrzał na Springer. Ładna, młodzieńcza i łagodna jak młode zwierzę. Z jakiegoś powodu, którego nie był w stanie zrozumieć, ogarnęło go przerażające uczucie strachu.
       
ROZDZIAŁ  6
      ZBUTWIAŁE SZMATY
       
       Kiedy o wpół do ósmej rano wrócili do mieszkania Stanleya, już z dołu słyszeli telefon. Po drodze podwieźli Gordona, a potem pożyczyli jego samochód, aby dostać się na Langton Street. Stanley był zmuszony pozwolić Angie prowadzić, chociaż nie miała jeszcze prawa jazdy. Nigdy nie prowadził samochodu z ręczną skrzynią biegów, a już szczególnie nie takiego trzęsącego się, zardzewiałego, zaśmieconego grata jak montego Gordona.
       Ranek był ciemny i mglisty, i chociaż nie padało, opustoszałe ulice Fulham i Chelsea błyszczały od wilgoci. Było tak potwornie zimno, że Stanley trzymał swoje dłonie głęboko w kieszeniach.
       Dzwonek telefonu usłyszał już, kiedy otwierał drzwi na dole.
        - Co zamierzasz zrobić? - zapytał Angie. - Jechać prosto na Herbert Gardens czy zostać na śniadaniu?
        - Nie odbierzesz telefonu? - spytała.
        - To na pewno pomyłka. Odbieram ich dziesiątki. Najczęściej, do Stephanii. Przypuszczam, że to mieszkanie było wynajmowane przez najbardziej wziętą dziwkę w Fulham. Nie martw się, jeżeli to coś ważnego, zadzwonią później.
       Angie spojrzała na zegarek.
        - W porządku, napiję się kawy. Nie przypuszczam, żeby Brenda i Sharon już wstały. Zazwyczaj w soboty leżą dłużej.
       Weszli na górę i Stanley otworzył drzwi do mieszkania. Telefon dzwonił nieustannie, ale Stanley nie od razu podniósł słuchawkę. Najpierw odsunął zasłony, zapalił światła i zdjął płaszcz. Dopiero potem odebrał telefon.
        - Pani Thomson już tu nie mieszka, przykro mi - powiedział. Potem umilkł i słuchał, wyraz jego twarzy początkowo nonszalancki stawał się coraz bardziej poważny. - Eve? Co się stało?
       Zakrył dłonią słuchawkę i powiedział do Angie:
        - To moja była. Dzwoni z San Francisco.
       Angie opadła na wielka brązową sofę i podwinęła pod siebie nogi. Ze zmęczenia miała pod oczami fioletowe cienie. Rozwiązała kokardę z włosów i potrząsnęła nimi jak pudel.
        - Która godzina? - spytała Eve. - Próbowałam dodzwonić się wcześniej, ale nikt nie podnosił słuchawki.
        - Jest za dwadzieścia pięć ósma rano.
        - Czy obudziłam cię?
        - Nie było mnie, dlatego nie mogłaś się dodzwonić.
        - Nie było cię przez całą noc?
        - Eve, nie jesteśmy już małżeństwem. Mogę robić, co mi się podoba.
        - Stanley, mój ojciec miał zawał. Jest w ciężkim stanie.
        - Przykro mi, Eve. Gdzie się znajduje?
        - Jest nadal w Napa, ale doktor Fishman mówi, żeby przenieść go do Polk Clinic w San Francisco, kiedy będzie trochę silniejszy.
        - No cóż, przykro mi, Eve. Czy jest przytomny?
        - Może rozumie, co się do niego mówi, ale sam jeszcze nie rozmawia.
        - No cóż, powiedz mu, że strasznie mi przykro i że jeśli jest coś, co mogę zrobić...
        - Właśnie dlatego dzwonię, Stanley. Jest coś, co mógłbyś zrobić.
       Stanley spojrzał na Angie i strzelił oczami na znak, że Ele nie przestaje nadawać, jak to zwykle miała w zwyczaju. Angie uśmiechnęła się.
        - Stanley... Chciałabym, żebyś na jakiś czas zajął się Leonem.
        - Co mam zrobić?
        - Chyba o niewiele proszę. Leon jest tak przejęty swoim dziadkiem... i tak mu ciebie brakuje. Myślę po prostu, że dobrze by mu zrobiło, gdyby mógł pobyć z tobą w Londynie przez miesiąc. Zapomniałby trochę o tym wszystkim. I może byście znaleźli wspólny język. Nie sądzisz, że to ważne? Ojciec i syn?
        - Nie o tym rozmawiał twój adwokat z moim. Ostanim razem, kiedy omawiali temat odwiedzin, twój adwokat powiedział, że wołałabyś raczej, by Leon spędzał weekendy z wilkołakiem niż ze mną.
        - Byłam wściekła, Stanley. Teraz już nie jestem. No, może nie aż tak, jak wtedy.
        - To znaczy, że tym razem mnie potrzebujesz.
        - Zgadza się, Stanley, potrzebuję cię. Potrzebuje cię Leon. Może ty także potrzebujesz Leona, chociaż nie potrzebujesz mnie.
        - Eve, jest bardzo wcześnie, nie spałem całą noc, a to wszystko staje się coraz bardziej skomplikowane. Co dokładnie proponujesz?
        - Jutro wieczorem odwożę Leona na lot o godzinie 6.25 Pan Am Clipper. Chcę, żebyś odebrał go z lotniska. Gdyby mógł pobyć w Londynie trzy tygodnie, będzie wspaniale. Jeżeli będziesz mógł go zatrzymać dłużej, jeszcze lepiej.
       Stanley milczał przez chwilę. Nie zamierzał jeszcze grać w Kameralnej Orkiestrze Kensington przynajmniej przez następny miesiąc. To znaczy jeśli w ogóle jeszcze będzie z kimkolwiek i cokolwiek grał. Myśl, że będzie musiał otworzyć futerał od skrzypiec, przyprawiała go o dreszcz. Kto wie, czy nie są pożarte przez robaki? Może obróciły się już w miękki, cichy kurz? Albo może znalazłby tam coś jeszcze gorszego... coś nieskończenie bardziej ohydnego. Angie podeszła do niego i zajrzała mu w oczy.
        - O co chodzi? - zapytała go.
        - Moja była chce, żeby mój syn zatrzymał się u mnie w Londynie.
        - Czemu nie, pomogę ci. Może być zabawnie.
        - Stanley? Stanley? Jesteś tam jeszcze? - odezwała się Eve.
        - Tak, Eve, jestem tu.
        - I co? Weźmiesz go? W końcu to twoje ciało i twoja krew.
       Stanley skinął zmęczony.
        - Dobrze, Eve. Pakuj walizki i przysyłaj go tutaj. Jak powiedziałaś? 6.25 Clipper z San Francisco?
        - PA 126... tylko, na miłość boską, zapisz sobie dokładnie godzinę. I zadzwoń do mnie, gdy przyleci. Najlepiej od razu z lotniska.
        - Załatwione.
        - Stanley...
        - Tak, Eve?
        - Nic. Wiem, że spada to na ciebie nagle i naprawdę jestem ci wdzięczna, że się zgadzasz, szczególnie po tym wszystkim, co się stało.
        - Stało się z twojego powodu, kochanie, nie z mojego.
        - Stanley, ja...
        - Już za późno, Eve... za późno na wszystko. Życz tylko wszystkiego najlepszego twojemu staruszkowi ode mnie i powiedz twojej matce, że cofam to, co powiedziałem o jej przypalonych plackach. I powiedz Leonowi, że go kocham.
       Odłożył słuchawkę. Z jakiegoś dziwnego powodu przypomniał sobie to, co Springer powiedziała mu o następnych dwóch Wojownikach Nocy. Dowiesz się, kiedy przybędą.
        - Nie wyglądasz na szczególnie zachwyconego jego przyjazdem - powiedziała Angie.
        - Nie wiem. Nie wiem, co myśleć. Wszystko jest takie dziwne. Ten dom ostatniej nocy... Wszystkie te gadki o Wojownikach Nocy. Czuję, że puszczają mi nerwy.
        - Rozchmurz się - prosiła Angie.  Stanęła bardzo blisko niego, a kiedy próbował się oddalić, złapała go za rękaw koszuli.
        - Idę nastawić kawę - powiedział. Nadal nie puszczała jego rękawa.
        - Nie wydaje mi się, żebyś świrował, wiesz? - powiedziała. - To prawda, to wszystko prawda.
        - Jesteś tego pewna?
        - Bo też to złapałam - powiedziała zmienionym głosem.
        - Co złapałaś?
        - Tę chorobę, o której opowiadała Springer, tę Nocną Plagę. Złapałam, i to od ciebie. Wiem, co to jest, ponieważ czuję to w sobie. Chce mi się krzyczeć, chcę cię tłuc z całej siły, chcę wydrapać ci oczy. Nie mogę znieść twojego widoku, a jednocześnie chcę iść z tobą do łóżka. Chcę iść z tobą do łóżka i robić to na tysiąc różnych sposobów, i nigdy nie przestać.
       Stanley zdjął jej rękę ze swojego rękawa. Dlaczego nie? Jest piękną dziewczyną. Jeśli naprawdę tego chce, czemu nie? Czy nie pamiętasz, co mówiłeś Eve. ,,Eve, nie jesteśmy już małżeństwem i mogę robić, co mi się podoba. Udowodnij to... Udowodnij, że możesz robić, co ci się podoba. Zabierz ją do łóżka i zrób to.
        - Jesteś przemęczona, to wszystko - usłyszał swój głos.
        - Nie, Stanley, naprawdę to złapałam.
        - Jak mogłaś to złapać?
        - Robiliśmy to, nie pamiętasz. Robiliśmy to we śnie. I wtedy to złapałam.
       Stanley położył swoje ręce na jej ramionach prawie po ojcowsku.
        - Angie, jesteś przemęczona, to wszystko. Pamiętam, co Springer powiedziała o przechodzeniu Nocnej Plagi we śnie... ale bardziej prawdopodobne jest to, że jesteś wykończona, i że nadal znajdujesz się w szoku. Postawmy sprawę jasno, to, co wydarzyło się dzisiaj w nocy, było cholernie niezwykłe.
       Angie utkwiła w nim wzrok. Jej ciało było napięte, jej plecy wyprostowane, a dolna warga drżała.
        - Stan - powiedziała - złapałam to. Opuścił głowę, próbując zachować cierpliwość.
        - Posłuchaj, kochanie...
        - Złapałam to, ty głupi draniu! Złapałam to! Szarpnęła dwa górne guziki od swojej obcisłej czerwonej sukienki z wełny, a potem następne, ukazując szkarłatny nylonowy stanik z trudem utrzymujący jej białe piersi. Wreszcie zdarła ją całkowicie, tak że stała przed nim w swym szkarłatnym staniku i szkarłatnych rajstopach i szkarłatnych butach na wysokich obcasach, i niczym więcej.
        - Angie, to nie jest ani czas ani... dlaczego nie, dlaczego nie, spójrz na te piersi, spójrz, jak te rajstopy wpijają się między jej nogi... to niemożliwe, nie ja, nie ty, szczególnie, jeśli Springer ma rację i jesteśmy... mógłbyś zanurzyć całą dłoń między te piersi, jak byś wciskał palce w miękki miąższ chleba nie możemy tego robić ani nawet myśleć o tym.
       Oczy Angie były rozbiegane, jakby była na prochach albo zahipnotyzowana. Przesadnie wolnym ruchem sięgnęła za siebie i odpięła zapinkę stanika. Jej piersi zakołysały się nagie ze sterczącymi słodko różowymi sutkami.
        - Angie... - zaczął Stanley. Ale spojrzenie w jej oczy wystarczyło, by go przekonać, żeby przestał już mówić. Jej źrenice były tak mocno rozszerzone, że miał wrażenie, iż gdyby zajrzał w nie z latarką, mógłby dotrzeć aż do głębi jej ciała, aż do samych stóp.
       Zrzuciła z nóg buty, ściągnęła w dół rajstopy i odrzuciła je na bok. Stanęła znów przed nim całkowicie naga. Nie zdawał sobie sprawy, jak jest niska bez swoich wysokich obcasów. Jej sutki znajdowały się dokładnie na poziomie jego pasa.
       Spójrz na nią, spójrz na jej ciało, czy czujesz te perfumy, zapach jej łona? Pragnie cię tak bardzo, że aż ma łzy w oczach.
        - Chcę tego - rzekła zdecydowanie.
       Nic nie odpowiedział, nie wiedział, co ma odpowiedzieć.
        - Chcę tego - powtórzyła.
       Odwrócił się w kierunku okna. Na zewnątrz we mgle dostrzegł kładący się prawie poziomo kilka stóp nad ziemią dym, nieruchomy, nierozwiewany przez wiatr. Błotniste, zryte koleinami pole i na wpół zrujnowany budynek, który wyglądał na chlew. Ujrzał ludzi idących przez mgłę, zawiniętych w szare koce i postrzępione szale, ludzi, którzy szli, jakby nie mieli dokąd pójść, ludzi pozbawionych wszelkiej nadziei.
       Chcę tego - usłyszał w swej głowie głos Angie.
       Potem - bez żadnego ostrzeżenia - zbliżyła się do niego i przejechała ostrymi paznokciami przez jego lewy policzek, rozdzierając mu skórę.
       Ból był tak nagły i piekący, że przez ułamek sekundy pomyślał, iż oblała go kwasem. Bez namysłu uderzył ją w twarz, nie zastanawiając się nawet, czy chce to zrobić. Oddała mu równie szybko. Uderzył ją znowu.
        - Ty draniu! - wrzeszczała. Jej twarz zmieniła się w wykrzywioną maskę, przerażającą w nienawiści i gwałtowności. - Ty draniu!
       Ścisnął mocno jej nadgarstek i wykręcił rękę, przyciskając ją plecami do siebie. Krzyczała, kopała i walczyła na wszystkie sposoby, by się uwolnić.
        - Ty draniu! ty draniu! ty draniu! - ale udało mu się
       uchwycić jej drugą rękę. W ten sposób trzymał jej oba nadgarstki lewą dłonią, przyciśnięte do pleców.
       Popychał ją do przodu w jakimś dziwacznym tańcu. Splunęła na niego przez ramie i zaczęła go obsypywać monotonną litanią przekleństw i wulgaryzmów.
       Słaniała się, więc przycisnął ją do drzwi, które zatrzasnęły się z hukiem. Naparł na nią całym ciałem, trzymając jej ręce wysoko między łopatkami i wykręcając je mocniej, kiedy usiłowała go kopać.
        - Boże, ty draniu, ty draniu, zabiję cię za to, ty draniu. Sapał, przyciskając ją mocniej. Jej nagie piersi były przygniecione do drzwi. Wolną ręką rozpiął klamrę paska, szarpnął guziki, otwierając rozporek. Jego twardniejący penis sterczał z szortów jak gruba rzeźba z ciemnoczerwonego marmuru, z błyszczącą główką w kształcie serca i prążkowanym trzonkiem.
       Skoro się o to, kurwa, prosiła, będzie to miała. Dostanie tak, że aż będzie krzyczeć, żebym przestał. A wtedy dostanie jeszcze więcej. Rozwarł palcami jej wargi sromowe. Krzyknęła, próbując się uwolnić, ale on rozciągnął je jeszcze szerzej. Sapał, słyszał siebie, jak sapie. Przypominało to bardziej sapanie zwierzęcia aniżeli człowieka, dzikiego, kucającego, prymitywnego stwora z olbrzymią erekcją.
       Wepchnął w nią członka tak głęboko, jak tylko mógł, przyciskając ją jeszcze mocniej do drzwi. Pchnął jeszcze raz i jeszcze raz. Opierała się i przeklinała go, ale nie przestawał popychać, chociaż krzyczała, a cały jego umysł wypełniała rozpryskująca się ciemność jak czarne szkło wazonu, który Keldak rozwalił eksplodującą pięścią ze światła.
       Czuł napierający orgazm między nogami. Ty draniu, draniu, draniu, draniu, po tysiąc razy draniu!
        - O, Boże! - powiedział, ale w tym samym momencie ona wrzasnęła Nieee! i wykręciła się tak gwałtownie, że puścił jej nadgarstki. Upadła na kolana przed nim, ścisnęła jego pośladki palcami, tak że paznokcie wpiły się w ciało jak kleszcze, i wepchnęła do swych otwartych ust jego ogromnego penisa, głębiej niż sądził, że to możliwe. Schwycił ją za włosy, okręcając je wokół palców. Czuł, jak jej zęby gryzą jego skórę. Boże, ona mi go chce odgryźć! i wtedy wybuchnął w strachu i w bólu, i niepojętej ekstazie, ngugh nnngghh nghh jęcząc i krzycząc, jakby zatrzasnęły się za nim wszystkie bramy piekieł.
       Coś mówiła, ale nie mógł jej zrozumieć. Czuł tylko, jak kilka razy przełyka jego spermę.
       Było po wszystkim, leżeli na dywanie, patrząc na siebie i nic nie mówiąc. I tylko dotykali się za końce palców. Stanley był już teraz pewny, że Springer mówiła prawdę. Groziło im, że zatracą nie tylko moralność, ale i swe śmiertelne dusze. Był tylko jeden sposób, żeby się uratować.
       Przespali prawie cały ranek. Stanley obudził się dziesięć po jedenastej i leżał przez chwilę, gapiąc się w sufit. Czuł się zmęczony i było mu niedobrze, a usta miał pełne gorzkiej śliny. Nie budząc Angie, podniósł się z łóżka i po cichu przeszedł do łazienki.
       Zapalił jarzeniówkę nad lustrem. Spojrzał na siebie. Miał szarą i opuchniętą twarz jak wyciągnięty z Tamizy topielec. Na jego lewym policzku znajdowały się cztery równoległe szramy, tam, gdzie Angie go podrapała. Na szyi i na ramionach miał zaczerwienione miejsca po ugryzieniach.
        - Stanley - powiedział do siebie. - Wyglądasz, jakbyś walczył z małpą w kuble na śmieci i przegrał.
       Zabulgotało mu w żołądku, a usta wypełniły się żółcią. Wypluł ją i sięgnął po szklankę z wodą. Nagle odkaszlnął. Czuł, że coś wijącego się i gładkiego uwięzło mu w gardle. Jego żołądek zaczął się gwałtownie buntować. Pochylił się nisko nad umywalką.
       Gardło ścisnął mu potworny skurcz, po chwili następny. W końcu z jego szeroko rozwartych ust wypadło coś przypominającego splątane odnóża kałamarnicy, błyszczące i maziste. Kleista, szara, mokra masa wyglądała jak włosy z mydlaną mazią, które wyciąga się z zatkanego odpływu w łazience. To coś kurczyło się i rozkurczało, jakby było żywe.
       Oślizgła gruda tak go zadławiła, że nie mógł krzyczeć. Zwymiotował, potem jeszcze raz, trzęsąc się z obrzydzenia i bólu. Do oczu napłynęły mu łzy. Właśnie kiedy pomyślał, że to go udusi, ostatni spazmatyczny skurcz wyrzucił resztę tego paskudztwa do umywalki, gdzie kurczyło się, skręcało i wiło, jakby ono także cierpiało ogromne męki.
       Stanley wsadził głowę pod kran i odkręcił zimną wodę. Trzymał ją tam tak długo, jak mógł wytrzymać, a potem ręką nabierał wodę i przepłukiwał usta. Jego żołądek nadal się buntował. Wstręt był tak olbrzymi, że całym ciałem wstrząsały dreszcze.
       W końcu otrząsnął się z odrazą, sięgnął po ręcznik kąpielowy i zakrył nim twarz. Kiedy znowu spojrzał na umywalkę, macki nadal się wiły i musiał przykryć dłonią usta, żeby znowu nie zwymiotować.
       Usłyszał, jak Angie woła z sypialni.
        - Stan? Stanley, wszystko w porządku?
        - Tak, ale, proszę cię, nie wchodź tutaj.
        - Stan, co się stało?
        - Już wszystko dobrze... Pochorowałem się, to wszystko. Tylko tu nie wchodź.
       Ta rzecz w umywalce usiłowała wolno i z trudem wpełznąć na górę po śliskiej ceramicznej powierzchni. Stanley przełknął i otrząsnął się. To było żywe, cholera, to było naprawdę żywe. Świadomość, że to musiało rosnąć w jego wnętrzu, przyprawiała go o mdłości. Chwycił szczotkę do mycia ustępu i próbował nią wepchnąć to z powrotem do odpływu. Nagle jednak macki zaczęły się owijać wokół szczeciny, wydostawać z odpływu, wydzielając szary śluz. Stanley potarł gwałtownie szczotką o bok umywalki, ale macki nie puściły. Cokolwiek to było, było lepkie, elastyczne i za wszelką cenę chciało się wydostać z umywalki. Pocierał szczotką raz za razem, ale to coś nadal nie odpadało.
        - Stanley! Co ty tam robisz? - spytała Angie.
        - Tylko tu nie wchodź!
       Odłożył szczotkę, otworzył gwałtownie drzwi od łazienki, rzucił się przez hol do salonu. Na obramowaniu kominka, pod dziwacznym obrazem Książę Baltazar Carlos z karłem stała do połowy opróżniona butelka wyborowej. Chwycił butelkę, skręcił do stojącego w narożniku biurka i wyciągnął z szuflady pudełko zapałek.
       Kiedy wrócił do łazienki, mackom udało się dotrzeć na czubek szczotki i zaczęły owijać się swoimi ssawkami wokół uchwytu.
       Trzęsącymi rękami Stanley polał to wódką z butelki. W momencie kiedy dosięgnął je alkohol, zaczęły nagle wić się i skręcać, a Stanley wysyczał: - Cholera! i odskoczył uderzając się kolanem o krawędź wanny. Ale szybko przyszedł do siebie, wyjął zapałkę z pudełka i potarł nią o zaryskę. Zapałka rozbłysła, ale jej czubek odpadł, upadł na podłogę ł zgasł. Stanley gorączkowo wydobył następną. Pełzający stwór był na wpół wychylony z umywalki i próbował przenieść się na podłogę.
       Stanley potarł zapałkę raz - dwa - trzy razy, a potem rzucił ją w sam środek kłębu macek. Nastąpiło miękkie uuuupp i stwór został pochłonięty przez błękitny płomień.
       Stanley przycisnął plecy do zimnych kafelków po przeciwnej stronie łazienki, podczas gdy to coś wiło się i skręcało w cierpieniu. Szczotka także zajęła się od ognia i łazienka zaczęła się napełniać kłębami gryzącego dymu i czarnymi kłaczkami spalonego plastiku. Po jakimś czasie rzecz w umywalce pomarszczyła się i wyschła, błyszczące macki osuszyły i poskręcały, szara maź stała się sypkim popiołem. Płomienie wypaliły się i przygasły. Stanley ostrożnie zbliżył się do umywalki, chwycił na wpół spalony uchwyt szczotki i szturchnął zwęgloną grudę, aby się upewnić, że to nie żyje.
       Ku swemu pełnemu odrazy zdziwieniu brązowa, pomarszczona jak u grzyba skóra na środku złuszczyła się i ujrzał patrzące na niego martwe oko. Nakłuł je ze strachem, potem uniósł na szczotce i razem z nią wrzucił do ustępu. Spuścił wodę, natychmiast zawirowało i zniknęło.
       Nadal gapił się w muszlę, kiedy drzwi do łazienki się otwarły i weszła Angie owinięta w prześcieradło.
        - Do diabła! - powiedziała. - Co tu się działo?
       Stanley wyprowadził ją z łazienki z powrotem do sypialni, zamykając za sobą drzwi. Podszedł szybko do okna i odsłonił zasłony. Na zewnątrz był ten sam krajobraz co ostatniej nocy. Deszcz, posępne mokradła, walące się budynki i dziewczyna pchająca wózek wypełniony podskakującymi ciałami.
        - Czy ty to widzisz? - zapytał Angie, biorąc ją pod ramię.
       Skinęła z bladą twarzą.
        - Co to jest? Co to znaczy?
        - Nie jestem pewien. Ale czy nie pamiętasz, co mówiła Springer? Wewnątrz Tennyson pada, ponieważ Isabel Gowdie śniła o tym, że tam zawsze padało, zanim jeszcze zbudowano dom. To samo chyba dzieje się tutaj. Sądzę, że to jest wspomnienie Isabel Gowdie o tym, jak wyglądała ta część Londynu, zanim Wojownicy Nocy złapali ją i uwięzili. Ona potrafi sprawić, że świat jej snów zaczyna istnieć naprawdę jako nasz świat. Może sprawić, że wszystkie te pola, budynki wyglądają, jakby naprawdę tam były. Może rzeczywiście tam są. Jej sny są tak cholernie silne, mają tyle realności, jakby to była najprawdziwsza rzeczywistość.
        - Ale jak to może być sen, jeśli ja nie śpię? - spytała Angie.
        - To jest sen, ale nie twój... Właśnie dlatego nie można rozeznać, czy się śpi, czy nie. Jednak to, czy się śpi, czy nie, nie ma znaczenia, ponieważ to nie ty śnisz. Dlatego ty i ja mogliśmy mieć identyczny sen o tym, że się kochamy. To nie był w ogóle nasz sen. To był jej sen. Isabel Gowdie.
        - Ale jak mogliśmy być w czyimś śnie? - zapytała Angie.
        - Nie wiem. O to właśnie pytał mnie Kaptur. Kto o kim śni? Być może nie ma sensownej odpowiedzi na to. Być może w jakiś sposób wszyscy śnimy jedni o drugich. Wiesz, idea Junga na temat tego, że każdy uczestniczy w tej samej podświadomości. To może wytłumaczyć wiele rzeczy. Doświadczenia z mediami, czytanie w myślach, przeczucia.
       Widać było, że Angie nie do końca rozumie, co Stanley próbuje jej powiedzieć, ale musiała uznać, że brzmi to przekonująco, ponieważ skinęła głową.
        - Może wiedźmy naprawdę w ogóle nie latały na miotłach albo czymś podobnym - powiedział Stanley - ale były kobietami, którym udało się pojąć moc ludzkiego umysłu i użyć go do swych własnych celów.
        - Problem w tym, jak my sami możemy się wyleczyć - powiedziała Angie. - To znaczy, Stan, lubię cię, nawet bardzo, ale nie możemy nadal robić tego, co dziś rano. Po prostu cię nie kocham, to znaczy nie aż tak.
       W wyobraźni Stanley ujrzał szeroko otwarte oczy Angie, kiedy szczytował, i swoje palce wplątane w jej włosy.
        - Jeżeli Springer powiedziała nam prawdę, musimy znaleźć Isabel Gowdie, gdziekolwiek jest, i zabić ją.
        - Ale nie możemy tego zrobić, dopóki reszta - jak im tam - tu się nie zjawi, prawda? Reszta tych Wojowników Nocy.
        - Nie wiem - odparł Stanley. - Dla ciebie i dla mnie to sprawa pilna. Może powinniśmy spróbować już dziś.
        - Co? Wyjść na zewnątrz? Tak jak jesteśmy? Bez żadnej zbroi?
       Stanley podszedł do okna i utkwił wzrok w mrocznych połyskujących od deszczu polach. Szara Tamiza wyglądała jak świeżo wykopana zbiorowa mogiła.
        - Nie wiem... A właściwie dlaczego nie? Im szybciej ją znajdziemy, tym szybciej będziemy mogli wyzdrowieć.
       Angie stała z prześcieradłem owiniętym wokół siebie jak w rzymskiej todze.
        - Chyba nie powinniśmy - powiedziała z powątpiewaniem. - Nie sądzę, żeby to spodobało się Springer, czy też Springerowi. To jakby ruszyć z motyką na słońce.
        - Ubierzmy się - rzekł Stanley. - Potem... jeśli te pola nadal tam będą, pójdziemy poszukać Isabel Gowdie. Co ty na to?
        - A co z tymi wszystkimi martwymi ludźmi?
        - Nie żyją. Co mogą nam zrobić?
        - No nic. Ale na co oni umarli?
        - Myślę, że na dymienicę morową, ale nie przejmuj się tym. Dzisiaj mamy już na nią lekarstwo.
        - Oh, dziękuję ci bardzo.
       Ubrali się. Angie była bardziej skromna tego ranka i odwróciła się tyłem do Stanleya. Nie mógł nie zauważyć czerwonych siniaków i zadrapań na jej ramionach i pośladkach. Miał dość dziwne uczucie na myśl, że praktycznie ją zgwałcił dzisiejszego ranka. Teraz rozmawiali ze sobą, w swych obecnych niezarażonych postaciach, jak dwoje znajomych, których nie łączy nic bliższego. Stanley spojrzał ku oknu, po części, aby się upewnić, czy straszliwy krajobraz ze snu Isabel Gowdie nadal tam jest, a po części, ponieważ zadrżał w swej świadomości jak pająk trzęsący się na pajęczynie.
       Pasmem śmierci otoczymy...
       Obok połamanego płotu przy chlewie stał Kaptur, bez ruchu, w prochowcu z mokrymi ramionami od deszczu. Gdyby w tej chwili była tam Langton Street zamiast tej koszmarnej halucynacji z siedemnastego wieku, stałby dokładnie tam, gdzie był tego ranka, gdy zaatakował Stanleya i zaraził go Nocną Plagą - na narożniku po przeciwnej stronie, obok skrzynki pocztowej. Stanley wzdrygnął się. Poczuł, jak jedna rzeczywistość nakłada się na drugą, sen na sen, aż w końcu nie wiedział, czy naprawdę widzi sen Isabel Gowdie, czy może śni, że go widzi, czy też to Kaptur śni, że on go widzi.
       Ujrzał Langton Street tak, jak wyglądała dzisiaj. Ujrzał, jak się zmienia w tysiącu szczegółach, trzysta lat skakało i tańczyło przed jego oczami jak film puszczony w przyspieszonym tempie do tyłu. Przechodnie rozmazywali się w tę i z powrotem na chodnikach, ich życie trwało nie dłużej niż przelotny błysk światła. Na ulicach jak w dzikiej karuzeli migały rowery, powozy, wózki, dorożki. Drzewa rozkwitały i znowu schły. Nad głowami sunęły groźnie chmury. Domy zniknęły, wille skurczyły się.
       A potem za oknem nie było już niczego oprócz deszczu, błota, ciszy, cierpliwej postaci Kaptura, podobnej raczej do chorego jastrzębia aniżeli do człowieka, a jego doskonała twarz była tylko białą smugą w cieniu kaptura.
        - Jesteś pewien, Stanley, że chcesz to zrobić? - zapytała Angie.
       Stanley naciągnął swój brązowy sweter.
        - Nie można być bardziej pewnym - odparł, chociaż jedyną pewnością, którą w tej chwili odczuwał, był strach tak dojmujący, że prawie czuł go w swojej piersi. - Idziemy? W holu w szafie jest płaszcz przeciwdeszczowy, który możesz pożyczyć.
       Zeszli po schodach. Dom był ciemny i opustoszały. Jedynym dźwiękiem był szelest płaszcza Angie i stukot butów na schodach.
       W korytarzu, zanim Stanley otworzył drzwi, Angie złapała go mocno za rękę.
        - Mam nadzieję, że bierzesz pod uwagę to bagno - powiedziała.
       Stanley skinął głową bez uśmiechu.
        - To znaczy miałam na myśli wchodzenie w sen jakiejś wiedźmy. To kompletna bzdura. A co będzie, jak ona się obudzi, a my będziemy akurat w środku jakiegoś ceglanego muru czy czegoś takiego?
        - Nie wiem.
       Angie spojrzała przed siebie z wahaniem. Potem powiedziała: - Boję się.
        - Musimy to zrobić, Angie. Nie mamy żadnego wyboru.
        - A jeśli... - zaczęła, ale nie mogła znaleźć słów. Stanley uniósł kołnierz jej płaszcza i po ojcowsku zapiął ostatni guzik. Pocałował ją w czoło.
        - Ty i ja padliśmy ofiarą jakiejś walki między, najprawdopodobniej, dobrymi facetami i bardzo, bardzo złymi. Problem polega na tym, że musimy w to wejść, inaczej ta rzecz w naszych głowach będzie robiła z nas coraz większych dzikusów i nawet jeśli nie skończymy, zabijając się nawzajem, prawdopodobnie ktoś inny nas zabije. Poza tym będziemy rozsiewać tę Nocną Plagę wokół, zarażając, Bóg wie, jak wielu niczego niespodziewających się ludzi za każdym razem, kiedy zaśniemy.
        - Boisz się tak samo jak ja, prawda? - powiedziała Angie.
        - Tak - przyznał Stanley. - Boję się tak samo jak ty.
        - Jeszcze jedno - powiedziała Angie. - Co spaliłeś w łazience?
        - Nawet nie pytaj.
        - To musiało być coś obrzydliwego. Okropnie śmierdziało.
        - Słuchaj, uwierz mi, naprawdę lepiej, żebyś nie wiedziała.
        - Czy to ma coś wspólnego z twoją chorobą?
        - Tak, ale pamiętaj, że ja jestem dłużej chory niż ty, a jeśli znajdziemy Isabel Gowdie... no cóż, skończymy z tą plagą, zanim ta sama rzecz przytrafi się tobie.
       Angie nic nie odrzekła, ale z jej wyrazu twarzy można było wyczytać, że Stanley ją przekonał. Muszą razem ruszyć na poszukiwanie wiedźmy i muszą ją szybko znaleźć. To, co zrobili dziś rano, brutalność ich wspólnego seksu, była wystarczająco niepokojąca, a Stanley zaczął już mieć przebłyski fantazji na temat zmuszania Angie do jeszcze bardziej sadystycznych i brutalnych aktów i do zachęcenia jej, aby także zadawała mu ból. Łańcuchy, kajdanki, rzemienie i krew.
       Jego fantazje jednakże nie dotyczyły tylko Angie. Bez przerwy prześladował go obraz, jak wita Leona na lotnisku Heathrow, potrząsa jego ręką i ściska ją tak mocno, że łamie mu wszystkie palce. Witaj w Londynie, ty mały dupku! Potem wybucha tubalnym śmiechem Vincenta Price'a z filmu o Draculi, podczas gdy Leon krzyczy. Myślał o tym, jak łapie kota, tak jak koty łapią myszy, przegania go przez całą Langton Street, przytrzaskuje mu głowę drzwiczkami od samochodu. Trrrach. Jak zareagowałby właściciel samochodu, znajdując sztywne ciało kota zatknięte za zderzak?
       Pasmem śmierci otoczymy cały świat - powiedział Stanley w myślach. Jesteśmy plagą, którą wam obiecano.
       Otworzył wejściowe drzwi. Pola nadal tam były. Deszcz kapał w miękkie gliniaste błoto, tworząc jak okiem sięgnąć tysiące tłustych szarych kałuż. W powietrzu wyczuwało się dziwny zapach: wilgotny i gryzący, z jakimś odcieniem ostrości. Był to zapach powietrza, które nie zaznało samochodowych wyziewów i fabrycznych dymów, ale które było przesiąknięte końskim nawozem i świńską uryną, spalonym węglem drzewnym i śmiercią.
       Nic nie mogłoby przygotować Stanleya na ten przytłaczający zapach śmierci.
        - Matko, co za smród - narzekała Angie. - Tak naprawdę kiedyś było?
       Stanley z wahaniem postąpił krok do przodu w błoto. Zapadł się po kostki, ale trochę dalej glina wydawała się nieco bardziej twarda. Rozejrzał się po zniszczonych budynkach, karłowatych drzewach i krzakach jałowca, po bezbarwnym, szarym angielskim niebie, które niczego nie ukrywało i niczego nie obiecywało. Plaga, którą...
        - Jak myślisz, który to rok? - zapytał Stanley. Jego głos wydawał się dziwnie płaski, jakby mówił w zamkniętym pokoju.
        - Przeprowadź mnie - odparła Angie, chwytając go za rękę, aby dodać sobie pewności. - Przez to błoto zniszczę sobie buty.
        - Kupię ci nowe, dobrze?
        - Takich na pewno nie. Dostałam je w Footloose. Stanley zmrużył oczy przed deszczem. Dwadzieścia albo trzydzieści metrów dalej widział chlewy z zapadającym się słomianym dachem, z czarnymi ścianami zbutwiałymi od wilgoci. Kaptur jakby zniknął, chociaż równie dobrze mógł się ukryć za chlewem albo w pobliskim zagajniku srebrnych - jakby trędowatych - brzózek, lub nawet za horyzontem. Ponieważ poła opadały ukośnie ku Tamizie, horyzont był oddalony tylko o sto metrów. Kto mógł zgadnąć, co było za nim?
       Jesteśmy plagą, którą wam...
       Brnęli przez błoto w kierunku chlewu, rozglądając się wokoło. Wszędzie było pusto, nie licząc zagłodzonego, wyliniałego kota, który patrzył na nich histerycznie z ciemności. Znajomek wiedźmy bez wiedźmy.
        - Kici kici kici - zawołała Angie.
        - Na twoim miejscu nie ośmielałbym go - powiedział Stanley. - Większość zwierząt domowych w siedemnastym wieku musiało być na coś chorych.
        - A jednak szkoda, że nie wzięłam whiskasu z sobą - odparła Angie.
       Szli na wschód, brnąc i potykając się o bruzdy i kałuże. Deszcz nieprzerwanie bębnił, zimny i nieubłagany. Obiecana. Obiecana. Obiecana. Stanley zdziwił się, że Londyn jest tak pagórkowaty. Normalnie był tak zabudowany, że zawsze uważał go za płaski, szczególnie w porównaniu z rodzinnym San Francisco. Ale pomimo położenia w bagnistym dorzeczu Tamizy teren był tak pofałdowany jak w Nowym Jorku. Posuwali się z trudem wzdłuż długiej niewysokiej pochyłości i kiedy osiągnęli szczyt, ujrzeli rzekę po swojej prawej ręce, matową jak niepolerowana cyna w porannym świetle. Kilka barek i łodzi z trójkątnymi żaglami tkwiło zawieszonych we mgle. Po lewej, linia szarych wzgórz zamykała Londyn od północy, wzgórz, które kiedyś będą znane jako Highgate, Hampstead i Harrow-on-Hill. W deszczu krążyły wolno kruki, ciche, zmokłe i groźne.
       Wprost nad nimi przez całun deszczu i gryzącego dymu dojrzeli skupisko dachów śródmieścia Londynu. Takiego widoku Stanley się nie spodziewał. Żadnych wież, iglic, żadnych majestatycznych kościelnych budynków, żadnych pałaców. Zamiast tego była plątanina nędznych, wąskich uliczek i niskie walące się budynki, otoczone przez lasy i pola oraz rozwalające się skupisko prowizorycznych szop i chat.
       Pamiętał z historii, że Wielki Pożar Londynu szalał przez przeszło cztery dni, ale nie wiedział, że zniszczył on trzynaście tysięcy domów, katedrę św. Pawła, dziewięćdziesiąt kościołów parafialnych, Dom Rzemiosł, więzienie, targowiska, pięćdziesiąt dwa budynki komunalne, niezliczone inne budynki publiczne, i w ten sposób prawie ćwierć miliona ludzi straciło dach nad głową. Właśnie na żałosne siedziby tych ludzi w tej chwili patrzył. O tak, pasmem śmierci otoczymy cały świat. A na obrzeżach Londynu Wielka Zaraza nadal jeszcze nie skończyła dzieła zniszczenia.
       Byli teraz na tyle blisko, by słyszeć smętne bicie pojedynczego dzwonu, płacz głodnego dziecka i szczekające psy. W tle dochodził jeszcze jeden odgłos - niskie, uporczywe jęczenie niczym wianie wiatru pod drzwiami lub zawodzenie żałobników na hiszpańskim pogrzebie.
        - Jak myślisz, czy tu jest bezpiecznie? - spytała Angie. Jej włosy ociekały teraz wodą, a na policzku miała smużkę błota.
        - Nie wiem. To tylko sen.
        - Jednak nie nasz, prawda?
        - W każdym razie to sen.
        - Ale deszcz jest mokry, a błoto grząskie. To nie wygląda mi za bardzo na sen.
       Stanley otarł twarz ręką.
        - Jest to ryzyko, które musimy podjąć. Musimy znaleźć Isabel Gowdie. Nie mamy żadnego wyboru.
        - Sądzisz, że ją tu znajdziesz?
        - Być może. Należy poszukać moich przodków, rodzinę Eisnerów. Jeśli ktokolwiek może coś powiedzieć, to tylko oni.
        - Ale jeśli to jest sen Isabel Gowdie, nie pozwoli ci się znaleźć, prawda?
        - Nie jestem tego taki pewien. Mam przeczucie, że pozwoli. Myślę, że dlatego Kaptur pojawił się w Kew Gardens... Chciał, abym za nim szedł. Nie zrobiłem tego, ponieważ przeszkodziła mi Madeleine Springer.
        - O, jest tutaj - powiedziała Angie, chwytając Stanleya za ramię.
       Stanley spojrzał w lewo, tam, gdzie wskazała mu Angie. Miała rację. Kaptur stał obok rozwalającego się muru, szary i wysoki. Tuż obok paliło się kopcące ognisko i co chwila znikał za gęstym dymem, ale nie było wątpliwości, że patrzy i czeka na nich.
        - Teraz to zaczyna mieć sens - powiedział Stanley. - Isabel Gowdie z jakiejś przyczyny mnie potrzebuje... a jedynym sposobem, by zmusić mnie do przyjścia, było wysłanie Kaptura, by zaraził mnie Nocną Plagą.
        - Dlaczego sądzisz, że cię potrzebuje? - spytała Angie. Tu, na peryferiach miasta było niemiłosiernie zimno i Angie cała drżała.
        - Nie wiem. Myślę, że musimy ją odnaleźć i sami o wszystko zapytać.
       Kaptur zniknął w dymie. Stanley spojrzał w niebo i zmarszczył brwi.
        - Chyba zaraz się ściemni. Lepiej ruszmy tyłki. Stąpali po wąskiej błotnistej drodze cuchnącej końską uryną, rozjeżdżonej przez koła od wozów. W miarę jak zbliżali się do centrum miasta, chaty, szopy przysunęły się do traktu i oboje poczuli się, że są podejrzliwie obserwowani z każdego okna.
       Mieszkańcy Londynu ze snu Isabel Gowdie byli cisi, gburowaci i mieli blade twarze. Większość była zniekształcona, kaleka i odrażająca. Chłopiec z olbrzymim wodogłowiem spoglądał na nich z okna na piętrze. Kobieta z poważnym rozszczepem podniebienia stała przy płocie i świszczała, wystawiając przednie zęby i dziurki od nosa. Szerokonosy mężczyzna bez rąk i nóg w kapeluszu ze skóry wieloryba, który ociekał deszczem, siedział podparty ohydną zabłoconą poduszką. Patrzał na nich i podśpiewywał sobie, kiedy go mijali.
       Zagryź ropuchę i zabij świnię, Ukatrup też kota, co ci się nawinie.
       Wszędzie włóczyły się parszywe, obrzydliwie wyglądające psy. Cztery czy pięć z nich poczęło iść śladem Stanleya i Angie, zagłębiających się coraz bardziej w groteskową parodię siedemnastowiecznego Londynu. Stanley był zdziwiony żywością, wielowarstwowością i drobiazgowością snu Isabel Gowdie. Ale kobieta, która potrafiła przez trzy i pół wieku wywierać swoje wpływy, musi mieć wyjątkowy umysł. I oczywiście, oprócz tego była obdarzona mocą przez szatana.
        - Wrócimy stąd, prawda? - spytała Angie.
       Stanley chwycił jej dłoń i uścisnął ją uspokajająco. Prawdę mówiąc, nie miał pojęcia, czy będą jeszcze w stanie wrócić do własnej rzeczywistości. Mogą na zawsze zostać tu uwięzieni, jak dwie mrówki nakryte popielniczką, chodzące w kółko i niemogące znaleźć wyjścia. Być może Isabel Gowdie zniszczy go w taki sam sposób, w jaki zniszczyła jego przodków.
       Strach zalegał na dnie jego żołądka jak zimna zupa. Nigdy w życiu nie był tak przerażony, nawet gdy zaatakowały ich chłopcopsy w willi Tennyson. Tutaj w Londynie wiedział, że jest całkowicie zdany na łaskę wyobraźni Isabel Gowdie, a Isabel Gowdie z kolei była pod wpływem najciemniejszej i najbardziej przerażającej rzeczy we wszechświecie, ciemności, która zalewa aż po brzegi ludzką podświadomość, ciemności, która zmusza ludzi do zabijania, tortur i gwałtów, a w końcu do tego, że wyrzekają się swego człowieczeństwa.
       Ulice, po których szli, stawały się coraz węższe, aż w końcu po obu stronach drewniane budynki zaczęły tworzyć nad nimi nawisy. Nawierzchnia, chociaż wybrukowana kocimi łbami, była brudna i śliska i prawie tak samo trudna do przebycia jak błotnisty trakt na peryferiach miasta. Po trzystu albo czterystu metrach Stanley stwierdził, że ma potłuczone nogi i bolą go łydki. Rynsztok skręcił na środek ulicy. Był zapchany oślizłymi jelitami, końskim łajnem i rozkładającymi się liśćmi kapusty.
        - Spójrz - powiedziała Angie, ale Stanley dojrzał już wcześniej tył głowy Kaptura ledwie widoczny w deszczu i dymie. Kaptur wyraźnie ich prowadził, ponieważ kiedy się zatrzymywali, on też stawał, chociaż się nie odwracał. Czekał, aż znowu zaczną iść i wtedy prowadził ich dalej przez miasto.
       Ulica za ulicą widzieli tylko rzędy gryzących nozdrza zwalisk, czarnego popiołu i szkieletów spalonych domów. Stanley ujrzał dziwacznie stopioną grudę szkła i ołowiu oraz żelazną pompę, która zmieniła się od gorąca w wymyślny krzyż ze zwisającym Jezusem ze stopionego szkła.
       Podążali za Kapturem, pozostając coraz bardziej w tyle, przez cuchnące, zalane deszczem targowisko, gdzie rozpychający się tłum przygarbionych postaci kłócił się zajadle o cenę pociemniałej od wilgoci rzepy i wątły stosik surowej wełny i sinawych podrobów. Na przeciwległym narożniku targowiska uformował się krąg klaszczących w ręce ludzi. Bezzębny mężczyzna w zjedzonej przez mole futrzanej kurtce i przemoczonym kapeluszu z piórkiem grał na katarynce jakąś dziką przyśpiewkę, a kobieta o wyglądzie kretynki, z długim, jasnym warkoczem, ściągnąwszy do pasa swoją brudną brązową suknię, tańczyła zataczając się i podskakując. Jej wielkie, białe piersi kołysały się jak dwa muślinowe worki wypełnione śmietankowym serem.
       Zagryź ropuchę i zabij świnię, Ukatrup też kota, co ci się nawinie.
       Małe wrogie oczka śledziły ich, kiedy przechodzili obok.
       W końcu znaleźli się na niewielkim ciemnym podwórku, otoczonym z wszystkich stron domami o zamkniętych okiennicach. Kaptur zniknął, ale Stanley miał wrażenie, że przybyli już na miejsce. Wolno obszedł podwórko wkoło, a Angie obserwowała go drżąc.
        - Jacob Eisner wedle słów Madeleine Springer był szmaciarzem. A to oznacza, że prawdopodobnie musiał mieć coś w rodzaju sklepu czy kantorka.
       Angie nie odpowiedziała i drżąc czekała. Wyglądała na wyczerpaną po ich pieszej wędrówce z Fulham.
       Stanley spróbował zastukać w dwoje czy troje drzwi. Nie było żadnej odpowiedzi, nawet echa. Potrząsnął jedną z okiennic. Nadal nic.
        - Mieli tu zarazę i pożar - zauważył. - Może wszyscy spakowali się i poszli na wieś.
        - To dlaczego Kaptur nas tutaj przyprowadził? - spytała Angie.
        - Nie mam pojęcia. To tylko przypuszczenie.
        - Jak mamy się czegoś dowiedzieć, jeśli tu nikogo nie ma? Stanley potrząsnął głową.
        - Nie wiem. Musimy po prostu wrócić i porozmawiać znowu ze Springer.
        - To znaczy, o ile uda nam się wrócić.
       Właśnie zamierzali opuścić podwórko, kiedy niespodziewanie otworzyły się jedne z drzwi i wyszedł młody mężczyzna. Nie było wątpliwości, że był Żydem. Miał na sobie czarny płaszcz i jarmułkę, a długie pejsy ortodoksyjnego Żyda okalały jego twarz.
       Pradziadek Stanleya obciął swoje pejsy, kiedy wyjechał z Hamburga do Ameryki, a jego ojciec do końca życia nie pozwolił nawet wymawiać imienia syna.
       Młody człowiek zerknął na nich szybko i bez ciekawości i zaczął odchodzić. Ale Stanley zawołał: - Eisner?
       Młody człowiek zatrzymał się i odwrócił. Miał bladą pociągłą twarz i był o wiele drobniejszy od Stanleya, ale ten dostrzegł słabe rodzinne podobieństwo. Coś w oczach i kształcie głowy.
        - Jestem Eisner, tak - powiedział młody człowiek. - Czego chcesz? Mam robotę.
       Jego akcent stanowił niemal niezrozumiałą mieszankę jidisz i siedemnastowiecznego slangu z East Endu. Dopiero po chwili Stanley zorientował się, że on w ogóle mówi po angielsku.
       Postąpił krok do przodu i wyciągnął rękę.
        - Ja także jestem Eisner. Stanley Eisner.
       Młody człowiek spojrzał na niego ze zdziwieniem, a potem na Angie.
        - Ty także jesteś Eisner?
        - Niełatwo to wytłumaczyć... ale muszę z tobą porozmawiać.
        - Muszę wracać do swego interesu. Nie mogę z tobą rozmawiać.
        - Proszę - powiedział Stanley. Zaczęło się porządnie ściemniać, tak że z ledwością mógł dostrzec twarz młodego człowieka. Ostatnie słabe światło dnia rozświetlało krople deszczu na ramieniu jego czarnego płaszcza. - Chodzi o Jacoba i Joshuę.
        - Mój ojciec Jacob nie żyje. Podobnie jak mój brat Joshua.                     
        - Wiem o tym - powiedział Stanley. - Wiem także, jak umarli i dlaczego.
       Młody człowiek zwęził oczy.
        - Skąd to wiesz?
        - Ponieważ ja również jestem Wojownikiem Nocy, tak samo jak twój ojciec. Tak samo jak twój brat.
        - A ta dziewczyna? - zapytał młody człowiek podejrzliwie.
        - Effis-Świetłna Łyżwiarka.
       Młody człowiek patrzył na Stanleya przez długi czas w milczeniu. Deszcz szeptał wokół nich i bulgotał w niewidzialnych rynsztokach i kanałach. Stanley zaczął wczuwać się w to stare, spalone, ponure miasto, z połyskującymi dachami od deszczu, który przez miliony sekretnych, skomplikowanych strumyków odnajduje drogę przez Fleet, Walkbrook i City Ditch w dół, do brudnej ciemnobrązowej Tamizy i dalej ujściem rzeki do morza.
        - Potrzebujemy  pomocy  - powiedział  Stanley.  - W przeciwnym razie, możesz mi wierzyć, nie przychodzilibyśmy. Jeżeli wierzysz w Ashapolę, jeżeli wierzysz w dobre i złe rzeczy - porozmawiaj choć z nami.
       Młody mężczyzna spojrzał w bok i potem znów na nich, wreszcie wyciągnął rękę.
        - Jestem Solomon Eisner. Jeżeli rzeczywiście jesteście Wojownikami Nocy, witam was.
       Potrząsnęli rękami. Potem Solomon wyciągnął brzęczący pęk kluczy i powiedział:
        - Wejdźcie do środka. Interes nie jest aż tak ważny. To tylko sprzedaż wełnianego materiału. Może poczekać.
       Otworzył drzwi. Stanley obserwował go z zafascynowaniem. Wydawało mu się to niezwykłe, że ten człowiek jest jego przodkiem, i że jego dzieci zrodziły następne pokolenia dzieci, aż w końcu jeden z jego uray neklach, jego prawnuków, zrodził samego Stanleya.
       Solomon wprowadził ich do małego, niskiego pokoiku tak ciemnego, że Stanley natychmiast zderzył się z ciężkim dębowym stołem, stojącym na środku, i obił sobie uda.
        - Przepraszam - odezwał się Solomon. Na kominku palił się jeszcze mały ogień. Solomon sięgnął po kawałek woskowego papieru z półki i przytknął do popiołu, a gdy się rozpalił, użył go do zapalenia trójramiennego świecznika. - Sam zderzyłem się z tym stołem wiele razy. Powinienem już wiedzieć, gdzie on się znajduje!
       Pokój był mały, ciepły, trochę duszny i przytulny. Na półce obok kominka leżały trzy albo cztery książki oprawione w skórę: Stary Testament, Teitsh Chumash i słownik. Według wiedzy Stanleya o siedemnastym wieku, ktoś, kto posiadał aż trzy książki, musiał być bardzo oświecony. Były tam także dwa drzeworyty w ozdobnych drewnianych ramach: jeden przedstawiał Mojżesza, a drugi Jeruzalem.
        - Czy mogę podać wam coś do picia? - zapytał Solomon. - Mam wodę i wino. Znam handlarza, który daje mi białe wino w zamian za materiał na worki. Ja sam nie piję.
       Ustawił dwie szklanki z grubego zielonego szkła na stole i do każdej nalał niewielką miarkę wina z ciemnej butelki. Stanley pociągnął mały łyk. Pomimo że to wino należało do wytrawnych, w porównaniu z Pouilly-Fume i Sancerres wydało mu się przeraźliwie słodkie.
        - Czy mogłabym się gdzieś umyć? - spytała Angie. - Czuję się, jakby mnie wyciągnęli z szamba.
       Salomon spojrzał zdumiony.
        - W umywalni jest miska - odparł.
        - Dzięki - powiedziała Angie i zniknęła w cieniu sąsiedniego pomieszczenia. Stanley usłyszał, jak krzyknęła: ,,O kurczę, kiedy znalazła miskę, a zaraz potem: Cholera jasna.
        - Jesteście dziwnymi ludźmi - powiedział Solomon z rozbrajającą szczerością. - Nie spotkałem jeszcze nikogo podobnego do was. Przychodzicie z daleka?
        - Chyba można tak powiedzieć - odparł Stanley. - Z bardzo daleka.
        - Ale jesteście Wojownikami Nocy, a to czyni z was rodzinę.
        - Cieszę się, że tak myślisz.
       Solomon kreślił palcem na nagiej powierzchni stołu Gwiazdę Dawida.
        - Byłem drugim synem, a więc nigdy nie zostałem wybrany. Ale mój ojciec i Joshua obaj byli żarliwymi Wojownikami Nocy. Stoczyli wiele bitew i obaj siadywali tutaj, w tym pokoju, opowiadając mi, czego dokonali w snach. Opowiadali mi o swoich lękach, niebezpieczeństwach, chwilach wielkiego podniecenia. Czasami czułem zazdrość i chciałem do nich dołączyć. Ale tak nigdy się nie stało. Po tym, co się im obu przytrafiło, powinienem chyba dziękować Bogu.
        - Opowiedz mi o tym - powiedział Stanley miękko.
        - Wiedziałem, że już od dłuższego czasu szukają kobiety, wiedźmy zwanej Crowdie albo Gowdie. Oddała się diabłu, tak właśnie powiedział mój ojciec, a diabeł używał jej do odwracania umysłów setek tysięcy ludzi od naszego Pana, El Shaddaja.
       Stanley popijając siedemnastowieczne wino, zauważył, że Salomon Eisner użył imienia El Shaddaj na Boga. Było to imię, które opisuje raczej Boże zadowolenie ze stworzenia świata niż istotę samego Boga. Dokładnie oznacza ono: Ten, Który Powiedział Dość.
       Nocna Plaga była przeciwieństwem Bożej satysfakcji. Nocna Plaga była chorobą duszy. Nocna Plaga dopadała tych, którzy nigdy nie potrafili zaspokoić swej żądzy, tych, dla których dość nigdy nie oznaczało ,,wystarczy.
        - Śledzili ją w dzień i w nocy - powiedział Solomon. - Pewnego ranka prawie ją złapali w sklepie z tasiemkami na London Bridge. Doszło tam do dzikiej walki i pogoni, ale zdołała im uciec. Potem starannie się ukrywała, przeważnie w czyichś snach. Ale ojciec odkrył, że jej ulubieńcem był szczurołap o nazwisku Clark, który nocował nad piekarnią niedaleko Pudding Lane. Ojciec opowiadał, że miał przerażające sny, sny o krwi i zębach, o tym, że brodzi po pas w zalanych piwnicach i śmierdzących kanałach.
       Solomon przerwał, wodząc niespokojnym wzrokiem, jakby dokładnie przypominał sobie ojca, jakby to z nim siedział w pokoju.
        - Zeszłego roku - podjął przerwany wątek - na początku września, kiedy właśnie jedliśmy kolację, ojciec powiedział, że tej nocy musi znaleźć tę Crowdie i zniszczyć ją. Mówił, że będzie to zadanie niebezpieczne ponad wszelkie wyobrażenie i że możliwe, że zostanie ranny. Przełknął. Jego oczy zaszkliły się od łez.
        - Powiedział, że jeśli zostanie zabity we śnie szczurołapa, jego dusza umrze, a jego śpiące ciało nigdy się nie obudzi. Miałem pozostawić go śpiącym przez dwa dni i potrząsać co jakiś czas jego ramieniem. Kiedy nie obudzi się po tym czasie, to znaczy że nie żyje, chociaż nadal oddycha, i muszę go pogrzebać. Tej samej nocy... - znowu przełknął i przetarł oczy palcami - tej samej nocy mój ukochany brat przyszedł i powiedział mi to samo: Będzie się wydawało, że nadal żyję, tak właśnie powiedział. Ale moja dusza będzie martwa i będziesz musiał mnie pobłogosławić i pochować.
       Salomon spojrzał Stanleyowi prosto w oczy.
        - Błagałem ich, żeby nie szli. Upadłem na kolana i chwyciłem ojca za rękę i prosiłem go. Ale on powiedział: Jestem szmaciarzem i jest to prawe zajęcie, ale jestem także Wojownikiem Nocy, a to oznacza, że zostałem powołany przez Ashapolę, abym narażał własne życie w imię wyższego dobra całego świata, a to, mój synu, nie jest już tylko prawe zajęcie, ale boskie.
       Angie wróciła z umywalni i kiedy otworzyła drzwi, trzy świece zamigotały od powiewu powietrza. Solomon powiedział:
        - Tej nocy leżeli w oczekiwaniu na Crowdie i tuzin innych wiedźm we śnie szczurołapa, ale ktoś ją ostrzegł i zdołała ich zaskoczyć. Podpaliła sen szczurołapa, jego mózg ogarnęły płomienie i wszyscy Wojownicy Nocy zginęli, zanim zdążyli uciec. Spłonął szczurołap, spłonęła piekarnia i większość Londynu. Musieli wysadzać budynki prochem, aby ogień nie mógł się dalej przenieść.
       Angie stanęła za krzesłem Stanleya i słuchała w milczeniu opowieści Salomona.
        - Co godzinę ze łzami w oczach przez trzy dni potrząsałem ojca i brata błagając, aby się obudzili. Oddychali, ich serca biły, ale nie było w nich życia.
       W końcu musiałem nocą wynieść ich ciała i pochować. Obaj byli bohaterami, chociaż musieli lec w grobie bez pomników i znaków, i nikt nigdy się nie dowie, za co ponieśli ofiarę.
        - Przykro mi, Solomonie, Nawet nie wiesz, jak bardzo mi przykro - powiedział Stanley.
        - No cóż, to już przeszłość - powiedział Solomon. Prowadzę interes, najlepiej jak umiem. To bardziej powołanie niż handel.
        - Co stało się z wiedźmą? - spytał Stanley. Solomon wzruszył ramionami.
        - Nie wiem.
        - Wiesz, co przydarzyło się twojemu ojcu i bratu. A więc ktoś musiał z tobą rozmawiać, po tym jak zostali zabici.
        - Joseph Springer - przyznał Solomon. - Dziwny człowiek, podobny raczej do kobiety niż do mężczyzny. Przyszedł do mnie w tydzień po tym, jak pochowałem ojca i brata, i opowiedział mi o innych Wojownikach Nocy, którym udało się ująć Isabel Gowdie. Powiedział, że i oni nie byli w stanie jej zgładzić, gdyż jej szatańska moc była zbyt wielka. Ale chciał, bym wiedział, że uwięzili ją w nieznanym miejscu, z którego nie będzie mogła nigdy uciec, i że w ten sposób zostali pomszczeni mój brat i ojciec.
        - Czy masz jakieś pojęcie, gdzie to może być? Solomon potrząsnął głową.
        - Miejsca uwięzienia nie są nigdy ujawniane, na wypadek gdyby jakiś Wojownik Nocy został pojmany i zmuszany siłą do wskazania, gdzie demon albo wiedźma są pochowani. Ale Joseph Springer dał mi dowody uwięzienia.
        - Co? - zapytała Angie.
        - Dowody uwięzienia. Mój ojciec miał ich kilka. Za każdym razem, gdy Wojownicy Nocy uwiężą diabła lub wiedźmę, biorą różne przedmioty z tego miejsca, gdzie ich zakopują. To są dowody honorowe, takie pamiątkowe medale. Kiedy zagrzebali demona Abrahela, mój ojciec przyniósł stamtąd kawałek marmuru i gałązkę z drzewa cisowego.
        - Jakie dowody dał ci Joseph Springer po uwięzieniu Isabel Gowdie? - spytał Stanley.
        - Nigdy ich nie otworzyłem. Prawdopodobnie zostaną zapieczętowane na zawsze.
        - Solomon, to bardzo ważne, żebyśmy na nie spojrzeli.
        - Nie wiem, czy powinienem.
        - Solomon, sądzimy, że Isabel Gowdie zdołała się jakoś uwolnić, przynajmniej częściowo. Jej Nosiciele znowu roznoszą Nocną Plagę. Jest absolutnie konieczne, abyśmy ją znaleźli.
        - Jest wolna? - Solomon uniósł brwi. - Joseph Springer powiedział, że została pochowana w litej skale.
        - Solomonie, jeżeli pozwolimy jej się wydostać, to będzie oznaczało, że twój ojciec i brat zginęli na darmo.
       Solomon wahał się przez chwilę. Później wyjął brzęczący pęk kluczy, poszedł do narożnika pokoju i otworzył małą opasaną metalem skrzynkę. Wrócił do stołu z delikatnym szarym, skórkowym woreczkiem ciasno związanym rzemieniem i zapieczętowanym.
        - Joseph Springer powiedział, że nie wolno mi tego otworzyć.
        - Ale nie mówił, że nie może otworzyć tego ktoś inny, prawda? Szczególnie, jeżeli ten ktoś jest Wojownikiem Nocy. Jeśli nie znajdziemy wkrótce Isabel Gowdie, wtedy możemy nie znaleźć jej w ogóle.
        - Macie Nocną Plagę? Oboje?
        - Dlatego tu jesteśmy.
       Nie opierając się dłużej, Solomon wziął ostry mosiężny nóż i przeciął rzemyk wokół woreczka. Ostrożnie wytrząsnął na stół mały kawałek czystego białego wapienia i garść delikatnych morskich muszli. Jedna strona wapienia była płasko obcięta i wypolerowana. Wygrawerowano na niej obraz brodatego mężczyzny z czymś, co wyglądało jak kryza wokół szyi.
       Stanley brał muszelki jedną po drugiej i oglądał je.
        - Musieli pochować ją na plaży - zasugerowała Angie.
        - Ale Joseph Springer wspomniał o skale? - zwrócił się Stanley do Solomona.
        - Właśnie tak. Pochowaliśmy ją w litej skale, tak że przez całą wieczność nie ucieknie. To były jego własne słowa.
        - A więc... musieli pochować ją w wapieniu, gdzieś blisko morza.
        - Białe klify Dover - wtrąciła Angie. - Lub gdzieś wzdłuż Południowego Wybrzeża. - Tam wszędzie jest kreda.
       Stanley potaknął.
        - Dover, tak... w tym jest myśl. Mogła próbować wydostać się z Anglii. Może coś wie żona tego rybaka, twoja prababka, jak ona się też nazywała? Elisabeth Pardoe. Mieszkała w Dover. Mogła znać odpowiednie miejsce do pochowania Isabel Gowdie.
        - Byliśmy raz w Dover na wycieczce szkolnej - dodała Angie. - W tych klifach jest tysiące dziur, no wiesz, które ludzie wykopali podczas wojny, by zrobić bunkry czy coś w tym stylu. Mogli ją gdzieś tam pochować.
        - Ej, masz nie tylko piękną buźkę - powiedział Stanley.
        - Miałam piątkę z geografii, jeśli o to chodzi. Stanley obejrzał kawałek wapnia.
        - Zastanawiam się, czyja to może być twarz. Najwyraźniej wyryto ją w jakimś celu.
        - Czy chciałbyś to pożyczyć? - spytał Solomon.
        - Nie wiem. Nie jestem pewien, czy będę w stanie znaleźć sposób, żeby ci to oddać.
       Solomon uśmiechnął się i skinął głową.
        - Jesteś Wojownikiem Nocy, znajdziesz sposób. Teraz muszę cię zostawić, aby trochę popracować. Jeżeli nie popracuję, moja rodzina nie będzie jadła, a wy, wy musicie odnaleźć panią Crowdie.
       Stanley dopił wino, wstał, klepnął dłoń Solomona.
        - Mam nadzieję, że nam się uda - powiedział.
        - Nie myśl o niepowodzeniu - odparł Solomon. - Mój ojciec nigdy nie myślał o niepowodzeniu. Nawet w najmniejszych rzeczach. Szmaciarz uczy się, że nic nie może być zmarnowane. Życie jest tańcem i toczy się wciąż w kółko, a to, co jest niepowodzeniem jednego człowieka, jest sukcesem drugiego.
        - No cóż, mam nadzieję, że masz rację - powiedział Stanley. Zaczynał czuć się zmęczony i podenerwowany, a jego żołądek ścisnął się znowu. Wystraszył się tego uczucia - szczególnie po doświadczeniach dzisiejszego ranka w łazience. Bóg jeden wie, co za paskudztwo zwymiotuje tym razem.
        - Mówisz o niepowodzeniu? - rzekł Solomon, otwierając im drzwi. - Wszystko ma swoje miejsce i swój cel. Widzisz tę czarną pelerynę? Kiedy zostanie znoszona, wtedy załata się ją, by znowu wyglądała jak nowa. Kiedy spłowieje, zostanie ufarbowana, aby odświeżyć kolor. Kiedy będzie już i ufarbowana i znoszona, najlepsze kawałki zostaną przerobione na kamizelki, a mniejsze wyśle się do Francji, Rosji i Polski, gdzie robotnicy noszą czapki z czarnego materiału. Część kawałków będzie odpruta i przerobiona na watolinę, którą podszyje się znów nowe ubrania. Sześć albo siedem razy zostanie użyta ta sama wełna, aż w końcu nie będzie się już nadawała do noszenia. Później zostanie zakopana na polach chmielowych, aby użyźnić glebę.
        - Wygląda na to, że nawet używane łachy mają swój ekosystem - zauważył Stanley.
       Oczywiście, Solomon nie zrozumiał, co miał na myśli Stanley, ale mimo wszystko uścisnął znowu jego rękę i powiedział:
        - Znajdziecie tę wiedźmę, nie obawiaj się. Kiedy to zrobicie, obiecaj mi jedną rzecz, że zanim ją zgładzisz, rzucisz jej w twarz imiona mojego ojca i brata. Chcę, by wiedziała za co zostaje ukarana.
        - Nie zapomnę - obiecał Stanley.
       Znaleźli się znowu na mrocznym, mokrym podwórzu. Chociaż Stanley wiedział, że to jest tylko sen, ze smutkiem rozstawał się z Solomonem. Zapragnął powiedzieć mu, kim jest naprawdę i zapytać go o jego rodzinę, i o to, jak żyją, chciał mu wyjawić, co stanie się z Eisnerami w nadchodzących wiekach.
       To było oczywiście niemożliwe, ale uścisnął Solomona w swoich ramionach i wyszeptał:
        - Sholem aleichem, Solomon. A Solomon mu odpowiedział:
        - Aleichem sholem.
       Później, nic już nie dodając, Solomon odszedł i zniknął w cieniu tak czarnym jak jego płaszcz, tak czarnym jak jego broda, tak czarnym jak ta rzecz, która pływała na samej krawędzi ludzkiego umysłu, rzecz, której niszczycielski głód nie był nigdy zaspokojony.
       Błądząc wracali przez Londyn ze snu Isabel Gowdie w prawie całkowitych ciemnościach. Czasami narożnik ulicy był oświetlony przez kopcącą łojową pochodnię, ale większość zaułków i zatłoczonych dziedzińców tonęła w mrokach. Łatwo odgadnąć, dlaczego w mieście takim jak to, roiło się od rzezimieszków i morderców.
       Stanley starał się prowadzić ich na zachód. Ale nawet we współczesnym Londynie, który był oznakowany i jasno oświetlony, często zdarzało mu się gubić drogę. W porównaniu z nim ta iluzja siedemnastowiecznego Londynu była mokrym, zadymionym, koszmarnym labiryntem. Kilka razy trafiali na drewniane zapadające się pomosty i falochrony wzdłuż Tamizy i musieli się zanurzać z powrotem w atramentowo czarne aleje Idol Lane, Cloak Lane i Allhallows Lane.
       Słyszeli przebiegające między domami szczury, otwierające się i zamykające okiennice. Słyszeli krzyki kobiet, kłótnie mężczyzn i brzęk kufli w gospodach. Słyszeli pijaka śpiewającego wysokim, przeszywającym głosem:
       Zagryź ropuchę i zabij świnię, Ukatrup też kota, co ci się nawinie.
       Wszyscy ci ludzie i wszystkie te maski, Diabelskie tortury i ludzkie wrzaski,
       To morze krwi tak bez sensu wylane, Wszystko minęło i w błoto wdeptane.
       Zagryź ropuchę i zabij świnię, Ukatrup też kota, co ci się nawinie.
       Potem usłyszeli jękliwy dźwięk katarynki i wybuch lubieżnego śmiechu. Stanley pomyślał o ohydnej, na wpół rozebranej kobiecie, podskakującej na deszczowym targowisku.
       Był wyczerpany i już chciał się poddać, kiedy Angie nagle uścisnęła jego rękę mocniej i powiedziała:
        - Spójrz, czy to nie pochodnia? Tam ktoś niesie pochodnię!
       Na samym końcu długiej alei, którą szli, w cieniu stała wysoka zakapturzona postać, poruszając z boku na bok płonącą pochodnią. Spalając się pochodnia wydawała skwierczący dźwięk i za każdym razem, kiedy przesuwała się przed twarzą postaci, Stanley dostrzegał białe, doskonałe, zimne rysy Kaptura. Wszyscy ci ludzie i wszystkie te maski.
        - Prowadzi nas z powrotem do Fulham - rzekł Stanley.
        - Cholera jasna - zaprotestowała Angie, utykając na poobcieraną nogę.
        - Jeżeli chce być taki piekielnie pomocny, dlaczego po prostu nie powiedział nam na początku, gdzie jest ta stara Isabel Gowdie, zamiast zmuszać nas do przyjścia tutaj?
        - Nie sądzę, żeby wiedział, gdzie ona jest - odparł Stanley. - I raczej to niemożliwe, aby Solomon powiedział mu, prawda? Jest Wojownikiem Nocy w większym stopniu niż ja.
        - Chce mi się rzygać - powiedziała Angie.
        - To Nocna Plaga. - odrzekł Stanley. - I wierz mi, że będzie coraz gorzej.
        - W porządku - powiedziała Angie - poradzę sobie. Chodźmy tylko za Kapturem i wydostańmy się z tego śmierdzącego miejsca.
       Wydawało się, że droga ze śródmieścia Londynu z powrotem przez błotniste tereny Chelsea i Fulham trawała godzinami. W końcu deszcz przestał padać, chociaż wiatr nadal był ostry. Zmienił jednak kierunek na południo-wo-zachodni i ciął mniej niż przedtem. Kaptur pozostawał daleko z przodu. Przez większość drogi widzieli tylko   kopcącą, mrugającą pochodnię. Ale szli za nią, ponieważ ich przeznaczeniem było iść i dlatego że jedynym sposobem   odnalezienia Isabel Gowdie, było robić to, co ona kazała im robić.                                         
       Stanley pomyślał: Ona musi przecież wiedzieć, że chcemy ją zabić. Musi być pewna, że nam się to nie uda.      
        - Boże, Stan, chyba nie dam już rady iść dalej - powiedziała Angie. Ale właśnie w tej chwili Stanley zauważył, że mijają chlewy niedaleko Langton Street, a zaraz potem przed frontowymi drzwiami swego domu ujrzał Kaptura, który wyrósł jak fatamorgana pośród bagnistych pól. Kaptur poruszył pochodnią z boku na bok, jakby kiwał na nich. Potem utykając wszedł po schodach niezgrabnym krokiem i otworzył drzwi. Zanim wszedł do środka odwrócił się i cisnął z całej siły płonącą pochodnię na pole. Koziołkowała kilka razy w powietrzu, nim wreszcie wylądowała w pobliskim rowie.
        - Wszedł do domu - wyszeptała Angie. - Co robimy?
        - Nie mamy wyboru. Musimy wejść do środka. Inaczej zostaniemy uwięzieni w tym śnie na zawsze albo dopóki on będzie trwał. Bóg jeden wie, co się z nami stanie, kiedy Isabel Gowdie się obudzi. Słyszałaś, co stało się z Eisnerami.
        - Jeszcze nie zwariowałam do końca - powiedziała mu Angie.
        - Dalej, musimy zaryzykować - zachęcał ją Stanley. W tej chwili Isabel Gowdie chce nas znaleźć tak samo mocno jak my ją. W każdym razie tak sądzę. Bo inaczej dlaczego ten typ ciągnął nas za sobą całą drogę do White-chapel i z powrotem.
        - Chyba za chwilę rzygnę - powiedziała Angie.
       Raptownie pochyliła się przed ogrodową furtką i zwymiotowała. Z jej ust wydobyły się setki jakichś białych długich, oślizłych nitek, które Stanley z początku uznał za spagetti. Angie przylgnęła do niego kaszląc, zwijając się i płacząc.
        - Stanley, Stanley, Boże, ja tego nie wytrzymam, Boże. Stanley stał przy niej, dopóki nie skończyła. Wciąż wymiotowała i pluła, aż w końcu wyprostowała się i schwyciła Stanleya trzęsąc się i pocąc, z oczami pełnymi łez.
        - Boże, Stanley, musimy ją znaleźć. Nie zniosę tego dłużej.
       Stanley spojrzał w dół na poskręcany stos białego spagetti, które wyrzuciła z siebie i wtedy zauważył w świetle otwartych drzwi, że to się rusza, że to jest żywe. Zamknął oczy i chwycił ją mocno, sam bliski zwymiotowania. To wcale nie było spagetti, to była plątanina ślepych wijących się tasiemców.
        - Wejdźmy do środka - powiedział. W ustach mu kompletnie zaschło. Pomógł jej wejść po schodach przez frontowe drzwi i potem je dokładnie zamknął za sobą. Nie sądził już, by Kaptur miał zamiar go znów zaatakować. Uważał, że jeżeli zamknie drzwi, Londyn ze snu Isabel Gowdie zostanie odcięty, przynajmniej na razie.
       Weszli po schodach do mieszkania Stanleya. Drzwi były uchylone, światła zapalone, a wszystkie zasłony zaciągnięte. Stanley wprowadził Angie do salonu i pomógł jej usiąść. Jej twarz była błyszcząca i biała, tak jakby i ona miała karnawałową maskę, podobnie jak Kaptur.
       Nie mogła przestać trząść się z odrazy.
        - Ciągle to czuję, Stanley.
       Nalał jej dużą wódkę bez lodu i podał. Wzięła duży łyk, wykrzywiła wściekle usta i wypluła z powrotem do szklanki. Napełnił następną szklankę.
        - Musisz wypić to duszkiem. Nie zaszkodzi ci teraz, jak będziesz pijana.
       Przełknęła z trudem i oparła głowę o ciemnobrązowe poduszki. Stanley cały czas szukał oczami Kaptura. Wszedł do domu, ale gdzie jest teraz?
        - Poczekaj tu - powiedział do Angie. - Muszę się trochę rozejrzeć.
        - Wierz mi, chłopcze - powiedziała Angie - że w tym stanie nigdzie się nie wybieram.
       Stanley poszedł do kuchni i ostrożnie sięgnął ręką zza drzwi, aby zapalić światło. Nikogo tam nie było. Wszystko tak, jak zostawił. Sprawdził łazienkę, także nikogo tam nie było. Ale nadal cuchnęło spalonym plastikiem i jakimś innym nie zidentyfikowanym, ale ostrym zapachem, podobnym do wędzonej ryby.
       Był niedaleko drzwi łazienki, kiedy ujrzał Kaptura stojącego po przeciwnej stronie korytarza przy drzwiach wyjściowych. Kaptur wydawał się niezwykle wysoki. Jego kaptur sięgał prawie sufitu. Twarz była pogrążona w cieniu.
        - Znasz miejsce? - spytał swym śmiertelnym szeptem.
        - Jakie miejsce? - odparł Stanley. - Nie wiem, do diabła, o czym ty mówisz.
        - Nie graj w kotka i myszkę, Eisner. Dobrze wiesz, jakie miejsce. Miejsce, gdzie moja pani została uwięziona. Miejsce, gdzie nadal jest więziona.
        - A jeśli je znam, to co?
        - Uwolnisz ją, bo inaczej zaraza zagarnie twoją duszę.
        - Dlaczego nie powiedziałeś mi, gdzie ona jest, zamiast prowadzić mnie przez to paskudztwo?
        - Nie wiem, gdzie ona jest. Wiem tylko, że się przebudziła i jej przebudzenie mnie przebudziło oraz moich towarzyszy Nosicieli. Jest nadal uwięziona, nie może mówić. Wszystko, co może robić, to śnić.           
        - A więc szukałeś Wojowników Nocy, by móc ją odnaleźć i uwolnić.
        -  Wybór należy do ciebie, mój przyjacielu. Potępienie wieczne albo wieczna chwalą.
        - Naprawdę sądzisz, że powiem ci, gdzie ona jest?
        - Jeśli nie powiesz, będziesz dożywał swoich ostatnich dni w chorobie, szaleństwie i cierpieniu, a kiedy już umrzesz, twoja dusza pogrąży się w rozpaczy na całą wieczność. Ci, którzy mają Nocną Plagę, służą szatanowi na zawsze. Wybór należy do ciebie.
        - Wybór jest niewielki, prawda? - rzekł Stanley.
        - Będziesz nieposłuszny, nie będziesz miał wyboru. Jestem plagą, którą wam obiecano.
       I co teraz? - pomyślał Stanley. - Jeżeli powiem Kapturowi, że Isabel Gowdie jest prawdopodobnie w Dover, odnajdzie ją, a jeśli to się stanie, być może zdoła ją uwolnić. Z drugiej strony może mu się nie udać, może nadal mnie potrzebować, ponieważ jestem Wojownikiem Nocy, a pieczęcie i więzy, trzymające ją w uwięzieniu, zostały nałożone przez Wojowników Nocy.
        - Muszę mieć czas do namysłu.
        - Nie ma czasu do namysłu. Musisz powiedzieć mi teraz.
        - A co jeśli się nie zdecyduję?
        - Wtedy zrobię krzywdę dziewczynie w sposób, jakiego nawet nie jesteś sobie w stanie wyobrazić.
        - Przypuśćmy, że nic mnie to nie obchodzi, w jaki sposób ją skrzywdzisz? W końcu zaraziłeś mnie Nocną Plagą. Zaczynają mi się podobać tego typu rzeczy.
        - Kłamiesz, mój przyjacielu. Jestem mistrzem kłamstw. Wiem, kiedy człowiek kłamie.
        - Dotkniesz ją choćby jednym palcem, a nie powiem ci niczego.
       Biała twarz Kaptura błysnęła w świetle lampy, nadal rozsiewał ten zapach przypalonego mięsa, potu i sztucznych fiołków.
        - Może dziewczyna sama powie mi, czego się dowiedziałeś, jeśli skrzywdzę ciebie zamiast jej.
       Zbliżył się do Stanleya, a Stanley zamiast powiedzieć sobie, wytrzymaj, wytrzymaj, nie pozwól, by zobaczył, że się go boisz, zrobił dwa albo trzy niepewne kroki do tyłu. Postać Kaptura zbliżając się, jakby przecząc zasadom perspektywy, surrealistycznie stawała się coraz wyższa.
        - Nawet o tym nie myśl - zaczął Stanley, ale Kaptur chwycił jego ramię dłonią w szarych mitenkach i ścisnął go tak jak w imadle. Stanleya ogarnęła panika. Udało mu się wymazać z umysłu ból, kiedy był bity i gwałcony, teraz jednak to uczucie wróciło z całą siłą.
        - Jednym uściskiem mogę złamać ci obojczyk - wyszeptał Kaptur chrapliwie - albo być może wolisz ten sam rodzaj przyjemności, jaką dałem ci wcześniej.
       Zanurzył rękę między udami Stanleya i poprzez spodnie boleśnie ścisnął jego jądra. Stanley jęknął ze strachu i próbował się wyrwać.
        - Teraz mi powiesz?
       Ale Stanley nie miał nawet okazji, by odpowiedzieć, gdyż w tym momencie odezwał się dzwonek u drzwi, po którym nastąpiło głośne nawoływanie.
        - Panie Eisner? Panie Eisner! Tu policja! Detektyw Morris.
       Stanley już chciał odkrzyknąć, kiedy Kaptur wysyczał.
        - Cisza! Chcesz, żebym złamał ci ramię?
        - Panie Eisner? Jeden z patroli widział podejrzanego osobnika, jak wchodził do domu. Czy może pan potwierdzić, że u pana wszystko w porządku?
       Kaptur nabrał i wypuścił powietrze za swoją maską świętego.
        - Jedno słowo - ostrzegł. Dzwonek znowu się odezwał.   
        - Panie Eisner, czy pan mnie słyszy?
       Cisza. Przez chwilę Stanley pomyślał, że detektyw Morris się poddał i odszedł. Uścisk Kaptura stopniowo osłabł, choć jego ręka pozostawała na miejscu.
        - Powiesz mi teraz? - nalegał Kaptur, ale w tej chwili drzwi zostały kopnięte i otworzyły się z hukiem. Do środka wpadli detektyw Morris i dwaj umundurowani policjanci.
       
ROZDZIAŁ  7
      ZŁOTA ZBROJA
       
       Kaptur pchnął gwałtownie Stanleya na ścianę, tak że ten stracił równowagę, potknął się i uderzył w ucho o framugę drzwi kuchennych. Pomimo zamętu w głowie zdołał dostrzec, jak Kaptur okręcił się i trzasnął pięścią prosto w twarz sierżanta Morrisa.
       Siła jego uderzenia musiała być potworna. Jego pierwszy i drugi palec zanurzył się w oczach Morrisa. Krew i płyn oczny trysnął na ramię Kaptura. Brian Morris nie miał nawet czasu, aby krzyknąć. Kaptur chwycił ramię Morrisa, by się zaprzeć, a drugą ręką odarł całą jego twarz ze straszliwym trzaśnięciem tłuszczu, mięsa i skóry.
       Przez chwilę Brian Morris stał wyprostowany z rękami na wpół uniesionymi jak pies proszący o kość. Jego twarz była obnażona do kości policzkowych i zwisała mu z podbródka, wywinięta na zewnątrz, jak mokra okrwawiona broda. Chwiał się, a jego szczęka z wolna opadła, gdyż nie było już mięśni, które by ją podtrzymywały. Między zębami utworzył się wielki, krwawy bombel, który cicho pęknął. Morris bez jakiegokolwiek odgłosu czy krzyku upadł na podłogę.
       Pozostałych dwóch policjantów zatrzymało się tam, gdzie stali, gapiąc się na Kaptura z niedowierzaniem. Pierwszy z nich sięgnął za siebie i wyciągnął pałkę, a drugi przyjął pochyloną postawę wskazującą, że jest niedzielnym karateką.
        - Nie zbliżajcie się do niego. Nic mu nie zrobicie! - krzyknął Stanley.
       Karateka spojrzał szybko na Stanleya i powiedział:
        - Czy z tobą wszystko w porządku?
        - Zostawcie go i cofnijcie się - krzyczał Stanley.
       Na dywanie detektyw Morris podrygiwał w śmiertelnych drgawkach, jakby przez jego ciało przebiegał prąd elektryczny. Karateka wyraźnie nie wiedział, co robić. Czy ryzykować szybki atak na Kaptura, czy raczej wezwać przez nadajnik posiłki albo skorzystać z rady Stanleya i wycofać się w pośpiechu.
       Jego wahania okazały się fatalne. Kaptur ruszył na obu policjantów jak wielki, szary, ogromny, przerażający wojownik i chociaż policjant z pałką usiłował odparować cios swym zgiętym ramieniem, Kaptur złapał obu za szyje i zderzył ich głowami z taką siłą, że Stanley usłyszał trzask czaszek.
       Musieli umrzeć od razu. Ale Kaptur odarł im twarze podobnie jak to zrobił z Morrisem aż do kości. Potem zdarte twarze skręcił razem, tak iż nie można było rozeznać czyje usta są czyje, a czyj nos należy do kogo. Ostateczne okrucieństwo polegało na odebraniu im w chwili śmierci ich ludzkiej tożsamości.
       Kaptur odwrócił się do Stanleya, jego szary gabardynowy prochowiec był spryskany krwią. Pojedyncza szkarłatna kropla spływała z boku jego celuloidowej maski.
       Nic nie powiedział, nie musiał. Stanley powstrzymując się przed zwymiotowaniem, uniósł obie ręce w geście poddania i powiedział:
        - Dobrze. Powiem ci, gdzie jest Isabel Gowdie.
        - Myślę, że cię przekonałem.
        - Przekonałeś mnie? - powiedział prawie histerycznym głosem Stanley. - Na miłość boską, nie chcę skończyć bez twarzy.
       Z salonu, gdzie siedziała Angie, nie dobiegał żaden odgłos. Stanley podejrzewał, że ukryła się prawdopodobnie za sofą albo za zasłonami. Nie winił jej jednakże. Gdyby miał szansę, prawdopodobnie by do niej dołączył.
       Kaptur podszedł bliżej. Zapach sztucznych fiołków był jeszcze silniejszy. Jego oczy błyszczały matowo i były nieprzeniknione jak pancerz czarnego żuka, ale wydawał się spokojniejszy, nawet zadowolony.
        - Ona jest gdzieś w Dover na Południowym Wybrzeżu - wymamrotał Stanley. - Najprawdopodobniej została pochowana w kredowej skale. Nie jesteśmy jeszcze całkowicie pewni.
       Kaptur z wolna pokiwał głową.
        - Dobrze się sprawiłeś. Moja pani będzie z ciebie dumna, podobnie jak mój pan.
        - I co teraz? - zapytał Stanley.
        - Co teraz? Musimy jechać do Dover, znaleźć moją panią i zerwać pieczęcie, które więżą ją od tak wielu lat.
        - My? - Stanley nadal był przerażony, ale także czuł ogromną ulgę. Jeżeli Kaptur potrzebował go w Dover, to znaczy, że jego przypuszczenie było słuszne: Bez Wojownika Nocy, czy nawet Wojowników Nocy, Kaptur nie był w stanie zerwać pieczęci trzymających Isabel Gowdie.
        - Nie masz jeszcze Strażnika Mocy. Nie możesz stać się Wojownikiem Nocy, dopóki on się do ciebie nie przyłączy. Ale skoro tylko przybędzie, udamy się razem do Dover.
        - Strażnik Mocy prawdopodobnie przybędzie jutro albo pojutrze - odparł Stanley.
        - Bardzo dobrze. Kiedy on się tu zjawi, zobaczysz mnie znowu.
       Kaptur przestąpił długim krokiem nad ciałami policjantów i skierował się ku drzwiom.
        - Poczekaj - zawołał za nim zdesperowany Stanley. - Nie możesz zostawić mnie z trzema martwymi policjantami w przedpokoju. Zostanę aresztowany, a wtedy nie będę mógł zostać Wojownikiem Nocy.
        - Musisz iść do świątyni tego, którego zwą Springer. Dam tobie znać.
        - Ale...
        - Idź już teraz, a ja zajmę się tymi żałosnymi szczątkami. Stanley wszedł do salonu na uginających się kolanach.
       Zastał Angie stojącą przy oknie, sparaliżowaną ze strachu.
        - Czy on już sobie poszedł? - zapytała. - Próbowałam przyjść ci z pomocą, ale kiedy usłyszałam, jak ten policjant krzyknął, po prostu nie mogłam ruszyć nogą.
        - Wszystko w porządku - rzekł uspokajająco Stanley, chociaż czuł, że jego świat roztrzaskał się jak szyba w szklarni. - Ale musimy wyjść stąd. On... on... zabił wszystkich trzech. Nie żyją. Nie możemy tu zostać.
        - Co my teraz zrobimy? - spytała przerażona Angie.
        - Musimy jechać do Madeleine Springer.  Możemy wziąć samochód Gordona, a potem wpaść po niego. Poczekaj tu chwilę, muszę wrzucić trochę ubrań do torby.
       Poszedł do łazienki, otworzył szafę i wyciągnął swoją zniszczoną walizkę od Vuittona. Otworzył ją i napchał do niej tyle ubrań, koszul i spodni, ile tylko się dało. Wrócił do salonu i rozejrzał się po raz ostatni. Wrzucił do walizki swój notatnik i dwie butelki wyborowej.
        - Zrobione - powiedział. - Czy mogłabyś wziąć mój futerał ze skrzypcami?
       Obijając walizką o framugę drzwi, Stanley poprowadził Angie do holu.
        - Nie patrz na to - powiedział. - Trzymaj się lewej strony.
       Minęli martwych policjantów. Stanley nie zdawał sobie sprawy z początku, jak wiele krwi Kaptur rozlał wokoło. Korytarz wyglądał jakby ktoś wysadził tu kontener z ketchupem. Doszli już prawie do drzwi, kiedy nagle zatrzeszczało radio jednego z policjantów i usłyszeli kobiecy głos: Oskar Bravo do 625, Oskar Bravo do 625. Gdzie jesteście, Ted?.
        - Aaaa! - krzyknęła przestraszona Angie.
        - Lepiej się pośpieszmy - powiedział Stanley, kiedy otworzyli drzwi na klatkę schodową. - Za parę minut zaczną ich szukać.
        - Gdzie jest Kaptur? - spytała lękliwie Angie.
        - Jest gdzieś tutaj. Mogę się o to założyć.
       Wyszli na zewnątrz i zeszli po schodach. Sen Isabel Gowdie wyparował i znowu byli na Langton Street, hałaśliwej, rzeczywistej i znajomej. Obok montego Gordona były zaparkowane dwa samochody. Poobijana niebieska sierra, która musiała należeć do Morrisa i policyjne metro, z ciągle obracającym się błękitnym kogutem.
       Stanley otworzył samochód Gordona i wrzucił walizkę do bagażnika. A obok niej, bardziej ostrożnie położył futerał ze skrzypcami, chociaż jak przypuszczał, zawierał on tylko próchno i robaki.
        - Nie mogę prowadzić,  Stan, po prostu nie mogę. Musisz ty to zrobić - powiedziała Angie.
        - W porządku, spróbuję - powiedział Stanley i rozsiadł się za kierownicą. Po drugiej stronie ulicy, na chodniku, dostrzegł wysoką i szarą postać Kaptura, postać, która teraz przyprawiała go o jeszcze większe drżenie, postać, której właśnie obiecał swoją pomoc, a być może nawet swoje życie.
       Przekręcił kluczyki i silnik zarzęził słabo.
        - Dobra, teraz wciśnij pedał sprzęgła lewą stopą aż do podłogi - powiedziała Angie. - Potem wrzuć pierwszy bieg. O tak. Popuść lewą stopę delikatnie i jednocześnie łagodnie naciskaj prawą gaz.
        - Boże święty, to trudniejsze niż jazda na nartach - narzekał Stanley.
       Silnik zawył dziko. Stanley puścił zbyt gwałtownie sprzęgło. Samochód szarpnął i stanął.
        - Benzynowy kangur - zauważyła Angie.
        - Co?
        - Tak się u nas mówi, gdy ktoś skacze tak jak ty.   Benzynowy kangur.
        - Słuchaj, to jest mój pierwszy raz, okey. To nie jest   wcale proste.
       Zapalił silnik ponownie. Samochód był nadal na biegu. I skoczył naprzód znowu.
        - Daj luz, Stan. Na luz! - krzyknęła Angie.      
       Właśnie otwierał usta, by jej odpowiedzieć, kiedy usłyszeli ogłuszający wybuch. Wszystkie trzy frontowe okna w jego mieszkaniu wyleciały na ulicę. Miliony kawałków szkła, migotając wpadło w ciemną noc. Stanley i Angie usłyszeli ich brzęk na dachu samochodu. Natychmiast potem trzy ogniste kule wytoczyły się z pustych framug okiennych,  oświetlając na chwilę całą kamienicę. Stanley wpatrzył się w Kaptura.
        - Mój Boże, on musiał tam podłożyć bombę. Albo coś w tym rodzaju. Spójrz!
       Całe pierwsze piętro domu paliło się gwałtownie, tak gwałtownie, jakby oblano je benzyną. Nawet z ulicy Stanley i Angie mogli dostrzec płonące brązowe welwetowe zasłony, skręcające się jak dalia wrzucona do ogniska.
        - Dalej, musimy wydostać się stąd - powiedział Stanley. Wrzucił drążek na luz, zapalił silnik montego, potem powoli udało mu się ruszyć od krawężnika. Po kilku metrach silnik zaczął wyć w proteście.
        - Musisz zmienić bieg - powiedziała Angie.
        - Co?
        - Musisz zmienić bieg na drugi. Wciśnij znowu sprzęgło, puść nogę z gazu, wrzuć drugi bieg. Potem puść sprzęgło i naduś gaz.                                      
       Stanley popatrzał na nią.                          
        - Chcesz powiedzieć, że muszę to robić za każdym razem, gdy zmieniam bieg? Za każdym razem?
        - Oczywiście, wariacie. Na tym polega prowadzenie, samochodu.
        - Co za prymityw.
       Udało mu się znowu zmienić bieg i zaczęli jechać trochę szybciej. Kiedy skręcali w King's Road (która na szczęście była prawie pusta, tak że nie musieli się zatrzymywać i zmieniać znowu biegu), spojrzał we wstecznym lusterku po raz ostatni na Langton Street. Na zewnątrz, na ulicy, pod palącym się budynkiem, zaczął zbierać się tłum, a spalone kawałki materiału ulatywały w noc.
       Miał jakąś straszliwą pewność, że tak naprawdę Kaptur nie podłożył żadnej bomby, ani nawet nie rozlał benzyny. Nie miałby na to czasu i z pewnością nie miał z sobą potrzebnego sprzętu. Stanley był pewien, że Kaptur wezwał moc Isabel Gowdie, kobiety, która potrafiła wywołać burzę, trzaskając jedynie o skałę mokrą szmatą. Jeżeli była w stanie zatopić kutry z rybakami wzdłuż całego wybrzeża, spalenie trzech trupów policjantów z pewnością nie sprawiło jej wiele kłopotu.
       Niech pod kotłem żar się żarzy, niech z bulgotem war się warzy1 - pomyślał. - Nie dziw, że Szekspir pisał o wiedźmach. Sam był zarażony przez jedną z najgorszych.
       Jadąc zrywami na zachód wzdłuż King's Road, natknęli się na pięć wozów strażackich pędzących w przeciwnym kierunku z ryczącymi syrenami. Za nimi podążały dwa policyjne samochody.
        - Przynajmniej nie mają czasu, aby przejmować się twoim prowadzeniem - powiedziała Angie, kiedy Stanley makabrycznie zazgrzytał biegami na skrzyżowaniu z Ful-ham Pałace Road.
       Stanley nie pamiętał, jak udało mu się doprowadzić samochód Gordona do Richmond. Przejechał Tamizę w Chiswick, potem posuwając się z prędkością 25 kilometrów na godzinę, w obłokach buchającego z rozwalonej rury wydechowej dymu, dotarł pod górę, gdzie po raz pierwszy zabrała ich Madeleine Springer. Zaparkował ukosem (nie było szans na wykierowanie) i wysiadł z samochodu z plecami zlanymi potem.
        - Nigdy więcej - zarzekał się. - To jest trudniejsze niż granie Rymskiego-Korsakowa.
       Była spokojna ciemna noc. Przed nimi w oleisto czarnej Tamizie, pobłyskiwały światła. Przeszli, stukając obcasami po kocich łbach, na drugą stronę śliskiej uliczki do budynku, gdzie było mieszkanie Madeleine Springer. Nacisnęli dzwonek, obok którego widniała tabliczka z wygrawerowanym nazwiskiem Springer, i z duszą na ramieniu czekali na odpowiedź. Ponad ich głowami w ciemnościach zagrzmiał odrzutowiec, kierując się do Heathrow. Nagle Stanley przypomniał sobie, że jutro wieczorem ma przylecieć do niego Leon. Dowiesz się, kiedy oni przybędą, obiecuję ci. Dowiesz się na pewno.
       Upłynęła prawie minuta, zanim włączył się domofon i kobiecy głos spytał:
        - Kto tam?
        - Madeleine? To ja, Stanley Eisner i Angie.
        - Spodziewałam się was.
       Zamek u drzwi zabrzęczał i weszli do środka. Angie powiedziała:
        - Jak ona mogła się nas spodziewać? Przecież nie dzwoniliśmy ani nic.
        - Nie wiem - powiedział Stanley, kiedy unosili się w windzie na ostatnie piętro. - To pestka dla Madeleine Springer. Podobnie jak zmiana płci w trakcie rozmowy. Nawet ostrygi to potrafią.
        - Ostrygi nie mówią, wariacie.
        - Skąd to wiesz? Dałaś kiedykolwiek ostrydze okazję? Ich przekomarzanie się było dość nieporadną próbą ukrycia szoku i zdenerwowania. Bali się Kaptura, ale także,
       choć inaczej, obawiali się Madeleine Springer i wszystkiego, co sobą reprezentowała. Zbroja, broń, niebezpieczeństwo - a przede wszystkim przerażająca odpowiedzialność z powodu tego, że są na pierwszej linii walki z diabłem, o którym do tej pory sądzili, że jest tylko alegorią.
       Kiedy wysiadali z windy, Madeleine Springer czekała już na nich w otwartych drzwiach. Miała na głowie czarną welwetową jarmułkę, haftowaną srebrną nitką, zgoliła brwi i pokryła twarz szarawym pudrem i ciemnoszarym cieniem na policzkach. W odróżnieniu od surowości makijażu, jej oczy były szeroko otwarte i błyszczące, tak że nadawały jej twarzy niespotykanego piękna i ekspresji. I chociaż pomalowane szarą szminką, jej usta nadal wyglądały zmysłowo i ponętnie.
       Miała na sobie obcisłą, czarną, wieczorową suknię z głębokim dekoltem, a jej ramiona były pokryte tym samym szarawym pudrem. Nie miała butów ani biżuterii.
        - Jesteś sławny - powiedziała, kiedy Stanley wszedł za nią do skromnie umeblowanego mieszkania. Rozejrzał się wokół. Coś się zmieniło. Nie meble, nie wystrój, ale kształt pokoju. Ostatnim razem, kiedy tu byli, pokój był podłużnym prostokątem. Teraz miał kształt prawie kwadratu. Oprócz tego na ścianie wisiał rysunek o delikatnej kresce na ręcznie czerpanym papierze, który przedstawiał coś w rodzaju lilii, źdźbła zboża czy rozchylonych ust.
       Stanley usiadł na sofie.
        - Słyszała pani, co się stało? - spytał.
       Madeleine Springer przymknęła na chwilę oczy na znak potwierdzenia. Przeszła przez pokój, stąpając cicho swoimi bosymi stopami i spuściła lniane żaluzje.
        - Wspomnieli o tym w wiadomościach. Sądzą, że to terroryści arabscy wysadzili cię w zemście za ostrzelanie przez Izraelczyków Banku Zachodniego. Jesteś więc teraz najsławniejszym Żydem w Londynie, co najmniej jak Rothshild albo Seiff lub obaj razem wzięci.
        - Weszliśmy do snu - powiedział Stanley. - Angie i ja. Weszliśmy do snu Isabel Gowdie.
       Madeleine Springer posłała mu delikatny, pełen zrozumienia uśmiech.
        - Przypuszczałam, że to zrobisz. Jesteś bardziej uparty niż to się wydaje na pierwszy rzut oka. Pod tą na pozór delikatną powierzchownością muzyka bije serce prawdziwego Wojownika Nocy.
        - Pod delikatną powierzchownością muzyka bije serce kogoś, kto został zarażony Nocną Plagą i ze wszystkich sił pragnie zostać wyleczony.
       Madeleine Springer przeszła do kuchni i Stanley usłyszał, jak wyciąga szklanki i przygotowuje drinki.
        - Czy znalazłeś to, czego szukałeś? - zawołała.
        - Odkryliśmy tyle, ile Isabel Gowdie pozwoliła nam odkryć.
        - Przypuszczamy, że jest w Dover albo gdzieś w tej okolicy - wtrąciła się Angie. - Solomon Eisner dał nam kawałek kredy i trochę muszelek.
        - Kiedy Wojownicy Nocy pochowali demona zwanego Abrahel, przynieśli kawałek marmuru i gałązkę cisu - dodał Stanley. - Domyślamy się więc, że ich dowody uwięzienia są zawsze kawałkiem skały, w której demon albo wiedźma są uwięzieni, oraz wskazówką dotyczącą miejsca, gdzie jest owa skała. W naszym wypadku mamy muszelki, które świadczą o tym, że Isabel Gowdie została uwięziona niedaleko oceanu, i wapień, który mówi, że została uwięziona w pokładach kredy. Jest jeszcze coś. Prababka Angie, Elisabeth Pardoe, pochodzi z Dover. To ona prawdopodobnie wskazała miejsce, gdzie Wojownicy Nocy mają pochować Isabel Gowdie, choć Isabel zdołała ją jeszcze zabić.
       Madeleine Springer wróciła z czarną lakierowaną tacą japońską, na której stały dwie szklanki, jedna z wyborową i jedna z dżinem.
        - Jesteście głodni? - spytała. Oboje pokręcili głowami.
        - Byliśmy diabelnie chorzy - odparł Stanley. - Nocna Plaga daje się nam coraz bardziej we znaki.
       Przez dłuższą chwilę patrzał na Madeleine w milczeniu, po czym dodał:
        - Jest jeszcze coś, o czym musi pani wiedzieć. Madeleine milczała.
        - Kaptur przeprowadził nas przez Londyn ze snu Isabel Gowdie. Nie znaleźlibyśmy drogi, gdyby nie on. Odprowadził nas z powrotem. A kiedy wróciliśmy, zażądał, bym mu wyjawił, gdzie jest uwięziona Isabel Gowdie.
       Twarz Madeleine Springer pozostała nieporuszona, twarz z wypolerowanego szarego wosku.
        - Musiał zostać zauważony przez przechodzący patrol policji. Wezwali sierżanta Morrisa. Nawet jeśli był w domu, to mieszka tuż za rzeką w Wandsworth, tak że o tej porze dotarł do mnie w ciągu pięciu czy dziesięciu minut.
       Oblizał suche i spękane usta.
        - Zapukali, potem wyważyli drzwi. Kaptur zabił całą trójkę na moich oczach.
        - I wtedy powiedziałeś mu, gdzie spoczywa Isabel Gowdie? - spytała Madeleine chłodnym tonem.
        - Tak - odpowiedział Stanley głosem tak cichym, że Madeleine Springer na początku go nie usłyszała. - Tak - powtórzył nieco mocniej.
        - No cóż, mogłam się tego spodziewać - odparła Madeleine Springer. - Ale to nie czyni twego zadania ani odrobinę prostszym. Musisz znaleźć sposób na utrzymanie Kaptura i reszty Nosicieli z dala od siebie, kiedy staniesz przed samą Isabel Gowdie. Może to nie okazać się dla ciebie wcale łatwe. Będzie z pewnością bardzo niebezpieczne.
        - Nie miałem wyboru - rzekł Stanley rozdrażniony, że lekceważy to, jak wielkim zagrożeniem był dla nich Kaptur. - Zawsze wolałem mieć twarz na swoim miejscu.
        - Czy masz już jakieś objawy? - zwróciła się Madeleine do Angie, całkowicie zmieniając temat rozmowy.
       Angie przełknęła z obrzydzeniem ślinę na wspomnienie tasiemców.
        - Pochorowałam się - powiedziała.
        - Czujesz, że jest coraz gorzej?
        - Tak - powiedziała Angie.
        - W porządku... - powiedziała Madeleine do nich. - Możecie tu zostać na jakiś czas. Właściwie, to musicie tu zostać. Spodziewam się, że Kasyks i Zasta przybędą pojutrze. Wówczas możemy rzeczywiście zacząć walczyć.
       Zwróciła się do Angie:
        - Jeśli znów zrobi ci się niedobrze albo jeśli będziesz miała jakieś inne objawy Nocnej Plagi, od razu mi powiedz. Nie mogę cię uleczyć, ale przynajmniej mogę ci ulżyć.
        - Dziękuję - powiedziała bez entuzjazmu Angie. - Czy nie mogę wrócić do mojego mieszkania?
        - Nie radzę. A co, jeśli będziesz miała atak choroby? Lub zaczniesz śnić o jednym z twoich przyjaciół? Naprawdę będzie lepiej, gdy zostaniesz tutaj.
        - W tym kłopot, że nie mam żadnych ciuchów ze sobą.
        - O to się nie martw. - Madeleine Springer uśmiechnęła się. - Mam pełne szafy rzeczy. Możesz sobie pożyczać, ile zechcesz.
       Angie uśmiechnęła się. Był to pierwszy uśmiech, jaki Stanley ujrzał u niej od czasu, kiedy wyruszyli w sen Isabel Gowdie. Riboyne Shel Olem, daj kobiecie rzeczy, a będzie ci jadła z ręki. Sam też nie był zbyt zadowolony, że ma tu zostać. Może było tu bezpiecznie i wygodnie, ale czuł się tak, jakby został wcielony do armii.
       Wziął swojego drinka, podszedł do okna i uchylił nieco żaluzje. Ale dojrzał tylko migające w zimnej nocy światła południowo-zachodniego Londynu.
        - Martwisz się tym, że niezbyt dobrze się spisałeś.
       Stanley nic nie odpowiedział. Jeżeli tylko Morris nie wpadłby jak John Wayne do środka, być może on i jego policjanci nadal by żyli, a Stanleyowi udałoby się zyskać trochę na czasie i znaleźć jakieś wyjście, by nie musiał od razu zdradzać Kapturowi, gdzie jest Isabel Gowdie. Może udałoby mu się uniknąć tej makabrycznej jatki, która powaliła go na kolana.
       Madeleine Springer podeszła i stanęła tuż za nim. Był pewien, że czuje delikatny powiew konwalii.
        - Wybór należał do ciebie - powiedziała łagodnie. - Ty i twoi towarzysze będą musieli poradzić sobie z jego konsekwencjami, ale taka jest wojna. Czasami dowódca musi odmierzyć rozmiary swego błędu ludzką krwią.
       Stanley odwrócił się i spojrzał na nią. Była rzeczywiście wyjątkowo piękna, elegancka, zadbana, tajemnicza, z oczami, w których można się zatopić.
        - Będziesz miał okazję się zrehabilitować - powiedziała.
       Na lotnisku Heathrow panowała gęsta mgła, kiedy z dwu i pół godzinnym opóźnieniem wylądował samolot PA 126 z San Francisco. Stanley i Angie stali przyciśnięci do barierek przed salą odpraw celnych, otoczeni przez mieszkańców Bangladeszu, Pakistańczyków i Tamilów, czekających na przybycie swych krewnych ze Wschodu.
       W końcu pojawił się Leon, chudy chłopak ze zmierzwioną czupryną i podkrążonymi oczami po nie przespanej nocy. Miał na sobie jasnoniebieską parkę, dżinsy i ogromne adidasy w kolorze tęczy.
        - To on, prawda? - powiedziała Angie. - To musi być on. Wygląda zupełnie jak ty. Podskoczyła i krzyknęła: - Leon! Leon!, chociaż w holu był za duży hałas, aby mógł ją usłyszeć. Angie w rzeczach Madeleine Springer wyglądała na bóstwo. Miała na sobie czarną futrzaną kurtkę z podniesionymi ramionami, z dopasowaną do niej czapką, żółtą bluzkę z jedwabiu od Jaspera Cornana i grafitową spódnicę od Armaniego.
       Gdyby tylko poprawniej się wyrażała, mogłaby wszystkich oczarować - pomyślał Stanley.
       Madeleine Springer przez te dwie noce pilnowała, by się do siebie nie zbliżali. Co rano, przy śniadaniu, rzucali sobie spojrzenia pełne szaleńczego pożądania. Śnili o sobie w nocy. Wczesnym rankiem Stanley zajrzał do sypialni Madeleine Springer. Kiedy zobaczył, że śpi, poszedł cicho do sypialni Angie i delikatnie otworzył drzwi. Leżała z twarzą przyciśniętą do białego prześcieradła, mając na sobie tylko jedwabne majtki. Majtki wrzynały się, ukazując jej nagie pośladki.
       Stanley stał w drzwiach, gapiąc się na nią przez dłuższą chwilę. Postąpił krok do przodu i natychmiast natknął się na Madeleine Springer, która musiała ukryć się za drzwiami. Ale jak? Wyraźnie widział ją śpiącą w jej pokoju, a nie było drzwi łączących oba pokoje.
        - Nie dziś - napomniała go Madeleine Springer. - Dzisiaj musisz pokonać swe żądze. Jutro staniesz się Wojownikiem Nocy w pełni chwały. Jak każdemu rycerzowi, samotne czuwanie pomoże ci się oczyścić.
       Poczuł przypływ wściekłości do Madeleine Springer. W tym momencie mógłby ją uderzyć. Ale nawet jego zarażona dusza przestrzegała go przed złością wobec posłańca Ashapoli. Nocna Plaga uczyniła z niego podstępnego gwałtownika. Uśmiechnął się kwaśno i wrócił do swego pokoju, gdzie usiadł w nogach łóżka i przez przeszło godzinę mocował się z demonami.
       ... otoczymy... otoczymy... otoczymy...
        - Leon! - zawołał Stanley. - Leon!
       Ale ku zdziwieniu Stanleya, nim Leon zdążył spojrzeć w jego kierunku, starszy mężczyzna idący obok Leona chwycił go za rękę i pochylił się, aby mu coś powiedzieć do ucha. Leon potaknął i dopiero wtedy spojrzał w kierunku ojca. Przez cały czas, kiedy szli do barierek, starszy mężczyzna i Leon trzymali się za rękę, jak dziadek i wnuk. Stanley postąpił do przodu i wyciągnął ramiona.
        - Cześć, synu - powiedział, a Leon grzecznie podszedł i go uścisnął.
        - Cześć, tato - odpowiedział raczej oficjalnym tonem. Starszy jegomość, kiedy się witali, cierpliwie czekał obok i nic nie wskazywało na to, że zamierza odejść.
        - Czy ten dżentelmen pomagał ci w samolocie? - spytał Stanley, obrzucając starszego mężczyznę spojrzeniem od stóp do głów. Leon przytaknął.
        - Leciał ze mną całą drogę z San Francisco. Rozmawialiśmy bez przerwy.
        - Czy choć trochę się przespałeś?
        - Niech się pan nie obawia, trochę spał. - Jegomość uśmiechnął się. - Położył mi głowę na ramieniu i spał od Nowej Szkocji do Glassgow.
        - No cóż, bardzo dziękuję. Doceniam to - powiedział Stanley wyciągając rękę. - Nieczęsto zdarza się, by ktoś się zatroszczył o dzieciaka.
        - O, Leon nie jest zwykłym dzieciakiem - mężczyzna znowu się uśmiechnął.
        - Pewnie, no cóż, dzięki. Lepiej już pójdziemy, ten młody człowiek wygląda, jakby potrzebował trochę snu.
        - Nie jestem w ogóle zmęczony - obwieścił Leon. Stanley podniósł torbę Leona i razem zaczęli iść do trzeciego terminalu na parking.
        - Leon, to jest Angie - powiedział Stanley. - Jest moją dobrą przyjaciółką.
        - Się masz, Leon - Angie wyszczerzyła zęby w uśmiechu. - Masz odlotowe buciory.
       Leon spojrzał ze zdziwieniem na ojca.
        - Czemu ona tak dziwnie mówi? Angie roześmiała się.
        - Wcale nie dziwnie, to jest prawdziwy angielski, przyjacielu.
       Doszli do drzwi terminala. Zza prawego ramienia Stanleya odezwał się głos:
        - To slang. Żargon cockneyowskich złodziejaszków. Stanley odwrócił się i zobaczył, że starszy mężczyzna przysłuchuje się ich rozmowie, jakby miał do tego pełne prawo. Stanley posłał mu uśmiech i skinął głową mówiąc:
        - Leon jest pierwszy raz w Brytanii.
        - Ja również - odparł mężczyzna.
        - Mam nadzieje, że się panu tu spodoba - rzekł Stanley. - Co prawda, teraz jest zimno i wilgotno, ale można wiele zobaczyć, jeśli się wie, czego szukać. Warto zobaczyć Sussex.
       Mężczyzna uśmiechnął się.
        - O, nie będę miał na to czasu.
       Nadal szli w kierunku parkingu. Weszli na drugie piętro i skierowali się tam, gdzie był zaparkowany samochód Gordona.
        - To twój samochód? - spytał Leon ze zdziwieniem. - Niezły gruchot!
        - Pożyczyłem go od przyjaciela, okay? - odparł rozdrażniony Stanley.
        - Kierownica jest po złej stronie!
        - To brytyjski samochód, Leonie. W Brytanii jeżdżą po złej stronie drogi.
        - I nie wpadają na siebie?
       Angie wsiadła do samochodu. Stanley upchnął torbę Leona do zaśmieconego bagażnika montego i chciał go właśnie zatrzasnąć, kiedy ktoś włożył do niego drugą torbę.
       Obrócił się i ujrzał uśmiechniętego starszego mężczyznę.
        - Co to ma znaczyć? - zapytał.
        - Chce pan powiedzieć, że nie chce mnie podwieźć? - spytał mężczyzna.
        - No cóż, wie pan, doceniam to, że rozmawiał pan z Leonem całą drogę, ale od dawna nie widziałem syna i mamy wiele prywatnych spraw rodzinnych do omówienia. A poza tym, nawet nie wiem, gdzie pan chce jechać.
        - Przypuszczam, że jedzie pan właśnie w to miejsce.
        - Proszę posłuchać, nie wydaje mi się. Nie chciałbym być niegrzeczny, ale...
        - Henry Watkins - przedstawił się starszy mężczyzna, wyciągając rękę. - Pańska przyjaciółka - Springer musiała panu o mnie wspominać. Kasyks-Strażnik Mocy.
       Stanley przyjrzał się uważniej starszemu mężczyźnie. Wyglądał na 66 może 67 lat. A może mniej? Jego włosy były przyprószone siwizną, twarz opalona kalifornijskim słońcem, a na uszach miał mnóstwo ciemnych żyłek. Stanley widział już kiedyś taką ni to młodą, ni starą twarz - u swojego własnego ojca, który przez trzydzieści lat wypijał codziennie półtorej butelki Jacka Danielsa. Przestał pewnego środowego poranka, gdyż doktor powiedział mu, że zostało mu jeszcze tylko 120 butelek, zanim stanie przed świętym Piotrem.
       Henry miał delikatny, pomarszczony kark, sportową koszulę w ostrą kratkę i zieloną tweedową marynarkę w dobrym gatunku. Wyglądał na dobrze ustawionego kalifornijskiego staruszka, który robi kulturalny wypad do Europy. Było jednak coś w jego oczach. Coś, co przypominało oczy Springer. Czyste, tajemnicze, pełne nieuchwytnego światła. Były to oczy kogoś, kto wchodzi w umysły innych ludzi, kogoś, kto miewa takie wizje, jakich zwyczajny człowiek nigdy nie doświadcza.
        - Proszę, niech pan wsiada - zaproponował Stanley. - Nie ma pan nic przeciwko jeździe z tyłu? Samochód jest trochę zaśmiecony. Niech pan po prostu zrzuci tego zwierzaka na podłogę. Pożyczyłem go od...
        - Keldaka. Tak, wiem. - Henry uśmiechnął się i usadowił na tylnym siedzeniu z prochowcem starannie złożonym na kolanach. - Springer uprzedzała, że wasz transport nie będzie zbyt luksusowy.
       Angie, która właśnie wkładała kluczyk do stacyjki, nagle zatrzymała się i odwróciła do tyłu.
        - Springer? - spytała Stanleya. - Skąd on może znać Springer?
        - Za dnia nazywa się Henry Watkins - powiedział Stanley. - Ale ma także nocne nazwisko. Effis-Świetlna Łyżwiarka. A oto Kasyks-Strażnik Mocy.
       Angie otworzyła usta.
        - Pan to Kasyks? Nigdy bym się nie domyśliła. Wyobrażałam sobie kogoś, no... myślałam, że będzie pan młodszy. Wie pan, o co mi chodzi? Nie, żebym miała coś przeciwko, ale to nie jest niedzielna wycieczka...
       Henry zacisnął usta, pociągnął nosem.
        - Z tego, co pani mówi, wynika, że praktycznie już nie żyję. No cóż, być może stoję nad grobem z moją sześćdziesiątką, ale musi pani mnie zobaczyć, kiedy się przemienię. Wypisz, wymaluj Arnold Schwarzenegger.
        - To znaczy, że brakuje nam tylko jednego, Zasty. Ale przecież możemy zacząć bez niego. Czworo chyba wystarczy.
        - W żadnym razie - zaprotestował Leon.
        - O co ci chodzi, mistrzu? - Stanley wyszczerzył zęby w uśmiechu, mierzwiąc mu włosy i kiedy już to zrobił, przypomniał sobie, że Leon tego nie cierpi. (Przez ciebie czuję się jak Muppet).
        - Powiedziałem, że nie ma mowy, żeby wasza czwórka wystarczyła.
       Stanley zaśmiał się.
        - Przecież nawet nie wiesz, o czym rozmawiamy.
        - Właśnie, że wiem!
        - Leonie, jesteś w Anglii od dziesięciu minut i już zaczynasz się zachowywać jak dziecko!
       Henry położył łagodnie rękę na ramieniu Stanleya i potrząsnął głową.
        - On nie zachowuje się jak dziecko, Stanley. On zachowuje się jak Zasta-Nożownik.
       Stanley prawie by się roześmiał, kiedy nagle zdał sobie sprawę, że Henry jest całkowicie poważny. Popatrzył na Henry'ego, potem na Leona, i z powrotem na Henry'ego.
        - On?!  Przecież  on ma  dziesięć  lat!  On jest Zastą-Nożownikiem?!
        - Czy to cię dziwi? Wojownicy Nocy to dziedziczna linia. Przysięgi złożone przez ojców muszą być dotrzymane przez synów.
        - Ale Leon jest jeszcze dzieckiem!
        - Joshua także był dzieckiem.
        - Ale Joshua został... Henry spojrzał poważnie.
        - Tak, Joshua został zabity razem ze swoim ojcem Jacobem. Mówiłem już o tym Leonowi.  Ale Leon to rozumie, że Wojownicy Nocy muszą stawić czoło niebywałym niebezpieczeństwom. Wybór należy do niego.
        - Jak dziesięciolatek może dokonywać jakiegokolwiek wyboru? Nawet nie wie, na co się naraża! Te potwory zdolne są zedrzeć ludziom twarze do kości gołymi rękoma! Czy pan kiedykolwiek widział coś podobnego? I czy chce pan, żeby to samo przydarzyło się mojemu synowi? Posłuchaj mnie, Kasyksie-Strażniku Mocy, mówisz głupstwo za głupstwem.
       Angie wyjechała właśnie z parkingu lotniska i skierowała się na wschód ku Brentford i Chiswick, mijając przy Great West Road upiorne skupisko składów i magazynów, rzucających słabe światła przez mgłę. Posłała Stanleyowi ukradkiem wymowne spojrzenie, częściowo pełne troski, częściowo konspiracyjne. Ona i Stanley dzielili wspólnie coś, w czym nie miał udziału Henry: oboje byli zarażeni Nocną Plagą. Nadawała ona ich spojrzeniu na życie trudną do określenia perwersyjność. Odczuwali tę samą potrzebę zapolowania na Isabel Gowdie co reszta Wojowników Nocy, ale była ona jakoś niepokojąco ambiwalentna. Czy chcieli ją odnaleźć, aby ją zniszczyć, czy też aby uwolnić samych siebie?
        - Jeżeli chodzi o obecną postać Leona, to zgadzam się z tobą, Stanleyu. Jest normalnym, może trochę ponad wiek rozwiniętym dziesięciolatkiem. Ale jako Zasta-Nożownik, wierz mi, jest pełnowartościowym Wojownikiem Nocy. Jest silny, szybki, odpowiedzialny, potrafi podejmować samodzielnie decyzje.
       Stanley zwrócił się do Leona.
        - Co powiedział ci Henry o Wojownikach Nocy?
        - Powiedziałem mu... - zaczął Henry, ale Stanley mu przerwał.
        - Przepraszam, ale chcę to usłyszeć od Leona. Leon zagryzł wargi.
        - Nic mi nie powiedział. On mi po prostu pokazał.
        - Co masz na myśli, mówiąc: pokazał?
        - W samolocie, kiedy było ciemno i nikt nie widział. Położył mi rękę na ramieniu i pokazał mi moją zbroję. Cała świeciła i była ze złota.
       Stanley spojrzał znowu na Henry'ego.
        - Wprowadziłeś w to wszystko dzieciaka bez mojej zgody?
        - Od kiedy to tak interesujesz się swoim dzieciakiem? - odciął się Henry. - Poza tym nie było chwili do stracenia.
        - Tato, wiem o tym wszystko - powiedział Leon. - Wiem, kim jestem. I wiem, co mam do wykonania.
        - Nie musisz tego robić, w tym cała rzecz - odparł Stanley. - Wiem, że wydaje ci się to bardzo ekscytujące i dzięki temu czujesz się dorosły. Ale to tylko jedna strona medalu. Jest to również bardzo niebezpieczne, przerażające, a czasami wręcz obrzydliwe.
        - I nudne - wtrąciła się Angie.
        - To prawda - zgodził się Stanley. - I nudne. Przeważnie jest bardzo nudno. No wiesz, tak samo jak bycie gliną bywa często nudne. Robota papierkowa, odprawy, przesłuchania w sądzie.
       Leon milczał, ale wyraźnie chciał coś powiedzieć. W końcu Henry trącił go łokciem zachęcając:
        - No dalej, powiedz, co masz do powiedzenia.
        - No więc - odezwał się Leon - wiem, że nie muszę tego robić, ale prawdą jest, że chcę to zrobić. Jacob Eisner został zabity przez Isabel Gowdie. Był Mol Besą, tak jak teraz ty jesteś Mol Besą. Musisz więc ją ścigać i zemścić się. Joshua Eisner był Zastą. Teraz ja jestem Zastą i myślę, że mam takie samo prawo do zemsty. Jeśli zechcę.
        - Chwileczkę - zaczął Stanley, ale Leon przerwał mu:
        - Zostawiłeś mnie, tato, odszedłeś ode mnie. Nie obchodziło cię, czy byłem przerażony, znudzony lub w niebezpieczeństwie. Dlaczego teraz tak się tym przejmujesz?
        - Leonie, to brednie! To kompletne brednie! Zupełnie, jakbym słuchał twojej matki albo jej cholernego adwokata. Oczywiście, że przejmowałem się tobą, ale twoja mama mi tego nie ułatwiała. Prawdę mówiąc, bardzo to utrudniała. A właściwie czyniła to niemożliwym. Twoja mama należy do ludzi, którzy nie wierzą, że inni mogą mieć swój punkt widzenia. Ona może mieć swój punkt widzenia, ale tylko ona.
        - Tato, jesteś taki sam.
        - W takim razie jest nas dwoje.
        - Ależ, tato, ja naprawdę chcę to robić. Tak bardzo chcę to robić, że aż boli.
        - A ja nie chcę, żebyś nawet o tym myślał. Posłuchaj, Leonie, nie masz pojęcia, jak bardzo to jest niebezpieczne.
       Jak mogę wziąć na siebie odpowiedzialność i narażać cię na te wszystkie rzeczy, na które natkniesz się w snach? Szczury, psy, choroby, pożary - i Bóg wie co jeszcze.
        - Nie zapominaj o strzałach, wybuchach, morderczych robotach, karabinach, które wysysają mięśnie z nóg - dodał Henry ciepłym głosem, oglądając przemysłowy krajobraz, który właśnie mijali.
        - O, tato, jak ty potrafisz wszystko zepsuć - żalił się Leon.
        - Czyżby? - zapytał Stanley. - Jeśli uważasz, że ochrona życia jedynego syna jest psuciem zabawy, to zgadzam się na taką rolę.
        - Nie boję się, tato - powiedział Leon. - Bałem się wtedy, gdy odszedłeś i zostawiłeś nas z mamą. Ale teraz nie boję się niczego. Odszedłeś, a ja stałem się dzielny.
       Henry uśmiechnął się do siebie.
        - Masz odważnego dzieciaka, Stanley. Nie możesz temu zaprzeczyć.
       Stanley odwrócił się i siedział nachmurzony, obserwując ruch na ulicy, podczas gdy Angie prowadziła po betonowej kostce obwodnicy, omijając ruchliwe Chiswick, i skręciła na Kew Richmond. Przypomniał sobie Tennyson, kiedy przejeżdżali przez skrzyżowanie z Kew Gardens Road, chociaż było zbyt mgliście, aby mógł dojrzeć dom. Pomyślał o ostrym deszczu kapiącym z sufitu i o psach z głowami na wpół szalonych dzieci. Nie chciał narażać Leona na to, żeby skończył jak one. Z drugiej strony, jak śmiał ten mały gówniarz, rozmawiać tak z ojcem przed obcymi? Jak Leon śmiał porównywać go z Eve? Z tą neurotyczną, bredzącą, ograniczoną, chciwą wiedźmą. Walczyła z nim tak zaciekle o opiekę, wynajdując niezliczonych tłustych, zezowatych prawników i będące z nią w zmowie feministki zajmujące się psychologią dziecka. Jeśli jego ojciec dostanie opiekę, będzie go traktował gorzej niż psa. Już widzi jej minę, kiedy odeśle jej Leona z oczami lunatyka i ciałem bulteriera.
       Dojechali do końca Richmond Hill i zaparkowali. Angie zawadziła o wysoki krawężnik i powiedziała: Przepraszam. Stanley wyjął obie torby z bagażnika montego i przeniósł je pod dom, podczas gdy Henry stękając wysiadał z tylnego siedzenia. Jednakże zanim Stanley wszedł na schody, Henry zawołał:
        - Stanley... Zanim wejdziemy, chciałbym zamienić z tobą słowo.
       Stanley czekał z źle ukrywaną niecierpliwością nie odwracając się. Henry podszedł i spojrzał na niego w spokojny, niemal ojcowski sposób.
        - Stanley, wiem, jaką walkę musisz stoczyć z samym sobą. Wiem, że dla ciebie to wszystko nie jest łatwe. Na domiar tego Springer nie zawsze jest sympatyczna, ponieważ Springer jest... no cóż, Spriner to Springer. Nie tyle osoba, co wiadomość od Pana Boga. Ale chcę, żebyś wiedział, że ja martwię się o ciebie i o Angie również. I chcę cię zapewnić, że obojętnie co mi powiesz, obojętnie, jakie konflikty będą między nami, cała moc, jaką posiadam, należy do ciebie.
       Wahał się, po czym dodał:
        - Kiedy po raz pierwszy zostałem wezwany, by zostać Wojownikiem Nocy, byłem tak miękki jak gąbka i zielony jak trawa. Ale stoczyłem od tej pory parę naprawdę wielkich bitew i żyłem w kilku tak dziwnych czasach i miejscach, których większość ludzi nie jest w stanie sobie nawet wyobrazić. Mam doświadczenie i wiedzę i wiele mogę wam przekazać. Ta Nocna Plaga może się okazać największym zagrożeniem, z jakim kiedykolwiek mieliśmy do czynienia. Ale musimy zrobić, co w naszej mocy, aby ją pokonać i to pokonać raz na zawsze. Zrobimy to nie tylko dla całej ludzkości, ale również dla ciebie. I dla Angie.
        - Dzięki, doceniam to - powiedział Stanley.
        - I jeszcze coś - rzekł Henry. - Nie martw się tak o Leona. Musi się kiedyś zmierzyć ze swym przeznaczeniem.
       Chyba lepiej, że to się stało wcześniej niż później. Zajmę się nim, jeśli sprawy zaczną wymykać mu się z rąk.
        - To znaczy, że ja nie jestem w stanie się nim zaopiekować?
        - To znaczy, że musisz sam zająć się sobą, mój przyjacielu. Wszyscy musimy się o siebie troszczyć, tak jak zdołamy. Nie mówimy tutaj o Pazuzu czy Abrahelu, czy o którymś z pomniejszych demonów. To nie jest Jack Nicolson, który uczy latać kobiety z przedmieścia. To nie Linda Blair z obracającą się głową. To Jego Wysokość Szatan, Stanley. To sam ojciec demonów. To on we własnej osobie.
        - O co ci chodzi? Usiłujesz mnie przestraszyć, abym był dla ciebie miły?
        - Mam nadzieję, że już jesteś przestraszony, i naprawdę nie dbam o to, czy jesteś dla mnie miły, czy nie. Pamiętaj tylko, co powiedział Stendhal: Jeśli poznasz się dobrze na ludziach i potrafisz rozsądnie ocenić zdarzenia, to jest to pierwszy krok do szczęścia.
        - Pieprzysz jak filozof - powiedział Stanley.
        - Trafiłeś w dziesiątkę - uśmiechnął się Henry. - Czytałeś może mój Piasek pod wiatr na temat Voltaire'a i Rousseau, który był opublikowany na Uniwerytecie Kalifornijskim w 1967?
        - Akurat musiałem przeoczyć - powiedział Stanley, właśnie kiedy Angie nacisnęła dzwonek.
       Springer była tego ranka ekscentryczna i wymijająca. Pojawiła się jako szczupły, delikatny młodzieniec w czarnej lnianej marynarce i delikatnej białej batystowej koszuli z dziesiątkiem kosztownych dodatków: złotym zegarkiem kieszonkowym, papierośnicą z krokodylowej skóry z inicjałami MS i zakończoną złotą gałką laseczką od Swaine'a,
       Adeneya, Brigga & Son na Piccadilly. Miał obcięte krótko włosy, zaczesane do tyłu z brylantyną, druciane okulary z ciemnopurpurowymi szkłami jak dwie okrągłe kałuże krwi.
        - A więc to jest Leon - powiedział, chwytając Leona za rękę swoimi palcami tak zimnymi i przezroczystymi jak rozwodnione mleko. - Witaj w Anglii, Leonie. Niechaj mgła będzie z tobą.
       Nie odezwał się w ogóle do Henry'ego, ale Henry nie przestawał się uśmiechać, jakby był przyzwyczajony do takiego traktowania. Springer pokazał im ich pokoje: duża, wychodząca na wschód sypialnia dla Henry'ego, z antycznym inkrustowanym biurkiem i pulpitem, na którym stała maszyna do pisania i butelka wody Malvern. Łóżko przykryte było ręcznie wykonanym patchworkiem. Mniejszy pokój, na prawo od pokoju Stanleya, był dla Leona.
       Był umeblowany na styl chiński - w bieli i błękicie. Wychodził na upiorne, bezlistne dęby w Terrace Gardens i pogrążoną we mgle Tamizę. Na białej półce stały książki: Takie sobie historie Kiplinga oraz Wojna światów i Rocznik Beano z 1968.
        - I co o tym myślisz? - spytał Stanley, podchodząc do okna i wyglądając na zewnątrz.
        - Naprawdę nieźle - powiedział Leon, rzucając się na łóżko w biało-niebieską kratę. - Właściwie to całkiem klawo.
        - Tak, klawo - Stanley obserwował lot kaczek, frunących przez mgłę w kierunku Tickenham. - Co ci powiedział Henry o Nocnej Pladze? - spytał po chwili.
        - Chyba wszystko, co sam wie.
        - A więc wiesz, co wyprawia z ludźmi ta choroba?
        - Oczywiście, jest podobna do AIDS, tylko że nie osłabia twego ciała, lecz duszę. Jeśli się nią zarazisz, nie jesteś już w stanie rozeznać, co złe, a co dobre, po śmierci nie możesz się dostać do nieba. Opowiedział mi o sposobie, w jaki się rozprzestrzenia.  O Nosicielach, wiedźmach, o wszystkim.
        - Czy mówił ci, że pochodzi od szatana?
       Leon potaknął, otwierając szeroko oczy z podniecenia.
        - Wierzysz mu?
        - Z początku mu nie wierzyłem, ale gdy mi pokazał zbroję...
        - Rozumiem.
        - To było wspaniałe, tato. W samolocie było ciemno i wszyscy oglądali film. On położył rękę na moim ramieniu i potem było coś jak zzzzzz, jakby wstrząs elektryczny, i uniosłem moje ramię, i miałem na nim zbroję, złotą zbroję.
        - A więc mu uwierzyłeś?
        - Oczywiście.
        - Czy powiedział ci coś jeszcze o Nocnej Pladze?
        - Co na przykład?
        - Nie wiem... jacy ludzie są zarażani i w jaki sposób.
        - No, wiem, że się zarażają, robiąc te rzeczy.
        - A co ty wiesz o robieniu tych rzeczy?
        - Wszystko. Stale rozmawiamy o tym w szkole.
        - Spędzasz cały czas w szkole na rozmowach o tym?
        - No pewnie. A o czym mamy gadać? Stanley potarł policzki.
        - Nie wiem. O sztuce, historii, polityce. O życiu. O tym, o czym mówią dorośli.
        - Ach tak - powiedział Leon z przesadnym lekceważeniem. - Wujek Mikey zabrał mnie do klubu Silwerado.
       I mężczyźni w szatni bez przerwy rozmawiali o życiu.
        - Kto to jest wujek Mikey? Leon spojrzał na niego krzywo.
        - Nowy przyjaciel mamy.
        - Nowy chłopak mamy?
        - Przecież musi mieć kogoś. Ciebie tam nie ma. A poza tym, kto to jest Angie? Wygląda, jakbyście się bardzo dobrze znali.
       Prawe ramię Stanleya drgnęło. Ty gówniarzu, nie mów do mnie w ten sposób. Powinienem cię sprać po pysku i zdrowo tobą potrząsnąć, abyś nauczył się szacunku. Ale powstrzymał się w porę. Pogładził ręką po włosach, wyprostował, wzruszył ramionami i posłał Leonowi krzywy uśmiech.
        - Angie i ja jesteśmy po prostu dobrymi przyjaciółmi, to wszystko.
        - Zjemy coś? - zapytał Leon, tracąc nagle zainteresowanie przyjaciółkami ojca. - Jestem głodny jak wilk.
        - Pewnie - odparł Stanley. - Co powiesz na hamburgera?
       Otoczył ręką ramiona Leona i uścisnął go.
        - Dobrze, że jesteś, mistrzu - powiedział. - Nigdy nie zapominaj, że cię kocham.
        - Ja też cię kocham, tato. Tak jak i mama. Nie mówi tego, ale cię kocha.
        - Może zostawmy mamę w spokoju, dobrze? Umyj się i przebierz. Pójdziemy coś wtrząchnąć.
       Springer zabrał ich do restauracji Village zaraz za rogiem Friar's Stile Road. Usiedli stłoczeni w dwóch niewygodnych drewnianych boksach, przypominających raczej przedział czwartej klasy czechosłowackiej kolei. Zamówili koktail z krewetek i cheesburgery.
       Stanley ledwie tknął swego cheesburgera. Było to drugie wcielenie wszechobecnej brytyjskiej siekanki z na wpół stopionym serem na wierzchu. Ale Leon był zbyt głodny, by się tym przejmować, i od razu zjadł wszystko. Stanley zawsze powtarzał, że jeśli możesz przełknąć coś od Mac-Donalda, to możesz zjeść wszystko.
       Springer wydawał się niezwykle spięty i niespokojny. Henry zaś przeciwnie, zachowywał przeraźliwy spokój, jak mistrz doprowadziwszy swe dzieło do końca, przekonany o jego doskonałości. Stanleyowi trudno było uwierzyć, że Henry był kiedyś tak samo niedoświadczony i nerwowy jak on teraz. Wydawało się, że jest niezwykle silny i opanowany.
       Stanley pił za dużo, głównie dlatego że Muscadet był podawany w temperaturze pokojowej, i prawie nie zauważył, że się upija. Mówił głośniej i bardziej zaczepnie niż powinien.
       Springer wyciągnął gęsto zadrukowany egzemplarz londyńskiego Daily Telegraph i rozłożył go na stole.
        - Nie ulega wątpliwości, że Nocna Plaga rozprzestrzenia się bardzo szybko. Popatrzcie na tę wiadomość. Samotny mężczyzna, idąc ulicą swego osiedla w Lincolnshire, zabił wczoraj trzy niewinne osoby i ranił jeszcze siedemnaście. Kiedy został aresztowany, powiedział, że nic go nie obchodzą ci ludzie, których zabił. Oni byli niczym. A tutaj jest przypadek kobiety, która podpaliła swojego męża leżącego w łóżku, ponieważ podejrzewała go, że ma romans z inną kobietą. Zasłużył na to - powiedziała sędziemu. - Gdyby było trzeba, zrobiłabym to jeszcze raz. A tu: Przeszło stu trzydziestu pijanych młodych ludzi przewaliło się przez centrum handlowe, zabiło policjanta i wypatroszyło jego konia. Szkody, jakie wyrządzili, szacuje się na tysiące funtów.
        - Ale tego rodzaju rzeczy zawsze się zdarzały - powiedziała Angie. - Skąd wiesz, że to jest Nocna Plaga?
       Springer złożył gazetę.
        - Podobne incydenty być może są dzisiaj codziennością w Anglii, moja droga, ale jeszcze dwa albo trzy lata temu były całkowicie nieznane. Nie było morderców w stylu Rambo ani podpaleń z zemsty, ani burd po pijanemu. A wszystkie te incydenty mają coś wspólnego. Ich sprawcy nie mają z tego powodu żadnych wyrzutów.
       W Nowym Jorku również zdarzyły się napady będące wynikiem Nocnej Plagi. Wildersi w Central Park gwałcą i biją niewinne kobiety, a potem dziwią się, że inni się tym przejmują. Wzrastająca liczba bezsensownych napadów w metrze. Oni byli niczym - oto co sprawcy mówią o swoich ofiarach. Oni byli niczym.
       Jednym z najbardziej szatańskich objawów Nocnej Plagi jest całkowite lekceważenie życia drugich, a w końcu także lekceważenie własnego życia.
        - Nadszedł czas, abyśmy temu położyli kres. Zanim... - powiedział Stanley.
        - Zanim rozprzestrzeni się na całą Brytanię, Europę i Północną Amerykę - skończył za niego Springer. - I za nim ty i Angie zaczniecie zdradzać te same objawy.
       W tym momencie Stanley uświadomił sobie, że Leon gapi się na niego, trzymając w ręce polaną ketchupem frytkę.
        - Tato? - wyszeptał chrapliwie. - Czy ty i Angie macie Nocną Plagę?
       Stanley przełknął prawie połowę szklanki ciepłego białego wina, po czym spojrzał na Henry'ego w poszukiwaniu moralnego wsparcia.
       Henry wzruszył ramionami.
        - On musi wiedzieć, Stanley. To dla jego dobra. Szczególnie, że jest Wojownikiem Nocy. Nadejdzie czas, kiedy będzie musiał podjąć decyzję życia i śmierci, czy ufać tobie czy nie.
        - No cóż, i tak mu teraz powiedziałeś, prawda? - odparł Stanley.
        - Leonie... - zaczął Henry łagodnym głosem - prawda jest taka, że...
        - Prawda jest taka, że ją mamy - przerwał mu Stanley. - Oboje z Angie jesteśmy zarażeni i jest coraz gorzej. A więc jeśli czasami będę się zachowywał jak inny tata niż ten, którego znałeś...
        - I tak nigdy cię nie znałem, tato. Prawie zupełnie - powiedział Leon, ale nie słychać było w tym wyrzutu.
        - No cóż, dzięki, ale chcę, żebyś wiedział, że z tym walczymy, walczymy zaciekle. Kiedy znajdziemy Isabel Gowdie, uwolnimy się od tego na zawsze.
       Leon patrzył na ojca ciemnymi, nieprzeniknionymi oczami.
        - A czy po tym - zapytał - będziemy jeszcze kiedyś szczęśliwi?
       Stanley nie odpowiedział. Springer wyciągnął swój kieszonkowy zegarek i otworzył go.
        - Czas na nas. O trzeciej przyjeżdża Gordon. Sądzę, że musimy poczynić pewne plany, zanim wyruszymy dziś w nocy.
        - Wyruszamy dziś w nocy? - spytał Henry, ocierając usta papierową serwetką. - Nie zdążyłem się zaaklimatyzować.
        - Obawiam się, że nie ma na to czasu - powiedział Springer. - Stanley i Angie pomogą wam, jak tylko będą mogli.
       Zapłacili rachunek i wyszli na Friar's Stile Road. Wracając mijali galerie sztuki z malarstwem sportowym w witrynach, wypożyczalnie kaset i zamożne wiktoriańskie kamienice, z okien których mrugały niebiesko telewizory.
       Stanley i Leon podświadomie chwycili się za ręce. A potem Angie podeszła i złapała Leona za drugą rękę. Nagle dla Leona stali się bardziej rodziną niż mama i wujek Mikey, wujek Mikey ze swoją owłosioną piersią i głośnym śmiechem. Leon miał na twarzy uśmiech, jakiego jeszcze Stanley nigdy u niego nie widział.
       Henry, stojąc na środku salonu, powiedział:
        - Wasz wygląd w świetle dziennym jest tylko słabym odbiciem tego, jak będziecie wyglądać w snach. W snach staniecie się boskimi wojownikami, niezwykle potężnymi, niezwykle sprawnymi. Do waszej dyspozycji będzie wiedza i siedmiowieczne doświadczenie Wojowników Nocy.
       Skinął na Springera, po czym dodał:
        - Mol Besa, Effis, Keldak - macie już pewne pojęcie o tym, jak wygląda wasza zbroja i broń. Chcę teraz wam pokazać moją, a także Zasty.
       Springer położył rękę na ramieniu Henry'ego i stopniowo zaczęli wyczuwać w pokoju małe wibracje oraz swąd kabla elektrycznego. Cienkie, niebieskie iskierki zaczęły pojawiać się na czubkach palców Springera i kształtować kontur wokół głowy i ramion Henry'ego.
       Mieli wrażenie, jakby pokój przemienił się w statek kosmiczny, który za chwilę oderwie się od reszty budynku i sypiąc wokoło iskrami, uniesie wolno w mgłę.
       Henry zamknął oczy. Powietrze wokół niego zaczęło ciemnieć, układając się w kształty i cienie.
       Gordon, który siedział ze skrzyżowanymi nogami po drugiej stronie pokoju, spojrzał w kierunku Stanleya i uniósł brwi. Stanley skinął głową i usiłował uśmiechnąć się, lecz bez powodzenia. Zmagał się znowu z kolejnym atakiem rozdrażnienia, a w jego umyśle, odkąd wrócili do mieszkania, bez przerwy trajkotała wyimaginowana taśma telegraficzna pełna wyzwisk pod adresem Henry'ego. Nie chciał poświęcać Gordonowi więcej uwagi. Jego nadgarstek był teraz prawie zupełnie zagojony, a on sam odzyskał siły i kolory oraz egzaltowany sposób bycia rodem z BBC. Stanley stwierdził, że nie może go już prawie znieść.
       A więc pomogłeś mi w szpitalu, ty pedale, po prostu dlatego, żeby samemu się lepiej poczuć. Nie chcę cię tu teraz widzieć. Szczególnie ze względu na Leona. Ludzie tacy jak ty sami w sobie są już plagą.
       Rozległ się niski odgłos, jakby ktoś przesuwał starą szafę. Potem Henry obrócił się wokół i ujrzeli ubranego w purpurową zbroję Kasyksa-Strażnika Mocy. Stanley oczywiście nie wiedział tego, że zbroja Kasyksa zasadniczo się zmieniła od czasu, kiedy po raz pierwszy był Wojownikiem Nocy. Była łuskowata i kanciasta, jak zawsze, ale teraz cała powierzchnia pokryta była rzędami czegoś na wzór radiatorów, tak że Kasyks mógł skupiać słoneczną energię wyobraźni, chodząc pod słońcami ze snów innych ludzi. Jego hełm także się zmienił. Zawierał urządzenie umożliwiające lokalizację każdego Wojownika Nocy w poszczególnym śnie.
        - Ode mnie zależy naładowanie waszej broni i zbroi - powiedział Kasyks. - Skoro tylko poczujecie, że wasza moc spada, musicie jak najszybciej wrócić do mnie, aby ją doładować. Ja sam nie posiadam broni... W ostateczności mogę wyładować w jednej chwili całą moją energię, co stworzy niszczycielską falę mocy, ale także uniemożliwi nam ucieczkę ze snu, w którym akurat będziemy walczyli. Zostaniemy uwięzieni w podświadomości śpiącego, aż nasze fizyczne ciała umrą z głodu.
        - Co się stanie, jeżeli śpiący obudzi się, kiedy akurat będziemy w jego śnie? - spytał Stanley.
        - Trzeba będzie wówczas się katapultować - powiedział Kasyks. - Ale zazwyczaj jesteśmy dość wcześnie ostrzeżeni. Krajobraz zaczyna się rozpływać, obrazy stają się niestabilne. To się czuje... Odczuwasz zmianę ciśnienia, podobnie jakbyś wynurzał się wolno na powierzchnię basenu. Możliwe jest pozostanie wewnątrz wyobraźni obudzonej osoby, ale jest to jak przebywanie w całkowicie szarej otchłani, aż osoba ta znowu zaśnie i zacznie śnić. Problem leży w tym, że twoje fizyczne ciało pozostaje na łasce każdego, kto je znajdzie. Wielu Wojowników Nocy zostało zabitych podczas dnia przez demony, które znalazły ich śpiące ciała.
       Kasyks skinął na Leona, aby wysunął się naprzód i położył mu rękę na ramieniu.
        - Zobaczmy teraz, jak ten młody dżentelmen wygląda jako Zasta-Nożownik.
       Leon stał z opuszczonymi wzdłuż ciała rękami i zamkniętymi oczami.
        - Rozluźnij się, Leonie - powiedział Kasyks - wszystko będzie dobrze. - Potem sam zamknął oczy i kiedy na końcach jego palców zaczęła buczeć energia, zaczął kreślić delikatny jarzący się kontur wokół głowy i ciała Leona.
       Nie minęła minuta, a Leon przemienił się w Zastę-Nożownika. Miał wspaniały złoty hełm w stylu hiszpańskiego konkwistadora, ze złotą przyłbicą całkowicie zasłaniającą oczy. Jego napierśnik posiadał aerodynamiczne kształty niczym osłony na skrzydłach samolotu. Na nogach miał świecące złote buty, tak giętkie i tak przylegające, jak najlepsze buty do konnej jazdy, ale zrobione z miękkiego metalu.
        - Czy ta przyłbica jest z litego metalu? - spytał Stanley. - Jak on może patrzeć?
        - Zasta jest jak nożownik w cyrku, który z opaską na oczach potrafi rzucać nożami do kobiety przywiązanej do koła. On widzi dzięki psychicznej mocy. Kiedy nadchodzi właściwy moment, by użyć noży, nie widzi nic oprócz swojego celu. Normalna przyłbica rozpraszałaby go - wyjaśnił, po czym dodał: - Obróć się, Zasta. Pokaż im swoją broń.
       Zasta zrobił, co mu kazał. Na plecach miał pomysłowe koło z dziesiątkami pochewek na noże, a każda pochewka zawierała inaczej ukształtowane ostrze. Były tam długie cienkie sztylety do rzucania, masywne noże myśliwskie z piłką, długie cienkie noże rzeźnickie, noże zakrzywione jak kindżały i noże do patroszenia.
        - Może zrobimy mały pokaz? - zaproponował Kasyks.
        - A co będzie moim celem? - spytał Zasta. Mówił głosem Leona, ale z jakimś nowym, straszliwym odcieniem powagi.
       Springer rozejrzał się wokół.
        - Choćby ten obraz z lilią. I tak jestem już nim zmęczony. Zasta wykonał zdecydowane ruchy głową na boki i nim minęły dwie sekundy wymierzył w malowidło, a potem uniósł prawą rękę. Nóż do miotania o pozłacanym ostrzu wyskoczył sam z pochewki i ponad jego ramieniem przekoziołkował do jego dłoni. Bez chwili wahania Zasta rzucił go w obraz. Ostrze śmignęło przez pokój i uderzyło w najcieńszą ołówkową kreskę na samej górze obrazka.
       Jednakże zanim ktokolwiek miał czas, by pochwalić precyzję rzutu Zasty, następny nóż wyskoczył znad jego ramienia jak złota rybka ze stawu, i po chwili tkwił wbity dokładnie o centymetr poniżej pierwszego, także w łodyżce lilii. Potem posypała się kaskada noży, aż cały kontur rysunku został ozdobiony złotymi ostrzami.
        - Wygląda na to, że mamy po swojej stronie prawdziwego mistrza - powiedział Gordon.
       Buczenie energii psychicznej stopniowo ustawało. Leon i Henry wyłonili się ze swoich zbroi. Teraz Springer wysunął się naprzód, poprawiając z pedanterią swoje białe batystowe mankiety. Wyglądał na roztargnionego i trochę podenerwowanego, lecz Stanleyowi przyszło na myśl, że nie tyle jest zirytowany nimi, co raczej się o nich martwi. Ashapola troszczy się o każde stworzenie i dlatego pozwala mu wybrać swoje przeznaczenie, wierzyć w Niego, bądź nie wierzyć, jak sobie tego życzy. Ashapola nie wtrącał się w życie swoich stworzeń, ale troszczył się o nie.
        - Kiedy położycie się dzisiaj do łóżka, niech każdy wypowie trzy razy święte zaklęcie Ashapoli - powiedział Springer. - Spowoduje to, że kiedy już zaśniecie, wasze śpiące ciało opuści wasze ciało fizyczne.
        - A jeśli nie będę mogła zasnąć? - spytała Angie.
        - Zaśniesz, kiedy wypowiesz zaklęcie i oczyścisz swój umysł z niepotrzebnych myśli.
        - Co się stanie, jeśli ktoś będzie mnie próbował obudzić, kiedy, że tak powiem, mnie nie będzie? Na przykład może wpaść do mnie Jeremy i będzie chciał ze mną trochę pofiglować.
        - Na litość boską - warknął Stanley. - Jest tu dziesięcioletni chłopiec, jeżeli to jeszcze do ciebie nie dotarło.
        - W porządku, tato - powiedział Leon. - Wiem wszystko o gejach. Mieliśmy w szkole o nich pogadankę uświadamiającą.
        - Jest różnica między świadomością o ich istnieniu a koniecznością wysłuchiwania wszystkich plugawych szczegółów z ich miłosnego życia - odciął się Stanley. - A poza tym, co robi, u diabła, twoja matka, posyłając cię do takiej szkoły, gdzie mówi się tylko o gejach i robieniu tych rzeczy?
        - Sądzę, że pytanie Gordona jest całkiem rozsądne - wtrącił się Henry. - Odpowiedź brzmi: kiedy wasza śniąca osobowość opuściła fizyczne ciało, nie może ono zostać obudzone. Dlatego wskazane jest, abyście poszli spać w miejscu, gdzie nie będą wam przeszkadzać. Jeśli sądzisz, że twój przyjaciel może cię obudzić, Gordonie, powinieneś wynająć pokój w hotelu albo zostać tutaj, jeżeli wolisz.
        - Nie chcę, żeby on tutaj zostawał - powiedział Stanley. - Dopóki Leon jest tutaj.
        - Co w ciebie, do diabła, nagłe wstąpiło? - spytał Gordon. - Dzięki mnie nie zwariowałeś, po tym jak zostałeś napadnięty. Przychodziłem na każde twoje zawołanie i rozmawiałem z tobą. Przez ciebie straciłem nawet swoją rękę!
       Stanley nie odpowiedział, tylko się odwrócił. Agresja, którą wywoływała w nim Nocna Plaga, zaczęła słabnąć i poczuł się zawstydzony tym, co powiedział. Nie było go jednak jeszcze stać na przeprosiny. Zauważył, że Angie patrzy na niego z wyrazem współczucia. Ona rozumiała walkę, która rozgrywała się w jego wnętrzu. Nawet jeśli nikt inny nie był w stanie tego pojąć.
       Springer powiedział całkiem spokojnie:
        - Powinniśmy być całkowicie świadomi, że dwoje z nas zostało zarażonych przez Nocną Plagę. Oboje są niezbędni do naszego zadania, ale mogą pojawić się chwile, kiedy ich osąd i motywacja nie zawsze będą takie, jak być powinny.
       Podszedł do Stanleya i Angie i dodał:
        - Jeśli poczujecie, że nie starcza wam sił, pamiętajcie o jednym: stawką w tej walce są wasze śmiertelne dusze. Jesteście tak blisko prawdziwego potępienia, jak żadna inna ludzka istota.
        - To zależy, co masz na myśli, mówiąc o potępieniu - powiedziała zaczepnie Angie.
       Springer popatrzył na nią poważnie.
        - Widziałaś tych psochłopców. Na własne oczy widziałaś Nosiciela. Byłaś w środku snu Isabel Gowdie. Wyobraź sobie życie po wiek wieków podobne do tego. Bez żadnej nadziei na ucieczkę.
       Odwrócił się do reszty Wojowników Nocy.
        - Nasze pierwsze zadanie polega na ustaleniu, gdzie znajduje się Isabel Gowdie. Kiedy już tego dokonamy, Stanley będzie się mógł uwolnić od Nocnej Plagi, a my zapolujemy na jej Nosicieli i również ich zgładzimy.
        - A co z Angie i każdym, kto już się zaraził? - spytał Gordon. - Musi być już takich tysiące.
        - Aby się rozwijać i przejąć kontrolę nad całą osobowością jednostki, wirus Nocnej Plagi musi być stale żywiony przez psychiczną energię Szatana. W końcu to on stworzył tego wirusa i podobnie jak każdy rodzic musi karmić swoje dziecko - powiedział Springer. - Robi to poprzez łańcuch infekcji i wtórnych zarażeń. Karmi Isabel Gowdie, ona zaś swych Nosicieli, a Nosiciele pierwsze ofiary - takie jak ty Stanley - a te przesyłają energię psychiczną ofiarom wtórnym, podobnym do ciebie Angie.
       Springer przerwał, po czym dodał po chwili:
        - Musimy przerwać pasmo zarażeń. Zgładzimy Isabel Gowdie, a to pozbawi wirusy niezbędnej energii, potrzebnej do rozwoju. Wirusy zaschną od zwyczajnego niedożywienia i umrą śmiercią naturalną.
        - Czy to położy kres tej całej przemocy, którą ostatnio oglądaliśmy? - spytał Stanley. - Całej tej rozpuście, strzelaninom i gwałtom.
        - Nie całkowicie. Nawet jeśli ktoś zostanie uleczony z Nocnej Plagi, jego moralność pozostanie okaleczona, tak jak na twarzy pozostają blizny po ospie. Ale oczywiście, będzie zauważalne polepszenie. I nie będzie się to posuwać dalej.
        - A więc gdzie zaczynamy - zapytał Stanley.
        - Zaczynamy w śnie Isabel Gowdie. Musimy. Wojownicy Nocy uwięzili ją w taki sposób, że nie może uciec ze swojego snu do snu innych ludzi. Oczywiście, walka z wiedźmą w jej własnym śnie będzie o wiele niebezpieczniejsza, tym bardziej, że ona będzie miała do pomocy swoich Nosicieli. Ale nie ma innego wyboru. Tylko w jej własnym śnie możecie ją znaleźć. I tylko w jej własnym śnie możecie ją zgładzić.
       Gordon nadąsany zgodził się w końcu wynająć pokój w hotelu Petersham, oddalonym o jakieś sto metrów od mieszkania Springera, przy stromo opadającej ulicy zwanej Nigtingale Lane. Springer nie chciał się mieszać do konfliktu Stanleya z Gordonem. Kiedy Gordon zwrócił się do niego, aby przemówił Stanleyowi do rozumu, wzruszył po prostu ramionami i odwrócił się. Ostatecznie był tylko przesłaniem od Pana Boga.
       Tego dnia w mieszkaniu panowała szczególnie napięta atmosfera. Wojownicy Nocy prawie się w ogóle do siebie nie odzywali, a około czwartej po południu, kiedy zaczynało się ściemniać, Springer poszedł do swojego pokoju i zamknął drzwi. Leon rozłożył się na podłodze w salonie, gryzmoląc kolorowymi kredkami ogromny rysunek lotniska w Napa. Angie położyła się obok niego i obserwowała, jak rysuje.
        - Tutaj jest słynna restauracja Jonesy'ego z hamburgerami - wyjaśnił Leon. - A tutaj ja wychodzę z niej. Tu są Usługi Lotnicze Bridgeforda... a tu ja wsiadam do samolotu lecącego do Golden Gate. Tu mam chorobę powietrzną. Patrz, możesz zobaczyć te wszystkie na wpół strawione hamburgery od Jonesy'ego.
        - Ładne to - rzekła Angie. Miała na sobie krótką czarną sukienkę z guzikami na przodzie, czarne rajstopy i czarne małe buciki - wszystko pożyczone z garderoby Springer. Pomimo że patrzyła na rysunek Leona, co chwilę spoglądała na Stanleya, który siedział na chińsko-francuskiej sofie, grając z Henrym w kółko i krzyżyk. Stanley wiedział, że Angie go obserwuje, ale udawał, iż tego nie zauważa. Jego krew była ł tak wystarczająco wzburzona, krążąc po żyłach niczym gorąca ława. Nie wiedział, czy mu zimno czy gorąco, chociaż jego czoło było zroszone kroplami potu.
       Widział piersi Angie przyciśnięte do wypolerownej podłogi. Kiedy uniosła nogę, dostrzegł krągłość jej pośladków. Grał w kółko i krzyżyk z Henrym, aby się uspokoić, przywołać swój umysł do porządku, uniknąć miotania się po domu wskutek niespełnionego pożądania i niepohamowanej nienawiści.
       Zastanawiał się kiedyś (wiódł wtedy życie, które teraz wydaje mu się absolutnie nierealne), jak człowiek może się zbliżyć do kogoś całkowicie obcego, uderzyć go i zasztyletować bez wahania i bez żadnych skrupułów. Teraz wiedział. Gotowało się w nim od bezwzględnej pogardy dla wszystkich wokoło i wściekłego egoizmu. Kiedy Henry wygrał pierwszą partię, musiał spleść ciasno dłonie, powstrzymując się, by nie dopaść do niego i nie uderzyć go w twarz.
       Henry zerknął na niego.
        - Jeśli wygram, nie zabijesz mnie, prawda?
        - Czyżbyś też potrafił czytać w myślach? Henry potrząsnął głową.
        - Tylko obserwuję. Od kiedy przestałem pić, zacząłem obserwować otaczający świat. Nie mogłem uwierzyć, jak wiele mnie ominęło przez czterdzieści lat picia. Myślę, że widzę teraz rzeczy tak, jak je widzi małe dziecko.
        - Co spowodowało, że przestałeś pić? - spytał Stanley.
        - Właśnie to, że zostałem Wojownikiem Nocy. Po raz pierwszy zrozumiałem, że inni ludzie na mnie polegają. Picie jest sposobem uchylania się od odpowiedzialności. Misja Wojownika Nocy jest czymś dokładnie odwrotnym.
       Stanley odłożył swoją szklankę z wódką.
        - Och, nie przejmuj się mną - uśmiechnął się Henry. - Należałem do tych facetów, którzy nigdy nie wiedzieli, kiedy skończyć.
        - Może i ja powinienem przestać - powiedział Stanley.
        - Mały łyczek na odwagę nikomu nie zaszkodzi, przynajmniej nie dzisiejszej nocy - rzekł Henry.
       Nieco później ze swego pokoju wyłoniła się Madeleine Springer. Ubrana w obcisłą białą wełnianą sukienkę. Jasne włosy miała krótko przycięte. Bez słowa poszła do kuchni w swoich białych pantoflach na wysokim obcasie i zaczęła przygotowywać dla nich posiłek. Nie przywołała nikogo ani nawet nie zaszczyciła ich spojrzeniem. Przypuszczali więc, że chce być sama.
        - Nigdy nie widziałam jej tak spiętej - zauważył Henry, spoglądając znad gazety.
        - Myślisz, że ma jakiś powód? - powiedział Stanley. Henry wzruszył ramionami.
        - Nigdy przedtem nie żeglowaliśmy pod tak ostry wiatr.
       Nigdy tak blisko samego Lucyfera. Przypuszczam, że Springer porządnie się martwi, jakie skutki możemy wywołać, niszcząc najbardziej zaufaną służebnicę szatana. Wyobraź sobie, co musiałby czuć Bóg, gdyby jakieś demony załatwiły świętą Urszulę.
        - Żartujesz sobie ze mnie? - zapytał Stanley.
        - Tylko częściowo - odparł Henry. - To zadanie, które czeka nas w nocy, jest cholernie niebezpieczne.
       Stanley milczał przez chwilę, potem rzekł:
        - Henry... chcę, żebyś mi coś obiecał.
        - Mów.
        - Obiecaj, że jeśli zacznę robić coś zwariowanego... coś, co zagrażałoby innym, to obiecaj, że uporasz się ze mną. Wiesz, co mam na myśli?
       Henry patrzał na niego przez dłuższą chwilę.
        - Tak, Stanley, wiem. Przyrzekłem to już Springerowi.
       Springer przyrządziła im wyszukany i elegancki posiłek japoński i podała go w czarnych lakierowanych bento, czyli w pudełkach obiadowych z otwartą półeczką na górze i dwoma szufladkami poniżej. Na górze ułożyła suszony liść chryzantemy z pokrojonym w plasterki mięczakiem, obłożonym orzechami ginkgo i szpinakiem. Niżej znajdowały się pulpety z ryb oddzielone liściem chryzantemy, szparagi, gałka ryżu i kokardka z wodorostów wakame. Na samym dole była kostka peklowanej wieprzowiny, trzy plasterki marchwi ułożone w kwiat, trzy krewetki przełożone plastrami cytryny i niewielki kopczyk z drobniutko poszatkowanych rzodkiewek.
       Dla Leona przygotowała tost sezamkowy z krewetką, który jak się okazało, był jego ulubioną orientalną potrawą. Zaprosiła także Gordona, lecz ten przekazał przez Angie, że ma chandrę, a dodatkowo zamówił już coś z hotelu, więc dziękuje.
       Stanley docenił wymyślność posiłku, który wyglądał bardziej na ostatnią wieczerzę niż na śniadanie Wojowników Nocy. Mówili niewiele, z wyjątkiem przesadnych komplementów dla sztuki kulinarnej Springer. Kiedy skończyli jeść i Leon pomógł Springer uprzątnąć ze stołu, przez kwadrans siedzieli w salonie, aż wreszcie Henry wstał, odchrząknął i rzekł:
        - Kochani, pora spać.
       Podszedł do wszystkich, podając rękę.
        - Nie zamierzam wygłaszać żadnych mów - powiedział. - Ale chcę, byście wiedzieli, że to, czego chcecie dokonać, jest czymś odważnym i szlachetnym. I jakkolwiek się zakończy, nigdy wam nie będzie zapomniane, przynajmniej dopóki istnieć będą Wojownicy Nocy, aby o tym opowiadać. Teraz, wszystko, co mogę powiedzieć to... do zobaczenia rano. Mam nadzieję.
       
ROZDZIAŁ  8
      KREDOWA TWARZ
       
       Stanley położył się do łóżka z uczuciem, jakby jego mózg był nagi i chłostany naręczem kłujących pokrzyw. Leżał w ciemnościach, gapiąc się na wzory światła na suficie. Wziął cztery albo pięć wolnych, głębokich oddechów, żeby się zrelaksować, ale to nie pomogło. Od nadmiaru powietrza kręciło mu się tylko w głowie, a jego mózg pulsował nieokreślonymi lękami i bezkształtnymi strachami.
       Oblizał usta i niepewnie wyrecytował święte zaklęcie do Ashapoli.
        - Teraz, kiedy twarz świata jest ukryta w ciemnościach, pozwól nam przenieść się w miejsce spotkania, w zbroi i z bronią, i pozwól nam karmić się mocą, która rozproszy ciemności, uwolnij świat od wszelkich ciemnych sił i przegnaj szatana. Niechaj tak się stanie.
       Powiedział to trzy razy, jak kazała im Springer, ale kiedy skończył, nie był wcale bardziej śpiący. Ogarnęła go niepokojąca myśl: A co, jeśli inni Wojownicy Nocy zasną, a on nie? I wyruszą na poszukiwanie Isabel Gowdie bez niego?
       Kaptur nie byłby wówczas z niego zbyt zadowolony. (Bo przecież musi dojść do kompromisu, musi istnieć jakiś sposób - bez potrzeby zabijania Isabel Gowdie - zmuszenia, aby wyleczyła go z Nocnej Plagi, prawda? A tylko on mógł doprowadzić do takiego kompromisu.) Nie mógł sobie nawet wyobrazić, jaką zemstę wymyśli Kaptur, jeżeli sprawy przybiorą zły obrót.
       Zapalił nocną lampkę. Dziesięć po jedenastej. Nigdy nie szedł do łóżka tak wcześnie - a jeśli nawet, to nigdy tak wcześnie nie zasypiał. Chwycił książkę, którą pożyczył od Springer. Moje życie autorstwa artysty i naturalisty - Thomasa Bewicka: Wyruszywszy wchodziłem zawsze do pierwszej napotkanej kałuży, a czasami przechodziłem też rzekę w bród. Nigdy nie zmieniałem odzienia, kiedy wracałem nad ranem do domu, nawet jeśli było przemoczone i ścięte przez przymrozek.
       Stanley przeczytał pięć albo sześć stron, potem odłożył książkę na nocny stolik i wyłączył światło. Bezwiednie zaczął to zapadać w sen, to wyrywać się z niego, mając niezwykłe sny o Thomasie Bewicku, przechodzącym przez rzeki na szczudłach i o powieszonym oficerze marynarki, na którego kiedyś Bewick się natknął, wiszącym na końcu sznura, podczas gdy jego pies siedział pod nim i obserwował jego obracające się ciało.
       Wydało mu się, że słyszy głosy, choć nie potrafił określić, skąd dochodzą i czy dobiegają z daleka czy z bliska. Usiadł i nasłuchiwał. Zdawało się, że dochodzą z salonu, i pomyślał, że wszyscy z pewnością zasnęli i stali się już Wojownikami Nocy.
       Wstał z łóżka i przeszedł po cichu przez pokój. Jednak gdy to uczynił, zauważył, że raczej się ślizga niż idzie. Faktycznie, nie musiał nawet ruszać nogami. Uniósł dłoń przed twarz i zobaczył, że jest przejrzysta. Przez swoje palce widział dokładnie zarys drzwi.
       Z lękiem i zafascynowaniem odwrócił się i spojrzał na łóżko. Leżał tam nadal z zamkniętymi oczami, z lekko otwartymi ustami, z jedną ręką na kołdrze. Był tylko śniącą jaźnią, śpiącą pamięcią tego, czym jest w rzeczywistości.
       Przeszedł przez ścianę sypialni do salonu. Usłyszał cichy szelest, gdy przeciskał się między cząsteczkami ściany. Miał rację. Wszyscy już opuścili swe śpiące ciała - łącznie z Gordonem, który musiał dostać się tu ciemną nocą z hotelu Petersham - i zebrali się w kręgu, czekając na niego. Springer stała nieco z boku. Miała na sobie, niczym kapłanka, suknię do samej ziemi z śnieżnobiałego jedwabiu, a jej włosy przewiązane były srebrną wstążką.
        - Nadchodzi wasz czas - powiedziała, kiedy Stanley przyłączył się do nich, stając tuż za Leonem. - Jesteście teraz Wojownikami Nocy. Jesteście członkami wielkiej i chwalebnej armii, która pojmała wszystkie 999 postaci szatana i która na wsze czasy zaskarbiła sobie wdzięczność Ashapoli i Rady Posłańców. Poświęciliście swoje własne sny na walkę z diabłem, a w szczególności na odnalezienie i pojmanie Isabel Gowdie, wiedźmy, umiłowanej służebnicy szatana, i wszystkich jej Nosicieli.
       Uniosła obydwie ręce, zamknęła oczy i podniosła twarz do góry. Dookoła jej szczupłych nadgarstków zmaterializowało się pięć złotych świetlistych bransolet.
        - Ashapolo, udziel swej mocy twoim sługom - wyszeptała i powoli, bezszelestnie bransolety uniosły się z jej rąk i poszybowały przez pokój, tak iż każdy z pięciu Wojowników Nocy został otoczony złotym nimbem.
       Prawie natychmiast aureole rozproszyły się i znikły. W tej samej chwili Stanley poczuł przypływ ogromnej energii w każdym swoim mięśniu. Na jego głowie pojawił się szklany hełm z obracającymi się w przeciwnych kierunkach pierścieniami, a na jego ciele - matowa zbroja z brązu. Spojrzał w dół na swoją pierś i sprawdził matematyczne kalkulatory, które mrugały i błyskały na tablicy rozdzielczej. Ku swemu zdziwieniu mógł je łatwo odczytać i zinterpretować, tak łatwo jak muzyczną partyturę albo stronę z książki.
       W ułamku sekundy obliczył temperaturę i ciśnienie powietrza w pokoju, dokładny skład powietrza, czas, fazę Księżyca, prędkość Ziemi oraz kąt i prędkość, z jaką powinni odlecieć z powierzchni Ziemi, jeśli planeta przestałaby się nagle obracać.
       Pozostałych czworo Wojowników Nocy było także przy-odzianych w swoje wojenne stroje. Keldak w zieloną metaliczną zbroję, Effis w swój koronkowy hełm podobny do maski i mieniący się świetlisty trykot, Zasta w złotą zbroję z kołem błyszczących noży na plecach, i Kasyks w ciemno-purpurowe metaliczne ubranie z płytek.
       Kasyks był naładowany energią do pełna - prawie przeładowany - tak że oślepiające niebieskie światełka trzaskały i strzelały wokół jego ramion i rąk. Za każdym razem, gdy zbliżał dłonie, elektryczny zygzak wyładowania przeskakiwał między nimi, jak w generatorze Van de Graffa.
        - Podejdź, Mol Besa - powiedział i Stanley wysunął się do przodu. Kasyks położył swoje rękę na specjalnej chromowanej trójkątnej płytce na lewym ramieniu Stanleya i ten natychmiast poczuł wstrząsający przypływ niezwykłej mocy w każdym nerwie swego ciała. Poczuł się tak silny, że zdolny do walki z każdym i wszędzie, nie wyłączając Kaptura. Stał się naprawdę Mol Besą. Nie był już przezroczysty. Wydawał się tak solidny jak na jawie. Chociaż, kto mógł teraz wiedzieć, co jest jawą, a co snem? Czy to ja śnię o tobie, czy ty o mnie?
       Jeden za drugim Wojownicy Nocy podchodzili do Kasyksa, który ich napełniał mocą. Błyszczeli teraz i jarzyli się, ich światełka, tarcze i przyrządy napełniły salon pokazem fajerwerków niebiańskiej energii. Biały ogień iskrzył ze zbrojnego trykotu Effis i stopniowo jej świetlne łyżwy zmaterializowały się pod podeszwami butów - dwa oślepiająco jasne ostrza, które z przodu były zakrzywione i ciągnęły się za nią jeszcze na długość stopy. U lewego nadgarstka Keldaka pojawiła się oślepiająca dłoń, która - gdy ją zacisnął w pięść - pokryła się natychmiast cienką metaliczną zieloną rękawicą.
       Noże Zasty migotały, a przyłbica jego hełmu błyszczała. Mol Besa chwycił jego ramię i powiedział:
        - Wyglądasz wspaniale, jestem z ciebie dumny. Nadal jesteś pewny, że chcesz to robić?
       Zasta skinął głową.
        - Bardziej niż kiedykolwiek.
        - A więc dobrze - odparł Mol Besa. - Nie mam ci tego za złe. Nie wiem tylko, co powiedziałaby na to twoja matka.
        - Słuchajcie - odezwała się Springer. - Nie mamy czasu do stracenia. Kasyks zapewne powiedziałby wam, że kiedy chcemy wejść do czyjegoś snu, musimy zlokalizować śpiącego i podejść do niego najbliżej, jak to możliwe. Niewielu ludzi miewa sny, które promieniują poza ich najbliższe otoczenie. Ten przypadek jednak jest całkowicie odmienny. Nie mamy dokładnych danych, gdzie znajduje się Isabel Gowdie... a jej sny są tak silne, że mogą objawiać się wiele kilometrów od jej fizycznego położenia. Będziemy musieli udać się do Tennyson i tam wejść do snu Isabel Gowdie. Kiedy już znajdziecie się w środku snu, dopadniecie jej.
        - Zdajesz sobie sprawę, że Kaptur będzie nas śledził - wtrącił się Mol Besa.
        - Tak - odparła Springer. - Ale uporanie się z Kapturem należy do ciebie. Tego kłopotu sam sobie przysporzyłeś.
       Mol Besę uraziła krytyczna uwaga Springer, ale nic nie odpowiedział. Nadejdzie czas - pomyślał - a zobaczysz, kto tutaj jest panem. Zauważył, jak Effis patrzy na niego zza swojej koronkowej maski w kwiaty, i wiedział, że ona wie, o czym pomyślał.
        - Odprowadzę was do Tennyson - powiedziała Springer. - Potem już sami będziecie musieli znaleźć Isabel Gowdie.
        - A więc w drogę - odezwał się Kasyks, - Mol Besa? Możemy ruszać?
       Jeden za drugim Wojownicy Nocy unieśli się i przeniknęli przez sufit salonu Springer, a dalej przez strych, gdzie bulgotały zbiorniki na wodę, i dach wydostali się na dwór w mroźną noc. Lecieli cicho jak latawce, wchłonięci przez powietrze, skrystalizowani przez mróz, niewidoczni, jeśli nie liczyć delikatnych błysków i lekkiego zniekształcenia na niebie.
       Krążyli ponad śpiącym i zimnym Londynem, przez który leniwie wiła się Tamiza, Londynem pomarańczowych świateł i cichych skwerów. Patrząc z wysoka w kierunku wschodnim, Mol Besa mógł dojrzeć okrągłą, podobną do księżyca twarz Big Bena i tajemnicze gotyckie wieżyczki pałacu Westminster. Było zbyt mgliście, aby mógł zobaczyć Kolumnę Nelsona czy kopułę św. Pawła, ale czuł się pewniej, wiedząc, że one są tam, gdzie zawsze.
       Ponad tym Londynem latali Piotruś Pan i Wendy, i było coś dziecięco magicznego w tej drodze, którą Wojownicy Nocy przebyli ponad Kews Garden w dół do Tennyson.
       Mol Besa zauważył, że Springer lecąc zostawiała za sobą całkowitą ciemność na niebie. Żadnych gwiazd, świateł, niczego. Ciemność tak intensywną, że nic nie mogło się przez nią przebić. Zastanawiał się, czy absolutna ciemność i absolutne światło były jednym i tym samym, wiecznym jin i jang, czy Ashapola był szatanem, a szatan Ashapolą, i czy w ten sposób Wojownicy Nocy narażali swe życie w imię drugiej strony tego samego medalu.
       Również w swej osobowości poczuł tę dwoistość. Z jednej strony, pociąg do całkowicie altruistycznego heroizmu, chęć wtargnięcia w królestwo ciemności z mieczem sprawiedliwego światła. Z drugiej - żądzę niszczenia i unicestwiania.
       ...pasmem śmierci otoczymy...
       Wojownicy Nocy krążyli nad Kews Gardens Road.
       Springer odezwał się wewnątrz ich umysłów: Muszę was zostawić. Teraz wasza kolej. Niechaj Ashapola ma was w swej opiece i błogosławi wam. Obyście wszyscy wrócili bezpiecznie z królestwa snu.
        - Popieram to - powiedział Mol Besa półgłosem.
       Kasyks pokazał im drogę. Wykonując korkociąg, przeniknął najpierw przez dach Tennyson, potem przez sufit do sypialni na piętrze. Reszta Wojowników Nocy poszła szybko za jego przykładem.
        - Tutaj pada - wykrzyknął Kasyks ze zdziwieniem. Burza była o wiele gorsza niż wtedy, gdy Stanley, Angie i Gordon zapuścili się tu pierwszy raz. Całym pokojem wstrząsały grzmoty, a deszcz tak zacinał, że Mol Besa w swoim szklanym hełmie prawie nic nie widział.
        - To jej sen! - krzyknął Mol Besa do Kasyksa. - Jej Nosiciele używają tego domu jako drogi ucieczki z rzeczywistego świata!
        - Za chwilę przemoknę! - narzekała Effis. Kasyks rozejrzał się po pokoju, po czym skinął głową.
        - Powinniśmy wejść do jej snu bez problemu. Sen jest, co prawda, bardzo nieprzyjazny, a śpiąca daleko stąd, ale czemu nie? Spróbujmy. Im szybciej tam wejdziemy, tym prędzej będziemy mogli wyjść.
        - Jestem za - powiedział Mol Besa.
        - A więc dobrze, stańcie wszyscy razem - rozkazał Kasyks. Pięcioro Wojowników Nocy stanęło kręgiem ramię przy ramieniu, chwytając się za dłonie. Zasta spojrzał w górę na Mol Besę. Nie odsłonił przyłbicy, ale Mol Besa z ruchu jego głowy wyczytał pytanie.
        - Wszystko będzie dobrze - powiedział. - Dostaniemy tę wiedźmę w swoje ręce, zanim się obejrzysz.
        - Tato... - zaczął Zasta, ale Mol Besa potrząsnął głową.
        - Wiem, synu. Wierz mi, czuję to samo. - Pomimo wszystko, kocham cię.
       Kasyks uniósł jedną rękę i w powietrzu nad ich głowami zakreślił ośmiokąt z jasnoniebieskiej energii. Ośmiokąt zahuczał i zadrżał, po czym zaczął się rozszerzać i obniżać, aż zaiskrzył na podłodze wokół nich, jakby zostali złapani przez wibrujące świetlne lasso.
        - Do tej pory doświadczaliśmy snu jakby z dystansu - wyjaśnił Kasyks. - Kiedy jednak wyjdziemy z tego ośmiokąta, wkroczymy do jego wnętrza i będziemy go przeżywać.
        - Po prostu jakby był prawdziwy? - spytała Effis. Kasyks wolno potrząsnął głową w swym ciężkim hełmie.
        - On nie będzie jakby prawdziwy. On będzie prawdziwy.
       Wyszli z ośmiokąta i stwierdzili, że z przemokniętego dywanu zrobili krok na błotnistą ziemię. Ściany sypialni zniknęły, a wokół mogli tylko dostrzec deszczowy krajobraz o nisko zawieszonym horyzoncie i bezładnie stojące skupisko chałup. Mol Besa zrobił dwa albo trzy kroki naprzód, po czym zatrzymał się, wsłuchując się w deszcz kapiący na jego hełm. W oddali, ponad chlewami, zamigotała nierówno błyskawica. Był z powrotem w siedemnastowiecznym Londynie ze snu Isabel Gowdie, Londynie z porytymi drogami, błotem i zarazą.
       Zagryź ropuchę i zabij świnię.
       Kasyks brnąc w błocie, dołączył do niego.
        - Mam nadzieję, że znasz drogę do Dover - powiedział. - Bo ja nie mam o tym zielonego pojęcia.
       Mol Besa nacisnął kilka małych srebrnych guzików na swoim holograficznym astrolabie. Natychmiast na ekranie jego tablicy rozdzielczej pojawił się trójwymiarowy obraz południowo-wschodnej Anglii, ze wzgórzami, lasami i wioskami. Złota błyszcząca linia wskazywała drogę, jaką powinni przebyć do Dover.
       Keldak podszedł i przechylił się ponad ramieniem Mol Besy.
        - To prawie sześćdziesiąt mil stąd - narzekał. - Takiej odległości nie przeszedłbym przez tydzień, nie mówiąc już o jednej nocy. Już to samo uczyniłoby mnie niezdolnym do walki z wiedźmą.
        - Nie obawiaj się - powiedział Kasyks. - Mol Besa jest w stanie opracować sposób, w jaki się tam dostaniemy.
       Mol Besa wprowadził dwa różne programy do swojej tablicy rozdzielczej. Pierwszy z nich proponował zamianę napięcia psychicznego, które wytworzyli, wkraczając do snu Isabel Gowdie, na energię kinetyczną. Ta energia spokojnie wystarczyłaby na to, by dostali się do Dover w taki sam sposób, w jaki lecieli nad Londynem. Jednak Mol Besa obawiał się, że zużycie energii kinetycznej poważnie obniżyłoby zdolność ich fizycznej obecności we śnie, tak że balansowaliby na krawędzi snu i rzeczywistości. Wtedy, gdyby Isabel Gowdie chciała, mogłaby łatwo wyrzucić ich ze swego snu.
       Drugi program proponował czasową kompresję: przyspieszenie dwunastogodzinnego marszu do dwunastu sekund. Problem polegał na tym, że ten program zużyłby większość zapasów ich energii. Musieliby walczyć za pomocą energii już posiadanej i nie mieliby żadnej rezerwy.
        - To diabelne ryzyko - powiedział Kasyks. - Moglibyśmy stanąć przed wyborem: czy zabić Isabel Gowdie, czy uciekać z jej snu. Innymi słowy, nasza misja przekształciłaby się w zadanie kamikadze. Bez energii nie moglibyśmy się stąd wydostać aż do nadejścia innego strażnika mocy, który by nas stąd wyciągnął.
        - Nie ma innego sposobu dostania się do Dover? - spytał Keldak. Padało teraz jeszcze mocniej i jego zielony hełm cały ociekał wodą.
       Mol Besa potrząsnął głową.
        - Możemy unieść się w powietrze i pozwolić, by ziemia przesunęła się pod nami, ale to zużyje całą energię z zapasów Kasyksa.
        - Co zatem robimy? - spytał Kasyks.
        - Kompresja czasu - powiedział Mol Besa. - Takie jest moje osobiste zdanie. Dostaniemy się do Dover w ciągu dwunastu sekund, co bardzo utrudni Kapturowi śledzenie nas, a nawet może nam się uda zlokalizować Isabel Gowdie, zanim on się zorientuje, gdzie jesteśmy.
        - Znajdziemy ją - wtrącił się Zasta. - Znajdziemy ją bez trudu.
        - Czyżby? - spytał Mol Besa. - W jaki sposób?
        - Dała mi to Springer - powiedział Zasta i wyciągnął talizman, który Mol Besa widział u niej w szufladzie. Zardzewiały celtycki krzyż obwiązany płótnem. - Springer powiedziała, że został on zerwany z szyi Isabel Gowdie, gdy sąd skazał ją na stos. Podobno przywraca życie zmarłym. Ale ma zadziałać tylko wobec Izabel Gowdie. Kiedy znajdzie się w jej pobliżu, zacznie śpiewać. Sędziowie przewiązali go opaską, ponieważ obawiali się, że ten krzyż potrafi patrzeć.
       Mol Besa wyciągnął rękę i Zasta, choć z wahaniem, ale zdjął rzemyk z szyi i przekazał talizman. Mol Besa ścisnął go mocno w dłoni. Był zimny jak lód i nie dobywał się z niego żaden dźwięk.
        - Nie ma jej tutaj. Nie ma jej tu w pobliżu. Ale jeśli to naprawdę zadziała...
        - Springer mówiła, że zadziała - upierał się Zasta.
        - Dlaczego dała go tobie, a nie mnie?
        - Powiedziała, że mógłbyś jej nie uwierzyć.
        - Tylko tyle?
        - Mówiła jeszcze, że mógłbyś się zawahać, czy wziąć go do snu. Powiedziała, że połowa ciebie chce złapać Isabel Gowdie, a połowa nie.
        - Rozumiem - odparł Mol Besa. - Jeśli tak uważa, to lepiej miej go przy sobie, na wypadek gdybym go specjalnie zgubił albo udawał, że nie słyszę jego głosu.
        - Nie - odrzekł Zasta. - Weź go. Springer powiedziała, że mam ci go dać. To jakby akt wiary.
       Mol Besa zdziwił się słysząc, jak jego dziesięcioletni syn mówi w ten sposób. Kasyks miał rację. Jako Wojownik Nocy Zasta był dużo bardziej dojrzały i pewny siebie. Oprócz wiedzy wyniesionej z dobrej szkoły posiadał jeszcze stuletnie doświadczenie z poprzednich wcieleń.
        - W porządku - powiedział Mol Besa i zawiesił rzemyk na szyi. - Ruszajmy zapolować na wiedźmę.
       Wojownicy Nocy stanęli blisko siebie. Ich zbroje ociekały deszczem. Mol Besa wprowadził do programu pełen wzór na kompresję czasu, który był fascynującą modyfikacją teorii względności Einsteina.
       Kiedy skończył programowanie, dostrzegł wynurzający się zza chlewu ciemny zwalisty cień. Postać przez dłuższą chwilę stała bez ruchu, po czym poruszyła się lekko i Mol Besa dostrzegł blady owal twarzy Kaptura. Tak jak obiecał, obserwował go. Mol Besa uśmiechnął się do siebie. Miał nadzieję, że Kaptur nie zdoła przemieścić się z prędkością trzydziestu tysięcy kilometrów na godzinę, czyli tak szybko jak Wojownicy Nocy będą podróżować do Dover. Z pasa z amunicją wyciągnął połyskujący nabój i włożył go z boku do tablicy rozdzielczej. Kiedy program został załadowany, rozległ się krótki, piskliwy odgłos. Następnie Mol Besa przełożył nabój do pistoletu.
       Kaptur obserwował go bez ruchu. Mimo deszczu dosięgnął ich gryzący, brązowy dym, przynosząc z sobą zapach palonego mokrego drewna i ludzkich ciał. Sen Isabel Gowdie cuchnął kostnicą i krematorium.
        - Gotowi? - spytał Mol Besa, przygotowując się do strzału. Jednak w tej właśnie chwili, w odległości pięćdziesięciu metrów pojawiła się dziewczyna pchająca przez błotnistą drogę wózek pełen podrygujących martwych ciał. Mijając ich, spojrzała ku nim. Mol Besa ponownie odniósł wrażenie, że skądś ją zna, że gdzieś już ją widział. Nie był jednak w stanie przypomnieć sobie gdzie i nim przyjrzał się jej dokładniej, odwróciła się i odeszła.
       Z wózka zwisała martwa ręka, kiwając się na boki, jakby ich wzywała. Kiedy wózek podskoczył na głębokiej koleinie, ciało jednego z dzieci obsunęło się i popatrzyło na nich niewidzącymi oczami.
        - Co za sen - rzekł Keldak. - To bardziej przypomina nocny koszmar.
        - W tamtych czasach życie było koszmarem - skomentował Kasyks. - Pomyślcie tylko, dopiero od końca drugiej wojny światowej mamy antybiotyki. Jeśli w siedemnastym wieku złapałeś choćby grypę, miałeś szczęście, gdy przeżyłeś.
        - No dalej, róbmy coś - ponagliła Effis. - Nienawidzę tego miejsca. Im szybciej się stąd wyniesiemy, tym lepiej.
       Mol Besa uniósł swój pistolet z równaniem i pociągnął za spust. Rozległo się trzaśniecie i z lufy wydostało się czerwone, jakby laserowe światło. Zatoczyło wokół nich krąg, który zaczął się coraz prędzej obracać, tworząc w końcu coś, co przypominało świetlny kokon.
       Otoczył ich ogłuszający dźwięk trzasku lasera, jakby mieli v do ucha przystawione rozstrojone radio. Nagle nastąpiła krótka, gwałtowna implozja. Zasta głośno krzyknął. Świat runął na nich ze wszystkich stron niby lawina i zanurzyli się w całkowitej ciszy. Nie mogli się poruszyć ani nic powiedzieć. Nic nie widzieli. Mieli jednak świadomość, że dwanaście godzin ich życia zmienia się w dwanaście sekund, i że z każdą sekundą zbliżają się do Dover, wbrew prawom czasu, przestrzeni i przyciągania.
       Te dwanaście sekund zdawało się trwać wieczność. Nagłe Mol Besa usłyszał bijące o jego hełm krople deszczu i otworzył oczy. Stali na szarych murach zamku Dover nad stalowoszarymi wodami Kanału Angielskiego.
       Ku swemu zdziwieniu ujrzeli przed sobą współczesne Dover z magazynami, składami celnymi i terminalami promów. Poprzez deszcz Mol Besa dostrzegł, jak z promu linii Sealink wyjeżdżają ciężarówki i samochody osobowe, a w podróż do Boulogne wyrusza poduszkowiec.
        - To nie jest siedemnasty wiek - powiedział Keldak. - Wygląda na to, że przenieśliśmy się nie tylko w przestrzeni, ale i w czasie.
        - Jesteśmy nadal wewnątrz snu - odparł Kasyks. - Sny nie kierują się logiką. We śnie możesz przejść z pokoju do pokoju i pokonać trzy stulecia.
       Mol Besa chwycił talizman i rozejrzał się.
        - Ona na pewno jest tu gdzieś w pobliżu. Zna dzisiejsze Dover, a to oznacza, że je wyczuwa albo nawet widzi. Londyn został Londynem siedemnastowiecznym, gdyż tylko takim go pamięta.
        - W takim razie nie może być daleko. Mol Besa położył krzyż na dłoni.
        - Jeśli zaśpiewa, będziemy mieli pewność. No dalej, śpiewaj - błagał szeptem. - Śpiewaj. Musisz zaśpiewać.
       Zwrócił talizman najpierw w jedną, potem w drugą stronę.
        - Nic nie słychać - stwierdziła z powątpiewaniem Effis.
        - Na razie - odrzekł Zasta.
        - No cóż, może tak, a może nie - powiedział Kasyks. - Ale nie zaszkodzi spróbować.
       Mol Besa ruszył wzdłuż wilgotnych granitowych murów zamku, unosząc talizman na różne strony do góry i wzywając na pomoc Ashapolę. Kasyks zdziwiłby się, gdyby tego nie zrobił. Po raz pierwszy weszli do czyjegoś snu, co wywołało u wszystkich niepokój i poczucie zagubienia. Kasyks dopiero po ośmiu czy dziewięciu snach zdobył swoje senne ostrogi, czyli umiejętność zachowania równowagi i przytomności umysłu bez względu na to, jakie przepaście otwierały mu się pod stopami i jakim wyimaginowanym potworom musiał stawić czoło.
       Mol Besa stał na deszczu i wietrze i rozglądał się dokoła siebie. Poduszkowiec dawno już zniknął w chmurze pyłu wodnego w drodze do Francji, a pusty prom oczekiwał na zatankowanie. Całe Dover od cmentarza Cowgate do Wschodniego Klifu wyglądało posępnie i wilgotno. Poprzez deszcz Mol Besa widział latarnię na Pharos, którą wybudowali Rzymianie, by ich naprowadzała na Dover, oraz kościół Najświętszej Marii Panny. Kanał wyglądał tak realistycznie, że trudno było uwierzyć, iż to czyjś sen.
       Na swoich połyskujących łyżwach podjechała do Mol Besy Effis.
        - Powinniśmy przyjrzeć się klifom... Może być ukryta w jednym z tuneli.
       Mol Besa opuścił talizman i skinął głową.
        - Pewnie masz rację. Miejmy nadzieję, że jest rzeczywiście w Dover. Przecież mogli ją pogrzebać w każdym miejscu stąd do Brighton. Szukalibyśmy jej całe lata.
        - Ciągle nic, kochany? - zapytał Keldak, również podchodząc bliżej.
       Mol Besa pokręcił głową.
        - Jestem pewien, że ona tu jest - stwierdził Keldak. - Czuję ją przez skórę. Sądzę, że Kasyks ma rację... Gdyby jej tu nie było, nie wiedziałaby, jak wygląda współczesne Dover. A co z tym? - spytał, wskazując na talizman.
        - Ciągle nic.
        - To tylko taki pomysł... ale może powinieneś odwiązać to płótno. Chodzi mi o to, że sędziowie przewiązali go, gdyż sądzili, że krzyż jest w stanie patrzeć...
        - Coś w tym jest. - Mol Besa uniósł talizman i Effis rozwiązała paznokciami ciasny węzeł.
       Wkrótce zardzewiały celtycki krzyż został odsłonięty. Wyglądał teraz tak jak wtedy, gdy nosiła go Isabel Gowdie. Mol Besa uniósł go wyżej.
        - Ashapolo, prowadź nas. Ashapolo, pomóż nam znaleźć wiedźmę.
       Przez długą chwilę nic nie słyszeli, oprócz szumu wiatru znad kanału i odgłosów z portu. Na ich hełmy, pancerze, broń spadały krople deszczu. I nagle usłyszeli delikatne i ciche zawodzenie, które przypominało odległe skrzypienie kół pociągu towarowego.
       Mol Besa uniósł talizman wyżej i zawodzenie przybrało na sile. Nie było wątpliwości. Talizman Isabel Gowdie wzywał swoja panią.
       Pani, jestem tutaj! Pani, w końcu cię znalazłem!
       Mol Besa obrócił się dookoła. Bez wątpienia talizman zawodził najgłośniej, kiedy był skierowany na południowy zachód.
        - Co tam się znajduje? - zapytał.
        - Folkstone - odparła Effis. - Kolejny port.
        - I nic więcej?
        - Nie wiem. Czy ja jestem ekspertem z geografii?
        - Tunele! Mówiłaś coś o tunelach! - krzyknął Keldak drżącym z podniecenia głosem.    
        - Zgadza się - powiedziała Effis. - W tych klifach zawsze drążono tunele.
        - Ale ostatnio zaczęli kopać inny tunel, całkiem niedawno! Tunel, którego Wojownicy Nocy w siedemnastym wieku nie mogli sobie nawet wyobrazić.
       Kasyks zmarszczył brwi.
        - Do czego zmierzasz?
        - Tunel pod Kanałem! Kopią go na południowy zachód stąd, w miejscu zwanym Klifem Szekspira!
       Klif Szekspira. Choroba bardów. Nagle ponowne pojawienie się Nocnej Plagi zaczęło nabierać przerażającego sensu. Mol Besa naniósł na mapę nowe dane, by zlokalizować wylot tunelu po stronie angielskiej, a następnie na te współrzędne nałożył kierunek sygnału z talizmanu Isabel Gowdie.
       Na tablicy rozdzielczej pojawił się trójwymiarowy, fluoryzujący obraz Klifu Szekspira i tunelu. Wzgórze, klif, droga dojazdowa. Nawet maleńkie ruchome wizerunki pojazdów budowlanych wjeżdżających i wyjeżdżających z tunelu.
       W poprzek tego obrazu przebiegała jaskrawa cienka linia, przedstawiająca dokładny kierunek, w którym talizman zawodził najgłośniej. Zielona linia przecinała wschodnią ścianę tunelu 175 metrów pod ziemią.
        - To tu - odetchnął z ulgą Kasyks. - Znaleźliśmy ją. Musi tam być.
       Zeszli z murów zamku i skierowali się w stronę miasteczka. Chociaż było to wierne przedstawienie współczesnego Dover, prawie nadrealne w swoim bogactwie szczegółów, to jednak ludzie na ulicach byli tymi samymi wyniszczonymi ofiarami zarazy, którzy zamieszkiwali Londyn ze snu Isabel Gowdie. Ze sklepów, kafejek i warsztatów śledziły ich podejrzliwe oczy. Kiedy mijali biura Narodowego Związku Marynarzy, ujrzeli przyciśnięte do szyb sine, owadzie twarze. Sylwetki niektórych przechodniów były niewyraźne i tylko na wpół ukształtowane, zupełnie jakby zostały namalowane farbami i rozmazane, kiedy farba jeszcze była mokra.
       Dotarcie do wylotu tunelu zajęło im prawie pół godziny. W kredowym klifie wyryto olbrzymi otwór, z którego bezustannie wyjeżdżały ciężarówki z kołami białymi od kredowego błota. Wojownicy Nocy zatrzymali się na chwilę przed wejściem do tunelu. Pięć sylwetek wyraźnie odcinało się na tle ciemnego nieba. Nasłuchiwali odgłosów wiercenia, wybuchów i wycia koparek.
        - A więc dobrze - powiedział wreszcie Kasyks. - Chodźmy z bliska przyjrzeć się tej damie.
       Schodzili po mokrym kredowym stoku. Mol Besa zauważył, że Zasta trzyma się blisko niego. Być może jest Wojownikiem Nocy, ale jest także moim synem - pomyślał. Odwrócił się i dostrzegł, że Effis również go nie odstępuje. Chyba nadal potrafi dodawać ludziom odwagi. Nadal jest dla nich wsparciem. Jeszcze całkiem nie poddał się Nocnej Pladze.
       Dotarli prawie do wejścia tunelu, kiedy drogę zastąpił im masywnie zbudowany, kaleki mężczyzna. Jego robocze ubranie pokryte było kredowym pyłem. Szedł, mocno kulejąc. Stanął przed nimi pochylony na jedną stronę, blokując przejście. Miał małe, pozbawione koloru, świńskie oczka, a woskowata skóra jego twarzy wydawała się poruszać i marszczyć.
        - Wstęp wzbroniony - ryknął. - Nie wiecie, że to niebezpieczne?
        - Jesteśmy inspektorami - skłamał Kasyks.
        - Nie możecie tu wejść - powtórzył mężczyzna.
        - Musimy - odparł Kasyks.
        - Nie wolno - upierał się mężczyzna, postępując groźnie naprzód.
       Keldak zaczął ściągać rękawicę ze swojej lewej dłoni, ale Kasyks nachylił się ku niemu i Mol Besie i wyszeptał:
        - Pamiętajcie, że on jest urojeniem ze snu Isabel Gowdie. Bada nas, próbuje się bronić.
       Miał rację. Kulawy mężczyzna obszedł ich, mierząc wzrokiem od stóp do głów. Kiedy patrzył na nich, jego twarz stopniowo się zmieniła: podbródek wybrzuszył się, policzki zapadły, a czoło cofnęło.
        - W porządku - powiedział dziwnie kobiecym głosem, przyjrzawszy się im. - Jeśli chcecie, możecie się tu rozejrzeć.
       Stanął z boku, a oni jeden za drugim ruszyli do wnętrza tunelu. Wszędzie było pełno świateł, generatorów, ciężarówek i kilometrowych zwojów kabla. W drodze do wylotu tunelu co chwilę mijały ich ogromne żółte buldożery.
       W środku panował ogłuszający hałas. Mol Besa ledwo mógł słyszeć swoje myśli. Nie potrafił wyobrazić sobie, co czuła Isabel Gowdie, kiedy robotnicy zaczęli wiercenia w Klifie Szekspira.
       Cała piątka skierowała się do miejsca, które wskazywały przyrządy Mol Besy na holograficznej mapie. Mol Besa uniósł dłoń i krzyknął:
        - To tutaj! Ona tu jest! Udało się!
       Pozostali Wojownicy Nocy zatrzymali się i rozejrzeli dokoła. Ściany tunelu były kredowo białe, błyszczące od wilgoci. Tak białe i błyszczące jak maska Kaptura. Wszędzie było pełno świateł, lampy robocze i halogenowe szperacze tak jasne, że Mol Besa musiał przyciemnić szybkę swojej przyłbicy. Ale nigdzie żadnego śladu Isabel Gowdie.
        - Jesteś pewien, że to właściwe miejsce? - krzyknął Kasyks do Mol Besy. Mol Besa przytknął talizman do ucha pod hełmem. Uchem szarpnął tak przeraźliwy pisk jak od piły tarczowej.
        - Według krzyża to tu! - odkrzyknął. - A moje przyrządy są tego absolutnie pewne!
        - To gdzie ona jest? - spytał Kasyks. - Nigdzie jej nie widać. Zaczęli chodzić po tunelu, sprawdzając rękami ściany, tupiąc butami o podłoże i przyglądając się sklepieniu. Przez cały czas było słychać ryk kompresorów, dudnienie młotów pneumatycznych i nawoływania robotników.
        - Nie ma jej tu! - zawołał Keldak. - Myślę, kochany, że wywiodła nas na manowce!
        - Musi tu być - upierał się Mol Besa, wskazując na swoje przyrządy. - Spójrz na ten obraz... To jest tunel, a to jest miejsce, gdzie krzyż wytwarza najgłośniejszy sygnał. To audiowizualna matematyka. Ona musi tu być!
        - Dobrze. Jeśli jest tu, to gdzie? - spytał Keldak. - Skoro jesteś taki mądry, to powiedz gdzie.
       W tym momencie Zasta pociągnął Mol Besę za rękę. Zasta wskazywał na jakiś punkt kredowej ściany.
        - Co tam jest? - powiedział.
        - Tylko spójrz - odparł Zasta.
       Mol Besa przyjrzał się uważnie ścianie. Z początku niczego nie dostrzegł, ale stopniowo uświadomił sobie, na co patrzy. Z powierzchni ściany wystawały cztery małe nierówności, nie większe niż koniuszki palców. I tym w istocie były. Buldożery przeszły obok uwięzionego ciała Isabel Gowdie o jakieś ćwierć metra, odsłaniając końce jej palców. Mol Besa wpatrywał się w nie przez prawie pół minuty. Należały do kobiety, która przez ponad trzy stulecia była uwięziona w litej skale wapiennej, kobiety tak złej, że Wojownicy Nocy nałożyli na nią pieczęcie i zawiązali opaską oczy, a ciało ukryli głęboko w kredowym klifie. I tylko nieprzewidziany postęp ludzkiej techniki uwolnił ją z tego więzienia. Zaistniały okoliczności, których nie mogli przewidzieć w 1666 roku, nawet ci, co na co dzień pokonywali najdziksze twory wyobraźni śniących kobiet i mężczyzn.
        - Ona jest ciągle uwięziona! - krzyknął Kasyks. - Ale ten mały kontakt ze światem wystarczył, by obudzili się Nosiciele!
        - Co proponujesz? - spytał Mol Besa.
        - Przede wszystkim musimy ją stamtąd wydostać. Potem ty masz z nią coś do załatwienia... gdyż inaczej nie pozbędziesz się nigdy Nocnej Plagi. A wtedy już my się z nią rozprawimy.
        - Nie ma sprawy - odparł Mol Besa z nieskrywanym sarkazmem.
        - Wszystko będzie dobrze, wierz mi! - odkrzyknął Kasyks. - Keldak! Effis! Zasta! Stańcie na straży. Spróbuję ją stamtąd wyciągnąć!
        - Przecież to tylko sen! - krzyknął Mol Besa.
        - Zgadza, się. Została uwięziona we śnie i we śnie ją wydostanę!
        - Ale jeśli to tylko sen, to jak mogła zostać uwolniona przez prawdziwe prace w prawdziwym tunelu?
        - Ponieważ, mój przyjacielu, jej ciało zostało pochowane na jawie, podczas gdy jej dusza w świecie snu. Nie można pochować duszy na jawie. To może ci potwierdzić każdy, komu przyśnił się zmarły współmałżonek lub przyjaciel. Tak samo nie można pochować ciała w świecie snu. Dlatego ludzie przykładają taką wagę do fizycznego pochówku. Wojownicy Nocy pochowali Isabel Gowdie zarówno na jawie, jak i we śnie, aby mieć całkowitą pewność, że nigdy nie ucieknie.
        - A teraz my musimy ją wydobyć? - spytał Mol Besa, patrząc z lękiem na kredową ścianę.
       Kasyks potaknął.
        - Zgadza się, Mol Besa. Teraz my musimy ją wydobyć. Mol Besa spojrzał na niego, mrużąc oczy.
        - A gdybym powiedział ci, że nie chcę tego zrobić? Że wolałbym raczej zostawić ją tam, gdzie jest? Możemy przecież pokryć czymś jej palce i zablokować dostęp do świata.
        - Nie zapominaj, że jesteś zarażony Nocną Plagą - odkrzyknął Kasyks. - Podobnie jak tysiące angielskich dzieci. I ta kobieta jest tego przyczyną. Jest służebnicą szatana. Musisz się od niej uwolnić. I uwolnić wszystkie te dzieci. Musisz!
       Mol Besa potaknął. Głowa mu pękała. Kasyks skinął na Keldaka i krzyknął mu prosto w ucho:
        - Wyceluj swoją pięść w ścianę, tak aby wyciąć z niej sześcian mniej więcej tych rozmiarów. Nie chcę, by coś jej się stało. Wygląda na to, że zastygła w jakiejś dziwnej pozycji, jakby się szamotała. Wiesz, o co mi chodzi? Z jedną ręką wyciągniętą przed siebie, a drugą pozostawioną w tyle, jakby biegła przez skałę.
       Keldak spojrzał szybko na Kasyksa.
        - Zrobię, co będę mógł - powiedział.
       Wszyscy cofnęli się od wapiennej skały z wyjątkiem Keldaka, który podszedł do niej wolno, mierząc ją spojrzeniem swoich lisich, bystrych oczu. Zdjął rękawicę i wtedy tunel rozbłysnął jeszcze większą energią promieniującą z jego pięści. Światło jego pięści było tak oślepiające, że Mol Besa musiał przykryć oczy dłonią, a w końcu zupełnie się odwrócić.
       Holograficzna kula unosząca się po lewej stronie hełmu Keldaka zatoczyła łuk i znalazła się przed jego oczami. Keldak z wprawą i pewnością siebie zaprogramował dwumetrowy prostopadłościan z wapiennej skały, który prawdopodobnie zawierał całe i nienaruszone ciało Isabel Gowdie.
        - Mam nadzieję, że się uda - powiedział nerwowo do Kasyksa. - Nigdy przedtem tego nie robiłem.
       Kasyks uśmiechnął się.
        - Oczywiście, że robiłeś. Prawdopodobnie setki razy. O Keldaku wspomina jedna z najstarszych kronik Wojowników Nocy z XIII wieku. Po prostu zapomniałeś, że to robiłeś. Ale to nie oznacza, że nie wiesz, jak to robić.
        - Skoro tak uważasz - odparł Keldak niezbyt przekonany. Jego holograficzna kula wróciła cicho na swoje miejsce. Uniósł wolno lewe ramię z oślepiająco jasną pięścią. Na dwie, trzy sekundy zamknął oczy, koncentrując się.
        - No dalej, Keldak, teraz - zachęcał go Kasyks. Keldak pochylił się, wyprostował ramię i głośno krzyknął:
        - Ashapolo!
       Pięść ruszyła z jego nadgarstka z łoskotem przypominającym huk metra. Uderzyła w ścianę i zagłębiła się w niej, wzbijając fontannę kredowego kurzu. Zniknęła całkowicie w skale, chociaż poprzez pył co chwilę przebijało jaskrawe światło, kiedy w szaleńczym tempie wycinała zaprogramowany przez Keldaka prostopadłościan.
       W tunelu panował tak ogromny hałas, że odgłosy pracy pięści Keldaka pozostały niezauważone. Ale Effis i Zasta nadal stali na straży przy wejściu do tunelu mijani przez robotników i wjeżdżające ciężarówki. Z szarego i ponurego nieba wciąż lały się strugi deszczu.
       Z otworu, który wycinała pięść Keldaka, dobywały się chmury kredowego pyłu. Potem, kiedy pięść cięła tylną ścianę bryły, światło na chwilę nieco przygasło. Keldak uniósł lewe ramię, na którym już kształtowała się druga pięść.
        - Miałeś kiedyś do czynienia z wiedźmą? - krzyknął Mol Besa.
       Kasyks pokręcił głową.
        - Tylko z jednym czy z dwoma demonami. Ale z wiedźmą nigdy.
        - Boję się - powiedział Mol Besa.
        - Czego? Siebie czy wiedźmy?
        - Głównie siebie. Nie wiem, co mi może strzelić do głowy.
        - Trzymaj się mnie - odparł Kasyks. - Jeśli będziesz potrzebował pomocy, to mów. Wojownicy Nocy pracują zawsze razem. Pamiętaj. Stanowimy zespół.
       Mol Besa potaknął. Ale jednocześnie poczuł, jakby poruszyła się w nim jakaś nadzwyczajna ciemność, niczym gęsta melasa. Krew zaczęła szybciej krążyć w jego żyłach, a oddech stał się krótszy. Znalazłem ją - pomyślał. - W końcu ją znalazłem. Teraz będzie mogła zmienić świat tak, jak tego zawsze chciała. Teraz będzie mogła roznieść Nocną Plagę od bieguna do bieguna.
       Przełknął głośno ślinę i zerknął na Keldaka, aby się upewnić, że ten niczego nie zauważył. Nigdy nie wiadomo, jakie moce posiadają inni ludzie we snach. Jednakże Keldak był zbyt zajęty obserwowaniem, jak jego oślepiająca pięść kończy wycinać wapienny blok. Jego zielony pancerz był pokryty cienką warstwą kredowego pyłu i aby lepiej widzieć, musiał unieść swoją przyłbicę.
       Mol Besa spojrzał na Effis. Za koronkową maską jej oczy wydawały się niezwykle ciemne. Kiedy zauważyła, że Mol
       Besa na nią patrzy, wyszczerzyła zęby w sugestywnym grymasie. Jej mina mówiła: Będę z tobą robiła rzeczy, o jakich ci się nie śniło. Będę się z tobą kochać i cię kaleczyć, ty draniu. Będę się z tobą kochać, aż do krwi. A więc ona też to czuła. Nocna Plaga zaraziła ich oboje żądzą, okrucieństwem i niewiernością szatana. A tutaj znajdowali się tak blisko szatańskiej służebnicy.
       Ogarnęły ich mdłości. W żyłach krew płynęła jak gorąca lawa. Zdradziecki wpływ Isabel Gowdie przybierał na sile z każdym ruchem Keldakowej pięści.
       Rozległ się odgłos spadających kamieni. Pięść Keldaka skończyła swe zadanie. Teraz należało wydobyć bryłę ze ściany. Keldak przesunął znów przed oczy swą holograficzną kulę i ponownie ją zaprogramował. Na końcu jego nadgarstka zabłysnęła druga pięść. Zniknęła w skalnym otworze w otoczeniu pyłu i światła. Nastąpiła krótka przerwa, a potem ogromny wybuch, który wypchnął bryłę pół metra ze ściany.
       Kiedy opadł kurz, Kasyks podszedł i położył rękę na bloku.                        
        - Ty i ja, Mol Besa, możemy to wyciągnąć. Musisz dać mi tylko trochę matematycznego wsparcia.
       Mol Besa uruchomił trzy różne równania na swojej tablicy rozdzielczej. Pierwsze z nich zakładało zamrożenie powietrza poniżej dolnej krawędzi bloku, aby uformować rampę z lodu, po której blok mógłby się ześlizgnąć bez wysiłku. Drugie sugerowało wysłanie całej tej części ściany tunelu w przyszłość, w której to Klif Szekspira uległby naturalnej erozji. Trzecie zakładało stworzenie miejscowej próżni przed bryłą, tak aby została wyciągnięta do tunelu przez ciśnienie powietrza.
       Porównał ilość energii, której wymagałyby poszczególne rozwiązania. Wariant z próżnią byłby najgłośniejszy i najmniej precyzyjny, ale za to najbardziej oszczędny. Musieli oszczędzać swoją energię, na wypadek gdyby Kaptur wyśledził ich, zanim uda im się zgładzić Isabel Gowdie.
        - W porządku. Cofnijcie się - powiedział. - Chcę utworzyć próżnię o podobnych rozmiarach jak ta bryła, dzięki czemu zostanie ona wyssana ze ściany. Kiedy to się stanie, upadnie z wysokości pół metra i prawdopodobnie ulegnie uszkodzeniu. Uważajcie na latające odłamki.
        - I na Isabel Gowdie - ostrzegł Kasyks. - Ta wiedźma ma dużą moc. Była uwięziona w tym klifie przez trzysta lat. A więc na pewno jest nieźle wkurzona.
       Mol Besa załadował równanie z próżnią do naboju, który następnie umieścił w pistolecie.
        - Jesteś gotowy? - spytał Kasyksa. Kasyks skinął głową.
        - A więc do dzieła. Pani Gowdie chce się wydostać, więc ją wydostaniemy. Pamiętajcie tylko o jednej rzeczy, że to jest jej sen. Ona go kontroluje. A my jesteśmy tu nieproszonymi gośćmi. Jeśli sprawy przybiorą zły obrót, musimy natychmiast uciekać. Zawsze możemy dopaść jej innego dnia.
        - To ty tak mówisz - wtrąciła Effis.
       Kasyks nie zrozumiał dokładnie, co miała na myśli. Uniósł tylko rękę i powiedział:
        - Do dzieła, Mol Besa. Wyciągnijmy ten blok ze skały. Mówiąc to, nie przestawał patrzeć na Effis. Za maską Wojownika Nocy wyczuwał głos kogoś, kto w połowie już był oddany szatanowi.
       Kiedy się odwrócił, w głowie Mol Besy coś zaszeptało: Szatan. Rozejrzał się, czując jak włosy stają mu dęba. Nie zdawał sobie sprawy, że Isabel Gowdie pochwyciła imię swojego pana z myśli Kasyksa i wzmocniła je w rozpaczliwym cri de coeur.
       Szatan. Słowo to odbijało się niczym głos kogoś spadającego w koszmarną studnię bez dna. Szatan jest plagą, którą wam...
        - Obiecano - powiedziała Effis. Pozostali Wojownicy Nocy spojrzeli na nią. Wszyscy oprócz Mol Besy, który dobrze wiedział, o czym ona mówi. Bez dalszych wahań pociągnął za cyngiel swojego pistoletu z równaniem i nabój eksplodował w powietrzu dokładnie przed wapiennym blokiem.
       Mol Besa wiedział, że zmienia matematyczną formułę w czystą energię, ale nigdy przedtem nie widział, jak wybucha nabój z równaniem. Błyszczące cyfry wybuchły w powietrzu jak płonąca kula wypełniona wszystkimi liczbami i symbolami, 1/ (l - v2/c2) m mo/ (l - v2/c2). Obracały się i wirowały w powietrzu, aż nagle zbiły się w cienkie linie oślepiającej energii.
        - O Boże! - krzyknęła Effis i w tej samej chwili ogromny wapienny blok został wyrwany ze ściany tunelu i z ogłuszającym hukiem zwalił się na ziemię. Przewracając się na bok, pękł na całej długości.
       Celtycki krzyż wiszący na szyi Mol Besy zawył tak przeraźliwie, że ten poczuł gwałtowny ból w zębach. Szarpnął rzemyk i schował talizman do jednej z sakiewek przy pasie.
       Po chwili kredowy pył opadł i usłyszeli łoskot spadających kamieni. Mol Besa rozejrzał się szybko wkoło, ale żaden z robotników niczego nie zauważył... Prawdopodobnie dlatego, że Isabel Gowdie tego nie chciała. Byli przecież wytworem jej wyobraźni i robili to, co ona chciała.
       Nagle ze środka rozłupanego bloku dobyło się jasne, białe światło promieniujące we wszystkich kierunkach jak słońce wschodzące ponad Arktyką, białe jak oślepiający palnik spawacza - białe jak śmierć, białe jak naga kość, oślepiająco białe.
       Było tak jaskrawe, że w porównaniu z nim pięść Keldaka wyglądała jak słaba żarówka.
       Z bloku zaczęły odpadać duże kawały kredy. Blok rozpadał się na ich oczach. Dochodząca z jego wnętrza jasność była tak intensywna, że wszyscy musieli przyciemnić swoje przyłbice albo zakryć oczy. Wyzwalająca się energia była czystą bielą, ale nie mieli wątpliwości co do jej pochodzenia. Była to moc absolutnego, totalnego zła. Moc szatana. Niszcząca niczym radioaktywne promieniowanie. Moc, która przenika twoje ciało aż do kości i zniekształca z pokolenia na pokolenie geny, degenerując chromosom po chromosomie.
       Wszystkie dzieci, które przyjdą na świat w następnych stuleciach będą cierpieć ból z powodu jednego błysku tej energii. Pasmem śmierci otoczymy cały świat.
       Mol Besa cofnął się, ciągnąc za sobą Zastę. Wyobrażał sobie Isabel Gowdie w dziesiątkach różnych postaci: staruchy, harpii, syreny, ponętnej młodej kobiety z torbą pełną eliksirów. Nigdy jednak nie myślał, że będzie wyglądała w ten sposób i że tak silne na nim wywrze wrażenie.
       Ostatnie kawałki kredy upadły na ziemię i Isabel Gowdie była wolna. Leżała na plecach z ręką ciągle uniesioną w buncie. Ten gest właśnie sprawił, że końce jej palców zostały odkryte przez kopaczy tunelu i że po trzystu latach obudzili się Nosiciele, aby na nowo rozsiewać Nocną Plagę. Z tych palców tryskała szatańska energia, która przez ostatnie dwa lata sprowadziła na Anglię choroby, przemoc i wiele tragedii - katastrofy powietrzne, wypadki kolejowe, bunty więzienne, strzelaniny, gwałty, morderstwa, podpalenia. Jeżeli Wojownicy Nocy nie zgładzą dzisiaj Isabel Gowdie, nie rozsypią jej prochów, aby nikt już nigdy nie był w stanie zebrać ich razem, choroba ta przenosząc się z jednego śpiącego na drugiego, opanuje w końcu cały świat.
       Isabel Gowdie była wysoka i chuda, wygłodzona przez wieki uwięzienia. Miała białą skórę, zapadnięte policzki i ostre rysy. Jej długie białe włosy unosiły się w górę niczym wachlarz, promieniując energią i światłem. Wokół oczu miała zawiązaną opaskę z białego płótna, a jej skronie otaczała korona z siedemnastowiecznych śrub, które w tamtych czasach były po prostu skręconymi gwoździami. Wbito je w jej czaszkę. Mol Besa instynktownie wyczuł, że jest to element rytuału, zwany Koroną Śrub, mający zapieczętować umysł wiedźmy.
       Była zupełnie naga. Spod skóry sterczały jej żebra i wystające kości miednicy. Miała małe obwisłe piersi, a na każdej sutce Wojownicy Nocy umieścili pieczęć z czarnego wosku z odciśniętym podwójnym krzyżem Ashapoli. Następne pieczęcie znajdowały się na ramionach, kolanach, kostkach i nadgarstkach. Tylko dlatego, że pieczęć na prawym nadgarstku pękła, czarownica mogła unieść rękę, kiedy ją grzebano w skale. Ten niewielki gest sprawił, że po trzech stuleciach odzyskała wolność.
       Pomiędzy pozbawionymi włosów wargami sromowymi tkwił zmatowiały srebrny krzyż, ostatni element rytuału, który - gdyby ją odnaleziono - miał uniemożliwić diabłu czy demonowi odbycie z nią stosunku. A nawet jeśli szatan zapłodniłby ją przed uwięzieniem, płód nigdy nie mógłby przyjść na świat.
       Mol Besa zbliżył się do niej wolno. Targały nim sprzeczne emocje. W żyłach czuł wrzącą krew. W jego mózgu kłębiły się różne myśli, ona zaś pozostawała w bezruchu, z zasłoniętymi oczami i wzniesionym jednym ramieniem. We wszystkich kierunkach biło od niej białe światło. Czuł jej moc, jakby znalazł się w środku huraganu, przy otwartym piecu hutniczym lub spadał z ogromnej wysokości do lodowatej wody. Poczuł się dziwnie radosny, tryskający energią. To tego szukałem przez wszystkie te lata. Tej mocy, tej potęgi. Tego, tego, tego! Teraz znowu będę grał na skrzypcach. Nie jak Stanley Eisner, ale jak sam Wszechmogący. Teraz wszyscy padną przede mną na kolana i zaszlochają.
       Odczuwał coś jeszcze. Przerażała go. Nic niewidząca, naga i skrępowana świętymi pieczęciami. A jednak go przerażała.
        - Co mam teraz zrobić? - zwrócił się do Kasyksa. W ustach mu zaschło.
        - Musisz wyjąć krzyż i mieć z nią stosunek - odparł Kasyks. - Wraz z twoim nasieniem wirus Nocnej Plagi wróci do jej ciała.
        - Dlaczego muszę to zrobić? - spytał Mol Besa.
        - To proste - wyjaśnił Kasyks. - Ten wirus jest niesłychanie żarłoczny. Zawsze usiłuje wrócić do swojego twórcy - do tego, który go stworzył i który go karmi. Po co mu zadowalać się przypadkowymi dziećmi, jeśli może karmić się wprost faworytą szatana? A nawet jeśli będzie miał szczęście - samym szatanem?
        - Co będzie potem? - spytał niepewnie Mol Besa.
        - Potem, mój przyjacielu, porzniemy ją na kawałki. W jednej chwili. Effis odetnie jej głowę. Zasta poćwiartuje jej ciało, a Keldak zrobi z niej miazgę, a na koniec twoja wola spali ją na proch. Potem wszyscy pięcioro rozsypiemy go na wszystkie strony świata, wierząc, że pani Gowdie już nigdy nie powróci.
        - Riboyne Shel Olem - wyszeptał Mol Besa.
        - Dokładnie tak - zgodził się Kasyks. - Teraz już wiesz, dlaczego przestałem pić. Smirnoff wydaje się pestką w porównaniu z tym, co się tu przeżywa.
       Mol Besa stanął tak blisko Isabel Gowdie, na ile strach mu pozwalał. Wiedział, że ona nie może się ruszyć, wiedział, że nie może nic zrobić oprócz kierowania swymi Nosicielami. A jednak i tak czuł potworny lęk, odbycie z nią stosunku wydawało mu się niemożliwe.
       Kasyks podszedł do niego.
        - Mol Besa - powiedział. - To jedyny sposób. Albo to, albo wieczne potępienie, widziałem już kiedyś przebłysk potępienia i wierz mi, że wolałbym się już raczej kochać codziennie przed śniadaniem z Isabel Gowdie przez resztę mojego życia, niż znaleźć się w piekle. Nie ma nic gorszego. Daję ci słowo.
        - Widziałeś piekło? - spytał Mol Besa, byleby odwlec moment, gdy będzie musiał wspiąć się na łoże.
       Kasyks chwycił go za ramię.
        - Miałem do czynienia z najróżniejszymi demonami, Mol Besa... a kiedy patrzysz prosto w oczy demona, widzisz piekło. Wierz mi.
       Był spokojny, pewny i próbował dodać odwagi Mol Besie, którego ogarnął tak potworny strach, że nie mógł prawie się ruszyć. Mógłby mieć wszystko, o czymkolwiek marzył. Sławę, bogactwo. Eve mogłaby zginąć w wypadku samochodowym. Wystarczy tylko złamać pieczęcie, wyjąć ten matowy krzyż i...
        - Szybciej, Mol Besa - ponaglał Kasyks. - Nie mamy zbyt wiele czasu.
        - Sam nie wiem - odparł Mol Besa. - Może powinniśmy dać jej szansę?
        - Szansę? Spójrz na nią! Spójrz na tę bijącą od niej energię! To szatańska moc, Mol Besa. Wszystko dla niej poświeciła. Pieprzył ją sam szatan! Nie jakaś nocna zmora! Nie jakieś urojenie czyjejś wyobraźni. Potwór, który zamieszkuje w naszych umysłach, czarna istota wypełniająca naszą zbiorową wyobraźnię. Właśnie ona miała stosunek z tą kobietą, Mol Besa, i to, co on jej przekazał, ona przekazała tobie.
        - Wiem o tym - rzekł Mol Besa. - Wiem. Chciałem tylko...
       Kasyks spojrzał na niego wymownie - nie miał zamiaru go dalej słuchać. Mol Besa zawahał się.
        - W porządku. Wygrałeś. Jeśli tak musi być... Ale czy masz coś przeciwko temu, by inni na to nie patrzyli?
       Pozostali Wojownicy Nocy i tak mieli odwrócone głowy. Nie- tylko dlatego, że bijące od Isabel Gowdie światło oślepiało, ale obserwowali robotników i wylot tunelu, obawiając się kłopotów.
       Mol Besa zdjął pas z pistoletem i podał go Kasyksowi. Następnie ściągnął swoje leginsy z brązu, tak że miał na sobie jedynie hełm, napierśnik i buty.
       W tunelu było wilgotno i zimno. Oddech Mol Besy parował pokrywając przyłbicę, więc zdjął także i hełm. Seks był ostatnią rzeczą, na którą miał teraz ochotę. Pewnie i tak nie da rady. Był zbyt zmarznięty, wystraszony, a kościste ciało Isabel Gowdie świeciło na niego niczym wyrzeźbione z zimowego księżyca.
       Keldak odwrócił się i rzucił Mol Besie długie, pełne podziwu spojrzenie.
        - No dalej, kochany - zachęcał Keldak. - Bierz się do roboty. Nasz czas się kończy.
       Effis spojrzała błagalnym wzrokiem na Mol Besę. Nie wiedział jednak, czy prosi go, aby skończył z Isabel Gowdie, zwrócił jej tę obrzydliwą chorobę, którą ich oboje zaraziła, a później posiekał ją na kawałki i spalił, czy też prosi go, aby jej przebaczył i puścił wolno. Zasta nawet nie odwrócił się, ale uważnie obserwował wejście do tunelu. Być może Zasta nie chciał patrzeć na Wojownika Nocy, który był jego ojcem i miał stosunek z, inną kobietą, nie z jego matką. Mol Besa doskonale go rozumiał.
        - No dalej, Mol Besa - ponaglał Kasyks. Zaczynał się coraz bardziej denerwować. - Musisz.
       Mol Besa z uczuciem obrzydzenia wspiął się na wapienne łoże Isabel Gowdie. Pod butami zachrzęściły kawałki kredy. Ostrożnie uklęknął ponad jej kolanami. Było tak zimno, że jego penis skurczył się do rozmiaru penisa dziewięciolatka. Starał się jednak nie myśleć o tym. Podobnie robił, gdy nie wychodziło mu z Eve. Nie myśl o tym. Stanie, kiedy będzie chciał. Czasami się udawało.
       Ciało Isabel Gowdie jarzyło się jasnym światłem. Jej włosy unosiły się, jakby była zanurzona w morzu, a z ich końcówek tryskały miliony drobnych iskierek. Mol Besa położył ostrożnie jedną rękę na jej prawym udzie. Było lodowato zimne. Nigdy w życiu nie miał do czynienia z czymś tak zimnym. Ujął srebrny krzyż i wolno go wyciągnął. Stawiał lekki opór, kiedy wysuwał się spomiędzy bladych warg jej sromu. Był to angielski krzyż ołtarzowy z lanego srebra. Część, która była w środku, wyglądała jak nowa.
       Mol Besa podał krzyż Kasyksowi, a ten położył go ostrożnie na ziemi. Potem wspiął się wyżej, na uda Isabel Gowdie, wziął swojego penisa do ręki i przycisnął go do jej łona. To śmieszne, nie mogę tego zrobić. Jest zimno, jestem do połowy w zbroi, a Kasyks i Keldak gapią się na mnie. Muszę kochać się ze ślepą białą wiedźmą, o lodowato zimnej skórze, która mnie tak przeraża, że aż chce mi się wymiotować.
       W tej chwili Zasta zawołał:
        - Ktoś nadchodzi! Spójrzcie tam!
       Mol Besa zerknął w kierunku, który wskazywał Zasta. Zasta miał rację. W ich stronę posuwały się cztery zakapturzone postacie. Trudno było dojrzeć cokolwiek przez deszcz, ale mieli jakiś chorobliwy, niechlujny wygląd, który przypominał Mol Besie Kaptura. Szli bardzo szybko, a poły płaszczy fruwały wokół ich kostek. Towarzyszyło im sześć czy siedem ogromnych psów, które biegły obok nich. Spod skóry sterczały im kości, a z jęzorów ściekała ślina.
        - Nosiciele - ostrzegł Kasyks. - Ktoś musiał im powiedzieć, że tu jesteśmy.
        - Co, do diabła, mam teraz zrobić? - spytał Mol Besa.
        - Rób to wreszcie! - warknął na niego Kasyks. - Im szybciej to zrobisz, tym prędzej będziemy mogli ją wykończyć.
        - Ale, Kasyks, ja nie mogę!
        - Co się, do cholery, z tobą dzieje? Pomyśl o czymś podniecającym! Nie wiem, może o Brigitte Bardot!
        - Brigitte Bardot ma już chyba ze sto lat!
        - To myśl, o kim chcesz, ale zrób to wreszcie! - wrzasnął Kasyks.
       Zasta, Keldak i Effis ruszyli do wyjścia z tunelu. Nosiciele nadal pędzili w ich kierunku z rozwiewanymi przez wiatr i deszcz połami. A psy posłusznie biegły za nimi. Wyglądali jak bezlitosne opryszki ze spaghetti westernu. Anonimowi, nieustępliwi, szybcy. Ich płaszcze były spryskane białym błotem, a maski białe jak śmierć.
       Mol Besa spojrzał na Isabel Gowdie. Pozostawała nieporuszona. Jej prawe ramię nadal było uniesione, jakby chciała wydostać się na wolność tak jak trzysta lat temu. Poruszył swym penisem, chociaż był pewien, że i tak nie stanie. Był zbyt przerażony, zdenerwowany i zmarznięty. A gdybyś zdjął jej opaskę.
       Zawahał się. Ostrożnie wyciągnął rękę. Dotknął miękkiego płótna na jej oczach. A może gdybyś zdjął jej opaskę.
        - Psy! Uważajcie na psy! - krzyknął Kasyks.
       Kiedy psy podeszły bliżej w towarzystwie swoich panów, Wojownicy Nocy dostrzegli, że nie były to zwyczajne zwierzęta. Ich twarze były blade, a oczy rozszerzone. Były pośród nich dobermany, owczarki niemieckie i bullteriery, ale wszystkie miały ludzkie twarze. Twarze groteskowo wykrzywione, ze sterczącymi kłami. Zmierzwione czupryny opadały im na oczy przepełnione szaleństwem. Ale mimo wszystko były to ludzkie twarze. Inteligentne jak człowiek. Okrutne jak człowiek. Ale tak szybkie, nieustraszone i dzikie jak pies.
       Zasta chciał dać Mol Besie więcej czasu. Sięgnął dłonią po ciężki nóż do rzucania na dużą odległość i ten ukazał się, błyszcząc ponad jego ramieniem. Złapał go pewnie, po czym zamachnął się i cisnął nożem, który poszybował z niewyobrażalną prędkością ku pierwszemu Nosicielowi.
       Trafił go prosto w twarz. Nosiciel chwycił rękojeść noża obiema rękami, obrócił się, zatoczył i wyszarpnął go gwałtownie.  Razem z nożem zerwał swą białą celuloidową maskę.
        - Jeszcze raz! - krzyknął Kasyks i Zasta cisnął znów dwoma ciężkimi nożami. Ale Nosiciele przygotowani na kolejne ataki zdołali ich z łatwością uniknąć. Nie przestawali podążać ku Wojownikom Nocy z nieustępliwą determinacją zabójców. Niczego się nie bali - nawet śmierci. Czyż ich pani nie obiecała im wiecznego życia?
       Mol Besa znalazł węzeł od opaski Isabel Gowdie. Zaczął ją rozwiązywać. Z początku bez powodzenia, ale wreszcie udało mu się wyciągnąć jeden koniec po rozluźnieniu supła. Zawahał się. Wziął głęboki wdech. Zerknął na Kasyksa, ale ten był zbyt zajęty Nosicielami i człekopsami. Był zdany tylko na siebie. To była jego decyzja. Tylko jego.
        - Pośpiesz się - ponaglał Kasyks.
       Mol Besa zdjął opaskę z oczu Isabel Gowdie. Materiał był zbutwiały i zaczął się drzeć. Ujrzał błysk jednego oka. Pociągnął mocniej i całkiem zerwał opaskę. Z jej włosów trysnęła fontanna iskier. I oto patrzyła na niego kobieta, która położyła jedną rękę na głowie, a drugą na stopach, i oddała szatanowi wszystko, co jest pomiędzy nimi.
       Jej oczy były jasnozielone, z białkami o konsystencji na wpół ściętego jajka. Były blade, ale wywierały na niego elektryzujący wpływ. Miał wrażenie jakby coś chwyciło go za kręgosłup i uniosło do góry. Jakby każdy nerw w jego ciele przenikało zimne, białe światło.
       Pieczęcie - powiedziała. Nie wiedział, czy powiedziała to na głos, ale usłyszał ją wyraźnie. Mol Besa, musisz złamać pieczęcie.
        - Mol Besa? Co się dzieje!? - krzyknął Kasyks, ale Nosiciele byli już blisko, a człekopsy pędziły wprost na nich. Kasyks był zbyt zajęty, dowodząc Effis, Zasta i Keldakiem, aby móc jeszcze martwić się o Mol Besę.
       Effis pochyliła się na swoich świetlnych łyżwach. Jej zbroja
       cała rozbłysła. Soczewki na jej butach obracały się, aby złapać jak najwięcej światła z halogenowych lamp w tunelu. Prawie natychmiast ostrza jej łyżew zabłysły jaskrawozłotym światłem. Wahała się jeszcze przez chwilę, ale usłyszawszy krzyk Kasyksa: Ruszaj!, pomknęła tuż nad powierzchnią tunelu z szybkością stu kilometrów na godzinę.
       Pochylona nad ziemią ślizgała się jak najbardziej elegancka panczenistka, nabierając wciąż prędkości pełnymi wdzięku odepchnięciami łyżew. Człekopsy ujrzały, jak nadjeżdża, i rozpierzchły się, ale ona skierowała się na czarno-rudego owczarka ze zmierzwionymi włosami jak Vincent van Gogh. Po bokach jej ramion otwarły się wachlarze ostrzy.
        - Ashapoloooo! - krzyknęła. Ruszyła na owczarka, a ten odwrócił się ku niej, chcąc złapać ją za ramię. Jej ostrze przecięło jego twarz aż do kości i posunęło się dalej przez ciało, tnąc futro, mięśnie, żebra i wnętrzności. Człekopies przewrócił się na bok, tryskając fontannami krwi. Z dziury w policzku wypadł język, czarna wątroba wyślizgnęła się na ziemię. Po chwili z ciała wstrząsanego śmiertelnymi drgawkami wypadł żołądek i jelita, pozostawiając je puste niczym futrzany worek.
       Powiew wywołany szybkim przejazdem Effis rozwiał kłęby śmierdzącej pary wydobywającej się z trupa. Jeden z Nosicieli usiłował złapać przejeżdżającą obok niego Effis, ale ta wykręciła w powietrzu potrójne salto. Otoczyła go z drugiej strony i ruszyła na niego. Przebierała w powietrzu pięściami jak bokser uderzający w worek treningowy, a jej ostrza bezlitośnie cięły jego płaszcz jak huragan ostrej stali. Wokoło fruwały kawałki materiału, chwilę potem Nosiciel krzyknął przenikliwym, wibrującym, wysokim głosem. W powietrze wylatywały strzępy ciała, a potem kości. Jego maska zsunęła się do połowy, odsłaniając twarz.
       Wtedy Effis przestała boksować i wykonała szybki zwrot. Teraz okazało się, kim naprawdę był Nosiciel. Kiedy stojąc umierał, pozostali Nosiciele zatrzymali się, chociaż na niego nie spojrzeli. Wzrok utkwili w Wojownikach Nocy i w Isabel Gowdie.
       Maska Nosiciela skrywała twarz trędowatego. Znajdował się w ostatnim stadium choroby. Jego nos, dolną wargę i prawie całą szczękę pokrywały wrzody. Na pokrytej ranami skórze głowy zostało jedynie kilka kępek chorych włosów. Uszy już dawno odpadły, pozostawiając po sobie czarne dziury.
       Trędowaty wydał dziwny, zawodzący dźwięk hoooo-e-ee-oop i to było wszystko, co mogło się dobyć z jego zrujnowanego gardła i krtani. Brzmiało to jednocześnie żałośnie i odrażająco. Potem osunął się na kolana i padł na twarz. Z płaszcza wypadły kawały szarego, rozkładającego się mięsa, pokrywając kredowe podłoże tunelu.
       Pozostali Nosiciele zaczęli znowu napierać na Wojowników Nocy, nieco ostrożniej niż przedtem, ale nadal z niepowstrzymanym uporem. Człekopsy rozbiegły się w oczywistym zamiarze otoczenia ich.
       Przez ten cały czas Mol Besa nie zrobił nic, by doprowadzić do stosunku z Isabel Gowdie. Siedział na niej sztywno, wyprostowany, z zaciśniętymi zębami, a zimny pot ściekał po jego plecach. Był przytomny, ale nie mógł się poruszyć. Teraz zrozumiał, dlaczego Wojownicy Nocy zakryli wiedźmie oczy, zanim ją pochowali. Miała szatańską moc hipnotyzowania. Z jej oczu tryskała siła niczym strumienie spalin z silników odrzutowych, pozbawiając Mol Besę woli i czucia.
       Przerwij pieczęcie - rozkazała mu.
       Próbował pokręcić głową. Namówiła go do usunięcia opaski i obezwładniła go swym wzrokiem, ale nadal mógł samodzielnie myśleć. I wiedział, że jeśli złamie pieczęcie, to będzie koniec. Wojownicy Nocy przegrają bitwę i Nocna Plaga rozciągnie się ponad światem jak śmiertelny całun.
       Wyobraź sobie świat pozbawiony wszelkich moralnych zasad, wyobraź sobie świat, którym rządzą narkotyki, okrucieństwo i zepsucie.
       Zerwij pieczęcie, Mol Besa - powtórzyła. Jej zielone oczu rozszerzyły się lekko. - Użyj swojej matematyki i zerwij pieczęcie.
       Keldak odpalał jedną świetlistą pięść za drugą. Trafił człekodobermana prosto w twarz i wepchnął mu kości nosa do mózgu. Przez moment magnezjowe światło pieści Keldaka wydobywało się z oczu człekopsa, tak że wyglądał jak stwór piekielny.
       Keldak trafił również drugiego Nosiciela oślepiającym ciosem dłoni, która zniknęła w fałdach płaszcza. Rozległ się odgłos jakby łamanych nóg krzesła, po czym Nosiciel upadł na ziemię w fajerwerkach światła i w chmurach kredowego pyłu. Zasta ciskał swoimi nożami z oszczędną precyzją. Posłał trzy w stronę jednego z człekopsów, kiedy ten usiłował ich otoczyć. Pierwszy uderzył człekopsa w kark i przybił go do ściany tunelu. Drugi złamał mu kręgosłup, trzeci odciął tylne nogi. Człekopies drgał i krzyczał na wpół sparaliżowany i niezdolny do ruchu, dopóki Zasta nie posłał kolejnego ciężkiego noża, który trafił go prosto w serce.
       Mol Besa... Musisz złamać pieczęcie... Jeśli odmówisz, umrzesz niechybnie. Mój Pan i Władca dopilnuje tego bez względu na to, co się mi przydarzy.
       Mol Besa zacisnął oczy z całej siły i próbował potrząsnąć głową. I wtedy na swoim nagim udzie poczuł zimną szponiastą dłoń. Otworzył na powrót oczy i zobaczył, że Isabel Gowdie udało się poruszyć prawą ręką, a jej palce wolno przesuwały się po jego udzie.
       Mol Besa, mój kochany, złam pieczęcie.
        - Nie mogę... tego zrobić - wykrztusił. - Przyszedłem tu...
       Jeden ostry paznokieć dosięgnął jego jąder, podczas gdy kciuk zagłębił się w jego włosy łonowe.
       Zostałam wybrana przez Pana i Władcę całego świata... czyżbyś myślał, że możesz mnie zaspokoić?
       Jej długie lodowate palce zaczęły z wolna masować jego członka. Powoli i namiętnie, wywołując nadzwyczajną mieszaninę lęku i rozkoszy, zdenerwowania i podniecenia. W miarę jak jego członek nabrzmiewał, zaczęła gwałtowniej poruszać dłonią i wbijać głębiej swoje paznokcie.
       Zerwij pieczęcie, Mol Besa... a potem może ci się oddam.
        - Nie mogę - odparł. Zabrzmiało to raczej jak prośba niż odmowa. Przytknęła nabrzmiały koniec jego członka do swego zimnego sromu. Pocierała nim w górę i w dół, częściowo go zagłębiając, ale nigdy nie do końca. Czyżbyś mnie nie chciał, Mol Besa? Czyżbyś mnie nie chciał? Zerwij pieczęcie, Mol Besa, a będziesz mnie miał!
       Nie przestawała go masować, wciąż mocniej, aż poczuł między nogami napięcie, które mówiło mu, że orgazm jest nieunikniony. Gdyby tylko udało mu się w nią wejść, gdyby tylko mógł ostrzec Kasyksa, ale Isabel Gowdie ścisnęła jego umysł tak samo mocno jak jego penisa. Tunel wokół nich rozbłyskiwał światłem walki.
        - Kasyks! - wykrzyknął Mol Besa. Kasyks zwrócił się w jego kierunku, ale w tym samym momencie ogromny człekopies podobny do wilka skoczył mu na plecy i zagłębił zęby w przewodach akumulatora. Zęby człekopsa rozbłysły niebieskimi iskrami. Z jego oczodołów strzeliły elektryczne fajerwerki. Tunel wypełnił swąd spalonego futra i przypiekanego mięsa. Człekopies został porażony prądem, ale nie chciał albo nie mógł puścić Kasyksa. Kasyks poruszał ramionami, usiłując zrzucić z siebie człekopsa, ale jego uścisk nie słabnął. Przez cały czas strumień czystej energii wydostawał się z akumulatorów, rozładowując je w fontannach niebieskich iskier tryskających z futra człekopsa.
       Boże - pomyślał Mol Besa. - Stracimy do reszty naszą energię.
       Próbował wstać, aby pomóc Kasyksowi uwolnić się od człekopsa, ale Isabel Gowdie wzmocniła uścisk na jego członku i jego mózgu.
       Złam pieczęcie, Mol Besa, jeśli chcesz, żebym cię puściła. Złam pieczęcie, Mol Besa, jeśli nie chcesz zostać eunuchem na zawsze uwięzionym w śnie wiedźmy.
       Szarpnęła gwałtownie trzy razy jego członkiem i perłowo białe nasienie trysnęło na jej perłową skórę. Zakrztusił się i zapadł w usianą gwiazdami ciemność. Mimo że było już po wszystkim, Isabel Gowdie nie puściła go. Złam pieczęcie, Mol Besa, ty żałosny nieszczęśniku! Złam moje pieczęcie!
       Kasyks wył z rozpaczy, kiedy jego cenna energia wypływała przez spalone, podrygujące ciało człekopsa. Zasta, któremu zostały tylko cztery noże, zaczai się wycofywać. Keldak również potrzebował więcej mocy. Jego pięści były blade. Chociaż nadal trafiały w człekopsy, ich siła była tak niewielka, że powodowały tylko drobne stłuczenia. Jedynie Effis, szybka jak błyskawica, nadal ślizgała się, tnąc przeciwników, ale Nosiciele zaczęli wymachiwać drewnianymi stemplami, nie pozwalając się jej zbliżyć.
        - Mol Besa! - krzyczał Kasyks. - Mol Besa, zdejmij ze mnie tego cholernego psa.
       Isabel Gowdie nie zwolniła uścisku.
       Najpierw pieczęcie, Mol Besa.
       Nie miał wyboru. Wiedział, że nie ma wyboru.
        - Ty wiedźmo - wysyczał. Nie wahając się dłużej, załadował program mogący roztopić wosk na pieczęciach i zmienić świętą energię, za pomocą której nałożono pieczęcie, w nieszkodliwą błyskawicę.
       Isabel Gowdie patrzała na niego z nieukrywaną chciwością, kiedy ładował program do naboju, a nabój do pistoletu z równaniem. Wypalił przed siebie i pocisk ruszył od jednej pieczęci do drugiej - nadgarstki, kostki, piersi, kolana. Każda czarna pieczęć rozbłyskiwała na krótką chwilę, po czym znikała w obłoku pary.
       Przez moment Mol Besa i Isabel Gowdie byli otoczeni przez zasłonę białego światła. Potem światło zgasło i dym opadł. Nagie ciało Isabel Gowdie było wolne.
        - Dobrze się spisałeś - warknęła. Jej głos był teraz zupełnie inny. Grubszy i bardziej chrapliwy.
        - Uwolnij mnie - ponaglał Mol Besa. - To część naszej umowy.
        - Umowy? Myślałeś, że ja dotrzymuję umów?
        - Mol Besa! Na miłość boską! - wrzeszczał Kasyks. Następne dwa człekopsy zbliżały się do niego. Pojęły, że on posiada całą moc. Nosiciele jednakże utrzymywali się z dala z doskonałymi, pozbawionymi wyrazu twarzami. Bronili się i odparowywali ciosy, aby zająć Wojowników Nocy i uniemożliwić im pomoc Kasyksowi.
       ...pasmem śmierci otoczymy...
       Isabel Gowdie powstała ze swego wapiennego łoża.
        - Mol Besa, już raz cię zabiłam i teraz zabiję cię znowu.
        - Ale obiecałaś...              
        - Czy ty naprawdę sądziłeś, ze słowo wiedźmy jest cokolwiek warte? Jesteś nowy, prawda? Zielony jak trawa i miękki jak policzek dziecka. Zbliż się, Mol Besa, a pokażę ci, do czego są usta wiedźmy. Na pewno nie do składania obietnic.
       Naga wiedźma powstała ze swego wapiennego łoża z oczami zielonymi jak śmierć. Jej włosy iskrząc unosiły się wokół czoła, nadal ukoronowanego zardzewiałymi śrubami. Śruby jedna za drugą wykręcały się z ciała, upadając z brzękiem na kredę. W skroniach Isabel Gowdie widniały głębokie dziury, ale uwolniła się od mentalnych więzów, które nałożyli na nią kiedyś Wojownicy Nocy w nadziei, że już nigdy nie powstaną w jej głowie myśli szatana.
       Powoli z okropnym dźwiękiem rozdzieranego materiału skóra na jej głowie rozdzieliła się, a jej uniesione włosy opadły na ramiona. Biała skóra na czubku głowy łuszczyła się warstwa za warstwą. Tłuszcz rozsunął się, korzenie włosów zostały wyrwane. Gdy jej skalp się całkowicie otworzył, Mol Besa ku swemu przerażeniu zobaczył, że na czubku głowy Isabel Gowdie ma drugą twarz, zimną i doskonałą, przypominającą dokładnie karnawałowe maski jej Nosicieli. Była kobietą w kobiecie, a może nawet mieściły się w niej jeszcze inne kobiety. Warstwa na warstwie, tysiąc złych osobowości w jednej zewnętrznej postaci. Twarz na czubku głowy otworzyła swoje kleiste oczy, tak samo blade i zielone jak te, z którymi Mol Besa spotkał się po raz pierwszy. Obie twarze spoglądały na niego i obie uśmiechały się tak samo kpiąco. Pochyliła swoją głowę do przodu, a twarz na czubku głowy wyszeptała ustami sklejonymi cieczą podobną do nici pająka.
        - Pocałuj mnie.
        - Mol Besa! - wrzeszczał Kasyks.
       Nie miał wyboru. Zamknął oczy, nachylił się lekko i pocałował wargi na czubku jej głowy. Nagle uniosła ramię i przycisnęła jego głowę do swojej. Długi zimny język o rybim smaku przecisnął się między jego zębami i badał zakamarki jego ust. Język, który wydostał się z czubka jej głowy.
       Mol Besa otrząsnął się z obrzydzeniem. Zrobiło mu się niedobrze, ale Isabel Gowdie nadal lizała jego język, zęby, zagłębiła swój gruby rozdwojony jęzor w jego gardło.
        - Jesteś mój, dupku. Uwolniłeś mnie i za to cię kocham. Teraz ty i ja zawsze będziemy jednym. Zawsze będziemy kochankami. Zawsze połączeni.
        - Mol Besa - wrzeszczał Kasyks wewnątrz jego głowy. Ale Isabel Gowdie jeszcze z nim nie skończyła. Kiedy twarz na czubku głowy patrzyła na niego z chytrą satysfakcją, oblizując wargi po rybim pocałunku, jej druga twarz wysunęła się do przodu, wzięła jego członka między język i podniebienie. Ssała go wolno, lekko, ale systematycznie, a potem pozwoliła mu się wyślizgnąć.
       Spojrzał na nią, na obie jej twarze. Tunel był wypełniony dymem, błyskami światła, warczeniem i krzykami oraz nieustającymi odgłosami pracujących maszyn: wierteł, pił i ciężarówek.
        - Połknęłam twoje nasienie, Mol Besa. I teraz będę miała twoje dziecko.
        - O czym ty, do diabła, mówisz? Nie możesz mieć dziecka w ten sposób!
        - Ja mogę! A piekło jest właśnie tym, o czym mówię! W piekle nie ma zasad, prawda? Tam takie słowa jak nie możesz nie istnieją! Wszystko jest możliwe! Jeśli chcę mieć dziecko, połykając nasienie, będę je miała! Wyrośnie w moim żołądku obok owsianki i kotletów. Urodzę je wymiotując! A potem będę je karmić i tuczyć, ale go nie ochrzczę - a kiedy będzie już duże i tłuste, zabiję je i stopię na tłuszcz - nieochrzczony tłuszcz! - i wymieszam ten tłuszcz z tojadem mordownikiem, lulkiem, trującą wilczą jagodą i mandragorą. Posmaruję tym swoje ciało i w mgnieniu oka przelecę nad Anglią z jednego końca na drugi! Wyobraź sobie tylko! Wiedźma rodząca dziecko Wojownika Nocy! I robiąca z niego eliksir lotu!
       Mol Besa nigdy przedtem nie spotkał się z prawdziwym szaleństwem szatana. Ci napastnicy w Nowym Jorku byli niczym w porównaniu z tym. To był świat bez żadnego porządku. To był świat bez zasad moralnych. Jeśli chcesz latać, co robisz? Zabijasz nieochrzczone dzieci, gotujesz je, mieszasz z ziołami, a później smarujesz tym swoje ciało i latasz.
       To jest świat, w którym psy są ludźmi, ludzie to żywe trupy, a kobiety mają sekretne twarze pod włosami.
       Drżący, na granicy histerii, Mol Besa stoczył się z kamiennego łoża.
       Kasyks, który ciągle jeszcze dźwigał na plecach iskrzącego, spalonego trupa człekopsa, chwycił go za rękę.
        - Mol Besa! Zdejmij to ze mnie! Musimy natychmiast stąd uciekać!
       Mol Besa usiłował schwycić dymiące, iskrzące ciało, ale szarpnęło nim straszliwie, aż poczuł, jak mu zęby ruszają się w dziąsłach.
       Odskoczył i w pośpiechu zaczął wybijać równanie, które zmieni człekopsa w falę dźwiękową. Załadował szybko równanie, mając świadomość, że z każdą sekundą szansę powrotu Wojowników Nocy do rzeczywistego świata gwałtownie maleją. Kiedy załadował nabój, rozejrzał się za Isabel Gowdie i ujrzał, jak stała na swym łożu z wapienia z płonącymi włosami, naga i biała, z rękami skrzyżowanymi na wyschłych piersiach. Nigdy nie widział tak zniekształconej twarzy. Szeroko otwarte oczy, obwisłe wargi odsłaniały dziąsła. Była wcielonym diabłem, wcieloną nienawiścią, służebnicą szatana. Trudno było sobie wyobrazić, że trzysta lat temu urodziła się z ludzkiej matki jako zwyczajne dziecko.
       Nosiciele i człekopsy podeszli teraz bliżej. Effis krążyła za nimi, usiłując przemknąć się do pozostałych Wojowników Nocy. Jednak jeden z Nosicieli podniósł kawał belki i wywijał nim nad głową, aby jej to uniemożliwić.
       Nabój Mol Besy wydał cichy dźwięk, świadczący o jego gotowości do odpalenia. Załadował nabój do pistoletu, choć palce prawie odmawiały mu posłuszeństwa. Odwrócił się do Kasyksa i wystrzelił.
       Przez moment miał wątpliwości, czy równanie zadziała. Potem usłyszał dźwięk podobny do strzału w tunelu metra i człekopies zniknął. Kasyks zatoczył się, po czym upadł na kolana, słaby i w szoku, podczas gdy z jego akumulatorów nadal uchodziła energia.
       Mol Besa ukląkł przy nim.
        - Załatwiliśmy psa. Nic ci nie jest?
        - Wycofujemy się - powiedział Kasyks.
        - Ale ja nadal mam Nocną Plagę! Kasyks spojrzał na niego.
        - Jeśli w tej chwili nie zabierzemy stąd naszych tyłków, wierz mi, Nocna Plaga będzie najmniejszym naszym zmartwieniem!
       Z pomocą Mol Besy stanął na nogi.
        - Effis! - zawołał. - Keldak! Zasta! Wycofujemy się! Szybko!
       Effis skręciła w lewo, potem w prawo i wykonując szereg piruetów utorowała sobie drogę do Mol Besy, jakby wykonując rundę honorową po udanym występie. Keldak wrócił wolniej, a za nim Zasta, któremu został już tylko jeden ciężki nóż - zabezpieczenie na wszelki wypadek. By podciąć sobie gardło, jeśli zaszłaby taka potrzeba.
        - Jeszcze nie czas na to, przyjacielu. Przynajmniej taką mam nadzieję - powiedział Mol Besa.
       Sen zaczął się zmieniać. Uwolniona ze swego kamiennego grobowca Isabel Gowdie budziła się. Tunel zaczął się przyciemniać, światła lamp halogenowych stawały się coraz słabsze. Kakofonia odgłosów wiercenia stała się rytmicznym niskim dudnieniem. Z kości człekopsów zaczęło odpadać ciało, aż w końcu upadły na ziemię jak wilcze szkielety.
       Nosiciele także tracili swoje ciała, aż stali się tylko brudnymi szpitalnymi ubraniami unoszonymi przez wiatr.
       Kasyks podniósł ręce do góry i resztkami energii utworzył błękitny ośmiokąt, aby otworzyć im drogę powrotną do rzeczywistego świata. Ośmiokąt wolno opadał na ziemię i znowu znaleźli się w sypialni w Tennyson. Ostatnia rzecz, którą ujrzeli, ze snu Isabel Gowdie to śliska posadzka tunelu oświetlona purpurowym światłem, senna metafora łona czarownicy,
       Potem sen zniknął i byli z powrotem w rzeczywistym świecie.
       Zmęczeni, rozejrzeli się wokół. Pokój wyglądał tak samo, tylko że przestało padać. Zasłony nadal były namoknięte i wszędzie ściekała woda. Ale wiatr i burza ustały i zniknęło wrażenie, że Tennyson jest dwoma miejscami naraz.
        - Obudziła się. Żyję - powiedział Kasyks.
        - Myślałem, że jeśli zdejmę jej opaskę... - zaczai Mol Besa, ale po chwili dodał: - Nie wiem, co myślałem. Okręciła mnie sobie wokół małego palca.
        - Czerpie swoją moc prosto od szatana - powiedział Kasyks. - Nie mieliśmy więcej jak jedną szansę na dziesięć, że nam się powiedzie.
        - Kto tak twierdził? - zapytała Effis.
        - Springer - odparł Kasyks. - Wiem, że nie powiedziała wam tego, ale nie chciała wam odbierać pewności siebie w pierwszej potyczce.
        - Boże święty, nie chciała odbierać pewności siebie - powiedział szyderczo Mol Besa. Otarł dłonią czoło z potu. - O mały włos nie zostaliśmy zmasakrowani.
        - Co robimy? - spytał Zasta.
        - Musimy o wszystkim jej opowiedzieć i odnowić zapasy energii. Potem znowu wyruszymy na poszukiwanie Isabel Gowdie - odparł Kasyks.
        - A co będzie, jeśli uda się jej uciec z tunelu? Skąd będziemy wiedzieli, gdzie jej szukać? - zapytał Keldak.
        - Znajdziemy ją - odrzekł Kasyks. - Ale czy będziemy mieli dość siły, by ją zniszczyć, to już inna sprawa.
       Jeden po drugim Wojownicy Nocy unieśli się w powietrze, przenikając przez sufit i dach Tennyson. Na dworze był już prawie ranek. Przez lodowatą mgłę przedzierało się czerwone słońce. Londyn rozciągał się pod nimi niczym opuszczone macedońskie pole bitwy po przejściu Wizygotów.
       Polecieli wzdłuż Tamizy aż do Richmond Hill, gdzie zanurzyli się w mgłę, a potem przez dach budynku dostali się do mieszkania Springer. Mol Besa na krótką chwilę chwycił dłoń Zasty i potem wszyscy wrócili do śpiących ciał, tak cicho i miękko jak spadające liście na powierzchnię stawu.
       
ROZDZIAŁ  9
      PRZERAŻAJĄCE DZIECKO
       
       Stanley obudził się z gwałtownym bólem żołądka. Miał wzdęty brzuch, wstrząsany ruchami jelit. Próbował krzyknąć, ale gardło miał suche i ściśnięte, tak że z trudem w ogóle mógł nabrać powietrza.
       Boże, uduszę się - pomyślał. - Boże, pomóż mi, duszę się.
       Odrzucił na bok kołdrę i upadł bokiem na podłogę. Żołądek znowu się uniósł i suchość w ustach została nagle zastąpiona przez kwaśny płyn. Położył dłoń na brzuchu i wyczuwał, jak jego wnętrzności skręcają się, prawie jakby były żywym stworzeniem, które pragnie się wydostać. Ostatnim razem przeżywał coś podobnego, kiedy Eve spodziewała się Leona, a Leon kopał ją, jakby zataczał wewnątrz niej kółka.
       Stanleyowi udało się zaczerpnąć łyk powietrza. Zdołał uklęknąć i podnieść się, podpierając się na łóżku. Poczuł coś głęboko w gardle i zebrało mu się na wymioty. Pomału dotarł do drzwi, otworzył je i przeszedł przez korytarz do łazienki.
       Prawie mu się udało. Nie zdążył dojść do muszli, upadł na kolana obok wanny, chwytając się jej krawędzi. Nocna Plaga z całych sił skręcała jego żołądkiem i powodowała skurcze gardła. Poczuł, jak głęboko w gardle przesuwa się jakaś zbita, obrzydliwa masa, cuchnąca słodkawo zgnilizną.
       Nie mógł mówić, nie mógł krzyczeć. Pochylił się nad wanną i centymetr po centymetrze, skurcz po skurczu, wyrzucił to z siebie - ogromną poskręcaną masę szczurów. Niektóre bardzo duże, gapiły się na niego, ich futra były mokre od soków żołądkowych. Niektóre jeszcze nie w pełni wyrośnięte, inne w stanie embrionalnym, z różowymi ciałkami o oczach jak surowe białko.
       Stanleyem wstrząsały torsje za torsjami, aż ostatnie ogony i nogi przecisnęły się pomiędzy jego zębami. W wannie znajdowało się prawie metrowej długości kłębowisko drgających, szarych szczurów. Stanley był zbyt słaby i pełen obrzydzenia, by cokolwiek zrobić. Klęczał tylko z czołem przyciśniętym do zimnego metalu wanny, co chwila spluwając, chcąc pozbyć się okropnego smaku gnijących, na wpół strawionych szczurów.
       Zauważył, że zwierzęta mają poskręcane ogony, co czasami zdarza się w przeludnionym legowisku. Im bardziej chcą się od siebie oddalić, tym mocniej zaciskają się węzły na ogonach, uniemożliwiając im zupełnie ucieczkę.
       W końcu Stanley wstał. Podszedł do umywalki, nalał wody do szklanki i przepłukał usta. Potem wycisnął na język pastę i ssał ją tak długo, aż zaczął go szczypać język i podniebienie. Spojrzał na swoje odbicie w lustrze. Miał woskową, szarą twarz i wyglądał na wykończonego. Jak długo będzie to trwało? - pomyślał. - Zanim Nocna Plaga mnie zabije? Zanim znajdę się w piekle, bez nadziei na zbawienie i wyklęty po wsze czasy? Mamo, tato, czy po to się urodziłem?
       W kuchni znalazł torbę foliową na śmieci, wrócił do łazienki i z obrzydzeniem załadował do niej szczury. Nasłuchiwał, ale z głębi mieszkania nie dochodził żaden odgłos, który by świadczył o tym, że ktoś się obudził. Zaniósł torbę do swojej sypialni i ubrał się szybko. Potem wyszedł z nią po cichu z mieszkania.
       Ranek był zimny i mglisty. Z torbą na plecach zszedł ze wzgórza i przez ulicę przeszedł w kierunku Tamizy. Woda była matowa jak zaparowana stal. Nawet pachniała zimnem. Przez mgłę dostrzegł drzewa na wyspie Eel Pie i kontury przycumowanych tam łódek.
       Cisnął torbę ze szczurami do wody, zawirowała i poszła na dno. Pokonam cię, Isabel Gowdie - powiedział do siebie pod nosem. - Możesz zabrać wszystko, co chcesz, ale nie uda ci się wydrzeć mi duszy. Moja dusza należy do mnie.
       Zaczął się wspinać wolno z powrotem na wzgórze. We mgle zaryczał ponad nim niewidoczny samolot. Brzmiało to, jakby rozdzierało się niebo. Spojrzał w kierunku barierek nad Terrace Gardens i zauważył stojącego tam Kaptura, który go obserwował, a jego twarz była biała jak wosk.
       Po raz pierwszy Stanley poczuł determinację zamiast strachu. Nie przerwał swej wspinaczki na wzgórze i minął Kaptura w odległości dziesięciu metrów po drugiej stronie ulicy. Kaptur nie odwrócił się w jego stronę ani nie dał po sobie poznać, że go zauważył. Stanley jednak chciał mu pokazać, że nie dba o niego, że się go nie boi i że jest głęboko przekonany, iż Wojownicy Nocy pokonają Isabel Gowdie i jej Nosicieli.
       Wrócił do mieszkania Springer i zadzwonił do drzwi. Otworzyła mu Springer, która była teraz dwudziestopięcioletnią blondynką w białej krótkiej sukience i z tuzinem brzęczących bransolet na rękach.
        - Byłeś chory - zauważyła, kiedy Stanley wszedł do środka. Pozostali Wojownicy Nocy też już wstali. Leon w swojej trykotowej piżamie, Henry w brązowym szlafroku, który wyraźnie znał lepsze czasy i Angie w koszuli od Marka & Spencera z wizerunkiem Betty Boop na przedzie.
        - Tak - potwierdził. - Byłem chory.
        - Mocno?
        - Nie mam ochoty mówić o tym przeżyciu.
        - Angie także chorowała. Wymiotowała tłustym mięsem. Nocna Plaga ma to do siebie, że zawsze wymiotuje się tym, czego najbardziej się brzydzi. Ma to osłabić szacunek do samego siebie.
       Angie uśmiechnęła się niepewnie do Stanleya, chociaż obojgu im nie było do śmiechu.
        - Jest jeszcze coś - powiedziała Springer, idąc do kuchni. - Po powrocie ze snu Isabel Gowdie Angie miała sen.
        - Nie mogłam na to nic poradzić - powiedziała Angie. - Próbowałam to zatrzymać, ale nie mogłam.
       Springer przyrządzała kawę we francuskim ekspresie.
        - Śniło jej się, że kocha się ze swoim przyjacielem, Paulem, i jego kolegą...
        - Maćkiem - wtrąciła Angie. - Naprawdę ma na imię Kenneth, ale pochodzi z Glasgow.
        - Z Paulem i Maćkiem, tak - powtórzyła cierpliwie Springer. - To oznacza, że teraz obaj mają Nocną Plagę i tylko Ashapola wie, ile znają dziewczyn, które zaczną zarażać, śniąc o nich.
       Stanley zbliżył się do Springer patrząc, jak przygotowuje kawę. Chociaż rano był taki chory i nadal miał obolały żołądek, stwierdził, że ona go podnieca. Może chciała go podniecić. Może sprawdzała stopień jego zepsucia. Obserwowała, jak bardzo osłabło jego poczucie moralności.
       Jej piersi kołysały się pod cienką wełną sukienki, opinającą zaokrąglenia pośladków. Kiedy jednak bardziej się zbliżył, wzięła dwie filiżanki z kawą i zręcznie odsunęła się.
        - Pamiętaj - powiedziała, unosząc jedną brew. - Jestem tylko posłańcem Ashapoli.
       Poszedł za nią do skromnie umeblowanego salonu. W czasie gdy rozmawiali w kuchni, przyszedł z hotelu Gordon. Miał na sobie zielone znoszone sztruksy i żółty sweter poplamiony na przodzie.
        - Nikt z nas nie jest zachwycony tym, co wydarzyło się dziś w nocy. Jesteście jednak Wojownikami Nocy, prowadzącymi świętą wojnę, a w tej wojnie, jak wielu innych przed wami, jesteście narażeni na poważne niepowodzenia.
        - Co musimy teraz zrobić? - spytał Gordon. - Jeśli Isabel Gowdie uciekła do innego snu, będzie trudno ją znaleźć.
        - Znajdziecie ją - zapewniła go Springer. - Przede wszystkim musicie pojechać do Dover i sprawdzić w prawdziwym tunelu. Odkryjecie zapewne, że tam, skąd wydobyliście we śnie Isabel Gowdie, istnieje prawdziwa dziura. Kiedy opuszczaliście jej sen, budziła się i teraz może wydostać się z tunelu jako prawdziwa kobieta, tak jak to zrobiła we śnie.
       Prawdziwych ludzi można wyśledzić. Prawdziwych ludzi można znaleźć. Ona nie ma ubrania ani pieniędzy i słabo zna współczesną Anglię. Jeśli odszukacie ją w rzeczywistym świecie, łatwiej będzie wam złapać rezonans jej snu.
        - A więc wybieramy się znowu do Dover? - spytał Gordon.
        - Możecie wziąć mój samochód.   
       Stanley właśnie szczotkował włosy, kiedy do pokoju weszła Angie, nadal mając na sobie nocną koszulę. Stanęła za nim, przez chwilę go obserwując.
        - Jak myślisz, czy w ogóle ją złapiemy? - spytała. Stanley odłożył swoje szczotki.
        - Na pewno ją znajdziemy. Musimy, bo inaczej ty i ja umrzemy potępieni.
       Przez chwilę milczała. Stanley naciągnął rudy sweter na koszulę i założył swego Rolexa, którego dostał od Orkiestry Barokowej z San Francisco po wspólnym wykonaniu Fiori Musicali Frescobaldiego w Carnegie Hall w Nowym Jorku. Krytycy muzyczni z New York Timesa opisali grę Stanleya jako wspaniałą... znaczenie słowa barok wywodzi się być może od nie polerowanej perły, ale pan Eisner jest najbardziej wypolerowaną perłą zespołu, który jest koroną polerowanych pereł.
        - Ten sen, który miałam dziś rano... o Paulu i Maćku - powiedziała Angie.
        - O co chodzi? Przecież to tylko sen.
        - Tak, wiem. Ale to był taki sam sen, jaki miałam o tobie. Byłam cała... no, byłam cała mokra po wszystkim.
        - Co mam ci na to powiedzieć? Że jestem zazdrosny? Jak mogę być zazdrosny o sen?
        - Nie powinnam była tego robić, prawda? - Angie podeszła bliżej. - Przez to Paul i Mack też mają teraz Nocną Plagę.
        - Taka jest natura Nocnej Plagi, kochanie. Właśnie tak się ona przenosi. To nie twoja wina.
        - Ale powinnam zostać ukarana, prawda?
        - Ukarana?
       Zaczęła nerwowo miąć w dłoniach przód koszuli.
        - Powinieneś mnie zbić, albo coś w tym rodzaju, za takie sny, nie uważasz?
       Stanley zmierzył ją od góry do dołu. Miał właśnie powiedzieć: Zbić cię? oczywiście, że nie, ale nagle w jego umyśle rozbłysła jedna maleńka niebezpieczna myśl. Podszedł do niej i bez zastanowienia włożył dłoń między jej nogi i brutalnie pocałował ją w czoło.
        - Być może masz rację. Może powinienem cię zbić. Zamknęła oczy i nadstawiła usta. Pocałował jej wargi i ścisnął boleśnie jej język między zębami. Poczuł krew. Skrzywiła się i próbowała krzyknąć, ale puścił ja dopiero po dłuższej chwili.
        - Gdy wrócimy z Dover - powiedział - dam ci to, na co zasłużyłaś.
       Kiedy jechali przez Kent, mgła opadła i koło południa dzień zrobił się zimny i słoneczny. Zatrzymali się na lunch w Bell w malowniczej wiosce Smarden. Stanley był zachwycony restauracją. Zbudowana została w XV wieku, miała kamienne posadzki i prawdziwy kominek. Usiedli razem przy dębowym stole, blisko ognia i zjedli po ogromnym steku z cynaderkami, popijając to piwem. Zimowe słońce przeświecało poprzez dym. Stanley nagle pojął, jak łatwo w Anglii przejść we śnie z jednego wieku w drugi. Tutaj, w Smarden, stulecia leżały na sobie jak warstwy tortu.
       Ruszyli dalej. Zaczęło się ściemniać, kiedy w końcu dotarli do Dover. Podczas drogi nie rozmawiali wiele. Zbyt niepokoili się o to, jak znajdą Isabel Gowdie i jak mają sobie z nią poradzić, kiedy już ją znajdą. Samochód Springer miał automatyczną skrzynię biegów, tak że Stanley mógł prowadzić przez większość podróży. Henry nie zdradzał ku temu ochoty. Nie lubił prowadzić, szczególnie tutaj, gdzie jeździło się tak szybko i to w dodatku po złej stronie drogi.
       Kiedy skręcili w Jubilee Road, która prowadziła wprost do doków, zapaliły się uliczne lampy. Kanał w mroku wyglądał jak szary zimny klej do tapet.
        - Nie rozumiem, jak pani Gowdie mogła dotrzeć tak daleko. Bez ubrania. Bez pieniędzy - powiedział Gordon.
        - Nigdy nie lekceważ sług szatana - odparł Henry. - Udało jej się uniknąć wykonania wyroku śmierci. Przeżyła trzy stulecia w wapiennej skale. Uciekła pięciu najdzielniejszym Wojownikom Nocy. Znalezienie jakichś rzeczy nie wydaje się zbytnią trudnością dla kobiety o takim samozaparciu.
       W Dover ruszyli na zachód, aż dojechali do placu robót. We śnie udało im się bez przeszkód dotrzeć do tunelu. Teraz jednak zostali zatrzymani przez wysokie druciane ogrodzenie i strażnika o szerokiej twarzy w niebieskim paramilitarnym swetrze. Otworzył okienko portierni, skąd dotarł do nich ostry zapach grzejnika olejowego.
        - Nie możecie wejść bez upoważnienia - oznajmił.
        - Właściwie, to szukamy kogoś - powiedział Gordon, opuściwszy szybę.
        - Kogo? dokładnie? - spytał strażnik.
        - Kobiety. Raczej bladej. Może pan ją widział?
        - Pracuje tu?
        - Niezupełnie. Ale jesteśmy pewni, że tutaj była.
        - Jak się nazywa?
        - Eeee, Smith.
       Strażnik wolno pokręcił głową. Najwyraźniej zaczął dochodzić do wniosku, że ma do czynienia z kupą wariatów.
        - Nikt taki się tu nie kręcił. A co, zgubiła się?
        - Można tak powiedzieć - odrzekł Gordon.
        - To lepiej spytajcie na policji. Tu jej nie ma. Musieliśmy opróżnić cały teren.
        - Opróżnić? Dlaczego? - spytał Stanley.
        - Nie słuchaliście wiadomości? Mieliśmy tu mały wypadek ostatniej nocy, na dole w tunelu. Wybuchł cały ładunek synteksu. Jedna ściana tunelu się zawaliła. Dwóch zabitych, sześciu rannych. Raczej małe szansę, żeby jakaś kobieta się tu kręciła.
        - Dziękujemy, panie oficerze - odparł Stanley. Zawrócili samochód i wolno ruszyli z powrotem do Dover.
        - A więc w taki sposób się wydostała na jawie. Uwolniona we śnie, zaaranżowała mały wypadek, aby uwolnić się i na jawie. A to czarownica.
        - Powiedziałeś to prawie z uznaniem - zauważył Gordon. - Według mnie jest skończoną dziwką.
        - Cokolwiek o niej myślimy - powiedział Henry - pozostaje pytanie, jak się dowiedzieć, dokąd poszła? Być może nadal jest w Dover, ale równie dobrze może być wszędzie.
        - Może ten strażnik miał rację - powiedział Stanley. - Może warto  spróbować na policji.  Jeśli  ktoś widział nagą kobietę chodzącą po ulicach Dover, prawdopodobnie doniósł im o tym. Oczywiście, o ile Isabel Gowdie nie ukradła gdzieś pieniędzy i ubrania.
       Było już zupełnie ciemno, kiedy odszukali posterunek. Pełniący służbę oficer był cierpliwy, ale niewiele im pomógł. Nie potrafił im powiedzieć, czy zginęły jakieś kobiece rzeczy ani czy przychwycono na kradzieży pieniędzy jakąś bladą kobietę. Nie był też w stanie potwierdzić, czy przy robotach tunelu kręciła się naga kobieta. A właściwie dlaczego chcieli to wszystko wiedzieć?
       Wyjechali z Dover przygnębieni i skręcili z powrotem na szosę do Londynu. Kiedy mijali pierwszy zjazd z autostrady, natrafili na długi parking, gdzie stało sześć albo siedem ogromnych tirów. Była tam niewielka, biała przyczepa, gdzie sprzedawano herbatę i hamburgery.
       U wyjazdu z parkingu stały dwie dziewczyny w dżinsach i sportowych kurtkach, usiłując złapać okazję.
       Stanley skręcił na parking i wyłączył silnik.
        - Co robisz? - spytał Henry.
        - Muszę coś sprawdzić - powiedział Stanley. Wysiadł z samochodu i poszedł w stronę przyczepy, rozcierając dłonie, żeby się ogrzać. Obok okienka stało dwóch kierowców, popijając herbatę z ogromnych kubków, zajadając kanapki z bekonem i jednocześnie paląc papierosy.
       Otyła sprzedawczyni wycierała ladę brudną ścierką. Stanley pomodlił się w duszy, by następnym razem, kiedy mu się zachce wymiotować, nie wyrzygał tej ścierki.
        - Herbaty, kochanieńki? - spytała.
        - Nie, dziękuję. Nie widziała dzisiaj pani kobiety, która chciała złapać okazję?
        - Tu jest tego setki, kochanieńki. Głównie studentki.
        - Ale tę na pewno pani zauważyła - odparł Stanley. - 
       Chuda, zielone oczy i bardzo jasne włosy. Nie wiem, co miała na sobie, ale tak wygląda.
        - A tak, rzeczywiście - powiedziała kobieta, wypuszczając kłęby pary z ekspresu. - Była tu całkiem niedawno. Poprosiła o szklankę gorącej herbaty. Kiedy jej dałam, wypiła ją duszkiem, chociaż była prawie wrząca. Powiedziałam, że poparzy sobie żołądek, ale ona tylko się uśmiechnęła.
       Stanley poczuł, jak krew mu szybciej krąży. Znalazłem cię, ty wiedźmo! - pomyślał. - Dopadłem cię! Teraz zobaczymy, kto kim będzie manipulował!
        - Nie widziała pani, dokąd poszła? - zapytał.
        - Złapała okazję.
        - Dawaj jeszcze herbaty, Doris - powiedział jeden z kierowców, trzaskając swoim kubkiem o ladę. - I paczkę serowych chipsów.
        - Nie wie pani, kto ją zabrał? - ciągnął dalej Stanley. - Ciężarówka czy samochód osobowy?
        - Ciężarówka - odparła sprzedawczyni. - Taka duża, zagraniczna, holenderska chyba. Biało-niebłeska, z biało-niebieską flagą z tyłu.
        - O której godzinie?
        - Niedawno. Może godzinę temu albo półtorej.
        - Jest pani aniołem - powiedział Stanley, a w duchu pomyślał: Cholera, musieliśmy się z nią minąć.
       Jeden z kierowców zaśmiał się głośno.
        - Koleś, jeśli ona jest aniołem, to ja wolę raczej iść do piekła.
        - Wierz mi, przyjacielu, że nie chciałbyś. Za żadną cenę - odparł Stanley, uśmiechając się słabo.
       Wrócił do samochodu i od razu zapalił silnik.
        - Była tu godzinę temu. Zabrała ją biało-niebieska ciężarówka. Podobno duża, a więc przypuszczalnie będzie się trzymać autostrady. Boże, ile bym dał za jakiś szybszy samochód zamiast tego czołgu.
       Kilometr za kilometrem posuwali się w ciemnościach, sprawdzając każdą mijaną ciężarówkę. Zatrzymali nawet duńskiego tira z meblami ogrodowymi, ale kierowca nie brał dzisiaj żadnych autostopowiczów. Dali mu paczkę papierosów za kłopot i pojechali dalej.
        - Szukamy igły w stogu siana - narzekał Gordon. - Przecież mogli gdzieś skręcić.
        - Znajdziemy ją, wierz mi - twierdził z uporem Stanley. - Mam takie przeczucie.
       Sześćdziesiąt kilometrów dalej, kiedy przekraczali granicę Kentu i zaczęli posuwać się na wschód przez Surrey, nawet Stanley stracił nadzieję. Nigdzie nie było widać biało-niebie-skiej ciężarówki, holenderskiej czy duńskiej czy nawet krajowej, wkrótce będą musieli skręcić na Richmond do mieszkania Springer.
       Mijali właśnie wielopoziomowe skrzyżowanie, kiedy Stanley zauważył wspinającą się powoli ku górze niebiesko-żółtą ciężarówkę, z niebiesko-żółtą flagą na tyle i napisem ZWART-WIT LITHOS, MERCURIUS WORMR-VEEER, LEIDEN.
        - To ta! To musi być ta! - krzyknął Stanley. Docisnął gaz, aż silnik starego humbera zaryczał w proteście.
       Gordon wychylił się z okienka i zaczął kiwać ręką, dając kierowcy znaki, aby zjechał na pobocze i zatrzymał się, co ten rzeczywiście uczynił z sykiem i piskiem hamulców. Z kabiny natychmiast wysiadł kierowca ubrany w dżinsową kurtkę i zaczął oglądać ciężarówkę w przekonaniu, że coś się stało.
       Stanley podszedł do niego, kiedy ten wyłonił się z drugiej strony wozu, trzymając między zębami zgaszony niedopałek.
        - Przepraszam bardzo, że pana zatrzymaliśmy, ale szukamy dziewczyny, autostopowiczki, o bardzo bladej cerze, zielonych oczach i jasnych włosach.
       Kierowca potaknął.
        - Zgadza się - powiedział z twardym duńskim akcentem.
        - Widział ją pan?
        - Tak.
        - Jest w kabinie?
        - Nie.
        - A nie wie pan, dokąd się udała?
        - Wysadziłem ją na autostradzie. Jechała nad morze.
        - Do Brighton? - spytała Angie.
        - Brzmiało podobnie, ale niezupełnie tak.
        - Brightelmstone? - podpowiedział Gordon w nagłym olśnieniu.
        - Zgadza się, tam - odparł kierowca.
        - Gdzie leży Brightelmstone? - spytał Stanley Gordona.
        - To stara osiemnastowieczna nazwa Brighton, zanim Książę Regent odkrył je i uczynił sławnym... No, kiedy była to jeszcze zwykła wioska rybacka. Isabel Gowdie mogła je tak nazwać.
        - Wspaniale. A więc, na co czekamy?
       Pomknęli najszybciej jak mogli do następnego rozjazdu i zawrócili z powrotem na Brighton.
       Chociaż było ciemno, Stanley wyczuwał wygląd i zapach okolicy, którą mijali. W pewien sposób przypominała mu Connecticut - mniej zalesiona, mniej wiejska, ale jakoś starsza. W Connecticut było pełno podupadłych zajazdów wzdłuż prawie nieuczęszczanych dróg i wiele smutnych, opuszczonych posiadłości. Tutaj jednak zajazdy były oświetlone, gotowe na przyjęcie gości, a na polach błyskały światła odległych dużych posiadłości.
        - Dlaczego to kojarzy mi się z Transylwanią? - spytała Angie. - Mam wrażenie, że gdybyśmy zatrzymali się w którymś z tych pubów, wszyscy mieliby na szyjach warkocze czosnku i odwróciliby się tyłem, zamiast podać nam piwo.
       Sprawdzali pasażerów każdego mijanego samochodu i ciężarówki, ale aż do South Downs nie zauważyli nikogo, kto choćby przypominał Isabel Gowdie.
        - Nie sądzę, by nam się udało znaleźć ją jeszcze dzisiaj - powiedział Henry. - Ale jesteśmy blisko. Najlepiej znajdźmy sobie jakieś miejsce na noc i poszukajmy jej jako Wojownicy Nocy.
        - Jestem za - powiedział Stanley. - Muszę się czegoś napić.
       South Downs, rozległe i ukryte we mgle, przypominało ogromnego dinozaura kroczącego przez okolicę. Gordon prowadził ich boczną drogą do Devil's Dyke, na szczyt Downs. Na południu, dokładnie pod nimi, w mglistej ciemności dostrzegli światła Brighton, a za nim morze.
        - To droga na skróty - wytłumaczył Gordon. - Możemy być w Brighton nawet przed Isabel Gowdie.
       Brighton według Stanleya wyglądało jak wiekowa ciotka San Francisco. Położone na wysokich wzgórzach, leżało ponad morzem. Pełno w nim było antykwariatów, butików i sklepów z dżinsami. Jednakże na Stanleyu największe wrażenie wywierał fakt, że Brighton było o wiele starsze nawet od najstarszych dzielnic San Francisco. Kiedy minęli rondo Seven Dials, a potem piękny pomalowany na biało osiemnastowieczny taras, zanurzyli się między rzędy małych kamieniczek z czasów Regencji i wąskimi ulicami dotarli na nabrzeże.
       Gordon wskazał im drogę wzdłuż morza aż do Pałacowej Przystani, gdzie znajdowało się żelazne molo z czasów wiktoriańskich oświetlone latarniami, na końcu którego, jakieś pół mili od brzegu, było wesołe miasteczko. Potem skierowali się bardziej na wschód, do Kemp Town.
        - Mieszka tu mój przyjaciel, artysta. Ma ogromny dom. Jak mu odpowiednio posmarujemy, przyjmie nas na noc.
       Stanley zatrzymał humbera na prywatnej drodze dojazdowej przed olbrzymim domostwem z czasów Regencji. Wysiedli zesztywniali od długiej jazdy i Gordon podszedł do dzwonka. Od morza wiał nieprzyjemny, zimny wiatr. Stanley słyszał nieustający szum fal.
       Czekali dwie albo trzy minuty, zanim otwarły się czarne drzwi i ukazał się w nich szczupły starszy mężczyzna w fezie i smokingu. Wchodząc po stopniach, Stanley dostrzegł, że w uszach ma diamentowe kolczyki, pomalowane purpurowym cieniem powieki i mocno przypudrowane pomarszczone policzki.
        - Gordon, mój drogi chłopcze! Co ty tutaj robisz? Kim są ci ludzie?
        - Witaj, Jamesie, to są moi przyjaciele z Ameryki. Postanowiłem pokazać im uroki Brighton.
       James nadął wargi.
        - Nie wiedziałem, że jestem jednym z uroków Brighton! - odparł skrzeczącym głosem.
        - No, nie jesteś - odparł Gordon - ale potrzebujemy jakiegoś miejsca na noc.
        - Czyżby nie podobał się wam Grand?
        - Chodzi nam o coś bardziej spokojnego i prywatnego - powiedział Gordon.
        - Chyba nie masz zamiaru robić jakiejś orgii czy czegoś podobnego? - spytał James.
        - James... chcemy tylko przenocować. I żeby nam nikt nie przeszkadzał.
       James spojrzał na nich z dezaprobatą.
        - No cóż, nie wiem, Gordonie. To dla mnie zupełne zaskoczenie, a poza tym jest was aż pięcioro, a to oznacza pięć łóżek. Bo chyba nie chcecie wszyscy spać w jednym. I pięć kompletów pościeli, które będę musiał oddać do pralni. Nie wspominając o ogólnym zamieszaniu, zużyciu prądu, ciepłej wody, zadeptaniu dywanów, a to wszytko są oryginalne tabrizy.
       Henry wystąpił naprzód i otworzył swój portfel.
        - Czy dwa tysiące funtów wystarczy? James popatrzył na niego.
        - Sądzę, że tak. Dziękuję - powiedział, będąc w widoczny sposób urażony obcesowością Henry'ego. Cofnął się i wpuścił ich do środka.
       Gordon miał rację. Dom Jamesa był wspaniały, choć wyraźnie przeładowany meblami. Na ścianach, pokrytych wyśmienitymi ręcznie malowanymi tapetami, wisiały pozłacane lustra oraz setki akwarel i obrazów olejnych przedstawiających okolice Susex. Wszystkie meble były antykami, wszystkie draperie welwetowe, z jedwabnymi frędzlami i kokardami. W głównym salonie w starym kominku palił się olbrzymi ogień, a przed nim na ogromnej chińskiej poduszce wygrzewały się dwa bostońskie terriery z wyłupiastymi oczami.
        - Ten wystrój musi być wart fortunę - westchnął Henry.
        - James odziedziczył to po swojej matce, lady Hurst-pierpoint - zauważył Gordon. - Bóg jeden wie, co się z tym stanie, jak on odejdzie.
        - Wygląda raczej jak muzem, a nie jak dom - odezwała się Angie.
        - Myślę, że tu jest super. Jak w jednym z tych starych filmów - dodał Leon.
        - Z pewnością jesteś Amerykaninem - powiedział James, pojawiając się w przeciwległych drzwiach. - Tylko amerykańskie dziecko może być poruszone wielką sztuką, ponieważ przypomina mu ona film. A ja, jak przypuszczam, przypominam ci Lawrencea Oliviera?
        - Nie, Roddy'ego Mac Dowalla.
        - Kogo?
        - No wiesz, tego z Planety Małp. James posłał Leonowi zjadliwe spojrzenie.
        - Myślę, że lepiej pójdę wam pokazać wasze pokoje, nim do reszty zatrujecie powietrze swą bezdenną głupotą.
       Wszystkie sypialnie posiadały mahoniowe łoża z baldachimami w stylu regencji. Angie uścisnęła dłoń Stanleya i powiedziała:
        - Wspaniale, no nie? Tylko pedał może tak urządzić dom.
       Było dobrze po ósmej, postanowili więc pójść na kolację. Wytworzyła się między nimi atmosfera dziwnego nowego koleżeństwa, częściowo dlatego, że Stanley był dzisiaj mniej kłótliwy. Nadal czuł mdłości, ból głowy i podenerwowanie. Nadal prześladowały go czarne myśli. Ból. Przemoc. Akty sadystyczne. Ale mimo wszystko czuł się tego dnia lepiej. Są na tropie Isabel Gowdie, polują na samo źródło Nocnej Plagi. Jeśli uda im się dzisiaj ją znaleźć i zniszczyć, ich osiągnięcie, chociaż pozostanie ukryte i nierozpoznane, zmieni w przyszłości bieg ludzkiej historii.
       Staną się zbawcami większymi niż ktokolwiek może sobie wyobrazić.
       Henry miał apetyt na solę z Dover, a więc poszli do Whilera na Market Street, małej, zatłoczonej wiktoriańskiej restauracji rybnej o trzeszczącej podłodze, i zamówili ostrygi i solę z rusztu z butelką białego chłodzonego wina. Wracali do domu Jamesa w dobrych nastrojach, najedzeni i odprężeni, na ile pozwalała im sytuacja. Leon ziewnął i powiedział:
        - Jestem taki zmęczony. Mógłbym spać cały tydzień. Poszedł do łóżka, podczas gdy reszta Wojowników Nocy siadła z Jamesem przed dogasającym ogniem, racząc się butelką Fleurie.
        - Wyczuwam w tobie coś szczególnego, Gordon - powiedział James. - Wydajesz się bardzo odmieniony od czasu, gdy cię ostatni raz widziałem. Zrobiłeś się jakby trochę bardziej szalony. Mam nadzieję, że się nie gniewasz, że ci to mówię.
       Gordon uniósł lewą rękę i podciągnął rękaw.
        - Nie całkiem szalony, James. James gapił się na jego pusty rękaw.
        - Czy to jakaś sztuczka? Gdzie jest twoja dłoń?
        - Straciłem ją - powiedział Gordon. - Pies mi ją odgryzł.
       James był przerażony.
        - Pies odgryzł ci dłoń? To nie do wiary. Czy bolało?
        - Oczywiście, że bolało, wariacie.
        - Ale nie przejmujesz się tym?
        - Byłoby jeszcze gorzej, gdybym się przejmował. Przecież ona mi nie odrośnie. W każdym razie i tak nie zamierzałem być zawodowym nożownikiem.
        - Mój drogi chłopcze - rzekł James nadal zszokowany, ale jakby trochę oczarowany. - Napij się jeszcze.
       Było dobrze po dwunastej, kiedy poszli do łóżek. Niewiele czasu pozostało na walkę. Stanley sprawdził, czy Leon śpi. Cicho przeszedł skrzypiącym korytarzem do swego pokoju.
       W wielkim łóżku z baldachimem czekała na niego Angie. Leżała na puszystej poduszce, przykryta do pasa puchową pierzyną powleczoną w jedwab, z nagimi piersiami, z oczami przepełnionymi taką żądzą, o jakiej większość dziewczyn nie ma pojęcia.
        - Trzeba spać - powiedział do niej Stanley, rozpinając koszulę.
        - Obiecałeś mnie ukarać.
        - Jeżeli teraz pójdziesz spać, jutro ukarani cię podwójnie.
        - Obiecałeś - jej głos drżał od namiętności. Stanley nie odpowiedział i kończył się rozbierać. Nagi podszedł do biurka i chwycił szczotkę do włosów ze srebrną rączką. Potem skierował się do łóżka i odchylił kołdrę. Angie wyciągnęła do niego ramiona.
        - O, nie. Ty naprawdę chcesz kary. Sama się o to prosisz.
       Ścisnął nadgarstek Angie i próbował go wykręcić, ale ona zacisnęła zęby i zaczęła bronić się i kopać, a jej nagie piersi podskakiwały. Stanley chwycił ją mocno za włosy, wkręcił w nie swoje palce i zmusił, by się odwróciła na brzuch. Piszczała i stawiała opór, ale on jeszcze mocniej ciągnął ją za włosy.
        - Ty draniu, to boli, zostaw mnie! Ty draniu, ty draniu, ty draniu!
       Przyciągnął ją do swych kolan, nadal trzymając mocno za włosy i smagał ją szczotką po tyłku. Pośladki całe poczerwieniały. A on smagał ją dalej, podczas gdy ona krzyczała, dyszała i przeklinała go. Czerwony ślad robił się coraz ciemniejszy i większy.
       Zauważył jednak, że przestała walczyć, tylko udawała. Tłukł ją nadal, ale uścisk jego dłoni osłabł. Sapała coraz mocniej i chrapliwiej, szerzej rozsuwając swe nogi.
        - Ty draniu, ty draniu, ty draniu!
       Z zamkniętymi oczami uniosła się na ramionach, wyginając plecy i zaciskając pośladki. Nagle jej ciałem wstrząsnął ogromny dreszcz. Stanley nie wiedział, ile kosztowało ją, by ukryć tak głęboko swój orgazm i nie wybuchnąć na głos. Kiedy przewróciła się na plecy, jej oczy były rozbiegane jak u kogoś, kto przeżył wstrząs.
        - Ty draniu - wyszeptała. Stanley pocałował ją w otwarte usta.
        - Musimy teraz zasnąć.
        - Czy mogę spać tutaj?
       - Nie... na wypadek, gdyby coś się nie udało.
        - Przecież nie jesteś już żonaty.
        - Wszystko jedno, muszę myśleć o Leonie i muszę także myśleć o mojej matce.
       Jesteś za dobry, żeby być złym.
        - Walczę z tym, wierz mi.
       Angie dotknęła jego nagiego ramienia, kreśląc linię po jego obojczyku.
        - Jak myślisz, czy dzisiaj umrzemy? Nie uśmiechnął się.
        - Każdy musi kiedyś umrzeć.
       Pokręciła głową i zatopiła zęby w jego ramieniu tak mocno, że pojawiła się krew. Stanley wykrzywił się z bólu i wyrwał się.
        - Jutro rano znowu będziesz musiał mnie za to ukarać - wyszeptała.
       Zamachnął się i uderzył ją w twarz otwartą dłonią, raz, a potem znowu. Jej policzki zrobiły się purpurowe.
        - Idź do łóżka, ty dziwko! - warknął na nią. - Musimy poszukać tej cholernej wiedźmy.
       Stanley leżał w łóżku, a w jego umyśle jak w kalejdoskopie przewijały się różne pomysły, wspomnienia i głosy. W Brighton o tej porze nocy nie było prawie w ogóle ruchu i szum fal, który dochodził z pobliskiej plaży, tak jednostajny i miarowy, wkrótce go uspokoił. Zaczął odmawiać święte zaklęcie Wojowników Nocy, ale był tak śpiący, że prawie niezdolny, by je zakończyć.
       Teraz, kiedy twarz świata jest ukryta w ciemnościach, pozwól nam przenieść się w miejsce spotkania, w zbroi i z bronią, i pozwól nam karmić się mocą, która rozproszy ciemności...
       Nie minęło dziesięć minut, kiedy zasnął. Jego świadomość zatapiała się coraz głębiej, jak wesoła łódź, pełna pijanych marynarzy, która rozbiła się o rafę i za chwilę zatonie.
       Uniósł się ze swojego śpiącego ciała.
       Nadal słyszał szum morza i stukanie niedomkniętego okna. Ruszył po dywanie i przeniknął przez ścianę sypialni.
       Wojownicy Nocy umówili się na spotkanie w salonie Jamesa. Kiedy Mol Besa przybył, Kasyks już tam był. Po kilku minutach nadeszli Keldak i Effis. Minęło prawie dziesięć minut, nim przecierając oczy, pojawił się Zasta. Mol Besa otoczył go ramieniem i powiedział:
        - Jesteś pewien, że chcesz iść z nami? Nie musisz, jeśli nie chcesz.
        - Muszę - odparł Zasta.
        - Ma do tego prawo - powiedział Kasyks. - Być może jest twoim synem, Mol Besa, ale przysięga Wojownika Nocy jest ponad wszystkim.
       Jeden za drugim stawali przed Kasyksem, który pośród trzasków i zapachu spalenizny ładował ich mocą. Terriery Jamesa obudziły się na swojej poduszce przed ogniem i zaalarmowane wpatrywały się w Wojowników Nocy. Jeden z nich zeskoczył z poduszki i ukrył się pod sofą.
       Kiedy wszyscy pięcioro zostali naładowani i przyodziani w zbroje, Kasyks powiedział:
        - Musimy udać się na patrol. Jeśli Isabel Gowdie jest gdzieś tutaj w Brighton, powinniśmy ją zlokalizować.
       Przeniknęli przez kilka podłóg i sufitów, przez strych i wydostali się na zewnątrz w mroźną, wietrzną noc. Kiedy krążyli cicho ponad dachami Kemp Town, widzieli w ciemnościach spienione morze i upiorne białe urwiska Rottingdean i Peacehaven. Przelecieli nad śródmieściem, ponad Steine, prześlizgnęli się nad niezwykłymi kopułami i wieżyczkami Pawilonu Brighton. Według Stanleya wyglądał on tak, jakby przybył tu na latającym dywanie prosto z Arabskich Nocy. Keldak wewnątrz jego umysłu powiedział: Fasada zaprojektowana przez Johna Nasha, wczesny wiek dziewiętnasty. Niezwykłe, prawda?
       Krążąc nad Pawilonem, przekroczyli Lanes, zespół osiemnastowiecznych budynków, zbudowanych na wzór bezładnych średniowiecznych uliczek.
        - Zróbmy jeszcze jedno okrążenie, mam wrażenie, że jesteśmy blisko - powiedział Kasyks.
       Cisi i niewidzialni jak atramentowy kleks na czarnym papierze wrócili nad Lanes po raz drugi.
        - Nadal nic wyraźnego - powiedział Kasyks. - Być może jest tu gdzieś jej śpiące ciało - pełno tu pubów, hoteli i pensjonatów - ale jej śpiąca osobowość jest gdzieś indziej. Chociaż niezbyt daleko, czuję to.
       Poszerzyli koło swoich poszukiwań.
        - To jest silniejsze w kierunku od morza - stwierdził w końcu Kasyks.
       Zaczęli obniżać lot. Mol Besa trzymał się blisko Zasty, kiedy zbliżali się do kamienistej plaży. Teraz Kasyks był już pewien swego celu, wspaniała frontowa wiktoriańska fasada Grand Hotelu.
        - Ona jest tutaj... w jedym z tych pokoi... tutaj się ukryła dzisiejszej nocy.
       Kiedy dryfowali w kierunku Grandu, Zasta nagle krzyknął:
        - Patrzcie! Patrzcie tam na dół!   
       Spojrzeli we wskazanym kierunku i zauważyli wysoką postać, która kroczyła King's Road, po czym skręciła w kierunku Lanes i zniknęła. Kaptur w swym szarym gabardynowym płaszczu powiewającym na słonawym wietrze. Teraz już byli pewni, że Isabel Gowdie jest w Brighton.
        - Chciałbym wiedzieć, dlaczego z wszystkich miejsc wybrała właśnie to, Brighton - powiedział Mol Besa.
        - Nie wiem - odparł Kasyks. - Ale myślę, że się dowiemy. Szatan nigdy nie robi niczego bez wyraźnego powodu.
       Zatopili się w dachu Grand Hotelu i wylądowali w pokoju, który wskazał im Kasyks. Był to duży, bogato umeblowany pokój, jeden z najdroższych. Na stole w salonie, obok wazonu z różami i popielniczki wypełnionej niedopałkami cygar, stał puchar z lodem i dwie puste butelki szampana. Przez oparcie sofy był przewieszony strój wieczorowy. Na podłodze przy drzwiach do sypialni leżał zwinięty koronkowy pasek do pończoch.
       W sypialni w łóżku o królewskich rozmiarach leżeli mężczyzna i kobieta pogrążeni w głębokim śnie. W pokoju czuć było alkoholem, dymem po cygarach i seksem. Mężczyzna po pięćdziesiątce, potężnie zbudowany z rumianą twarzą i zaczesanymi do tyłu tłustymi włosami. Dziewczyna obok nie miała więcej niż dwadzieścia pięć lat, blondynka z trwałą ondulacją, sztucznymi rzęsami, z których jedne częściowo się odkleiły.
       Wojownicy Nocy otoczyli łóżko.
        - Które z nich ma taki sen, w jakim chciałaby się ukryć Isabel Gowdie? - spytał Mol Besa.
       Kasyks uruchomił urządzenie na swoim nadgarstku, psychiczny analizator DNA. Jego zasadniczym przeznaczeniem była szybka identyfikacja przyjaznych albo wrogich sił, a miał bank danych zdolnych zidentyfikować prawie każdego.
        - Ukryła się w śnie dziewczyny - powiedział Kasyks. - To wysokiej klasy prostytuka. Ten mężczyzna sprowadził ją do Brighton z Londynu na kilka upojnych nocy.
        - Ale dlaczego Isabel Gowdie chce ukryć się właśnie w kimś takim jak ona? - spytała Effis.
       Kasyks wydobył jeszcze trochę danych ze swojego nadgarstka.
        - Sądzę, że mam już pewne pojęcie. On jest politykiem, członkiem gabinetu. Dziewczyna zna wielu z nich i sypia z wieloma. Isabel Gowdie prawdopodobnie kocha się z nią wewnątrz snu, aby jej przekazać Nocną Plagę. Pomyślcie tylko, co może się zdarzyć, jeżeli połowa rządu Jej Wysokości zaprzeda swą duszę szatanowi.
        - Jeśli o mnie chodzi, to uważam, że połowa z nich już to zrobiła - wtrącił się Keldak.
        - To nie są żarty, Keldak - powiedział Kasyks, a nikłe światełko zamigotało na jego purpurowym hełmie. - Chodzi w tej chwili o to, że cały naród będzie rządzony przez ludzi pozbawionych wszelkich zasad, kierujących się tylko żądzą okrucieństwa, sadyzmu i dokonywania rzezi. Widzieliście już, co Nocna Plaga zrobiła z waszym państwem - orgie, grabieże i bijatyki w gettach miejskich. Zazwyczaj przedmieścia Londynu były bezpieczne. Teraz są tak samo niebezpieczne jak w Nowym Jorku. Nastąpi powszechny chaos i zamieszanie. Wrócicie do czasów średniowiecza, moi przyjaciele, kiedy nikt nie był bezpieczny.
        - Bierzmy się więc do roboty - powiedział Keldak.
        - Załatwione - odparł Kasyks. - Zbliżcie się tu. Wojownicy Nocy stanęli ramię przy ramieniu. Kadyks uniósł ręce i świecący niebieski ośmiokąt zmaterializował się nad ich głowami. Z wolna opadł na podłogę, otaczając ich, a jego światło odbijało się w ich hełmach i zbrojach.
       Nagle zostali oślepieni przez słońce. Znajdowali się nad brzegiem morza w Brighton jakiegoś upalnego dnia w środku lata. Po jasnobłękitnym niebie płynęły pierzaste obłoczki, morze tańczyło po kamienistej plaży. Wokół nich dreptały mewy, łapiąc wiatr w skrzydła i krzycząc jak dzieci.
       Promenada była zatłoczona. Ale nie zwykłymi wczasowiczami, a setkami znajomych młodej prostytutki: wyglądający na spekulantów Maltańczycy w białych garniturach z szerokimi klapami, nauczyciel-sadysta w sportowej zielonej marynarce, grupa szyderczych wyrostków, urzędnik z niezadowoloną miną, zakonnica w szerokim białym bar-becie sunąca majestatycznie jak statek.
       Po King's Road krążyły dwupiętrowe autobusy z odkrytymi dachami, przepełnione siwiejącymi mężczyznami w trzyczęściowych garniturach i hałaśliwymi kobietami umalowanymi krwistoczerwoną pomadką i w obcisłych, błyszczących sukienkach. Rządowe rollsroysy jechały tuż obok prychających amerykańskich aut z lat sześćdziesiątych z brytyjskimi numerami i flagami powstania. Gdzieś oszalałe parowe organy grały krzykliwą, pełną dysonansów wersję Uwielbiam być nad brzegiem morza.
       Wojownicy Nocy weszli na przepełnioną promenadę, kierując się do Pałacowej Przystani.
        - Czuję coś - rzekł Kasyks. - Isabel Gowdie jest tu gdzieś i nie byłbym zdziwiony, gdyby także któryś z jej Nosicieli tu był.
        - Ale Kaptur nie spał jeszcze - odparł Mol Besa. Kasyks potaknął.
        - Prawdopodobnie kierował się w miejsce, gdzie się ukryła, aby sprawdzić, czy nikt jej nie przeszkadza w czasie snu.
       Mijali bary rybne (łosoś i frytki, chleb, masło i filiżanka herbaty), sklepiki ze słodyczami wypełnione laseczkami z cukru, cukrowymi, wściekle różowymi skałami z Brighton i sztucznymi zębami. Zasta podniósł kawałek skały i powiedział:
        - Czy można zjeść cukierek we śnie? Mol Besa uśmiechnął się.
        - Nie wiem. Być może we własnym śnie tak.
        - Łap - krzyknął Zasta i rzucił Mol Besie kawałek skały.
       Przez całą drogę ciągnął się różowy napis: JESTEM PLAGĄ, KTÓRĄ WAM OBIECANO.
        - Może lepiej tego nie jedz - rzekł Mol Besa, rozglądając się wokół. Wpływ Isabel Gowdie był tu dużo silniejszy niż z początku się spodziewali.
       Przeszli po kamienistym brzegu w kierunku mola. Ludzie na plaży byli jeszcze dziwniejsi niż ci na promenadzie. Większość z nich była naga albo w samej bieliźnie. Dziewczyna z dużymi piersiami, w skąpych fioletowych majteczkach, fioletowych pończochach i szpilkach usiłowała przejść przez spienioną płyciznę. Niedaleko mężczyzna w średnim wieku w obszernych kalesonach wpatrywał się w nią pożądliwie. Miał na głowie melonik, w ręce zwinięty parasol i egzemplarz Financial Times pod pachą.
       Nieco dalej od nich rudowłosy mężczyzna w pogniecionym szarym garniturze upadał raz po raz w rozbijające się o brzeg fale, a jego żona stale go podnosiła. Po chwili jednak znowu się przewracał jak powtarzany do znudzenia replay. Obserwował go ogromny niebiesko-czarny homar, poruszający się powoli, wielki jak owca, oraz blade wynędzniałe dzieci z łopatkami i wiaderkami.
       Wojownicy Nocy zbliżyli się ku wejściu do Pałacowej Przystani. Po obu jej stronach biegły metalowe, pomalowane na jasną zieleń barierki, a pod nogami mieli drewniany pomost, przez który widać było oblepione skorupiakami pale mola i skrzyżowane podpory, między którymi falowały wodorosty jak włosy wiedźmy.
        - Ona tu jest, i to bardzo blisko - powiedział Kasyks. Ich stopy dudniły po deskach mola, kiedy szybkim krokiem zmierzali ku wesołemu miasteczku. W połowie drogi w gorącym letnim powietrzu zmaterializowały się przed nimi trzy szare postacie: Nosiciele - prawdopodobnie trzej ostatni, którzy przeżyli oprócz Kaptura. Co prawda, teraz kiedy Isabel Gowdie była uwolniona z więzów, mogła ich już zarazić więcej. Tym razem Nosiciele mieli z sobą tylko trzy człekopsy. Wszystkie były na smyczy. Ogromne, czarne bestie drapały pazurami o deski pomostu, a strużki śliny ciekły z ich szeroko rozwartych szczęk, jak u psów chorych na wściekliznę. Nosiciele tym razem mieli broń, wymyślne dzidy z błyszczącymi ostrzami.
        - Ostrożnie - ostrzegł Kasyks. - Widziałem już kiedyś taką broń. Włócznie duszy.
        - Włócznie duszy? Co to takiego? - zapytał Mol Besa.
        - Za każdym razem, kiedy taka włócznia kogoś zabije, jego dusza zostaje uwięziona w jej wnętrzu. Kiedy następnym razem właściciel chce użyć tej włóczni, obiecuje duszy, że dostanie ciało tego, kto zostanie trafiony, i będzie mogła znowu żyć. A dusza tego, kogo zabije, zajmie jej miejsce we włóczni.
        - Jasna cholera - rzekła wściekle Effis. Kasyks potaknął.
        - Wierz mi, że dusze wewnątrz tych włóczni dobrze namierzają swe cele.
        - W takim razie czas na małe matematyczne przeistoczenie.
       Nie było czasu do stracenia. Nosiciele spuścili człekopsy ze smyczy. Ogromne bestie zbliżały się, dudniąc po pomoście, warcząc i ujadając ze wściekłością.
       Keldak odpalił dłoń w kierunku pierwszego psa. Pięść dostała się między zęby człekopsa i z przeraźliwym świstem zatopiła się w jego gardle. Człekopies stanął w miejscu z wykrzywionymi ustami i zadrżał. Po chwili eksplodował, tryskając wokół wstęgami jelit oraz kawałami skrwawionego futra. Wszystko pokryła czerwona posoka.
       Zasta uniósł swoją dłoń i błyszczący złoty nóż wyskoczył ponad jego ramieniem, potem następny i jeszcze jeden. Uchwycił razem wszystkie trzy noże za ostrza i posłał tę błyszczącą gwiazdę do celu. Ta zmontowana na poczekaniu gwiazda przez ułamek sekundy błysnęła w świetle słońca, po czym odcięła po kolei wszystkie nogi jednego z człekopsów, który wyjąc potoczył się po deskach. Trzeci człekopies pozostał dla Effis. Wskoczyła na metalowe barierki, balansując przez moment na swych oślepiających świetlnych łyżwach, po czym poszybowała w powietrzu wysoko ponad molem, ślizgając się po niebie z niebywała szybkością i lekkością. Nad morzem zawróciła, ustawiając się pod słońce, tak że Mol Besa mógł ją dopiero dostrzec, gdy przyciemnił swoją przyłbicę. Przez chwilę stracił ją w ogóle z pola widzenia, po czym usłyszał miękki, świszczący dźwięk i Effis, nisko pochylona, znowu pojawiła się w swym świetlistym kostiumie, a jej łyżwy zostawiały za nią długie, opalizujące, bliźniacze ślady.
       Nie zamierzała użyć swych wachlarzowatych ostrzy. Zamiast tego zniżyła lot i mijając psa chwyciła go za obrożę. Człekopies warczał z wściekłości, gdy Effis unosiła go dziesiątki metrów ponad morze. Potem puściła go, a on koziołkując w powietrzu, wpadł do wody z głośnym plaśnięciem.
       W czasie gdy inni Wojownicy Nocy walczyli z człekopsami, Mol Besa zmagał się z klawiaturą swego komputera. Wykorzystując czterowymiarową fizykę, wykonał równanie na przemianę dusz we włóczniach w stałą krystaliczną materię - dokładne i wysoce zmodyfikowane zastosowanie metody, jaką posługują się media, zmieniając dusze w ekto-plazmę. Załadował równaniem pistolet i wycelował go w trzech Nosicieli.
       Ale nim zdążył wystrzelić, jeden z Nosicieli zamierzył się i cisnął włócznią. Wszyscy obserwowali jej lot. Przeleciała w promieniach słonecznych z cichym raczej przyjaznym niż wrogim, świstem.
        - Uwaga! - krzyknął Kasyks i wyładował podmuch czystej energii z końcówek swych palców. Niestety, było już za późno. Włócznia duszy przebiła hełm Keldaka i weszła w tył jego głowy. Krew trysnęła na deski mola.
       Przez chwilę Mol Besa stał oszołomiony. Nie mógł uwierzyć, że któreś z nich może paść ofiarą. Przecież to tylko sen. To nie mogło zdarzyć się naprawdę! Jednakże lewa noga Keldaka kopała o barierkę mola w ostanich śmiertelnych drgawkach. I Mol Besa zrozumiał, że Keldak już nigdy, ale to nigdy nie wstanie.
        - Cofnijcie się! - wrzasnął Mol Besa do pozostałych Wojowników Nocy głosem pełnym wściekłości i boleści. Po czym wypalił nabój z równaniem.
       Nabój był zaprogramowany na odnalezienie każdej włóczni duszy po kolei, tak że odbijał się z jednej strony mola na drugą i wrócił do włóczni, która utkwiła w głowie Keldaka.
       Sny Isabel Gowdie różniły się od ludzkich. Dzięki szatanowi mogła śnić sny, które nie podlegały prawom natury. Jednakże we śnie tej młodej prostytutki prawa materii nadal obowiązywały, nawet jeśli były zniekształcone. Jedno z nich głosiło, że dwa obiekty nie mogą zajmować jednocześnie tego samego miejsca.
       Włócznia pierwszego Nosiciela eksplodowała w podmuchu reakcji jądrowej, zaś on sam zmienił się w chmurę popiołu i strzępów materiału. Chwilę później wybuchnął kolejny Nosiciel. Resztki po nim rozwiały się jak dym ponad morzem. Potem eksplodował Keldak. Z jego zielonej zbroi buchnął snop ognia, podpalając jedną stronę mola i niszcząc dusze, której obiecano jego ciało.
       Pozostał jeden Nosiciel. Nieuzbrojony i bez człekopsa zaczął się oddalać. Ale Zasta postąpił szybko naprzód i cisnął olbrzymi nóż ze złotym ostrzem, który ugodził Nosiciela z taką siłą, że przybił go niczym gwóźdź do bramy wesołego miasteczka. Nosiciel zawisnął, szarpiąc się, a kawałki suchego zniszczonego ciała wypadały z jego pustych rękawów i nogawek. W końcu wiatr zdarł jego doskonałą, białą maskę i porwał ją daleko. Gdy Wojownicy Nocy przechodzili koło niego, wewnątrz kaptura zobaczyli tylko trupią czaszkę, którą opinała skóra jak na nodze indyka.
       Mol Besa obejrzał się szybko na skwierczące resztki zbroi Keldaka. Organy nadal grały Uwielbiam przebywać nad brzegiem morza. Mol Besa zerknął do tyłu na Kasyksa.
        - Czy jest tutaj nadal? Isabel Gowdie? Wyczuwasz ją jeszcze? Muszę ją dostać, Kasyks. Za wszelką cenę.
       Effis była zapłakana.
        - Czy on naprawdę nie żyje? - pytała cały czas. - Chcę wiedzieć, co dzieje się z jego prawdziwym ciałem.
        - Nie obudzi się, to wszystko - wyjaśnił ponuro Kasyks. - Musimy gdzieś go pochować.
       Czwórka Wojowników Nocy zdążała ławą ku wesołemu miasteczku, znajdującemu się na końcu mola. Oddalone pół mili od brzegu wydawało się odrębnym światem. Spoglądając za siebie, widzieli Brighton, Downs i błyszczącą linię brzegu. Przed nimi wznosiła się stara latarnia morska, pomalowana na czerwono i biało z napisem głoszącym, że w słoneczny dzień z jej szczytu można dojrzeć Francję.
       Żadnego śladu po Isabel Gowdie. Pusto. Samochodziki stały nieruchomo, budy z cukierkami i strzelnice były puste. Na samym końcu znajdowała się sala luster.
        - Tam - powiedział Kasyks.
       Wojownicy Nocy bez wahania skierowali się do niej i weszli do środka. Organy grały Lubię przechadzki po deptaku, deptaku, deptaku... i orkiestry dęte dudniące w święto...
       Mol Besa, gotów na spotkanie z Isabel Gowdie, stanął na chwilę i przyjrzał się sobie w matowym lustrze. Zaczął wystukiwać program, który miał zmienić człowieka we wstęgę Mobiusa złożoną ze ścierających się cząsteczek atomowych. Innymi słowy, postanowił przemienić Isabel Gowdie w niemającą początku ani końca pętlę męki... by zadać jej cierpienie na wieki wieków, amen.
       Wiedział, że był to sadyzm. Jednak to Nocna Plaga zrobiła z niego sadystę. Isabel Gowdie poniosłaby karę, której bez otrzymanej od niej infekcji nie byłby w stanie jej zadać. Bawiła go ironia tego faktu.
       Wszedł dalej w głąb sali luster. Ujrzał Effis przechodzącą przed nim, ale ona go nie widziała. Potem spostrzegł Zastę, który biegał po labiryncie luster jak dziecko. Spojrzał na lewo i zobaczył stąpającego ostrożnie Kasyksa.
       W sali luster było gorąco, duszno i śmierdziało, jakby nie było tam wietrzone od pięćdziesięciu lat. Mol Besa szedł coraz głębiej, obserwując swoich sześć odbić kroczących ku końcowi korytarza. W jednej chwili zrozumiał, że korytarz nie ma końca, ale skręca ostro w lewo.
       Nagle krzyknął z przerażenia.
       W lustrze przed sobą ujrzał białą twarz Isabel Gowdie. Miała mlecznozielone oczy, biały płomień strzelał z jej włosów. Ubrana była w coś przypominającego biały kaftan. Obnażyła jedną pierś z sutkiem podobnym do małego skulonego mięczaka.
        - Jak śmiesz mnie ścigać. Mol Besa! - zasyczała w jego głowie niczym w kotle pełnym żmij. - Już raz cię zabiłam i zrobię to znowu!
        - Tym razem ci się nie uda, pani Gowdie - rzekł Mol Besa. Postąpił ostrożnie naprzód, odbezpieczając pistolet z równaniem. - Tym razem to Wojownicy Nocy się zemszczą.
       Oczy Isabel Gowdie świeciły.
        - Grozisz mi cierpieniem? Grozisz mi karą? To ja jestem Królową Cierpienia! Ja jestem Królową Kary!
        - A więc uwierz mi - rzekł Mol Besa, przygotowując się do naciśnięcia podwójnego cyngla pistoletu - tym razem naprawdę będziesz się radować!
        - Czyżbyś chciał ukarać także swoje dzieci? - zaśmiała się okrutnie Isabel Gowdie. - Chcesz je skazać na wieczne cierpienie?
       Mol Besa zawahał się. W tym momencie podszedł do niego Kasyks i rzekł:
        - Mol Besa, nie strzelaj jeszcze.
        - O czym ty mówisz? O jakie dzieci chodzi? - pytał Mol Besa wiedźmy.
       Isabel Gowdie uśmiechnęła się okrutnie. Po czym zrzuciła swój kaftan, ukazując nagie ciało. Miała ogromny biały brzuch z widocznymi żyłami, jakby była co najmniej w siódmym albo ósmym miesiącu ciąży.
       Wyszczerzyła zęby w uśmiechu.
        - To jedno z twoich dzieci! Dałeś mi je nie dalej jak wczoraj, nie pamiętasz?
        - Jak możesz mieć dziecko w ciągu jednego dnia? - odparł Mol Besa.
        - Ty biedny głupi Wojowniku Nocy! We śnie można mieć dziecko w ciągu godziny! We śnie można mieć dziecko w ciągu minuty!
       Mol Besa zacisnął palce na cynglu.
        - To nie dziecko, to tylko twój wymysł.
        - Ależ nie, to dziecko. Nasze dziecko. Pierwsze nadprzyrodzone połączenie Wojownika Nocy i służebnicy szatana. Co to będzie za dziecko! Waleczne, wspaniałe, potężne i niewyobrażalnie zepsute! Mój Pan i Mistrz będzie zachwycony! Ktoś przecież będzie musiał rządzić tym światem, kiedy Nocna Plaga pasmem śmierci otoczy was wszystkich!
        - Tak - rzekł Mol Besa. - Znam już to.
        - Skażesz swe dzieci na potępienie? - spytała Isabel Gowdie. Sięgnęła za siebie i ku przerażeniu Mol Besy wyciągnęła Zastę. Wszystkie jego noże zniknęły. Był skrępowany białym skrzącym się pędem jeżyny.
        - Puść go, ty suko! - wrzasnął Mol Besa. - Puść go!
        - Dlaczego  miałabym  go  puścić?  On  i jego  brat Co-Ma-Się-Narodzić będą dobraną parą. A poza tym musi nauczyć się paru rzeczy. Niebezpiecznie jest szukać wiedźmy w zwierciadle. Wiedźmy rozumieją zwierciadła, zwierciadła rozumieją wiedźmy.
        - Mol Besa! Zabij ją! Nie martw się o mnie!
       Przez ułamek sekundy Mol Besa chciał wystrzelić, ale uświadomił sobie, że to Nocna Plaga kieruje jego osądem. Trącenie czarnym łokciem szatana. Potrząsnął głową, cofnął się i rzekł:
        - Nie, Zasta. Nie ma mowy.
        - Równanie - rozkazała Isabel Gowdie. - Rozładuj równanie.
       Mol Besa otworzył zamek pistoletu z równaniem i wyciągnął nabój.
        - W porządku. Jesteś zadowolona? Puść Zastę.
        - Puścić go? Czyś ty oszalał? Nigdy, dopóki mnie tropisz, Mol Besa! Nigdy, nigdy, nigdy! Będzie moim najlepszym chłopcopsem, najostrzejszym z moich niewolników! Pomyśl o tym l Pomyśl o tym, Mol Besa!
       Mol Besa, oszalały, zamachnął się swoją uzbrojoną dłonią na lustrzany obraz Isabel Gowdie. Lustro rozbiło się z potwornym trzaskiem na tysiące śmiejących się obrazów wiedźmy i rozprysło na wszystkie strony. Potem wszystko dokoła zaczęło eksplodować. Szkło tryskało fontannami w powietrze i spadało na ich ramiona. Kawał szklanego sufitu spadł z hukiem na podłogę.
       Mol Besa skoczył do wyjścia. Molo było puste, a morze ciemnoszare. Zaczęło się chmurzyć. Gdzieś nad Downs niebo przeszyła błyskawica.
       - Zabrała Zastę - powiedział przerażony Mol Besa do Kasyksa. - Kasyksie, ona zabrała mi syna.
        - Nie zabije go, prawda? - powiedziała Effis. - Ani nie zmieni go w jednego ze swych psów?
        - Poczekaj - rzekł Kasyks. - Nie odeszła daleko. Już prawie rano. Nie będzie chciała za bardzo oddalać się od swego śpiącego ciała.
       Mol Besa rozejrzał się wokół, ale na plaży nikogo nie było. Wiatr roznosił wszędzie pogniecione opakowania po rybach i frytkach.
        - Czy ona nadal jest w tym śnie? - spytał Mol Besa. Kasyks uruchomił przyrząd na nadgarstku. Czekał, aż się ukażą holograficzne dane, potem potrząsnął głową.
        - Wyszła z niego. Ale nadal śni i nie mogła zajść daleko.
        - Zatem...?
        - Mężczyzna w łóżku. Ten minister. Ukryła się teraz w jego śnie!
       Wrócili do Grand Hotelu. Z okien kafejek i pubów byli obserwowani przez stwory o szczurowatych twarzach. Zaczęło padać. Krople deszczu ściekały z przyłbicy Mol Besy. Przeszli przez obrotowe drzwi hotelu i wbiegli na schody, biorąc po trzy stopnie naraz.
       W sypialni stanęli nad łóżkiem ministra i Kasyks wyciągnął przed siebie ręce, jedną wyżej, drugą niżej. Między jego kciukami przecinając powietrze z delikatnym trzaskiem pojawiła się niebieska linia. Zanurzył w niej swe palce, jakby była szparką między zasłonami i rozsunął. Otworzył strukturę snu prostytutki, aby mogli wejść do snu ministra, jakby przechodzili z jednego pokoju do drugiego. Wsunął się w zrobiony przez siebie otwór, a Effis i Mol Besa podążyli za nim.
       Zatopili się natychmiast w przeraźliwym hałasie. Znaleźli się w Izbie Gmin. Przeciskali się wzdłuż ostatniego rzędu ławek. W gotyckiej sali wyłożonej dębową boazerią aż roiło się od wyjących i wrzeszczących stworów, ubranych jak ludzie, w czarne fraki z uniesionymi białymi kołnierzykami, ale z głowami chorobliwie zniekształconych bestii.
       W fotelu przewodniczącego Izby siedział stwór podobny do ogromnego karalucha. Podłoga przed nim błyszczała tysiącami żuków. Olbrzymie, przerażające zwierzę przypominające minotaura stało na tylnych nogach, górując nad wszystkimi, którzy go otaczali, rżąc, kwicząc i wierzgając kopytami w powietrzu. Inne stwory czołgały się i spadały z ławek na ławkę i pełzały wzdłuż przejść. Mol Besa ujrzał ogromne nagie ślimaki, przezroczyste larwy i coś jakby klęczące modliszki, które trzęsły się i jęczały.
        - Koszmar polityka! - krzyknął Kasyks ponad kwikiem, jękami i wyciem stworów. Usiłując się skoncentrować, sprawdził swe instrumenty. - Przeszła tędy. Spójrzcie na te otwarte drzwi!
       Cała trójka wypadła z Izby. Kasyks i Mol Besa biegli szybko, a Effis bez wysiłku ślizgała się za nimi na swych świetlnych łyżwach. Żuki chrupały pod butami Mol Besy. Za drzwiami znaleźli się znów w padającym deszczu, otaczał ich opanowany przez zarazę siedemnastowieczny Londyn ze snu Isabel Gowdie.
       Isabel Gowdie nie mogła odejść daleko. Prawdopodobnie nie spodziewała się, że Mol Besa będzie na tyle szalony, aby ją ścigać. Dostrzegli ją jakieś siedemdziesiąt metrów przed sobą, na błotnistym ściernisku, które pewnego dnia nazwane zostanie Parlament Square. Jej białe włosy lśniły na deszczu, jej kaftan łopotał na wietrze. Za nią posłusznie szedł Kaptur, ciągnąc za sobą opierającego się, spętanego ciernistym pędem jeżyny Zastę.
        - Co możemy, u diabła, zrobić? - spytał Mol Besa Kasyksa. - Jeżeli spróbujemy im zagrozić, gotowa go zabić.
       Kasyks spojrzał poważnie.
        - Musimy zaryzykować. Zasta wiedział, na jakie naraża się niebezpieczeństwo.
        - Kasyksie, być może on jest Zastą, ale także moim synem i tym razem historia nie może się powtórzyć.
        - Mimo wszystko musisz spróbować, Mol Besa - powiedziała Effis. - Chyba nie pozwolisz, żeby zmieniła go w jednego z tych okropnych psów. Nigdy by ci tego nie wybaczył.
       Mol Besa zamknął oczy. Boże, Ashapolo, kimkolwiek jesteś, dodaj mi odwagi. Pod zamkniętymi powiekami ujrzał ciemnego trygona, który wślizgnął się po cichu w ławicę ludzkich myśli i uczuć, uśmiechającego się szatana o martwych, pozbawionych wyrazu oczach, i pomyślał to, co mogła mu podsunąć tylko Nocna Plaga: Ty także możesz mi pomóc, mój Panie i Mistrzu, Twoja Szatańska Wysokość, ty skończony skurwysynu!
       Otworzył oczy, spojrzał na Kasyksa i Effis i rzekł:
        - Zgoda, idziemy.
       Posuwali się z uporem przez deszcz i błoto, śledząc z zawziętym uporem Isabel Gowdie i Kaptura. Nie zaszli jednak daleko, kiedy usłyszeli skrzypienie wózka. Zza rogu walącej się budy folwarcznej pojawiła się dziewczyna, ta sama dziewczyna, którą Mol Besa widział wcześniej już wiele razy, pchająca wózek załadowany martwymi, podrygującymi ciałami.
       Ujrzawszy ich, zatrzymała się i wlepiła w nich wzrok. Mol Besa także się zatrzymał i spojrzał na nią. Nagle rozpoznał ją.
        - Eve - westchnął z niedowierzeniem. - Skąd się tu wzięłaś?
       Była młodsza, znacznie młodsza niż wtedy, gdy się z nią żenił. Zdziwił się, że nie ropoznał jej wcześniej. Dziwaczność, nędza i szaleństwo otoczenia ze snu Isabel Gowdie, wszystko to spowodowało, że wyglądała jakoś inaczej. Było jednak coś jeszcze. To, że wyrzucał ją z pamięci przez ostatnie kilka miesięcy, spowodowało zmianę jej obrazu w jego umyśle. To rozprawa sądowa Sprawiła, że zapamiętał ją jako brzydką.
       Ślady po jej wózku pozostawały na błotnistej drodze.
        - Każdy z nas ma swoją przysięgę, której musi dotrzymać - powiedziała po prostu.
        - Czy ty też jesteś Wojownikiem Nocy? Uśmiechnęła się i potrząsnęła głową.
        - Moja przysięga jest znacznie ważniejsza. Kasyks dotknął ramienia Mol Besy.
        - Spójrz, zatrzymali się, patrzą na nas.
       Nie mylił się. Poprzez potoki deszczu i poprzez ciemność Mol Besa dostrzegł, że Isabel Gowdie i Kaptur stoją nieruchomo, czekając na nich.
        - Czas, aby skończyć przedstawienie.
       Minęli wózek i podeszli, brnąc przez błoto i kałuże. Isabel
       Gowdie była przemoknięta. Mokry kaftan opinał jej ciężarny brzuch. Patrzyła na Mol Besę z szaleńczym uśmiechem na twarzy, uśmiechem szatana. Obok niej stał bez ruchu Kaptur. Jego doskonała, biała twarz obserwowała bez wyrazu Wojowników Nocy.
        - A więc zdecydowałeś się zaryzykować i tropić mnie? - 
       rzuciła mu Isabel Gowdie.
       Mol Besa postąpił jeszcze dwa albo trzy kroki do przodu.
        - Chcę, abyś wypuściła mojego syna. Jeśli chcesz, możesz zabrać mnie w jego miejsce. Zaraziłaś już moją duszę, nie ma przede mną i tak żadnej przyszłości, ale jego życie dopiero się zaczyna. Jego dusza... no cóż, jego dusza jest młoda i czysta, i po prostu nie chcę, żebyś ją dostała.
       Isabel Gowdie odchyliła głowę do tyłu i spojrzała spod ociekających rzęs na Mol Besę. Przez dłuższą chwilę nic nie mówiła, po czym wolno pokręciła głową.
        - Możesz ścigać mnie w milionie snów, Mol Besa, od bieguna do bieguna, od Afryki po Amerykę Południową, ale nigdy nie oddam ci syna.
       Kaptur zaśmiał się suchym świszczącym śmiechem. Hoo-ooeeeee-op. Potem uniósł Zastę za nadgarstek, tak że jego stopy wynurzyły się z błota i okręcił nim dokoła. Zasta krzyknął ze strachu.
        - Puść go! Nie masz jeszcze dosyć? Nie masz dosyć tej cholernej nędzy wokoło? - wrzeszczał Mol Besa.
        - O nie, Mol Besa - wykrzywiła się w uśmiechu Isabel Gowdie. - Zbyt długo tkwiłam w kredzie.
       Kasyks postąpił do przodu i położył dłoń na ramieniu
       Mol Besy.
        - Chodź, Mol Besa - powiedział. - Zostaw to na jutrzejszą noc. Tym razem rozsądek jest największym męstwem.
       Mol Besa wiedział, że tamten ma rację. Wahał się ze łzami w oczach.
        - Jeśli odważy się dotknąć chłopca... - zaczął i wtedy ujrzał Eve, która szła w ich kierunku, z rękami opuszczonymi wzdłuż boków, z twarzą dziwnie rozświetloną. Przeszła między Wojownikami Nocy i podeszła prosto do Kaptura. Stanęła przed nim. Deszcz przemoczył jej lniany czepek i ramiona jej brązowej sukni. Odezwała się cicho, ale wyraźnie:
        - Puść go.
       Isabel Gowdie rzuciła jej wściekłe spojrzenie.
        - Puścić go? Ty wstrętna świnio! Z jakiej racji rozkazujesz mojemu Nosicielowi?
       Eve odwróciła się do Isabel Gowdie i powiedziała:
        - Ponieważ ja jestem Ewą. Ponieważ zawsze będę Ewą. Ponieważ od czasów Ewy wszystkie matki kochały i broniły swoich synów bez względu na cenę, jaką musiały płacić. Czasami musiałyśmy opłakiwać naszych synów, czasami ich chować, ale ja nie będę go ani opłakiwać, ani grzebać. Bo ty go puścisz.
       Kaptur spojrzał na Eve, po czym złapał Zastę za kark i ścisnął. Zasta kopał, wierzgał i krzyczał. Eve bez wahania postąpiła naprzód i wymierzyła w twarz Kaptura wyciągnięty palec.
        - Puść go.
       Nastąpiła chwila całkowitego milczenia. Słychać było tylko plusk deszczu. Po czym palce Kaptura stopniowo się rozwarły i Zasta upadł na ziemię.
       Ułamek sekundy później szary kaptur, który nadawał mu imię, cicho opadł. Jego głowa eksplodowała. Na wpół przegniły mózg wybuchnął obfitym, trującym strumieniem w niebo. Zawartość jego ciała na ich oczach trysnęła w górę przez kark - płuca, śledziona, pęcherz, kłębowisko jelit. W końcu szary gabardynowy prochowiec upadł pusty przed nimi, a Kaptur zniknął w burzowym niebie.
       Eve chwyciła Zastę za rękę i cofnęła się od Isabel Gowdie.
        - Teraz - powiedziała - zrobicie to, co trzeba, aby uwolnić mojego męża z Nocnej Plagi i wszystkich tych, którzy przez niego się zarazili.
        - Ty świętoszkowata suko! Ty psia córo! A jeśli tego nie zrobię?
        - Nie mogę ci nic zrobić. Nie mam takiej mocy. Ale mam moc ochraniania dziecka, które jest w tobie.
        - O czym ty mówisz, suko? - nadęła się.
        - Twoje dziecko jest bratem mojego syna. A ja przysięgłam ochraniać braci przez wszystkie wieki trwania ludzkości, jak wszystkie matki, aby odpokutować za grzech Kaina, który zabił swego brata Abla.
        -  Ugotuję to dziecko, ty suko!
        - Nie ugotujesz, nie możesz. Jeśli choć jeden włos spadnie mu z głowy, wtedy będę miała moc, aby cię ukarać - karą, jakiej nawet sobie nie wyobrażasz. Lepiej uwolnij mojego męża z Nocnej Plagi i pozostaw dziecko jego przeznaczeniu.
       Oczy Isabel Gowdie zwęziły się.
        - Kłamiesz.
       Ale Eve zrobiła krok do przodu i wycelowała swój palec prosto w czoło Isabel Gowdie, po czym dotknęła go lekko. Nagle z ran po śrubach ze skroni trysnęła krew. Wiedźmą wstrząsnął dreszcz.
        - Kłamiesz!
        - Jeszcze ci mało? - spytała Eve. - Chcesz, żeby twój mózg wytrysnął w niebo, jak to się stało z twoim Nosicielem?
       Isabel Gowdie zadrżała. Z jej włosów posypały się iskry.
       A oczy błysnęły białkami.
        - Zemszczę się za to, Ewo, psia córo, żono Adama.
        - Rób, co masz robić - ponagliła Eve.
       Iskrzenie z jej włosów ustało. Isabel Gowdie obnażyła swoje lewe ramię i przez moment Mol Besa ujrzał w niej szczupłą, piękną szkocką dziewczynę, którą musiała być wiele wieków temu, nim oddała się szatanowi.
        - Zatem zróbmy to, Mol Besa - powiedziała, patrząc na niego dumnie i wyzywająco. Uniosła swój kaftan, odsłaniając biodra i uklękła na ziemi, czoło zanurzając w błocie. Deszcz padał na jej nagie, białe pośladki.
       Mol Besa zerknął na Kasyksa, a ten skinął przyzwalająco. Powoli Mol Besa ukląkł za Isabel Gowdie i uwolnił się ze zbroi. Eve odwróciła się, a Effis patrzyła z twarzą dziwnie smutną.
       Jedno pchnięcie wystarczyło, by w nią wejść. Była zimna, ale w środku gorąca. Posuwał ją niepewnymi, gwałtownymi ruchami. W ustach mu zaschło i nie mógł opanować drżenia. Najgorsze było to, że kiedy z nią spółkował, przedziałek w jej włosach zaczął się poszerzać, rządek po rządku wypadły jej z głowy wszystkie włosy, aż w końcu ukazała się druga twarz. Jedna twarz wciśnięta w błoto, dysząca w ekstazie. Druga - wystawiona na deszcz, płacząca z bólu. Mol Besa widział, jak chuda klatka piersiowa Isabel Gowdie spazmatycznie unosi się i opada. Coś białego wyślizgnęło się z ust jej wierzchniej twarzy, a ona schwyciła to w ręce. W tym momencie z bólem i bez przyjemności Mol Besa trysnął spermą.
       Wstał, doprowadzając do porządku zbroję. Isabel Gowdie przez chwilę leżała bez ruchu, podczas gdy jej włosy zamknęły się nad wierzchnią twarzą.
        - Dokonało się - powiedziała cicho. - Plaga wróciła do mnie. Możesz mieć swoje niebo bez względu na to, ile ono jest warte.
       Wstała ubłocona i mokra, a jej zmierzwione białe włosy sypały iskrami. Trzymała coś w zagłębieniu swoich dłoni.
        - A to - powiedziała - stworzyli razem służebnica szatana i Wojownik Nocy, kiedy dobro i zło pojednało się w swych różnicach.
       Podchodziła od jednego do drugiego, pokazując im wątłe, małe dziecko, nie dłuższe niż dwadzieścia, dwadzieścia pięć centymetrów, małego chłopca, błyszczącego i nagiego. Pocałowała go, po czym uniosła wysoko, a on odpłynął z jej dłoni, jakby był błyszczącym puchem ostu i nic nie ważył, okręcił się raz i zniknął w ciemnościach nocy.
       Wtedy Mol Besa pociągnął za cyngiel pistoletu z równaniem i obrócił to, co zostało z nieskończoności Isabel Gowdie, w niekończący się krzyk.
       Stanley opierał się o barierkę Embarcadero, przyglądając się dokowaniu argentyńskiego statku szkoleniowego z całą załogą na pokładzie. W pewnej chwili nadszedł szczupły młody mężczyzna w białym garniturze od Armaniego i przystanął obok.
       San Francisco to San Francisco, Stanley więc odsunął się nieco.
        - Co słychać? - odezwał się mężczyzna.
       Dopiero wtedy Stanley spojrzał na niego i rozpoznał
       Springera.
        - Wszystko w porządku - odparł ostrożnie. - Chyba nie przyszedłeś, żeby dać mi jakieś nowe zadanie?
       Springer uśmiechnął się i potrząsnął głową.
        - Chciałem po prostu zobaczyć, jak się miewasz. Ciepło dziś, prawda?
       Stanley potaknął milcząco.
        - Co u Leona?
        - W porządku.
        - A u Eve?
        - Wygląda na to, że zaczynamy się docierać. Czas pokaże.
        - Henry przesyła ci pozdrowienia - powiedział Springer. - Angie wyszła za tego swojego Paula.
        - Angie - powtórzył Stanley. Zabrzmiało to jak imię z innego świata.
        - Jest jeszcze coś - powiedział Springer. Pogrzebał w swojej kieszeni i wyciągnął miękki czerwony welwetowy woreczek. - Zatrzymałem to u siebie. Niektórzy ludzie nie zawsze mają czas, by się pożegnać.
       Poluźnił tasiemkę i pokazał Stanleyowi, co jest w środku. Stanley zdziwił się.
        - Kości?
        - Ściślej mówiąc, kości lewej dłoni Gordona - wyjaśnił Springer.
       Otworzył woreczek szerzej, uniósł go i bez ceremonii wytrząsnął kości do doku. Upadły do wody z lekkim plaśnięciem.
       Stanley popatrzył w dół, jak toną.
        - Żegnaj, Gordonie - powiedział. - Miło cię było poznać.
       To mogło być tylko zawirowanie wody albo refleks światła, ale Stanleyowi wydawało się, że ujrzał przez chwilę dłoń wyciągniętą ponad powierzchnią wody, która pokiwała mu z żalem.
       Jeśli kiedykolwiek w radio usłyszysz najwspanialszą barokową muzykę skrzypcową, to na pewno wykonuje ją Stanley Eisner.
       Jeśli natomiast usłyszysz dziwny krzyk w nocy, krzyk, który nie wiadomo skąd pochodzi, i trwa, trwa bez końca, to wiedz, że właśnie minęła cię Isabel Gowdie.
       A kiedy usłyszysz płacz dziecka, żałosny i cienki, wiedz, że to płacze Dziecko Nocy, syn wiedźmy i Wojownika Nocy, wzgardzony przez szatana, niekochany przez Boga, który nigdy nie będzie mógł znaleźć drogi do domu.
       
       
       
       
       
       
       
       
       
       
       
       
       
       
       
       
       
       
       
       
       
       
       
       
       
       
       
       
           1 William Shakespeare, Makbet. Przełożył Stanisław Barańczak. W drodze", Poznań 1992
       
