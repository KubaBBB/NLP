STANISŁAW LEM
DZIEŁA
pod redakcją Jerzego Jarzębskiego

Warszawa 1994
1. Powrót z gwiazd
2. Dzienniki gwiazdowe l
3. Dzienniki gwiazdowe II
4.Eden
5. Niezwyciężony
6. Opowieści o pilocie Pirxie
7. Cyberiada. Bajki robotów
8. Czas nieutracony
9. Śledztwo
10. Solaris
11. Dialogi
12. Opowiadania
13. Głos Pana
14. Fantastyka i futurologia tom 1 i 2
15. Summa technologiae
16. Filozofia przypadku tom 1 i 2
17. Człowiek z Marsa
18. Czy pan istnieje Mr. Johns?
19. Pamiętnik znaleziony w wannie
20. Doskonała próżnia
21. Katar
22. Wizja lokalna
23. Rozprawy i szkice
24. Pokój na Ziemi
25. Wielkość urojona. Biblioteka XXI wieku
26. Fiasko
27. Wysoki zamek
28. Golem XIV
29. Publicystyka
30. Człowiek z Hiroshimy
PRZEDMOWA
Przedstawiając Czytelnikowi wybrany fragment Dzien­ników gwiazdowych Ijona Tichego, Wydawca nie będzie marnował atramentu dla opisywania cnót tego podróżnika, którego imię znają obie czasze Drogi Mlecznej. Słynny gwiazdokrążca, kapitan dalekiej żeglugi galaktycznej, łow­ca meteorów i komet, niestrudzony badacz i odkrywca osiemdziesięciu tysięcy trzech globów, doktor h.c. uniwer­sytetów Obojga Niedźwiedzic, członek Towarzystwa Opie­ki nad Małymi Planetami i wielu innych towarzystw, kawa­ler orderów mlecznych i mgławicowych, Ijon Tichy, sam ukaże się Czytelnikowi w mniejszych Dziennikach, które stawiają go w rzędzie takich nieustraszonych mężów prze­szłości, jak Karol Fryderyk Hieronim Muenchhau sen, Paweł Masłobojnikow, Lemuel Gulliwer czy MaTtre Alkofrybas.
Całość Dzienników obliczona na osiemdziesiąt siedem tomów in quarto z suplementem (słownik gwiazdowy i skrzynia z okazami poglądowymi) oraz mapą wszystkich podróży znajduje się w opracowaniu zespołu uczonych astrogatorów i planetników i z uwagi na ogrom niezbędne­go trudu nie ukaże się rychło. Uważając, że byłoby niewła­ściwe taić wielkie odkrycia Ijona Tichego przed najszerszą Publicznością, Wydawca wyjął z Dzienników drobną cząst­kę i podaje ją w formie nie opracowanej, bez podpisów, not, komentarzy i słownika wyrażeń kosmicznych.
6 stanisław lem
W przygotowaniu Dzienników do druku nikt mi właści­wie nie pomagał; tych, którzy mi przeszkadzali, nie wymie­niam, gdyż zajęłoby to zbyt wiele miejsca.
As-tral Sternu Tarantoga Profesor zoologii gwiezdnej Uniwersytetu Fomalhaut
Fomalhaut, dn. 18 VI Pulsacji Kosmicznej
WSTĘP
Niniejsze wydanie pism Ijona Tichego, nie będąc peł­nym ani krytycznym, stanowi krok naprzód w porównaniu z poprzednimi. Udało sieje poszerzyć o teksty dwu nie zna­nych dotąd podróży, ósmej i dwudziestej ósmej1. Ta ostat­nia przynosi nowe szczegóły, dotyczące biografii Tichego i jego rodziny, które prócz historyków, zainteresują także fi­zyka, albowiem wynika z nich od dawna przeczuwana przeze mnie zależność stopnia pokrewieństwa rodzinnego od szybkości2.
Co się tyczy podróży ósmej, grupa tichologów -psychoanalityków zweryfikowała - tuż przed oddaniem niniej­szego wydania do druku - wszystkie fakty, które zaszły we śnie I. Tichego3. Zainteresowany Czytelnik znajdzie w pracy doktora Hopfstossera komparaty styczną bibliografię przedmiotu, ujawniającą wpływy snów innych znakomi­tych ludzi, jak Izaaka Newtona oraz Borgiów na marzenia senne Tichego i na odwrót.
@' E. M. Sianko Wyściółka lewej szuflady biurka I. Tichego - manu­skryptem jego nie publikowanych prac; tomXVI serii Tichiana, s. 1193 i n.
2 O. J. Burberrys Kinship as velocity function infamily fravels; tom XVII serii Tichiana; s. 232 i n.
3 Dr S. Hopfstosser Das epistemologisch Unbestrittbare in einem Traume von Ijon Tichy; wyd. spec. serii Tichiana, tom VI, s. 67 i n.
8 stanisław lem
Nie objął natomiast tom niniejszy podróży dwudziestej szóstej, która okazała się ostatecznie apokryfem. Udowo­dniła to grupa pracowników naszego Instytutu, dzięki elek­tronowej analizie porównawczej tekstów4. Nie będzie mo­że od rzeczy dodać, iż osobiście od dawna już uważałem tak zwaną Podróż dwudziestą szóstą" za apokryf, ze względu na występujące w tekście nieścisłości, dotyczące m.in. Odołęgów (a nie Odolęgów", jak podawał tekst), także Meopsery, Muciochów i gatunku Powołów (Phleg-mus Invariabilis Hopfstosseń).
Część pierwsza niniejszego wydania obejmuje podróże według oryginalnej numeracji autorskiej, druga zaś - pi­sma okolicznościowe i różne wraz ze wspomnieniami.
W ostatnim czasie pojawiły się głosy podające w wątpli­wość autorstwo pism Tichego. Prasa podawała, jakoby Ti-chy posługiwał się czyjąś pomocą, a nawet, jakoby nie ist­niał, dzieła zaś jego stworzyć miało urządzenie określane jako tak zwany Lem. W myśl pewnych skrajnych wersji Lem" ma być nawet @człowiekiem. Otóż każdy - obznajomiony choć pod łebkach z historią kosmonautyki - wie, że LEM jest to skrót nazwy LUNAR EXCURSION MO­DULE, czyli eksploracyjnego pojemnika księżycowego, który był budowany w USA w ramach Projektu Apollo" (pierwszego lądowania na Księżycu). Ijon Tichy nie potrze­buje obrony ani jako autor, ani jako podróżnik. Korzystając z okazji, pragnę jednak przygwoździć bezsensowne pogło­ski. W szczególności: LEM był wprawdzie zaopatrzony w mały móżdżek (elektronowy), urządzenie to służyło jednak wąskim celom nawigacyjnym i nie mogłoby napisać
- E. M. Sianko, A. U. Chlebek i W. U. Kałamarajdysowa Analiza czystościowa beta-spektrów lingwistycznych tekstów I. Tichego; tom XVIII serii Tichiana.
dzienniki GWIAZDOWE 9
ani jednego sensownego zdania. O żadnym innym LEMie nic nie wiadomo. Nie wspominają o nim ani katalogi wiel­kich maszyn elektronicznych (por. np. Nortronics, New York, 1966-9), ani Wielka Encyklopedia Kosmiczna (Londyn 1979). Czas tedy, by nie licujące z powagą ich za­dań słuchy nie zakłócały działalności tichologów, od któ­rych mnóstwa jeszcze wysiłku wymagać będą opracowy­wane od lat OPERA OMNIA I. Tichego.
Profesor A. S. Tarantoga
Katedra Astrozoologii Porównawczej
Uniwersytetu w Fomalhaut
W Komitet Redakcyjny Wydania Dziel Wszystkich Ijona Tichego
oraz Radę Naukową Instytutu Tichologicznego wraz z Zespołem Redakcyjnym kwartalnika Tichiana"
Z DZIENNIKÓW GWIAZDOWYCH IJONA TICHEGO
PODRÓŻ SIÓDMA
Gdy w poniedziałek, drugiego kwietnia, przelatywałem w pobliżu Betelgeuzy, meteor, nie większy od ziarna fasoli zwanej Jaśkiem, przebił pancerz, strzaskał regulator ciągu i część sterów, wskutek czego rakieta straciła zdolność ma­newrowania. Włożyłem skafander, wyszedłem na jej po­wierzchnię i próbowałem naprawić urządzenie, ale przeko­nałem się, że aby przykręcić rezerwowy ster, który wziąłem ze sobą przezornie, potrzebna mi jest pomoc drugiego czło­wieka. Konstruktorzy zaprojektowali rakietę tak nierozsą­dnie, że ktoś musiał przytrzymywać kluczem główkę śruby, podczas kiedy ktoś drugi dociągałby mutrę. Zrazu nie prze­jąłem się tym szczególnie i kilka godzin straciłem na usiło­waniach przychwycenia jednego klucza stopami, podczas gdy ręką dokręcałbym śrubę z drugiej strony. Ale minęła pora obiadu, a wysiłki moje nie dały rezultatu. Kiedy raz już mi się prawie udało, klucz wyskoczył spod stopy i po­mknął w przestrzeń kosmiczną. Tak więc nie tylko niczego nie naprawiłem, ale straciłem jeszcze cenne narzędzie i tyl­ko patrzyłem bezsilnie, jak oddala się, coraz mniejszy na tle gwiazd.
Po jakimś czasie klucz wrócił po wyciągniętej elipsie, ale choć stał się sputnikiem rakiety, nie zbliżał się do niej na ta­ką odległość, bym go mógł odzyskać. Wróciłem więc do wnętrza rakiety i spożywając skromny posiłek, rozważałem,
14 stanisław lem
w jaki też sposób wydobyć się z głupiego położenia. Statek leciał tymczasem prosto z coraz większą szybkością, bo i re­gulator ciągu popsuł mi ów przeklęty meteor. Na kursie nie miałem wprawdzie żadnych ciał niebieskich, ale ta ślepa podróż nie mogła wszak trwać w nieskończoność. Jakiś czas opanowywałem gniew, ale gdy biorąc się po obiedzie do mycia talerzy stwierdziłem, że rozgrzany od potężnej pracy stos atomowy popsuł mi najlepszą porcję polędwicy woło­wej, jaką zostawiłem w lodówce na niedzielę, straciłem na chwilę równowagę ducha i miotając najokropniejsze prze­kleństwa, rozbiłem część serwisu, co przyniosło mi wpraw­dzie pewną ulgę, nie było jednak zbyt rozsądne. W dodatku wyrzucona za burtę wołowina, zamiast ulecieć w dal, nie chciała opuścić pobliża rakiety i krążyła wokół niej jako drugi sztuczny satelita, powodując regularnie co jedenaście minut i cztery sekundy krótkotrwałe zaćmienie słońca. Aby uspokoić nerwy, obliczałem do wieczora elementy jej ruchu jak również perturbacje orbity, wywołane krążeniem utraco­nego klucza. Wypadło mi, że przez najbliższych sześć mi­lionów lat wołowina będzie wyprzedzała klucz, wirując wo­kół statku po torze kołowym, aby potem go prześcignąć. Na koniec, zmęczony rachunkami, położyłem się spać. W środ­ku nocy wydało mi się, że ktoś potrząsa mnie za ramię. Otworzyłem oczy i zobaczyłem pochylonego nad łóżkiem człowieka, którego twarz była dziwnie znajoma, choć nie miałem pojęcia, kto to może być.
- Wstawaj - powiedział - i bierz klucze, pójdziemy na górę i przykręcimy śruby sterowe...
- Po pierwsze, nie znamy się tak dobrze, abyś mię pan tykał - odparłem - a po wtóre, wiem doskonale, że pana nie ma. Jestem w rakiecie sam, i to już drugi rok, bo lecę z Ziemi do gwiazdozbioru Cielca, Tak zatem, jest pan tyl­ko sennym przywidzeniem.
dzienniki gwiazdowe 15
On jednak nadal potrząsał mną, powtarzając, abym za­raz szedł z nim po narzędzia.
- Idiotyzm - odrzekłem, już trochę zły, bo obawiałem się, że kłótnia we śnie mnie obudzi, a wiem z doświadcze­nia, jak ciężko zasypia mi się po takim nagłym ocknięciu.
- Nigdzie nie pójdę, bo to i tak byłoby na nic. Śruba, przy­kręcona we śnie, nie zmieni sytuacji, jaka panuje na jawie. Proszę nie molestować mnie i natychmiast rozpłynąć się lub odejść w inny sposób, bo się mogę zbudzić.
- Ależ ty wcale nie śpisz, daję ci słowo honoru! - za­wołał uparty zwid. - Czy nie poznajesz mnie? Popatrz!
To mówiąc, dotknął palcami dwu brodawek, sporych jak poziomki, które miał na lewym policzku. Odruchowo chwy­ciłem się za twarz, bo właśnie ja mam w tym miejscu dwie kubek w kubek takie same brodawki. W tym momencie po­jąłem też, dlaczego śniony przypominał mi kogoś znajome­go: był podobny do mnie jak jedna kropla wody do drugiej.
- Daj mi święty spokój! - zawołałem, zamykając oczy, w trosce o nienaruszalność snu. - Jeżeli jesteś mną, to wprawdzie nie muszę zwracać się do ciebie per pan", ale też to i dowód, że nie istniejesz!
Po czym odwróciłem się na drugi bok i przykryłem się kocem aż po czubek głowy. Słyszałem jeszcze, jak mówił coś o idiotyzmie, nareszcie, gdy nie reagowałem, krzyknął:
- Pożałujesz tego, bałwanie! I przekonasz się, poniewcza­sie, że to nie żaden sen!
Ja jednak ani drgnąłem. Kiedy otworzyłem rano oczy, od razu przypomniała mi się ta osobliwa nocna historia. Usiadłem na pościeli i rozmyślałem o tym, jakie też cieka­we figle płata człowiekowi jego własny umysł: oto, nie ma­jąc żadnej bratniej duszy na pokładzie, w obliczu naglącej konieczności, niejako rozdwoiłem się w marzeniu sennym, aby uczynić zadość potrzebie.
16 stanisław lem
Po śniadaniu stwierdziłem, że rakieta uzyskała przez noc dodatkową porcję przyśpieszenia i wziąłem się do wer­towania biblioteczki pokładowej, szukając w podręczni­kach rady na moje fatalne położenie. Nie znalazłem jednak niczego. Rozłożyłem więc na stole mapę gwiazdową i w blasku niedalekiej Betelgeuzy, przesłanianym co jakiś czas krążącą wołowiną, szukałem w okolicy, w której się znaj­dowałem, siedliska jakiejś cywilizacji kosmicznej, od któ­rej mógłbym oczekiwać pomocy. Ale była to kompletna głusza gwiazdowa, omijana przez wszystkie statki jako ob­szar wyjątkowo niebezpieczny, ponieważ mieszczą się tam tyleż groźne, co tajemnicze wiry grawitacyjne, w liczbie stu czterdziestu siedmiu, których istnienie wyjaśnia sześć astrofizycznych teorii, a każda inaczej.
Kalendarz kosmonauty czny przestrzegał przed nimi, ze względu na nieobliczalne skutki efektów relatywistycz­nych, jakie może pociągnąć za sobą przejście przez wir - zwłaszcza przy wielkiej szybkości własnej.
Ja jednak byłem bezradny. Obliczyłem tylko, że o skraj pierwszego wiru zawadzę koło jedenastej, pośpieszyłem więc z przygotowaniami do śniadania, aby nie stawiać czo­ła niebezpieczeństwu na czczo. Ledwo wytarłem ostatni spodek, rakietą jęło ciskać na wszystkie strony, aż nie przy­mocowane dostatecznie przedmioty gradem latały od ścia­ny do ściany. Z biedą doczołgałem się do fotela, a gdy się doń przywiązałem, podczas coraz gwałtowniejszych sko­ków statku zauważyłem, że jakby bladoliliowa mgła zawle­kła przeciwległą część kajuty i pojawiła się tam, między zlewem a kuchenką, mglista sylwetka ludzka w fartuszku, lejąca ciasto omletowe na patelnię. Postać spojrzała na mnie badawczo, lecz bez zdziwienia, po czym rozchwiała się i znikła. Przetarłem oczy. Byłem najoczywiściej sam, przypisałem więc ów obraz chwilowemu zamroczeniu.
dzienniki gwiazdowe 17
Siedząc dalej w fotelu, a raczej skacząc wraz z nim, po­jąłem nagle w błysku olśnienia, że nie była to wcale halu­cynacja. Kiedy gruby tom Ogólnej teorii względności prze­latywał koło mego fotela, spróbowałem go pochwycić, co udało mi się już za czwartym razem. Kiepsko szło werto­wanie ciężkiej księgi w takich warunkach - straszliwe si­ły miotały statkiem, że zataczał się jak pijany - ale w koń­cu znalazłem właściwy ustęp. Była tam mowa o fenome­nach tak zwanej pętli czasowej, to jest zaginaniu się kierun­ku, w którym płynie czas, w obrębie pól grawitacyjnych wielkiej mocy, które to zjawisko może nawet niekiedy do­prowadzić do zawrócenia biegu czasu i tak zwanego podwojenia teraźniejszości. Wir, który przebyłem właśnie, nie należał do najpotężniejszych. Wiedziałem, że gdyby mi się udało choć odrobinę nakierować statek dziobem ku bie­gunowi Galaktyki, przetnę tak zwany Vortex Gravitatiosus Pinckenbachii, w którym wielokrotnie obserwowano feno­meny podwojenia, a nawet potrojenia teraźniejszości.
Stery były wprawdzie unieruchomione, ale udałem się do komory silnikowej i tak długo manipulowałem przy urządzeniach, aż istotnie doprowadziłem do lekkiego od­chylenia rakiety ku galaktycznemu biegunowi. Operacja ta zajęła mi kilka godzin. Rezultat jej był nadspodziewany. Statek wpadł w centrum wiru około północy, dygocąc i ję­cząc wszystkimi wiązaniami tak, że lękałem się o jego ca­łość, ale wyszedł z opresji nie uszkodzony i kiedy na po­wrót objęły go martwe ramiona kosmicznej ciszy, opuści­łem komorę silnikową, aby ujrzeć samego siebie, śpiącego smacznie na łóżku. Pojąłem od razu, że to jestem ja z po­przedniej doby, to jest z nocy poniedziałkowej. Nie zasta­nawiając się nad filozoficzną stroną tego raczej osobliwego zjawiska, natychmiast jąłem szarpać za ramię śpiącego wo­łając, aby szybko wstawał, nie wiedziałem bowiem, jak
18 stanisław lem
długo jego poniedziałkowe istnienie będzie trwało w moim wtorkowym, i dlatego należało jak najszybciej wyjść na ze­wnątrz, by pospołu naprawić stery.
Ale śpiący otworzył tylko jedno oko i rzekł, iż nie życzy sobie, abym go tykał, jak również, że jestem tylko jego sen­nym przywidzeniem. Próżno, zniecierpliwiony, potrząsałem nim, próżno usiłowałem wyciągnąć go przemocą z łóżka. Nie dawał się z niego wydobyć, powtarzając uparcie, że mu się śnię; jąłem kląć, a on tłumaczył mi logicznie, że nigdzie nie pójdzie, bo we śnie przykręcone śruby nie będą trzyma­ły steru na jawie. Daremnie dawałem mu słowo honoru, że się myli, zaklinałem i przeklinałem na zmianę - nawet za­demonstrowane brodawki nie przekonały go o prawdzie mych słów. Odwrócił się do mnie tyłem i zachrapał.
Usiadłem w fotelu, by na chłodno rozważyć powstałą sytuację. Przeżyłem ją już dwa razy, raz jako ów śpiący, w poniedziałek, a teraz jako budzący go bezskutecznie, we wtorek. Ja z poniedziałku nie wierzyłem w realność zjawi­ska duplikacji, ale ja wtorkowy już o nim wiedziałem. By­ła to najzwyklejsza w świecie pętla czasu. Co należało, za­tem, robić, aby udało się naprawić stery? Ponieważ ponie­działkowy spał dalej, a także ponieważ pamiętałem, że ową noc wybornie przespałem do samego rana, pojąłem darem­ność wszelkich dalszych prób przebudzenia go. Mapa zwia­stowała jeszcze mnóstwo wielkich wirów grawitacyjnych, tak więc mogłem liczyć na podwojenie czasu teraźniejsze­go w ciągu nadchodzących dni. Chciałem napisać do siebie list i przypiąć go szpilką do poduszki, abym ja poniedział­kowy, obudziwszy się, mógł naocznie przekonać się o tym, iż rzekomy sen był realnością.
Ledwo jednak siadłem z piórem do stołu, zachrobotato w silnikach, pospieszyłem więc tam i polewałem wodą prze­grzany stos atomowy do świtu, podczas gdy ja poniedziałko-
dzienndci GWIAZDOWE 19
wy spał smacznie, oblizując się od czasu do czasu, co porzą­dnie mnie gniewało. Zgłodniały i wymęczony, nie zmrużyw­szy oka, wziąłem się do śniadania i wycierałem właśnie tale­rze, kiedy rakieta wpadła w następny wir grawitacyjny. Wi­działem poniedziałkowego siebie, jak patrzy na mnie osłu­piały, przywiązany do fotela, podczas kiedy ja wtorkowy smażyłem omlety. Potem od wstrząsu straciłem równowagę, pociemniało mi w oczach i upadłem. Gdy ocknąłem się na podłodze w otoczeniu porcelanowych skorup, przy samej twarzy dostrzegłem nogi stojącego nade mną człowieka.
- Wstawaj - rzekł, podnosząc mnie - czy nic sobie nie zrobiłeś?
- Nie - odparłem, opierając się rękami o podłogę, bo kręciło mi się w głowie - z którego jesteś dnia tygodnia?
- Ze środy - odparł. - Idziemy szybko naprawić ster, bo szkoda czasu!
- A gdzie ten poniedziałkowy? - spytałem.
- Już go nie ma, to znaczy, widocznie ty nim jesteś.
- Jak to ja?
- No tak, bo poniedziałkowy stał, się w nocy z ponie­działku na wtorek wtorkowym, i tak dalej.
- Nie rozumiem!
- Nie szkodzi - to z nieprzyzwyczajenia. Ale chodź, szkoda czasu!
- Zaraz - odpowiedziałem, nie ruszając się z podłogi. - Dzisiaj jest wtorek. Jeżeli ty jesteś środowy, i do tej chwili we środę jeszcze nie są naprawione stery, to z tego wynika, że coś przeszkodzi nam w ich naprawieniu, ponie­waż w przeciwnym razie ty, we środę, nie nakłaniałbyś już mnie do tego, abym ja, we wtorek, je z tobą wspólnie napra­wiał. Więc może lepiej nie ryzykować wyjścia na zewnątrz?
- Bredzisz! - zawołał - człowieku, ja jestem środo­wy, a ty jesteś wtorkowy, co się natomiast tyczy rakiety, to
20 stanisław lem
przypuszczam, że ona jest, by tak rzec, łaciata, to znaczy miejscami jest w niej wtorek, miejscami środa, gdzienieg­dzie może nawet jest trochę czwartku. Czas przetasował się po prostu podczas przechodzenia przez te wiry, ale cóż to nas obchodzi, jeśli jesteśmy we dwóch i przez to mamy szansę naprawienia steru?!
- Nie, nie masz racji! - odparłem -jeżeli we środę, gdzie już jesteś, przeżywszy cały wtorek i mając go poza sobą, jeśli we środę, powtarzam, stery nie są naprawione, to z tego wynika, że nie zostały naprawione we wtorek, bo te­raz jest wtorek i gdybyśmy je mieli za chwilę naprawić, to dla ciebie byłaby już ta chwila przeszłością i nie byłoby co naprawiać. A zatem...
- A zatem jesteś uparty jak osioł! - warknął. - Poża­łujesz swej głupoty! I jedyną moją satysfakcją jest to, że bę­dziesz się tak samo wściekał na swój tępy upór, jak ja teraz - kiedy sam doczekasz środy!!!
- Ach, pozwól - zawołałem - czy to ma znaczyć, że ja we środę, będąc tobą będę usiłował przekonać mnie wtorkowego, tak jak ty to robisz w tej chwili, tylko wszyst­ko będzie na odwrót, to znaczy ty będziesz mną, a ja tobą? Rozumiem! Na tym polega pętla czasu! Czekaj, idę, idę za­raz, pojąłem już...
Nim jednak wstałem z podłogi, wpadliśmy w nowy wir i straszliwe ciążenie rozpłaszczyło nas na suficie.
Przeraźliwe skoki i wstrząsy nie ustawały przez całą noc z wtorku na środę. Kiedy się już nieco uspokoiło, latający po kajucie tom Ogólnej teorii względności tak uderzył mnie w czoło, że straciłem przytomność. Kiedy otworzy­łem oczy, ujrzałem skorupy naczyń i rozpostartego między nimi człowieka. Zerwałem się natychmiast na równe nogi i podnosząc go, zawołałem:
- Wstawaj! Czy nic sobie nie zrobiłeś?
dzienniki gwiazdowe 21
- Nie - odparł, otwierając oczy - z którego jesteś dnia tygodnia?
- Ze środy - odparłem - idziemy szybko naprawić ster, bo szkoda czasu.
- A gdzie ten poniedziałkowy? - spytał, siadając. Miał podsiniaczone oko.
- Już go nie ma - rzekłem - widocznie ty nim jesteś.
-Jak to ja?
- No tak, bo poniedziałkowy stał się w nocy z ponie­działku na wtorek wtorkowym, i tak dalej.
- Nie rozumiem.
- Nie szkodzi, to z nieprzyzwyczajenia. Ale chodź, szkoda czasu!
To mówiąc, rozglądałem się już za narzędziami.
- Zaraz - odparł wolno, nawet nie ruszając palcem. - Dzisiaj jest wtorek. Jeżeli ty jesteś środowy i do tej chwili we środę jeszcze nie są naprawione stery, to z tego wynika, że coś przeszkodzi nam w ich naprawieniu, ponieważ w przeciwnym razie, ty, we środę, nie nakłaniałbyś już mnie do tego, abym ja, we wtorek, wspólnie je z tobą naprawiał. Więc może lepiej nie ryzykować wyjścia na zewnątrz?
- Bredzisz!!!! - wrzasnąłem, rozgniewany do żywego - człowieku, ja jestem środowy, a ty wtorkowy...
I tak zaczęliśmy się kłócić, w odwróconych rolach, przy czym w samej rzeczy doprowadził mnie do białej pasji, bo wciąż nie chciał naprawić ze mną sterów i na próżno wyzy­wałem go od upartych osłów. A kiedy w końcu udało mi się go przekonać, wpadliśmy w następny wir grawitacyjny. Oblał mnie zimny pot, bo sobie pomyślałem, że odtąd bę­dziemy kręcić się w tej pętli czasowej w kółko, aż po wiecz­ność, ale tak się na szczęście nie stało. Gdy ciążenie osłabło na tyle, że mogłem wstać, znowu byłem sam w kabinie. Wi­docznie lokalny wtorek, który trwał przedtem w pobliżu zle-
22 stanisław lem
wu, znikł, stając się bezpowrotną przeszłością. Natychmiast zasiadłem do mapy, szukając jakiegoś uczciwego wiru, w który mógłbym wprowadzić rakietę, aby wywołać ponow­ne zakrzywienie czasu i w ten sposób zyskać pomocnika.
Jakoż znalazłem jeden, wcale obiecujący, i manewrując silnikami, z wielkim trudem nakierowałem rakietę tak, aby przeciąć go w samym środku. Co prawda konfiguracja tego wiru była, według mapy, raczej niezwykła - miał dwa obok siebie leżące ośrodki. Ale byłem już taki zdesperowa­ny, że nie zwracałem uwagi na ową anomalię.
Podczas wielogodzinnego krzątania się w komorze sil­nikowej ubrudziłem porządnie ręce, poszedłem więc je umyć, widząc, że mam jeszcze sporo czasu do wejścia w wir. Łazienka była zamknięta. Dobiegały z niej takie od­głosy, jakby ktoś płukał gardło.
- Kto tam?! - krzyknąłem zaskoczony.
- Ja - odparł głos ze środka.
- Jaki znów ja"?!
- Ijon Tichy.
- Z którego dnia?
- Z piątku. Czego chcesz?
- Chciałem umyć ręce... - rzuciłem machinalnie, my­śląc jednocześnie z największą intensywnością: była środa wieczór, a on pochodził z piątku, tak zatem wir grawitacyj­ny, w który wpaść miał statek, zakrzywi czas z piątku do środy, ale co się stanie wewnątrz wiru dalej, tego nie mo­głem sobie w żaden sposób uzmysłowić. Szczególnie intry­gowało mnie, gdzie może być czwartek? Tymczasem piąt­kowy wciąż nie wpuszczał mnie do łazienki, marudząc w niej, choć uporczywie stukałem do drzwi.
- Przestań płukać gardło! - huknąłem wreszcie znie­cierpliwiony. - Człowieku, każda chwila jest droga - wyjdź natychmiast, to naprawimy stery!
dzienniki gwiazdowe 23
- Do tego nie jestem ci potrzebny - odparł flegma-tycznie spoza drzwi. - Gdzieś tam musi być czwartkowy, idź z nim...
- Jaki znów czwartkowy? To niemożliwe...
- Ja chyba wiem, czy możliwe, czy nie, skoro już je­stem w piątku, a zatem przeżyłem zarówno twoją środę, jak i jego czwartek...
Z lekkim zawrotem głowy odskoczyłem od drzwi, bo w samej rzeczy usłyszałem hałas w kajucie: stał tam czło­wiek i wyciągał spod łóżka futerał z narzędziami.
- Ty jesteś czwartkowy? - zawołałem, wpadając do środka.
- A owszem - odparł. - Owszem... pomóż mi...
- Czy stery uda się nam teraz naprawić? - spytałem go, gdyśmy razem wyciągali ciężką torbę spod łóżka.
- Nie wiem, w czwartek nie były naprawione, spytaj piątkowego...
Istotnie, że też nie przyszło mi to do głowy! Szybko podbiegłem do drzwi łazienki.
- Halo! Piątkowy! Czy stery już naprawione?
- W piątek nie - odparł.
- Dlaczego nie?
- Dlatego - odparł, otwierając równocześnie drzwi. Miał głowę obwiązaną ręcznikiem, a do czoła przyciskał ostrze noża na płask, usiłując w ten sposób zahamować wzrost wielkiego jak jajo guza. Czwartkowy, który nadszedł tymczasem z narzędziami, stał obok mnie, spokoj­nie i uważnie obserwując potłuczonego, który swo­bodną ręką odstawił na półkę butelkę z wodą gulardową. A więc to jej bulgotanie wziąłem za odgłosy płukania gardła.
- Co cię tak urządziło? - zapytałem ze współczuciem.
- Nie co, tylko kto - odparł. - To był niedzielny.
24 stanisław lem
- Niedzielny? Ależ dlaczego... nie może być! - za­wołałem.
- To dłuższa historia...
- Wszystko jedno! biegniemy na zewnątrz, może zdą­żymy! - zwrócił się do mnie czwartkowy.
- Ależ rakieta za chwilę wpadnie w wir - odparłem. - Wstrząs może wyrzucić nas w próżnię i zginiemy...
- Nie pleć głupstw - zareplikował czwartkowy. - Je­śli piątkowy żyje, nic się nam nie może stać. Dzisiaj jest do­piero czwartek.
- Jest środa - zaprotestowałem.
- Niech będzie, to wszystko jedno, w każdym razie w piątek będę żył, i ty tak samo.
- Ale przecież nas tylko pozornie jest dwóch - zau­ważyłem - naprawdę jestem jeden, tylko z różnych dni ty­godnia...
- Dobrze, dobrze, otwieraj klapę...
Tu jednak okazało się, że mamy tylko jeden skafander próżniowy. Nie mogliśmy więc wyjść z rakiety obaj równo­cześnie i tym samym plan naprawy sterów upadł.
- A niechże to diabli wezmą! - krzyknąłem gniewnie ciskając torbę z narzędziami. - Trzeba było włożyć ska­fander i już nie zdejmować go z grzbietu. Ja o tym nie po­myślałem, ale ty, jako czwartkowy, powinieneś był o tym pamiętać!
- Skafander zabrał mi piątkowy - odparł.
- Kiedy? I dlaczego?
- Ech, albo to warto tłumaczyć - wzruszył ramionami i odwróciwszy się, wrócił do kajuty. Piątkowego nie było w niej, zajrzałem do łazienki, ale i ona była pusta.
- Gdzie piątkowy? - spytałem zdziwiony, wracając. Czwartkowy systematycznie rozbijał jaja nożem i wypu­szczał ich zawartość na skwierczący tłuszcz.
dzienniki gwiazdowe 25
- Pewnie gdzieś obok soboty - odparł flegmatycznie, mieszając szybko jajecznicę.
- O, bardzo przepraszam - zaprotestowałem - ty już przecież jadłeś we środę swoje i nie masz prawa po raz dru­gi jeść środowej kolacji!
- Te zapasy są równie dobrze twoje jak moje - spo­kojnie nożem podważał przypiekające się brzegi jajecznicy. - Ja jestem tobą, a ty mną, więc to wszystko jedno...
- Co za sofistyka! Przestań kłaść tyle masła! Oszala­łeś? Nie mam zapasów dla tylu osób!
Patelnia wypadła mu z ręki, a ja sam poleciałem na ścia­nę: dostaliśmy się w nowy wir. Statek znów trząsł się jak w febrze, a ja myślałem tylko o tym, by się dostać do kory­tarza, gdzie wisiał skafander i włożyć go. W ten sposób, ro­zumowałem, gdy po środzie przyjdzie czwartek, ja, jako czwartkowy, będę miał już na sobie skafander i jeśli tylko ani na chwilę go nie zdejmę, jak twardo sobie postanowi­łem, to tym samym będę go nosił i w piątek. Tak więc, gdy zarówno jaz czwartku, jak i ja z piątku będziemy mieli ska­fandry, kiedy spotkamy się w jednej teraźniejszości, uda się w końcu naprawić nieszczęsne stery. Wzrost siły ciążenia nieco mnie zamroczył, a gdy otworzyłem powieki, zauwa­żyłem, że leżę po prawej ręce czwartkowego, a nie po le­wej, jak przed kilkunastu minutami. Łatwo przyszło mi wy­myślić cały plan ze skafandrem, trudniej było wcielić go w życie, bo wskutek rosnącej grawitacji ledwo mogłem się ruszać. Gdy słabła choć trochę, przesuwałem się po podło­dze o milimetry w kierunku drzwi wiodących na korytarz. Zauważyłem przy tym, że czwartkowy, tak jak i ja, posuwa się ku drzwiom, cal po calu pełznąc w stronę korytarza. W końcu, po jakiejś godzinie, gdyż wir był bardzo rozległy, spotkaliśmy się rozpłaszczeni na podłodze pod progiem drzwi. Pomyślałem, że właściwie niepotrzebnie się wysi-
26 stanisław lem
lam, by dosięgnąć ich klamki - niechże je otworzy czwart­kowy. Jednocześnie zacząłem sobie jednak przypominać różne rzeczy, z których wynikało, że to ja już jestem tym czwartkowym, a nie on.
- Z którego dnia jesteś? - spytałem, by się upewnić. Podbródek miałem przyciśnięty do podłogi i patrzałem mu z bliska w oczy. Z trudem otworzył usta.
- Czwa.. .rtkowy - wystękat. To było dziwne. Czyż­bym mimo wszystko wciąż jeszcze był środowy? Przywo­ławszy w myśli reminiscencje ostatnich przeżyć, uznałem to za wykluczone. A więc on był już chyba piątkowy. Bo skoro przedtem wyprzedzał mnie o dzień, musiało to już zostać. Czekałem, by otworzył drzwi, ale zdaje się, że on się tego samego spodziewał po mnie. Grawitacja wyraźnie osłabła, wstałem więc i wbiegłem do korytarza. Gdy chwy­tałem skafander, podstawił mi nogę i wyrwał mi go z rąk, a ja przewróciłem się jak długi.
- Ach, draniu, świnio! - krzyknąłem. - Podejść sa­mego siebie, cóż to za łotrostwo!
Ale on, nie zwracając na mnie uwagi, w milczeniu ubie­rał skafander. To wydało mi się już nazbyt bezwstydne. Na­gle jakaś dziwna siła wyrzuciła go ze skafandra, w którym, jak się okazało, ktoś już siedział. W pierwszej chwili straci­łem rezon, bo nie wiedziałem, kto jest kim.
- Hej! Środowy! - zawołał ten w skafandrze - nie puszczaj czwartkowego, pomóż mi!
Czwartkowy bowiem w samej rzeczy usiłował zerwać z niego skafander.
-Dawaj skafander! -ryczał czwartkowy, mocując się z tamtym.
- Odczep się! o co ci chodzi! czy nie rozumiesz, że ja powinienem mieć go, a nie ty!? - odkrzyknął ów.
- Ciekawym, dlaczego?
dzienniki gwiazdowe 27
- Dlatego, durniu, bo ja mam bliżej do soboty od cie­bie, a w sobotę będzie już nas dwóch w skafandrach!
- Ależ bzdury - wtrąciłem się w ich kłótnię - w naj­lepszym razie będziesz w sobotę sam w skafandrze, jak ostatni idiota, i nic nie będziesz mógł zrobić. Oddaj skafan­der mnie; jeżeli włożę go teraz, to zarówno ty będziesz go miał w piątek jako piątkowy, jak też i ja w sobotę jako so­botni, a więc będzie nas w tym wypadku dwóch, z dwoma skafandrami... Czwartkowy, pomóż!!
- Przestań - zaprotestował piątkowy, z którego prze­mocą zdzierałem skafander - po pierwsze, nie masz do ko­go wołać czwartkowy", bo już minęła północ i ty sam je­steś teraz czwartkowy, a po wtóre lepiej będzie, jeśli ja zo­stanę w skafandrze - tobie i tak nic z niego nie przyjdzie...
- Dlaczego? Jeżeli włożę go dzisiaj, będę go miał na sobie i jutro.
- Sam się przekonasz... przecież ja już byłem tobą we czwartek, mój czwartek już minął, więc dobrze wiem...
- Dosyć tego gadania. Puść to w tej chwili! - warkną­łem. Ale on wyrwał mi się i zacząłem gonić go, najpierw po komorze silnikowej, a potem wpadliśmy jeden za drugim do kajuty. Istotnie, jakoś tak się zrobiło, że było nas już tyl­ko dwóch. Teraz zrozumiałem, dlaczego czwartkowy pod klapą, kiedy staliśmy tam z narzędziami, powiedział mi, że piątkowy zabrał mu skafander: w międzyczasie sam bo­wiem stałem się czwartkowym i to mnie go piątkowy zabie­rał. Ale nie zamierzałem poddać się tak łatwo. Czekaj, już ja ci dam radę, pomyślałem, wybiegłem na korytarz, stam­tąd do komory silnikowej, gdzie przedtem podczas gonitwy zauważyłem leżący na podłodze tęgi drążek, służący do grzebania w stosie atomowym, chwyciłem go i tak uzbrojo­ny pognałem do kajuty. Tamten był już w skafandrze, tylko hełmu nie zdążył jeszcze nałożyć.
28 stanisław lem
- Ściągaj skafander! - rzuciłem mu w twarz, groźnie zaciskając pałkę.
- Ani myślę.
-Ściągaj, mówię!
Zastanowiłem się przez chwilę, czy mam go uderzyć. Trochę peszyło mnie to, że nie miał ani podsiniaczonego oka, ani guzów na czole, jak ten piątkowy, którego odkry­łem w łazience, ale nagle zrozumiałem, że tak musi właśnie być. Tamten piątkowy był już teraz na pewno sobotni, a może nawet bujał w okolicach niedzieli, natomiast obecny piątkowy, który tkwił w skafandrze, byt niedawno czwart­kowym, w którego to czwartkowego ja znów się przekształ­ciłem o północy, tak więc zbliżałem się po schodzącej krzy-wiźnie pętli czasu do miejsca, w którym piątkowy sprzed pobicia miał się stać pobitym piątkowym. Ale powiedział przedtem, że urządził go tak niedzielny, którego tymczasem nie było ani śladu: w kajucie staliśmy sami, on i ja. Nagła chytrość wypełniła mi mózg oślepiającym światłem.
- Ściągaj skafander! - huknąłem groźnie.
- Czwartkowy, odczep się! - zawołał.
- Nie jestem czwartkowy! Jestem NIEDZIELNY! - wrzasnąłem, ruszając do ataku. Usiłował mnie kopnąć, ale buty skafandra są bardzo ciężkie, i nim podniósł nogę, da­łem mu już pałką po głowie. Niezbyt mocno, rozumie się, bo już na tyle wprawiłem się w to wszystko, iż wiedziałem, że to ja z kolei sam, kiedy z czwartkowego stanę się piątko­wym, dostanę w łeb, a nie zależało mi na tym, aby sobie sa­memu rozbijać czaszkę. Piątkowy upadł i stękając trzymał się za głowę, a ja brutalnie zdzierałem zeń skafander; gdy chwiejnym krokiem ruszył do łazienki, mamrocząc gdzie wata... gdzie woda gulardowa..." - szybko zacząłem wdziewać ten strój próżniowy, o który tak walczyliśmy, gdy wtem zauważyłem wystającą spod łóżka ludzką nogę.
dzienniki gwiazdowe 29
Zajrzałem tam, klęknąwszy. Pod łóżkiem leżał człowiek i starając się stłumić mlaskanie, pospiesznie zżerał ostatnią tabliczkę czekolady mlecznej, którą sobie zostawiłem w kuferku na czarną godzinę galaktyczną. Łajdak śpieszył się tak, że jadł czekoladę razem ze strzępkami cynfolii, któ­re błyszczały mu na wargach.
- Zostaw tę czekoladę! - huknąłem, ciągnąc go za no­gę. - Kto ty jesteś? Czwartkowy?... - dokończyłem ci­szej i z nagłym niepokojem, pomyślałem bowiem sobie, że być może ja już sam staję się teraz piątkowym, i przyjdzie mi zainkasować cięgi, które poprzednio zaaplikowałem piątkowemu.
- Niedzielny jestem - wybełkotał pełnymi ustami. Zrobiło mi się niewyraźnie. Albo kłamał, w takim razie nie miało to znaczenia, albo mówił prawdę, a w takim wypad­ku nieuchronnie groziły mi guzy, ponieważ to przecież nie­dzielny pobił piątkowego i piątkowy sam przedtem mi to powiedział, a ja podszywając się potem pod niedzielnego, dałem mu pałką. Ale, pomyślałem sobie, jeśli kłamie na­wet, że jest niedzielnym, to w każdym razie możliwe, że jest późniejszy ode mnie, a skoro jest późniejszy, pamięta to wszystko, co ja, a więc wie już, że ja okłamałem piątko­wego, może więc z kolei podejść mnie analogicznym spo­sobem, bo to, co było moim podstępem wojennym, dla nie­go jest już po prostu wspomnieniem, z którego może swo­bodnie korzystać. Gdy tak trwałem w niepewności, co ro­bić, zjadł resztę czekolady i wylazł spod łóżka.
- Jeżeli jesteś niedzielny, gdzie masz skafander!? - zawołałem tknięty nową myślą.
- Zaraz będę go miał - rzekł spokojnie i nagle zauwa­żyłem w jego dłoni pałkę... Zobaczyłem jeszcze silny błysk, jakby wybuch kilkudziesięciu Supernowych naraz, po czym straciłem przytomność. Ocknąłem się, siedząc na podłodze w
30 stanisław lem
łazience; ktoś się dobijał do drzwi. Jąłem opatrywać sińce i guzy, a tamten wciąż stukał; okazało się, że to środowy. Po­kazałem mu po chwili moją guzowatą głowę, poszedł z czwartkowym po narzędzia, potem była bieganina, szarpa­nie skafandrów, wreszcie i to jakoś przeżyłem i sobotnim ran­kiem wlazłem pod łóżko, aby sprawdzić, czy nie ma aby ja­kiejś tabliczki czekolady w kuferku. Ktoś pociągnął mnie za nogę, kiedy zjadałem ostatnią mleczną, którą odkryłem pod koszulami; był to już nie wiem kto, ale na wszelki wypadek uderzyłem go pałką w głowę, zdjąłem zeń skafander i miałem go właśnie włożyć, kiedy rakieta wpadła w kolejny wir.
Gdy odzyskałem przytomność, kajuta była pełna ludzi. Ledwo można się było w niej poruszać. Jak się okazało, wszyscy byli mną, z różnych dni, tygodni, miesięcy, a jeden podobno był nawet z przyszłego roku. Sporo było osób po­tłuczonych i z podbitymi oczami, a pięciu spośród obe­cnych miało na sobie skafandry. Ale zamiast wyjść natych­miast przez klapę, by naprawić uszkodzenie, jęli spierać się, targować, dyskutować i kłócić. Chodziło o to, kto kogo pobił i kiedy. Sytuację komplikowało po pierwsze to, że po­jawili się już przedpołudniowi i popołudniowi, obawiałem się więc, że jeśli to tak dalej pójdzie, rozdrobnię się na mi­nutowych i sekundowych, po wtóre zaś większość obe­cnych kłamała jak z nut, tak że do dziś nie wiem naprawdę, kogo biłem i kto mnie bił, kiedy toczyła się cała historia w trójkącie między czwartkowym, piątkowym i środowym, którymi kolejno byłem. Mam wrażenie, że przez to, iż sam kłamałem piątkowemu, jakobym był niedzielnym, dosta­łem o jeden raz za wiele, aniżeliby to wynikało z kalenda­rzowej rachuby. Ale wolę raczej nie wracać już myślą do tych niemiłych wspomnień, bo człowiek, który przez okrą­gły tydzień nie robił nic innego, jak tylko bił sam siebie, nie ma szczególnych powodów do dumy.
dzienniki gwiazdowe 31
Tymczasem kłótnie trwały. Rozpacz ogarniała na widok tej bezczynności i marnowania czasu, podczas gdy rakieta pędziła wciąż ślepo przed siebie, co jakiś czas wpadając w wiry grawitacyjne próżni. W końcu ci w skafandrach po­bili się z tymi bez skafandrów. Próbowałem wnieść jaki ta­ki ład w ów kompletny już chaos i w końcu po nadludzkich wysiłkach udało mi się zorganizować coś w rodzaju zebra­nia, przy czym ten z przyszłego roku został, jako najstarszy, wybrany przez aklamację przewodniczącym.
Potem wybraliśmy jeszcze komisję skrutacyjną, komisję matkę i komisję wolnych wniosków, a czterech z przyszłego miesiąca zostało służbą porządkową. W międzyczasie jed­nak przeszliśmy przez ujemny wir, który zredukował naszą liczbę do połowy, tak że we wstępnym tajnym głosowaniu zabrakło quorum i przed przystąpieniem do wyboru kandy­datów na naprawiaczy sterów trzeba było zmieniać statut. Mapa zwiastowała zbliżanie się kolejnych wirów, które obracały wniwecz dotychczasowe osiągnięcia: raz znikali wybrani już kandydaci, to znów pojawiali się wtorkowy i piątkowy, z głową obwiązaną ręcznikiem, i wszczynali niesmaczne awantury. Po przejściu przez bardzo silny wir dodatni ledwo mieściliśmy się w kajucie i korytarzu, a o tym, żeby otworzyć klapę, dla braku miejsca, nie było nawet mowy. Najgorsze było to wszakże, iż rozmiary cza­sowych przesunięć coraz bardziej rosły, pojawiali się już jacyś szpakowaci, a nawet tu i ówdzie widniały krótko ostrzyżone głowy dzieci, to jest, rozumie się, wszystkimi byłem ja sam z okresu mego pacholęctwa.
Nie pamiętam, doprawdy, czy byłem wciąż jeszcze nie­dzielnym, czy też już poniedziałkowym. Zresztą i tak nie miało to żadnego znaczenia. Dzieci płakały, że je duszą w tłoku, i wołały mamy, przewodniczący - Tichy z przy­szłego roku, klął jak szewc, bo środowy, który wlazł w da-
32 stanisław lem
remnym poszukiwaniu czekolady pod łóżko, ugryzł go w nogę, kiedy tamten nastąpił mu na palec. Widziałem, że to wszystko razem źle się skończy, zwłaszcza iż tu i ówdzie pokazywały się już siwe brody. Między 142 a 143 wirem puściłem w obieg listę obecności, ale wtedy wyszło na jaw, że sporo obecnych oszukuje. Podawali fałszywe dane oso­biste. Bóg jeden raczy wiedzieć dlaczego; może panująca atmosfera zmąciła ich umysły. Hałas i szum były takie, że porozumiewać się można było tylko krzycząc ze wszyst­kich sił. Naraz jeden z zeszłorocznych Ijonów wpadł na świetny, jak się zdawało, pomysł, aby najstarszy spośród nas opowiedział historię swego życia; dzięki temu miało się wyjaśnić, kto ma właściwie naprawić stery. Najstarszy bo­wiem mieścił w swym przeszłym doświadczeniu wszyst­kich obecnych z różnych miesięcy, dni i lat. Jakoż zwróci­liśmy się w tej sprawie do srebrnowłosego starca, który lek­ko drżąc, podpierał w kącie ścianę. Zapytany, jął nam dłu­go i szeroko opowiadać o swych dzieciach i wnuczętach, a potem przeszedł do podróży kosmicznych, których do­świadczył bez liku podczas dziewięćdziesięciu bodajże lat żywota. Tej, która się właśnie odbywa i była dla nas jedy­nie ważna, starzec nie pamiętał w ogóle, wskutek ogólnej sklerozy i podniecenia, jednakże był tak zadufały, że nie chciał się do tego za nic przyznać i wciąż odpowiadał wy­mijająco, uporczywie wracając do swych wysokich kone­ksji, orderów i wnucząt, że w końcu zakrzyczeliśmy go i nakazaliśmy mu milczenie. Dwa następne wiry okrutnie przetrzebiły zebranych. Po trzecim nie tylko zrobiło się lu­źniej, ale znikli też wszyscy w skafandrach. Został tylko je­den pusty skafander, który komisyjnie powiesiliśmy w ko­rytarzu i wróciliśmy na obrady. Po nowej bitce o zawła­dnięcie tym tak cennym ubiorem przyszedł nowy wir i na­gle zrobiło się pusto. Siedziałem na podłodze z zapuchnię-
dzienniki GWIAZDOWE 33
tymi oczami, w dziwnie przestronnej kajucie, pośród strza­skanych sprzętów, strzępów odzieży i podartych książek. Podłoga zasypana była kartkami głosowania. Mapa powie­działa mi, że przebyłem już całą strefę grawitacyjnych wi­rów. Nie mogąc liczyć na duplikację, a więc i na usunięcie defektu, popadłem w odrętwienie i rozpacz. Kiedy wyjrza­łem w jakąś godzinę potem na korytarz, ze zdumieniem za­uważyłem brak skafandra. Przypomniałem sobie wtedy jak przez mgłę, że tuż przed ostatnim wirem dwaj malcy ukrad­kiem wysunęli się na korytarz. Czyżby we dwóch włożyli jeden skafander?! Rażony nagłą myślą, podbiegłem do ste­rów. Działały! A zatem ci malcy naprawili uszkodzenie, podczas gdy myśmy grzęźli w jałowych sporach. Przypu­szczam, że jeden włożył ręce w rękawice skafandra, a dru­gi - w jego nogawki; w ten sposób mogli trzymać równo­cześnie klucze dokręcające śruby z obu stron sterów. Pusty skafander odkryłem w komorze ciśnień, za klapą. Wnio­słem go do wnętrza rakiety niczym relikwię, czując w ser­cu niezmierną wdzięczność dla tych dzielnych chłopaków, którymi byłem tak dawno temu! Tak się zakończyła ta, bo­daj jedna z najbardziej osobliwych moich przygód. Dole­ciałem szczęśliwie do celu, dzięki inteligencji i odwadze, które przejawiłem jako dwoje dzieci.
Powiadano potem, że historię tę zmyśliłem, a co zło­śliwsi pozwalali sobie na insynuację, jakobym miał słabość do alkoholu, skrzętnie ukrywaną na Ziemi, której hołduję śmiało w ciągu długich lat podróży kosmicznych. Bóg je­den wie, jakie jeszcze plotki rozpowszechniano na ten te­mat - ale tacy już są ludzie: dają chętniej wiarę najbardziej nieprawdopodobnym bzdurom aniżeli autentycznym fak­tom, które pozwoliłem sobie tu przedstawić.
2 - Dzienniki gwiazdowe t.
PODRÓŻ ÓSMA
A więc stało się. Byłem delegatem Ziemi w Organizacji Planet Zjednoczonych czy ściślej - kandydatem, chociaż i nie tak było, nie moją bowiem, lecz całej ludzkości kan­dydaturę miało rozpatrzyć Zgromadzenie Plenarne.
W życiu nie odczuwałem tak potwornej tremy. Wysch­nięty język obijał się o zęby jak kołek, a kiedy szedłem po rozłożonym od astrobusa czerwonym chodniku, nie wie­działem, czy to on tak miękko ugina się pode mną, czy mo­je kolana. Należało oczekiwać przemówień, a ja słowa nie wykrztusiłbym przez spieczone emocją gardło, ujrzawszy więc dużą, lśniącą maszynę z chromowanym szynkwasem oraz małymi szparkami na monety, czym prędzej wrzuci­łem jedną, podstawiając zapobiegliwie przygotowany ku­bek termosu pod kran. Był to pierwszy międzyplanetarny incydent dyplomatyczny ludzkości na arenie galaktycznej, ponieważ rzekomy automat z wodą sodową okazał się za­stępcą przewodniczącego delegacji tarrakańskiej w pełnej gali. Na całe szczęście to właśnie Tarrakanie podjęli się za­rekomendowania naszej kandydatury na sesji, ja jednak nie od razu się o tym dowiedziałem, to zaś, że ów wysoki dy­plomata opluł mi buty, wziąłem za zły znak, fałszywie, gdyż była to tylko wonna wydzielina gruczołów powital­nych. Pojąłem wszystko, przełknąwszy tabletkę informa-cyjno-translacyjną, którą podał mi jakiś życzliwy urzędnik
dzienniki gwiazdowe 35
OPZ; natychmiast otaczające mnie, brzękliwe dźwięki zmieniły się mych uszach w doskonale zrozumiałe słowa, czworobok aluminiowych kręgli u końca pluszowego dy­wanu stał się półkompanią honorową, zaś witający mnie Tarrakanin, do tej chwili przypominający raczej bardzo du­żą struclę, wydał mi się osobą od dawna znaną, o zupełnie przeciętnym wyglądzie. Nie opuściła mnie tylko trema. Podjechał mały toczak, przekonstruowany specjalnie dla przewozu istot dwunogich, jak ja, towarzyszący mi Tarra­kanin nie bez trudu wdławił się za mną do jego wnętrza i siadając zarazem po mej prawej i lewej stronie, rzekł:
- Szanowny Ziemianinie, muszę panu wyjaśnić, że na­stąpiła drobna komplikacja proceduralna, związana z tym, że właściwy przewodniczący naszej delegacji, najbardziej po­wołany do wprowadzenia waszej kandydatury jako specjali-sta-Ziemista, został niestety wczoraj wieczorem odwołany do stolicy i ja mam go zastąpić. Czy zna pan protokół... ?
- Nie... nie miałem okazji - wybąkałem, nie mogąc jakoś definitywnie usadowić się na fotelu toczaka, który nie został dostatecznie przysposobiony dla potrzeb ludzkiego ciała. Siedzenie przypominało stromą jamę prawie półme­trowej głębokości, tak że na wybojach kolanami dotykałem czoła.
- No, nic, poradzimy sobie... - rzekł Tarrakanin. Je­go fałdzista szata, zaprasowana w graniaste kształty o me­talicznym poblasku, którą wziąłem przedtem za bufet, wy­dała lekki dźwięk, on zaś, odchrząknąwszy, ciągnął:
- Historię waszą znam; cóż za wspaniała rzecz, ludz­kość! zapewne, wiedzieć wszystko, to należy do mych obo­wiązków. Delegacja nasza wystąpi w punkcie porządku dziennego osiemdziesiątym trzecim, z wnioskiem przyjęcia was w poczet Zgromadzenia jako członków pełnopraw­nych, zupełnych i wszechstronnych... a papierów uwierzy-
36 stanisław lem
telniających nie zgubił pan czasem?! - wtrącił tak nagle, że drgnąłem cały i zaprzeczyłem gorliwie. Ów pergamino­wy rulon, nieco rozmiękły od potu, ściskałem w prawicy.
- Dobrze - podjął - więc, nieprawdaż, wygłoszę przemówienie, obrazujące wasze wysokie osiągnięcia, któ­re uprawniają was do zajęcia miejsca w Federacji Astral­nej... jest to, rozumie pan, pewnego rodzju starożytna for­malność; nie spodziewacie się chyba jakichś wystąpień opozycyjnych... co?
- Nnie... nie sądzę - bąknąłem.
- Zapewne! Skądże by zresztą! Więc formalność, nie­prawdaż, niemniej potrzebne mi są pewne dane. Pakty, szczegóły, rozumie pan? Energią atomową, rozumie się, dysponujecie?
- O tak! tak! - zapewniłem skwapliwie.
- Świetnie. A, istotnie, mam to tutaj, przewodniczący zostawił mi swoje notatki, ale jego charakter pisma, hm, więc... od jak dawna dysponujecie tą energią?
- Od szóstego sierpnia 1945!
- Wybornie. Co to było? Pierwsza stacja energetyczna?
- Nie - odparłem, czując, że się rumienię - pierwsza bomba atomowa. Zniszczyła Hiroszimę...
- Hiroszimę? Jakiś meteor?
- Nie meteor... miasto.
- Miasto? - rzekł z lekkim niepokojem. - Więc jak by to powiedzieć... - medytował przez chwilę. - Lepiej nic nie mówić - zdecydował nagle. - No, dobrze, ale ja­kieś powody do chwaty są mi niezbędne. Proszę coś podsu­nąć, szybko, za chwilę będziemy na miejscu.
- E... e... loty kosmiczne - zacząłem.
- Rozumieją się same przez się, gdyby nie one, nie by­łoby pana tutaj - wyjaśnił mi, jak pomyślałem, trochę zbyt obcesowo. - Czemu poświęcacie główną część dochodu
dzienniki gwiazdowe 37
narodowego? No, proszę sobie przypomnieć, jakieś ogrom­ne przedsięwzięcia inżynieryjne, architektura w skali ko­smicznej, wyrzutnie grawitacyjno-słoneczne, co? - pod­powiadał mi szybko.
- A, buduje się... buduje - wypaliłem. - Dochód na­rodowy nie jest zbyt wielki, sporo pochłaniają zbrojenia...
- Zbrojenia czego? kontynentów? Przeciwko trzęsie­niom ziemi?
-Nie... wojska... armii...
- Co to jest? Hobby?
- Nie hobby... konflikty wewnętrzne - bełkotałem.
- To nie jest żadna rekomendacja! - powiedział z jawnym niesmakiem. - Przecież nie przyleciał pan tu prosto z jaskini! Uczeni wasi musieli dawno obliczyć, że ogólnoplanetarna współpraca jest zawsze korzystniejsza od walki o łupy i hegemonię!
- Obliczyli, obliczyli, ale są przyczyny... natury histo­rycznej, proszę pana.
- Zostawmy to! - rzekł. - Przecież ja nie mam was tutaj bronić jako oskarżonych, ale zalecać, rekomendować, wyliczać wasze zasługi i cnoty. Rozumie pan?
- Rozumiem.
Język miałem tak sztywny, jakby mi go kto zamroził, kołnierzyk frakowej koszuli dławił, gors jej rozmiękał od potu, lecącego strumieniami, zaczepiłem listami uwierzy­telniającymi o ordery i naddartem zewnętrzny arkusz. Tar-rakanin, niecierpliwy, zarazem pańsko-wzgardliwy i czę­ścią swego ducha nieobecny, podjął z niespodziewanym spokojem i miękkością (szczwany dyplomata!):
- Będę mówił raczej o waszej kulturze. O jej wybit­nych osiągnięciach. Macie kulturę?! - dorzucił z nagła.
- Mamy! wspaniałą! - zapewniłem go.
- To dobrze. Sztuka?
38 stanisław lem
- O, tak! muzyka, poezja, architektura...
- A więc jednak architektura! - zawołał. - Doskona­le. Muszę sobie zanotować. Środki wybuchowe?
- Jak to wybuchowe?
- No, eksplozje stwórcze, sterowane, dla regulacji kli­matu, przesuwania kontynentów, łożysk rzecznych - ma­cie to?
- Na razie tylko bomby... - powiedziałem i szeptem już dodałem: - Ale są bardzo rozmaite, napalm, fosfor, na­wet z gazem trującym...
- To nie to - powiedział sucho. - Będę się trzymał życia duchowego. W co wierzycie?
Ten mający nas rekomendować Tarrakanin nie był, jak już się zorientowałem, specjalistą od ziemskich spraw i myśl o tym, że istota o podobnej ignorancji ma niebawem zadecydować swym wystąpieniem O naszym być lub nie być na forum całej Galaktyki, zaparła mi, prawdę mówiąc, dech. Co za pech - myślałem - trzebaż było, że akurat musieli odwołać tego właściwego, który był Ziemistą!
- Wierzymy w powszechne braterstwo, wyższość po­koju i współpracy nad wojną i nienawiścią, uważamy, że człowiek powinien być miarą wszystkich rzeczy...
Położył ciężką przylgę na moim kolanie.
- Dlaczego człowiek? - powiedział. - Zresztą, mniejsza o to. Ale pana wyliczenie jest negatywne: brak wojny, brak nienawiści - na litość mgławicową, nie macie żadnych pozytywnych ideałów?
Było mi okropnie duszno.
- Wierzymy w postęp, w lepsze jutro, w potęgę nauki.
- Nareszcie coś! - zawołał. - Tak, nauka... to dobre, to mi się przyda. Na jakie nauki łożycie najwięcej?
- Na fizykę - odparłem. - Badania nad energią ato­mową.
dzienniki gwiazdowe 39
- Już wiem. Wie pan co? Niech pan tylko milczy. Już ja się tym zajmę. Ja będę mówił. Proszę zostawić mi wszy­stko. Otuchy! - Wypowiadał te słowa, gdy maszyna za­trzymywała się przed gmachem.
Kręciło mi się w głowie i wirowało w oczach; prowa­dzono mnie kryształowymi korytarzami, jakieś niewidzial­ne zapory rozsuwały się z melodyjnym westchnieniem, po­tem pędziłem w dół, w górę, znowu w dół, Tarrakanin stał obok mnie, olbrzymi, milczący, otulony fałdzistym meta­lem, nagle wszystko znieruchomiało, szklisty balon wydął się przede mną i pękł. Stałem na dnie sali Zgromadzenia Ogólnego. Amfiteatr, rozszerzając się lejowato, biegł w gó­rę młyncami ław okrężnych, niepokalanie aż srebrzyście biały; pomniejszone odległością sylwetki delegacji nakra-piały szmaragdem, złotem, purpurą biel spiralnych kondy­gnacji, dźgając wzrok mińadami tajemniczych roziskrzeń. Nie umiałem od razu odróżnić oczu od orderów, członków od ich sztucznych przedłużeń, widziałem tylko, że porusza­ją się żywo, przesuwają ku sobie po śnieżnych pulpitach pliki akt, jakieś czarno lśniące, jakby antracytowe tafelki, a naprzeciw mnie, w odległości kilkudziesięciu kroków, oflankowany murami maszyn elektronowych, spoczywał na podwyższeniu przewodniczący, otoczony gaikiem mi­krofonów. W powietrzu unosiły się strzępy rozmów, pro­wadzonych w tysiącu języków naraz, a te narzecza gwia­zdowe rozpościerały się od najniższych basów po tony wy­sokie jak ptasi szczebiot. Z uczuciem, że podłoga otwiera się pode mną, obciągnąłem na sobie frak. Rozległ się dźwięk przeciągły, nie kończący się, to przewodniczący uruchomił maszynę, która młotkiem uderzyła w taflę szcze­rego złota, metaliczne drganie wwierciło się w uszy. Tarra­kanin, górując nade mną, wskazał właściwą ławę - głos przewodniczącego popłynął z niewidzialnych megafonów,
40 stanisław lem
ja zaś, przed usadowieniem się u prostokątnej tabliczki z nazwą ojczystej planety, biegnąc oczami coraz wyżej i wyżej po kręgach ław, szukałem choć jednej bratniej du­szy, chociaż jednej istoty człekokształtnej - daremnie. Ogromne, ciepłe w tonacjach bulwy, zwoje galaretki jakby porzeczkowej, mięsiste, wsparte o pulpity @uszyputowania, oblicza koloru dobrze przyprawionych pasztetów lub ja­śniejące jak ryżowe zapiekanki, plątwy, przylgi, chwytule, dzierżące losy gwiazd bliskich i dalekich, przesuwały się przede mną niby zwolnionym filmem, nie było w nich nic potworowatego, nie budziły odrazy, wbrew tylekroć wyra­żanym na Ziemi przypuszczeniom, jak gdybym nie z po­tworami gwiezdnymi miał tu do czynienia, ale z istotami, co wyszły spod dłuta rzeźbiarzy abstrakcyjnych czy też ja­kichś wizjonerów gastronomii...
- Punkt osiemdziesiąty drugi - syknął mi do ucha Tarrakanin i siadł. Uczyniłem to samo. Podniosłem do ucha słuchawkę, leżącą na pulpicie, i usłyszałem:
- Urządzenia, które zgodnie z umową, ratyfikowaną przez to Wysokie Zgromadzenie, dostarczone zostały podług ścisłych tej umowy ustaleń przez Wspólnotę Altair-ską Zjednoczeniu Poszóstnemu Fomalhaut, wykazują, jak stwierdził to protokół specjalnej podkomisji OPZ, własno­ści nie mogące być rezultatem drobnych odchyleń od recep­ty technologicznej, zaaprobowanej przez wysokie układają­ce się strony. Aczkolwiek, jak słusznie stwierdziła Wspól­nota Altairska, wyprodukowane przez nią odsiewnice pro­mieniowania i planetoreduktory miały posiadać zdolność reprodukcji, gwarantującą powstanie maszynowego potom­stwa, co przewidywała umowa płatnicza obu wysokich układających się stron, to jednak potencja owa winna się była przejawić, zgodnie z obowiązującą w całej Federacji etyką inżynieryjną, pod postacią singulamego pączkowa-
dzienniki GWIAZDOWE 41
nia, a nie wynikać z obdarzenia wspomnianych urządzeń programami o przeciwnych znakach, co niestety nastąpiło. Taka dwoistość programów doprowadziła do powstania w obrębie głównych zespołów energetycznych Fomalhautu chutliwych antagonizmów, a jako ich konsekwencji - gor­szących publiczną moralność scen, przynoszących też stro­nie pozywającej poważne straty materialne. Dostarczone agregaty, miast zajmować się pracą, będącą ich przeznacze­niem, część szycht poświęcały na zabiegi doboru, przy czym ich nieustanna bieganina z wtyczkami, mająca na ce­lu akt prokreacyjny, doprowadziła do naruszenia Statutów Panundzkich i powstania wyżu maszynograficznego, przy czym obojga tych godnych pożałowania zjawisk winna jest strona pozwana. A przeto niniejszym uznajemy zadłużenie Altairu anulowanym".
Odłożyłem słuchawki, bo nazbyt już bolała mnie głowa. Pal diabli maszynowe zgorszenie publiczne, Altair, Fomal­haut i całą resztę! Miałem dość OPZ, nim jeszcze zostałem jego członkiem. Było mi niedobrze. Dlaczego usłuchałem profesora Tarantogi? Po co mi była ta okropna godność, zmuszająca do świecenia oczyma za nie moje grzechy? Czy nie należało raczej...
Przeszył mnie niewidzialny prąd, bo oto na ogromnej ta­blicy zapłonęły cyfry 83, i poczułem energiczne szturchnię­cie. To mój Tarrakanin, zerwawszy się na równe przylgi czy też macki, pociągnął mnie za sobą. Jupitery, pływające pod stropem sali, skierowały na nas ulewę błękitnego bla­sku. Oblewany ze wszech stron potopami jasności, która zdawała się prześwietlać mnie na wylot, półprzytomnie ści­skając rozmiękły na dobre rulon listów uwierzytelniają­cych, słyszałem potężny bas Tarrakanina, który grzmiał u mego boku ze swadą i swobodą na cały amfiteatr, lecz treść jego przemowy docierała do mnie ledwo strzępami,
42 stanisław lem
jak w czasie sztormu piana morska, obryzgująca śmiałka, przechylonego przez falochron.
- .. .znakomita Zemeja... (nie potrafił nawet prawidło­wo wymówić imienia mojej ojczyzny!)... świetna ludz­kość... jej tu obecny, wybitny przedstawiciel... wytworne, sympatyczne ssaki... energia jądrowa, wyzwolona z mae­strią i wprawą w ich odnóżach górnych... młoda, prężna kultura, pełna uduchowienia... dogłębna wiara w pięcymo-lię, chociaż nie pozbawiona amfibruntów... (najwyraźniej plątał nas z kimś innym)... oddani sprawie jedności gwia-zdoludów... w nadziei, że przyjęcie ich w poczet... zamy­kając okres płodowej egzystencji społecznej... aczkolwiek samotni, na swej peryferii galaktycznej... wzrośli śmiało i samodzielnie, godni są...
Jak dotąd, mimo wszystko, dobrze - błysnęło mi. - Chwali nas, niby nieźle... co to?
- Zapewne, parzyści! Sztywne podwozia ich... należy atoli zrozumieć... w tym Wysokim Zgromadzeniu mają prawo reprezentacji także i wyjątki od normy i reguły... żadna aberracja nie hańbi... ciężkie warunki, jakie ich ukształtowały... wodnistość, nawet słona, nie może być, nie powinna stać się przeszkodą... z naszą pomocą w przy­szłości wyzbędą się swego okropnego obecnego wyglądu, nad którym Wysokie Zgromadzenie z właściwą sobie wspaniałomyślnością zechce przejść do porządku... dlate­go w imieniu delegacji tarrakańskiej i Związku Gwiazd Be-telgeuzy niniejszym stawiam wniosek o przyjęcie ludzkości z planety Zymai w poczet OPZ, a tym samym przyznania obecnemu tutaj szlachetnemu Zymianinowi pełnych praw akredytowanego przy Organizacji Planet Zjednoczonych delegata. Skończyłem.
Rozległ się potężny szum, przerywany zagadkowymi gwizdnięciami, oklasków, w braku rąk, nie było, bo też
dzienniki gwiazdowe 43
i nie mogło ich być; ów szum i gwar ustały nagle na dźwięk gongu i dał się słyszeć głos przewodniczącego:
- Czy któraś z wysokich delegacji zamierza zabrać głos w sprawie wniosku o przyjęcie ludzkości z planety Zemei?
Rozpromieniony Tarrakanin, nadzwyczaj, widać, zado­wolony z siebie, pociągnął mnie na ławę. Siadłem, bormo-cząc niewyraźne słowa podzięki pod jego adresem, gdy dwa seledynowe promyki wystrzeliły z różnych naraz miejsc amfiteatru.
- Udzielam głosu przedstawicielowi Thubanu! - rzekł przewodniczący. Coś wstało.
- Wysoka Rado! - usłyszałem daleki, przenikliwy głos, podobny do tego, jaki wydaje przecinana blacha, ale timbrejego rychło przestał zwracać mą uwagę. - Usłysze­liśmy tu, z ust polpitora Voretexa, ciepłą rekomendację ple­mienia dalekiej planety, nie znanego dotąd obecnym. Wy­razić pragnąłbym żal, że niespodziewana nieobecność na dzisiejszym posiedzeniu sulpitora Extrevora pozbawiła nas możliwości dokładnego zapoznania się z historią, obyczaja­mi i naturą tego plemienia, którego obecności w OPZ Tar-rakania tak łaknie. Chociaż nie jestem specjalistą w dzie­dzinie teratologii kosmicznej, pragnę jednak, w miarę mych skromnych sił, uzupełnić to, cośmy mieli przyjemność usłyszeć. Najpierw, niejako mimochodem i ubocznie tylko, zaznaczę, iż ojczysta planeta ludzkości zwie się nie Żenują, Zymają lub Zemeja, jak to, nie z niewiedzy, rozumie się, a jedynie, jak jestem o tym dogłębnie przeświadczony, z oratorskiego rozpędu i zapędu powiadał był mój świetny przedmówca. To szczegół nieistotny, zapewne. Wszelako i ów termin ludzkość", jakim się posługiwał, wzięty jest z języka plemienia Ziemi - tak brzmi właściwe miano owej odległej planety prowincjonalnej - natomiast nasze nauki określają Ziemian nieco inaczej. Ośmielę się,
44 stanisław lem
w nadziei, że nie znudzę tym Wysokiego Zgromadzenia, odczytać pełne miano i klasyfikację gatunku, którego członkostwo w OPZ rozważamy, posługując się przy tym doskonałym dziełem specjalistów, a mianowicie Teratolo-gią Galaktyczną Grammplussa i Gzeemsa.
Otwarłszy na swym pulpicie olbrzymią księgę w miej­scu założonym zakładką, przedstawiciel Thubanu czytał:
- Zgodnie z przyjętą systematyką, występujące w na­szej Galaktyce formy anormalne obejmuje typ Aberrantia (Zboczeńce), dzielący się napodtypy Debilitales (Kretyń-ce) oraz Antisapientinales (Przeciwrozumce). Do tego ostatniego podtypu należą gromady Canaliacaea (Pasku-dtawce) i Necroludentia (Zwiokobawy). Wśród Zwtokoba-wów rozróżniamy z kolei rząd Patricidiaceae (Ojcogubce), Matriphagideae (Matko jody) i Lascmaceae (Obrzydlce, czyli Wszeteki). Obrzydlce, formy już skrajnie zwyrodnia-te, klasyfikujemy, dzieląc na Cretininae (Tępony, np. Cada-verium Mordans, Trupogryz Bęcwalec), i Horrorissimae (Potworyjce, z klasycznym przedstawicielem w postaci Mętniaka Bacznościowca, Idiontus Erectus Gzeemsi}. Nie­które z Potworyjców tworzą wtasne pseudokultury; należą tu gatunki takie, jak Anophilus Belligerens, Zadomitek Zbójny, który nazywa siebie Genius Pulcherrimus Munda-nus, albo jak ów osobliwy, łysy na całym ciele egzemplarz, zaobserwowany przez Grammplussa w najciemniejszym zakątku naszej Galaktyki - Monstroteratum Furiosum (Ohydek Szalej), który zwie siebie Homo Sapiens.
W sali podniósł się szum. Przewodniczący uruchomił maszynę z młotkiem.
- Trzymaj się pan! - syknął mi Tarrakanin. Nie wi­działem go, od blasku jupiterów, a może od potu, który za­lewał mi oczy. Nikła nadzieja wstąpiła w moje serce, ponie­waż ktoś zażądał głosu w kwestii formalnej; przedstawiw-
dzienniki GWIAZDOWE 45
szy się zgromadzonym jako członek delegacji Wodnika, a zarazem astrozoolog.jął spierać się z Thubańczykiem - niestety, w tej mierze tylko, iż - jako zwolennik szkoły profesora Hagranapsa - uważał przedstawioną klasyfika­cję za niedokładną; rozróżniał bowiem, za swym mistrzem, osobny rząd Degeneratores, do którego należą Przećpaki, Niedoćpaki, Truposzczypki oraz Martwopieszcze; określe­nie Monstroteratus" uznał, w zastosowaniu do człowieka, za fałszywe - albowiem należało posługiwać się raczej nomenklaturą szkoły wodnickiej, używającej konsekwent­nie terminu Sztucznik @Potwomiaczek (Artefactum Abhor-rens). Po krótkiej wymianie zdań Thubańczyk kontynuo­wał swe przemówienie:
- Czcigodny przedstawiciel Tarrakanii, zalecając nam kandydaturę tak zwanego człowieka rozumnego albo - że­by być bardziej ścisłym - Szaleją Potwomiaczka, typowe­go reprezentanta Trupobawów, nie wymienił - w reko­mendacjach - słowa białko", uznając je za nieprzyzwoi­te. Zapewne budzi ono skojarzenia, nad którymi przystoj-ność nie pozwala mi się rozwodzić. Co prawda, fakt posia­dania NAWET takiego budulca cielesnego nie hańbi. (Okrzyki: słuchajcie! słuchajcie!") Nie w białku rzecz! I nie w określeniu siebie, chociaż się jest Trupobawem Fu­riackim, mianem człowieka rozumnego. Jest to w końcu słabość dająca się zrozumieć, chociaż nie wybaczyć, po­dyktowana miłością własną. Nie w tym rzecz atoli. Wyso­ka Rado!
Uwaga moja rwała się jak świadomość malejącego - dochodziły mnie ledwo strzępy.
- Nawet mięsożemość nie jest niczyją winą, skoro wy­nikła z toku ewolucji naturalnej! Wszelako różnice, dzielą­ce tak zwanego człowieka od jego krewnych zwierzęcych, są niemal żadne! Podobnie, jak osobnik WYŻSZY nie mo-
46 stanisław lem
że uważać, aby to dawało mu prawo pożerania wzrostem NIŻSZYCH, tak i obdarzony WYŻSZYM nieco umysłem nie może mordować ani pożerać NIŻSZYCH umysłowo, a jeśli już musi to czynić (okrzyki: Nie musi! Niech je szpinak!) -jeżeli, powiadam, MUSI, za sprawą tragiczne­go obciążenia dziedzicznego, winien pochłaniać okrwawio-ne ofiary w trwodze, po kryjomu, w norach swych i najcie­mniejszych zakątkach pieczar, targany wyrzutami sumie­nia, rozpaczą i nadzieją, że kiedyś uda mu się wyzwolić od brzemienia mordów tak nieustannych. Niestety, nie tak po­stępuje Ohydek Szalej! Bezcześci szczątki śmiertelne, du­sząc je i kulgając, bawi się nimi, a dopiero potem wchłania na publicznych żerowiskach, wśród podskoków obnażo­nych samic swego gatunku, bo mu to wzmaga apetyt na zmarłych, konieczność zaś odmiany tak do całej Galaktyki o pomstę wołającego stanu rzeczy nawet mu nie przychodzi do półpłynnej głowy! Przeciwnie, potworzył sobie wyższe usprawiedliwienia, które, osadzone pomiędzy jego żołąd­kiem, tą kryptą cmentarną niezliczonych ofiar, a nieskoń­czonością, upoważniają go do mordowania z podniesionym czołem. Tyle tylko, by nie zajmować czasu Wysokiemu Zgromadzeniu, o zajęciach i obyczajach tak zwanego czło­wieka rozumnego. Wśród jego przodków jeden zdawał się rokować niejakie nadzieje. Był to gatunek homo neander-thalensis. Warto się nim zainteresować. Podobny do czło­wieka współczesnego, miał większą od niego pojemność czaszki, a zatem i większy mózg, czyli rozum. Zbieracz grzybów, skłonny do medytacji, rozmiłowany w sztukach, łagodny, flegmatyczny, zasługiwałby bez wątpienia na to, aby jego członkostwo w tej wysokiej Organizacji było dziś rozpatrywane. Niestety, nie ma go wśród żywych. Czy nie zechciałby nam powiedzieć delegat Ziemi, którego tu ma­my zaszczyt gościć, co się stało z jakże kulturalnym i sym-
dzienniki GWIAZDOWE 47
patycznym neandertalczykiem? Milczy, a więc ja powiem za niego: został wygubiony do szczętu, starty z powierzch-mi Ziemi przez tak zwanego homo sapiens. Nie dość atoli było ohydy bratobójstwa, wzięli się tedy uczeni ziemscy do oczerniania zgładzonej ofiary, sobie, a nie jej - wielkomó-zgiej - przypisując wyższy rozum. I oto mamy wśród nas, ma tej czcigodnej sali, w tych wzniosłych murach, reprezen-ttanta zwłokojadów, zmyślnego w poszukiwaniu zabójczej uciechy, pomysłowego architekta środków zagłady, budzą­cego wyglądem swoim zarazem śmiech i zgrozę, nad którą Uedwo potrafimy zapanować, oto widzimy tam, na niepoka-llanej dotąd, białej ławie istotę, która nie posiada nawet odwagi konsekwentnego zbrodniarza, albowiem swoją śla­dami mordów znaczoną karierę bezustannie opatruje pięk­nem fałszywych imion, których straszne, prawdziwe zna­czenie rozszyfrować potrafi każdy obiektywny badacz gwiazdowych ras. Tak, Wysoka Rado...
W samej rzeczy dochodziły mnie z tego dwugodzinnego przemówienia tylko fragmenty, ale wystarczało ich w zupeł­ności. Thubańczyk stwarzał obraz potworów, tarzających się we krwi, a dokonywał tego bez pośpiechu, systematycz­nie otwierając coraz to inne, przygotowane na pulpicie księ­gi uczone, annały, kroniki, a już spożytkowanymi strzelał w podłogę, jakby porwany nagłym do nich obrzydzeniem, jjakby i karty same, co nas opisywały, zlepiała krew ofiar. Z kolei zabrał się do naszej historii cywilizowanej; opowia­dał o masakrach, rzeziach, wojnach, krucjatach, masowych zabójstwach, przedstawiał na planszach i epidiaskopem wy­świetlał technologie zbrodni i tortury starożytne i średnio­wieczne, gdy zaś wziął się do współczesności, szesnastu po­sługaczy podleczyło mu na uginających się wózkach sterty nowego materiału faktograficznego; inni posługacze, czy ra­czej sanitariusze OPZ, udzielali tymczasem z małych heli-
48 stanisław lem
kopterów pierwszej pomocy rzeszom słabnących słuchaczy tego referatu, omijając tylko mnie jednego, w prostodu-sznym przeświadczeniu, że potop krwawych informacji o kulturze ziemskiej ani trochę mi nie zaszkodzi. A jednak gdzieś w połowie owego przemówienia zacząłem, jak na gra­nicy obłędu, lękać się samego siebie, jak gdybym w środowi­sku maszkarowatych, dziwacznych istot, co mnie otaczały, był jedynym potworem. Myślałem, że ta straszliwa mowa oskarży cielska nie skończy się nigdy, gdy padły słowa:
- A teraz zechce Wysokie Zgromadzenie przejść do głosowania nad wnioskiem delegacji tarrakańskiej!
Sala zastygła w śmiertelnej ciszy, aż coś poruszyło się tuż obok mnie. To mój Tarrakanin wstał, aby spróbować odparcia niektórych przynajmniej zarzutów; nieszczęsny. Wkopał mnie do reszty, usiłując zapewnić zgromadzenie, że ludzkość poważa neandertalczyków jako czcigodnych przodków swoich, którzy wyginęli całkiem sami z siebie;
Thubańczyk przygwoździł jednak od razu mego obrońcę jednym celnym, postawionym mi wręcz, pytaniem: czy po­wiedzenie o kimś neandertalczyk" uchodzi na Ziemi za pochwałę, czy też za epitet obraźliwy?
Myślałem, że wszystko już skończone, przegrane na za­wsze, że zaraz powlokę się z powrotem na Ziemię, jak pies wygnany do budy, któremu wyszarpnięto z kłów zdławione ptaszę; lecz w słabym szmerze sali przewodniczący, pochy­liwszy się do mikrofonu, rzekł:
- Udzielam głosu przedstawicielowi delegacji erydań-skiej.
Erydanin był mały, siwosrebrzysty i pękaty jak kłąb mgły, oświetlonej skośnym zimowym słońcem.
- Chciałbym spytać - rzekł - kto będzie płacił wpi­sowe Ziemian? Czy oni sami? Jest wszak niemałe - bilion ton platyny to ciężar, któremu nie każdy płatnik podoła!
dzienniki gwiazdowe 49
Amfiteatr wypełnił się gniewnym gwarem głosów.
- Pytanie to będzie właściwe dopiero po przegłosowa­niu pozytywnym wniosku delegacji tarrakańskiej! - rzekł po chwili wahania przewodniczący.
- Za pozwoleniem Waszej Galaktyczności! - odparł Erydanin. - Ośmielam się być odmiennego zdania i dlate­go pytanie, jakie zadałem, poprę szeregiem uwag, moim zdaniem wielce istotnych. Mam tu, najpierw, dzieło znako­mitego planetografa doradzkiego, hyperdoktora Wragrasa, i cytuję z niego:... planety, na których życie spontanicznie narodzić się nie może, odznaczają się cechami następują­cymi: A) katastroficznymi zmianami klimatu w rytmie szybkim naprzemiennym (tzw. cykl zima-wiosna-lato-je-sień") oraz jeszcze bardziej zgubnymi, w okresach wiel­kich (epoki lodowcowej); B) obecnością wielkich księży­ców własnych; ich wpływy przypływowe tez mają zycio-gubny charakter; C) często występującą plamistością gwiazdy centralnej, czyli macierzystej, bo plamy są źró­dłem zyciogubnego promieniowania; D) przewagą po­wierzchni wód nad powierzchnią kontynentów; E) stało­ścią zlodowacenia okotobiegunowego; F) występowaniem opadów wody ciekłej lub zestalonej... Jak widać z tego...
- Proszę o głos w kwestii formalnej!! - zerwał się ożywiony jakby nową nadzieją mój Tarrakanin. - Zapytu­ję, czy delegacja Erydanu będzie głosowała za naszym wnioskiem, czy też przeciw niemu?
- Będziemy głosowali za wnioskiem, z poprawką, któ­rą przedstawię Wysokiemu Zgromadzeniu - odparł Ery­danin, po czym wrócił do swego:
- Czcigodna Rado! Na dziewięćset osiemnastej sesji Zgromadzenia Ogólnego rozważaliśmy tutaj kandydaturę członkowską rasy Wszeteków Zadogłowych, którzy przed­stawili się nam jako doskonalcy wiekuści", aczkolwiek tak
50 stanisław lem
są cieleśnie nietrwali, że podczas wspomnianej sesji Zgro­madzenia skład delegacji wszeteckiej zmieniał się piętna­ście razy, chociaż sesja nie trwała dłużej niż osiemset lat. Nieszczęśnicy ci, gdy przyszło do przedstawienia życiory­su rasy, wikłali się w sprzecznościach, zapewniając Wyso­kie Zgromadzenie w sposób tyleż gołosłowny, co solenny, że stworzył ich pewien Sprawca Doskonały na własne, wspaniałe podobieństwo, dzięki czemu są, między innymi, nieśmiertelni duchem. Ponieważ skądinąd wyjawiło się, że planeta ich odpowiada bionegatywnym warunkom hyper-doktora Wragrasa, Zgromadzenie Plenarne wyłoniło spe­cjalną Podkomisję Śledczą, ta zaś stwierdziła, iż inkrymi­nowana rasa przeciwrozumna powstała nie wskutek wybry­ku Natury, lecz godnego pożałowania incydentu, wywoła­nego przez osoby trzecie.
(Co on mówi?! Milczeć! Nieprawda! Proszę zabrać tę przylgę, ty wszeteku!" - coraz burzliwiej rozlegało się na sali.)
- Wyniki prac Podkomisji Śledczej - ciągnął Eryda-nin - doprowadziły do uchwalenia na kolejnej sesji OPZ poprawki do punktu drugiego Karty Planet Zjednoczonych, która to poprawka głosi, co następuje (tu rozwinął sążnisty pergamin i jął czytać): Niniejszym ustanawia się katego­ryczny zakaz, podejmowania czynności zyciosprawczych na wszystkich planetach typu A, B, C, D oraz E Wragrasa, a jednocześnie nakłada się na zwierzchnictwo wypraw ba­dawczych i dowództwa statków, które lądują na takich globach, obowiązek surowe go przestrzegania powyższe go zakazu. Obejmuje on nie tylko rozmyślne praktyki życio-twórcze, w rodzaju rozsiewania glonów, bakterii i tym podobnych, ale także inicjowanie bioewolucji nieumyślne, wskutek niedbalstwa czy roztargnienia. Ta profilaktyka antykoncepcyjna podyktowana jest najlepszą wolą i wie-
dzienniki GWIAZDOWE 51
dzą OPZ, świadomej następujących faktów. Po pierwsze - naturalna nieprzychylne ść środowiska, w którym osa­dza się przyniesione z zewnątrz pierwociny życia,powodu­je, w toku jego dalszej ewolucji, powstanie takich zboczeń i kalectw, jakich się w obrębie naturalnej biogenezy nigdy nie spotyka. Po wtóre - w okolicznościach nazwanych powstają gatunki nie tylko ułomne cieleśnie, ale i obarczo­ne najcięższymi formami duchowych zwyrodnień; jeśli zaś w podobnych warunkach wylęgną się istoty choć trochę rozumne, a to niekiedy się zdarza, los ich jest peten umy­słowych katuszy. Osiągnąwszy bowiem pierwszy stopień świadomości, zaczynają poszukiwać w otoczeniu przyczy­ny wtasne go powstania, a nie mogąc jej tam znaleźć, scho­dzą na manowce wierzeń, stwarzanych z zamętu i rozpa­czy. W szczególności, jako iż jest im obcy normalny tok procesów ewolucyjnych w Kosmosie, zarówno swą ciele­sność, jakkolwiek byłaby pokraczna, jak tez i swój sposób podmyślenia uznają za zjawiska typowe, normalne i w ca-tym Wszechświecie tak właśnie się przejawiające. A prze­to, w głębokiej trosce o dobro i godność życia w ogóle, istot zaś rozumnych w szczególności, postanawia Zgroma­dzenie Generalne OPZ, iż ten, kto naruszy ustanowiony ni­niejszym prawomocny artykuł antykoncepcyjny Karty PZ, podlegać będzie sankcjom i karom, zgodnie z brzmieniem odpowiednich paragrafów Kodeksu Prawa Międzyplane­tarnego.
Erydanin, odłożywszy Kartę PZ, podniósł zwalisty tom Kodeksu, który włożyli mu w macki rączy pomocnicy, a otwarłszy olbrzymią ową księgę we właściwym miejscu, czytał dźwięcznie:
- Tom drugi Kodeksu Karnego Międzyplanetarnego, ustęp osiemdziesiąty, pod tytułem O nierządzie planetar­nym".
52 stanisław lem
Paragraf 212: Kto zaptadnia planetę naturalnie bezpłodną, podlega karze od stu do tysiąca pięciuset lat zagwieźdżenia, nie­zależnie od odpowiedzialności cywilnej za straty moralne i ma­terialne poszkodowanych.
Paragraf 213: Kto działa w myśl paragrafu 212, wykazując znaczne nasilenie zlej woli, a to podejmując manipulacje o cha­rakterze wszetecznym z premedytacją, których rezultatem ma być ewolucja form życia szczególnie zniekształconych, budzą­cych odrazę powszechną lub powszechne przerażenie, podlega karze zagwieźdżenia do lat tysiąca pięciuset.
Paragraf 214: Kto zapłodnią planetę bezpłodną wskutek nie­dbalstwa, roztargnienia lub też przez zaniechanie zastosowania właściwych środków antykoncepcyjnych, podlega karze zagwieź­dżenia do lat czterystu; jeśli działa ze zmniejszonym rozeznaniem konsekwencji czynu, kara może ulec zmniejszeniu do lat stu.
- Nie wspominam - dodał Erydanin - o karach za wtrącanie się do procesów ewolucyjnych in statu nascendi, ponieważ nie należy to do naszego tematu. Podkreślę nato­miast, iż Kodeks przewiduje odpowiedzialność materialną sprawców wobec ofiar nierządu planetarnego; ustępów właściwych Kodeksu Cywilnego nie będę odczytywał, aby nie znużyć członków Zgromadzenia. Dodam jedynie, iż w katalogu ciał, uznanych za definitywnie bezpłodne w ro­zumieniu zarówno hyperdoktora Wragrasa, jak Karty Pla­net Zjednoczonych oraz Kodeksu Karnego Międzyplane­tarnego, figurują na stronicy dwa tysiące sześćset osiemna­stej, wiersz ósmy od dołu, następujące ciała niebieskie: Ze-mbelia, Zezmaja, Ziemia i Zyzma...
Szczęka mi opadła, listy uwierzytelniające wysunęły mi się z ręki, pociemniało mi w oczach. (Uwaga! - wołano na sali - słuchajcie! Kogo on oskarża?! Precz! Niech ży­je!") Co do mnie, o ile to było możliwe, usiłowałem wleźć pod pulpit.
- Wysoka Rado!! - zagrzmiał przedstawiciel Eryda-nu, strzelając w podłogę amfiteatru tomami Kodeksu Mię-
dzienniki GWIAZDOWE 53
dzyplanetamego (musiał to być ulubiony w OPZ chwyt ora-torski). - Nigdy dość o sprawach, które są hańbą gwałci­cieli Karty Planet Zjednoczonych! Nigdy dość piętnowania nieodpowiedzialnych elementów, poczynających życie w warunkach tego niegodnych!!
Oto przychodzą do nas istoty, które nie znają ani ohydy własnej egzystencji, ani też jej przyczyn! Oto pukają do czcigodnych drzwi tego szanownego Zgromadzenia, i cóż my możemy im odpowiedzieć wtedy, wszystkim owym wszetekom, potworniaczkom, ohydkom, matkojadom, tru-polubom, tępalom, załamującym swe nibyręce i padającym z nibynóg, kiedy się dowiadują, że należą do pseudotypu Artefacta", że doskonałym ich stwórcą był jakiś majtek, który wylał na skały planety martwej - sfermentowane po-myje z rakietowego wiadra, dla uciechy przydając owym żałosnym pierwocinom życia własności, które uczynią je potem urągowiskiem całej Galaktyki! Jakże potem obronią się nieszczęśni, kiedy jakiś Katon wytknie im ich haniebną lewoskrętność białeczną!! (Sala wrzała, darmo maszyna waliła bez przerwy młotkiem, w krąg huczało: Hańba! Precz! Zasankcjonować! O kim on mówi? Patrzcie, Ziemia-nim rozpuszcza się już, Ohydek cieknie cały!!!")
Istotnie, biły na mnie poty, Erydanin, przekrzykując swym stentorowym głosem ogólną wrzawę, wołał:
- Zadam obecnie kilka pytań końcowych czcigodnej delegacji tarrakańskiej! Czy nie jest prawdą, że w swoim czasie wylądował na martwej podówczas planecie Ziemi statek pod waszą flagą, któremu wskutek awarii lodówek popsuła się część zapasów? Czy nie jest prawdą, że na stat­ku tym znajdowało się dwóch próżniarzy, skreślonych pó­źniej ze wszystkich rejestrów za bezwstydne machinacje z rzęślami, i że ci dwaj łotrzy, te zawalidrogi mleczne, zwa­li się Bann i Pugg? Czy nie jest prawdą, że Bann i Pugg po-
54 stanisław lem
stanowili, po pijanemu, nie zadowolić się zwykłym zanie­czyszczeniem bezbronnej, pustynnej planety, gdyż zachcia­ło im się zaaranżować na niej, w sposób występny i kary­godny, ewolucję biologiczną, jakiej świat dotąd nie wi­dział? Czy nie jest prawdą, że obaj ci Tarrakanie rozmyśl­nie, z najwyższym napięciem złej woli obmyślili sposób stworzenia z Ziemi - wylęgami dziwolągów na skalę ca­łej Galaktyki, cyrku kosmicznego, panopticum, gabinetu makabrycznych osobliwości, którego żywe eksponaty sta­łyby się, w swoim czasie, pośmiewiskiem najdalszych Mgławic?! Czy nie jest prawdą, że pozbawieni wszelkiego poczucia przystojności i hamulców etycznych, obaj ci be-zecnicy wylali na skały martwej Ziemi sześć beczek zjeł-czałego kleju żelatynowego i dwie bańki nadpsutej pasty al­buminowej, że dosypali do owej mazi - sfermentowanej rybozy, pentozy i lewulozy, a jakby mało było jeszcze tych paskudztw, polali je trzema dużymi konewkami roztworu zgliwiałych aminokwasów, po czym powstałą bryję bełtali łopatką od węgla, skrzywioną w lewo, oraz pogrzebaczem, także wykręconym w tę samą stronę, wskutek czego białka wszystkich przyszłych istot ziemskich stały się LEWO-skrętne?! Czy nie jest nareszcie prawdą, że Pugg, cierpiący podówczas na silny katar, a podżegany do tego przez sła­niającego się od nadużycia trunków Banna, w sposób roz­myślny nakichał do plazmatycznej zarodzi, a zakażając ją przez to złośliwymi wirusami, rechotał, iż dzięki temu tchnął sakramenckiego ducha" w nieszczęsny zaczyn ewolucyjny?! Czy nie jest prawdą, że lewoskrętność owa i owa złośliwość przeszły następnie w ciała ziemskich orga­nizmów i przetrwały w nich po dzisiaj, od czego cierpią te­raz bezwinni przedstawiciele rasy Artefactum Abhorrens, którzy nazwali siebie mianem homo sapiens jedynie z pro-staczej naiwności? Czy nie jest przeto prawdą, że Tarraka-
dzienniki gwiazdowe 55
nie winni nie tylko zapłacić za Ziemian wpisowe, w wyso­kości biliona ton kruszcu, ale także muszą wypłacić nie­szczęśliwym ofiarom planetarnego nierządu - KO­SMICZNE ALIMENTY?!
Po tych słowach Erydanina wybuchło w amfiteatrze pandemonium. Skuliłem się, gdyż w powietrzu latały na wszystkie strony teczki z aktami, tomy Kodeksu Prawa Międzyplanetarnego, a nawet dowody rzeczowe, w postaci bardzo mocno zardzewiałych konwi, beczek i pogrzebaczy, które wzięły się nie wiadomo skąd; być może, przemyślni Erydanie, mając z Tarrakanami na pieńku, zajmowali się od niepamiętnych wieków archeologicznymi pracami na Zie­mi i zbierali dowody ich winy, gromadzone starannie na pokładach Talerzy Latających; trudno mi było atoli zasta­nawiać się nad podobną kwestią, skoro wokół wszystko trzęsło się, migało od macek i przylg, mój Tarrakanin, okropnie wzburzony, zerwawszy się z miejsca, wrzeszczał coś, co ginęło atoli w powszechnym hałasie, ja zaś trwałem jakby na dnie wrzawy, a ostatnią myślą, jaka kołatała mi w głowie, była kwestia owego kichnięcia z premedytacją, które nas poczęło.
W pewnej chwili ktoś złapał mnie boleśnie za włosy, aż jęknąłem; to Tarrakanin, usiłując zademonstrować, jak po­rządnie zostałem wykonany przez ziemską ewolucję i jak bardzo nie zasługuję na miano byle jakiej istoty, luźno tyl­ko posklejanej ze zgniłych odpadków, walił mnie raz za ra­zem po głowie swoją olbrzymią, ciężką przylgą... ja zaś, czując, że życie ze mnie uchodzi, szamotałem się coraz sła­biej, tracąc dech, parokrotnie wierzgnąłem jeszcze w agonii - i opadłem na poduszki. Na pół przytomny zerwałem się zaraz; siedziałem na łóżku, obmacując sobie szyję, głowę, piersi - i przekonując się tym sposobem, że wszystko, co przeżyłem, sprawił jeno koszmarny sen. Odetchnąłem
56 stanisław lem
z ulgą, potem jednak zaczęty nękać mnie niejakie wątpli­wości. Powiadałem sobie: sen mara, Bóg wiara", ale to nie pomagało. Na koniec, aby porozpraszać ciemne myśli, po­jechałem do ciotki na Księżyc. Wszelako trudno mi ośmio-minutową jazdę planetobusem, który staje pod mym do­mem, nazwać ósmą gwiezdną podróżą - już raczej go-dniejszajest tej nazwy odbyta we śnie wyprawa, w której tak się nacierpiałem za ludzkość.
PODRÓŻ JEDENASTA
Dzień zapowiadał się kiepsko. Bałagan, panujący w do­mu od chwili, kiedy dałem służącego do remontu, rósł. Ni­czego nie mogłem znaleźć. W kolekcji meteorów zalęgły się myszy. Nadgryzły najładniejszy chondryt. Kiedy parzy­łem kawę, wybiegło mi mleko. Ten elektryczny bałwan schował ścierki razem z chustkami do nosa. Powinienem był dać go do generalkiJuż kiedy zaczął mi pastować bu­ciki od środka. Musiałem użyć zamiast ścierki starego spa­dochronu, poszedłem na górę, odkurzyłem meteory i nasta­wiłem łapkę. Wszystkie okazy zebrałem sam. Nie jest to ta­kie trudne - trzeba tylko zajść meteor od tyłu i nakryć go siatką. Przypomniałem sobie nagle o grzankach i zbiegłem na dół. Oczywiście spaliły się na węgiel. Wyrzuciłem je do zlewu. Od razu się zatkał. Machnąłem na to ręką i zajrza­łem do skrzynki na listy. Pełna była zwykłej rannej poczty - dwa zaproszenia na kongresy gdzieś w prowincjonal­nych dziurach Mgławicy Kraba, druki reklamujące mlecz­ko do polerowania rakiet, nowy numer Odrzutowego Dróżnika", nic ciekawego. Ostatnią była ciemna, gruba ko­perta opatrzona pięcioma pieczęciami. Zważyłem ją w ręce i otworzyłem.
Tajny Pełnomocnik do Spraw Karelirii ma zaszczyt za­prosić p. Ijona Tichego na posiedzenie, które odbędzie się dn. 16 bm. o godzinie 1730 w malej sali Lambretanum.
58 stanisław lem
Wstęp ściśle za zaproszeniami po prześwietleniu. Uprasza się o zachowanie sprawy w tajemnicy.
Nieczytelny podpis, pieczęć i druga pieczęć czerwona, skosem:
SPRAWA KOSMICZNEJ WAGI. TAJNE!!!
No, nareszcie coś, pomyślałem. Kareliria, Kareliria... nazwę znałem, ale nie mogłem sobie przypomnieć skąd. Zajrzałem do Encyklopedii kosmicznej. Była tylko Kartula-nia i Kersempilia. Ciekawe, pomyślałem. Almanach tez ni­czego nie zawierał pod tym hasłem. Tak, to było naprawdę interesujące. Ani chybi Tajna Planeta. - To lubię - mruk­nąłem i zacząłem się ubierać. Była dopiero dziesiąta, ale musiałem wziąć poprawkę na służącego. Skarpetki znala­złem prawie od razu w lodówce i wydawało mi się, że po­trafię już prześledzić bieg myśli rozstrojonego elektromó-zgu, kiedy stanąłem wobec osobliwego faktu - nigdzie nie było spodni. Żadnych. Same tylko surduty wisiały w szafie. Przeszukałem cały dom, nawet rakietę wypatroszyłem - nic. Stwierdziłem tylko, że ten zdezelowany bałwan wypił cały olej, jaki znajdował się w piwnicy. Musiał go wychlać niedawno, bo przed tygodniem liczyłem puszki i wszystkie były pełne. To mnie tak zezłościło, żem się poważnie zasta­nowił, czy nie oddać go jednak na złom. Ponieważ nie chciało mu się wstawać rano, od miesięcy zatykał sobie wieczorem słuchawki woskiem. Można było dzwonić do upadłego. Tłumaczył, że to z roztargnienia. Groziłem, że wykręcę mu stopki, ale brzęczał sobie na to. Wiedział, że go potrzebuję. Podzieliłem cały dom na kwadraty syste­mem Pinkertona i zabrałem się do takiej rewizji, jakbym szpilki szukał. Znalazłem w końcu kwit z pralni. Szubra­wiec oddał wszystkie moje spodnie do czyszczenia. Ale co
dzienniki gwiazdowe 59
się stało z tymi, które miałem na sobie poprzedniego dnia? Nie mogłem sobie w żaden sposób przypomnieć. Tymcza­sem nadeszła pora obiadu. Do lodówki nie miałem co za­glądać - oprócz skarpetek był w niej tylko papier listowy. Ogarniała mnie rozpacz. Wyjąłem z rakiety skafander, wło­żyłem go i poszedłem do najbliższego domu towarowego. Trochę się za mną oglądano na ulicy, ale kupiłem dwie pa­ry spodni, jedne czarne, drugie szare, wróciłem w skafan­drze, przebrałem się i zły jak diabli pojechałem do chińskiej restauracji. Zjadłem, co mi dali, zapiłem gniew butelką mo-zelskiego wina i spojrzawszy na zegarek przekonałem się, że dochodzi piąta. Zmitrężyłem cały dzień.
Przed Lambretanum nie było żadnych helikopterów, ani jednego auta, nawet najmniejszej rakiety - nic. - To aż tak? - przemknęło mi. Przez rozległy ogród, pełen georgi-nii, przeszedłem ku głównemu wejściu. Długo nikt nie otwierał. Nareszcie otwarła się klapka selektywnego juda­sza, niewidzialny wzrok zlustrował mnie, po czym brama uchyliła się na tyle, bym mógł wejść.
- Pan Tichy - powiedział do kieszonkowego mikro­fonu człowiek, który mi otworzył. - Proszę na górę - zwrócił się do mnie. - Lewe drzwi. Czekają już na pana.
Na górze panował przyjemny chłód. Wszedłem do małej sali i ujrzałem się w doborowym gronie. Oprócz dwóch fa­cetów za stołem prezydialnym, których nigdy nie widzia­łem, na wyściełanych aksamitem fotelach siedział kwiat ko­smografii. Dostrzegłem profesora Gargarraga i jego asysten­tów. Skłoniłem się obecnym i usiadłem z tyłu. Jeden z face­tów za stołem prezydialnym, wysoki, o siwych skroniach, wyjął z szuflady kauczukowy dzwonek i zadzwonił nim bezszelestnie. Co za piekielne ostrożności - pomyślałem.
- Panowie rektorzy, dziekanowie, profesorowie, do­cenci i ty, szanowny Ijonie Tichy - ozwał się wstając męż-
60 stanisław lem
czy zna o siwych skroniach -jako pełnomocnik do spraw najtajniejszej wagi otwieram posiedzenie specjalne, po­święcone sprawie Karelirii. Głos ma tajny radca Xaphińus.
Z pierwszego rzędu podniósł się tęgi, jak mleko siwy, barczysty mężczyzna, wszedł na podium, skłonił się nie­znacznie zebranym i rzekł bez żadnych wstępów:
-Panowie! Około sześćdziesięciu lat temu z yokoham-skiego portu planetarnego wyruszył frachtowiec Kompanii Mlecznej Bożydar II". Statek ten, pod dowództwem do­świadczonego próżniarza, Astrocentego Peapo, wiózł drob­nicę dla Areklandrii, planety gammy Oriona. Po raz ostatni dostrzeżono go z latarni galaktycznej w pobliżu Cerbera. Potem wszelki ślad po nim zaginął. Towarzystwo Ubezpie­czeń Securitas Cosmica, zwane w skrócie SECOS, wypła­ciło po upływie roku pełne odszkodowanie za zaginiony statek. Jakieś dwa tygodnie później pewien radioamator z Nowej Gwinei przyjął radiogram następującej treści.
Mówca podniósł ze stołu kartkę i odczytał z niej:
KARKULOWSIAŁ ZWARTUSIAŁ RATUWSIANKU BOŻYWSIO
- Tu muszę wejść, panowie, w szczegóły nieodzowne dla dalszego zrozumienia sprawy. Ów radioamator był no­wicjuszem i w dodatku seplenił. Mocą nawyku, a także, jak należy sądzić, swej nieumiejętności zniekształcił depeszę, która, według rekonstrukcji dokonanej przez ekspertów Ga-laktokodu, brzmiała: Kalkulator zwariował ratunku Boży­dar". Eksperci uznali w oparciu o ów tekst, iż zaszedł rzad­ki wypadek buntu w pełni próżni - i to buntu pokładowe­go Kalkulatora. Ponieważ od chwili wypłaty ubezpieczenia armatorom ci ostatni nie mogli już sobie rościć żadnych pretensji do zaginionego statku, albowiem przejął je ze
dzienniki gwiazdowe 61
wszystkimi prawami własności także i do frachtu SECOS, towarzystwo do zaangażowało ajencję Pinkertona, w oso­bach Abstrahazego i Mnemoniusa Pinkertonów, aby podję­li odpowiednie dochodzenia. Śledztwo, prowadzone przez tych rutynowanych detektywów, wykryło, iż w samej rze­czy Kalkulator Bożydara", model w swoim czasie wypo­sażony luksusowo, lecz w okresie ostatniej podróży już w podeszłym wieku, uskarżał się od niejakiego czasu na jednego z członków załogi. Rakietnik ów, niejaki Symileon Gitterton, miał drażnić go w rozmaity sposób - obniża­niem wyjściowego napięcia, prztykaniem w lampy, drwina­mi, a nawet obrzucając Kalkulatora obelżywymi określe­niami w rodzaju zramolałej blaszanki" bądź drucianego tępaka". Gitterton wyparł się wszystkiego twierdząc, iż Kalkulator ma po prostu omamy - co się niekiedy zdarza u sędziwych elektromózgów. Ten aspekt sprawy naświetli zresztą panom za chwilę profesor Gargarrag.
Statku nie udało się odnaleźć przez następne dziesięcio­lecie. Jednakże po owym czasie ajenci Pinkertona, którzy bezustannie zajmowali się tajemnicą zniknięcia Bożyda­ra", dowiedzieli się, że przed restauracją hotelu Galax sia­duje na pół obłąkany, zniedołężniaty żebrak, który wyśpie­wuje przedziwne historie, podając się za Astrocentego Pea­po, byłego dowódcę statku. Starzec ów, nad wyraz nie­chlujny, w samej rzeczy twierdził, iż jest Astrocentym Pea­po, był jednak nie tylko niespełna rozumu, ale utracił mowę - i mógł tylko śpiewać. Indagowany cierpliwie przez ludzi Pinkertona, wyśpiewał niewiarygodną historię -jakoby na statku stało się coś strasznego, w związku z czym, wyrzu­cony za burtę w jednym skafandrze na grzbiecie, musiał wraz z garścią wiernych próżniarzy wracać pieszo z regio­nu andromedyjskiego zamglenia na Ziemię, co trwało lat dwieście; wędrował - rzekomo - już to na meteorach,
62 stanisław lem
zdążających w dobrym kierunku, już to rakietostopem - i tylko małą część drogi przebył na Lumeonie, bezludnej sondzie kosmicznej, która leciała ku Ziemi z szybkością bliską szybkości światła. Tę jazdę okrakiem na grzbiecie Lumeona przypłacił (według własnych stów) utratą mowy, odmłodniał jednak za to o wiele lat, dzięki znanemu zjawi­sku kurczliwości czasu na ciałach poruszających się pod-świetlnie.
Tak brzmiała opowieść, a raczej pieśń łabędzia starca. O wypadkach, jakie zaszły na Bożydarze", nic nie chciał nawet bąknąć - dopiero ustawiwszy w pobliżu miejsca, na którym siadywał u hotelowego progu, magnetofony, ajenci Pinkertona nagrali nucone przez starego żebraka przyśpiew­ki; w kilku obrzucał on najokropniejszymi klątwami liczy­dło, które ogłosiło się Archipankratorem Wszechkosmoby-tu. Pinkerton doszedł na tej podstawie do wniosku, że od­czytanie depeszy było właściwe i Kalkulator, oszalawszy, pozbył się wszystkich przebywających na statku ludzi.
Dalszy ciąg uzyskała ta sprawa dzięki odkryciu, jakiego dokonał w pięć lat później statek Instytutu Metagalaktolo-gicznego, Megaster"; zauważył on krążący wokół nie zba­danej planety Procyona zardzewiały korpus, z sylwetki podobny do zaginionego Bożydara". Megaster", któremu kończyło się już paliwo, w drodze powrotnej nie wylądo­wał na planecie, tylko zawiadomił drogą radiową Ziemię. Wysłano wówczas mały statek patrolowy Deukron", który spenetrował pobliże Procyona i odnalazł wrak. Były to w samej rzeczy szczątki Bożydara"; Deukron" depeszo­wał, iż wrak zastał w okropnym stanie - wyjęto zeń ma­szyny, przegrody, pokłady, przepierzenia wewnętrzne, kla­py - wszystko co do śrubki, tak że wokół planety latała je­dynie pusta, wypatroszona powłoka. W toku dalszych ob­serwacji, przeprowadzonych przez załogę Deukrona",
dzienniki gwiazdowe 63
okazało się, iż Kalkulator Bożydara", wznieciwszy ro­kosz, postanowił osiąść na planecie Procyona, a całą zawar­tość statku zagrabił, aby się na niej wygodnie zainstalować. W związku z czym założone zostały w naszym wydziale odpowiednie akta pod nazwą KARELIRIA, co się wykłada:
Kalkulatora Reliktów Rewindykacja".
Kalkulator - wykazały to dalsze badania - osiadł na planecie i rozmnożył się na niej, płodząc wielką ilość robo­tów, nad którymi sprawował władzę absolutną. Ponieważ Kareliria znajduje się zasadniczo w sferze wpływów grawi-politycznych Procyona i jego Melmaniitów, która to rasa rozumna utrzymuje z Ziemią dobre stosunki sąsiedzkie, nie chcieliśmy ingerować brutalnie i pozostawiliśmy przez czas pewien Karelińę wraz z założoną na niej przez Kalku­latora kolonią robotów, noszącą w aktach wydziału szyfro­wą nazwę KALKOROB, w spokoju. Skądinąd SECOS wy­sunął żądanie rewindykacji uważając, iż zarówno Kalkula­tor, jak i wszystkie jego roboty są własnością prawną To­warzystwa Ubezpieczeniowego. Zwróciliśmy się w tej sprawie do Melmaniitów; odpowiedzieli wówczas, iż we­dług ich wiadomości Kalkulator stworzył nie kolonię, lecz państwo, zwane przez jego mieszkańców Wspanialia, a rząd melmaniicki, choć nie uznał istnienia tego państwa de iure i nie doszło do wymiany przedstawicielstw dyplo­matycznych, uznał wszelako egzystencję tego społecznego organizmu de facto i nie czuje się w kompetencji do prze­prowadzenia jakichkolwiek zmian w tym przedmiocie. Ro­boty przez pewien czas wegetowały na planecie spokojnie i nie przejawiały jakiejkolwiek szkodliwej agresywności. Oczywiście wydział nasz stał na stanowisku, iż nie można tej sprawy wypuścić całkowicie z rąk, gdyż byłby to prze­jaw lekkomyślności, i latego posłaliśmy na Karełirię kilku naszych ludzi, przebrawszy ich wprzód za roboty, albo-
64 stanisław lem
wiem młody nacjonalizm Kalkorobu przejawiał się pod po­stacią nierozumnej nienawiści do wszystkiego, co ludzkie. Prasa karelirska powtarza nieustannie, że jesteśmy ohydny­mi handlarzami niewolników i bezprawnie wyzyskujemy niewinne roboty. Tak tedy wszelkie pertraktacje, które usi­łowaliśmy podjąć w imieniu towarzystwa SECOS, w duchu wzajemnej równości i porozumienia, spełzły na niczym, ponieważ nasze najskromniejsze nawet żądania - aby Kal­kulator zwrócił Towarzystwu siebie i roboty - zostały skwitowane obelżywym milczeniem.
- Panowie - podniósł głos mówca - wypadki nie po­toczyły się niestety tak, jakeśmy się tego spodziewali. Po kilku radiowych komunikatach ludzie nasi, wysłani na Ka-relirię, przestali się odzywać. Wysłaliśmy nowych i powtó­rzyła się analogiczna historia. Po pierwszym szyfrowym komunikacie głoszącym, iż wylądowali bez zakłóceń, nie dali więcej znaku życia. Od tego czasu, w przeciągu dzie­więciu lat, wysłaliśmy na Karelirię łącznie dwa tysiące siedmiuset osiemdziesięciu sześciu agentów i żaden z nich nie powrócił ani się nie odezwał! Tym oznakom doskona­lenia kontrwywiadu robotów towarzyszyły inne, jeszcze bardziej może zatrważające fakty. Oto prasa Karelirii w swych wystąpieniach coraz gwałtowniej nas atakuje. Drukarnie robotów masowo powielają broszurki i ulotki, przeznaczone dla robotów ziemskich, w których ludzie, przedstawieni jako elektropijcy i szubrawcy, nazywani są obelżywie - tak na przykład w wystąpieniach oficjalnych nie nazywa się nas inaczej, jak lepniakami, a ludzkość - bryją. Zwróciliśmy się w tej sprawie z aide memoire do rządu Procyona, ale powtórzył on swoje poprzednie oświadczenie o nieingerencji i wszelkie nasze starania, aby ukazać ponure owoce tej neutralistycznej, a w gruncie rze­czy strusiej polityki, nie doprowadziły do niczego. Dano
dzienniki gwiazdowe 65
nam jedynie do zrozumienia, iż roboty są naszym produk­tem, ergo my jesteśmy odpowiedzialni za wszystkie ich po­stępki. Z drugiej strony Procyon kategorycznie nie życzy sobie jakichś ekspedycji karnych czy też przymusowej eks-propriacji Kalkulatora i jego poddanych. W tej sytuacji zwołane zostało dzisiejsze zebranie; aby ukazać panom, jak zaogniona jest sytuacja, dodam, iż przed miesiącem Kurier Elektronowy", organ oficjalny Kalkulatora, ogłosił artykuł, w którym zmieszał z błotem całe drzewo ewolucyjne czło­wieka i domagał się przyłączenia Ziemi do Karelirii, jako iż roboty - w myśl ogłoszonych tez - są wyższym stadium rozwoju od istot żywych. Na tym kończę i proszę o zabra­nie głosu profesora Gargarraga.
Zgarbiony od ciężaru lat, słynny specjalista psychiatrii elektrycznej wstąpił nie bez trudu na mównicę.
- Panowie! - rzekł drżącym nieco, choć krzepkim, starczym głosem. - Od dawna jest już wiadomo, że mózgi elektryczne trzeba nie tylko budować, ale i wychowywać. Los elektrycznego mózgu jest ciężki. Praca bez przerwy, skomplikowane obliczenia, brutalność i niewybredne żarty obsługi - oto na co narażony jest taki niezmiernie przecież delikatny w swojej istocie aparat. Nic dziwnego, że przy­chodzi do załamań, krótkich spięć, podejmowanych niejed­nokrotnie w celach samobójczych. Niedawno miałem w mojej klinice taki przypadek. Nastąpiło rozdwojenie ja­źni - dichotomia profunda psychogenes electrocutiva al-ternans. Mózg ów pisywał sam do siebie serdeczne listy, nazywał się w nich szpuleczką", druciątkiem", lam-puchną" -jawny dowód, jak bardzo potrzebował czułości, serdecznego, pełnego ciepła stosunku. Seria elektrycznych szoków i dłuższy wypoczynek przywróciły go do zdrowia. Albo taki tremor electricus frigoris oscillativus, panowie. Mózg elektronowy nie jest maszyną do szycia, którą moż-
3 - Dzienniki gwiazdowe t I
66 stanisław lem
na gwoździe w ścianę wbijać. To świadoma istota, która orientuje się we wszystkim, co wokół zachodzi, i dlatego nieraz w chwilach kosmicznego niebezpieczeństwa tak się zaczyna trząść wraz z całym statkiem, że ludziom trudno ustać na pokładzie.
To się pewnym brutalnym naturom nie podoba. Dopro­wadzają one mózg do ostateczności. Mózg elektryczny ży­czy nam najlepiej, wszelako, panowie, wytrzymałość dru­tów i lamp też ma swoje granice. Tylko wskutek bezmier­nych prześladowań przez kapitana, który okazał się noto­rycznym pijakiem, móżdżek elektronowy Grenobiego, uży­wany do poprawek kursowych, ochrzcił się w ostrym ataku szału zdalnym dzieckiem Wielkiej Andromedy i dziedzicz­nym cesarzem Murwiklaudrii. Poddany kuracji w naszym zakładzie zamkniętym, uciszył się, oprzytomniał i obecnie jest już prawie normalny; są, naturalnie, przypadki cięższe. Tak na przykład pewien mózg uniwersytecki, zakochawszy się w żonie profesora matematyki, jął przez zazdrość fałszo­wać wszystkie obliczenia, aż matematyk popadł w depresję, przekonany, że nie umie dodawać. Ale na usprawiedliwienie owego mózgu należy wyjawić, iż żona matematyka syste­matycznie uwodziła go, dając mu do sumowania wszystkie swe rachunki za najintymniejszą bieliznę. Przypadek, który omawiamy, nasuwa mi na myśl inny - wielkiego mózgu pokładowego Pankratiusa", który połączył się wskutek spięcia z innymi mózgami statku i w niepohamowanym po­pędzie wzrostu, tak zwanej gigantofilii elektrodynamicznej, opustoszył składnicę części zamiennych, wysadził załogę na skalistej Mirozenie, a sam dał nurka w ocean Alantropii i ogłosił się patriarchą jej jaszczurów. Nim przybyliśmy na tę planetę ze środkami uspokajającymi, spalił sobie w ataku wściekłości lampy, bo jaszczury nie chciały go słuchać. Co prawda i w tym wypadku okazało się, iż drugi sternik Pan-
dzienndci GWIAZDOWE 67
kratiusa", znany kosmiczny szuler, ograł nieszczęsny mózg do nitki, posługując się znaczonymi kartami. Ale przypadek Kalkulatora jest wyjątkowy, panowie. Mamy przed sobą wyraźne objawy takich chorób, jak gigantomania ferroge-nes acuta,]ak.paranoia misantropicapersecutoria,]akpo-lyplasia panelectropsychica debilitativa gravissima, jak wreszcie necrofilia, thanatofilia i necromantia. Panowie! Muszę wam wyjaśnić pewną sprawę, zasadniczą dla zrozu­mienia tego przypadku. Statek Bożydar II" wiózł na swym pokładzie, poza drobnicą przeznaczoną dla armatorów Pro-cyona, szereg pojemników rtęciowej pamięci syntetycznej, których odbiorcą miał być Uniwersytet Mleczny w Fomal-haut. Zawierały one dwa rodzaje wiadomości: z zakresu psychopatologii oraz leksykologii archaicznej. Należy sądzić, iż Kalkulator, rozrastając się, pochłonął owe pojemniki. Tym samym wcielił w siebie całokształt wiedzy o takich kwe­stiach, jak historia Kuby Rozpruwacza i dusiciela z Gloom-spick.jak biografia Sachera-MasochaJak pamiętniki marki­za de SadeJak protokoły sekty flagellantów z PirpinactJak oryginał książki Murmuropoulosa Pal w przekroju wieków oraz słynny biały kruk biblioteki w Abbercrombie - Dźga-nie, rzecz w rękopisie, przez ściętego w 1673 roku w Lon­dynie Hapsodora, który znany był pod przezwiskiem Na­szyjnik niemowląt". Także oryginalny utwór Janicka Pidwy Matę torturatorium, tegoż autora Duśba, Kośba i Palba - przyczynek do katografii oraz jedyny w swoim rodzaju uni­kat - Jadłospis olejowy, spisany przedśmiertnie przez O. Galvinariego z Amagonii. W owych fatalnych pojemni­kach znajdowały się też odcyfrowane z kamiennych tafli protokoły posiedzeń sekcji kanibalów związku literatów ne-andertalskich, jak również Rozważania strycme wicehra­biego de Crampfousse; jeżeli dodam, że znalazły w nich też miejsce dzieła takie, jak Morderstwo doskonale, Tajemnica
68 stanisław lem
czarnego trupa czy ABC mordu Agaty Christie, to możecie sobie, panowie, wyobrazić, jaki to miało straszny wpływ na niewinną skądinąd osobowość Kalkulatora.
Przecież my staramy się wedle sił zachować elektromó-zgi w niewiedzy o tych okropnych stronach człowieka. Te­raz, gdy okolice Procyona zaludnia żelazny pomiot maszy­ny wypełnionej dziejami ziemskiej degeneracji, zwyrodnie­nia i zbrodni, muszę niestety wyjawić, iż elektropsychiatńa jest w tym wypadku całkowicie bezsilna. Nic więcej nie mam do powiedzenia.
I złamany starzec opuścił chwilejnym krokiem podium w powszechnym głuchym milczeniu. Podniosłem rękę. Przewodniczący spojrzał na mnie zaskoczony, lecz po krót­kim wahaniu dał mi głos.
- Panowie! - powiedziałem, wstając z miejsca - sprawa, jak widzę, jest poważna. Rozmiary jej ocenić mo­głem dopiero po wysłuchaniu wnikliwych słów profesora Gargarraga. Pragnąłbym niniejszym złożyć szanownemu zebraniu ofertę. Gotów jestem wyruszyć samotnie w sferę Procyona, aby zbadać, co się tam dzieje, wykryć tajemnicę zniknięcia tysięcy waszych ludzi, jako też doprowadzić, w miarę możliwości, do pokojowego rozwikłania na­brzmiewającego konfliktu. Widzę jasno,iż problem ten jest trudniejszy od wszystkich, z jakimi się dotąd spotkałem, ale są chwile, w których należy działać nie obliczając szans po­wodzenia ani ryzyka. Niniejszym, panowie...
Następne me słowa pochłonęła burza oklasków. Pominę to, co działo się w dalszym ciągu posiedzenia, gdyż zbyt to było podobne do masowych owacji na moją cześć. Komisja i zebranie obdarzyły mię wszelkimi możliwymi pełnomoc­nictwami. Nazajutrz przeprowadziłem rozmowę z kierow­nikiem wydziału Procyona i szefem zwiadów kosmicznych w jednej osobie, radcą Malingrautem.
dzienniki gwiazdowe 69
- Już dziś chce pan lecieć? - powiedział. - Dosko­nale. Ale nie pańską rakietą, Tichy. To niemożliwe. W tych misjach używamy rakiet specjalnych.
- Po co? - spytałem. - Moja mi wystarczy.
- Nie wątpię o jej doskonałości - odparł - ale chodzi o kamuflaż. Poleci pan w rakiecie podobnej zewnętrznie do wszystkiego, tylko nie do rakiety. Będzie to - zobaczy pan zresztą sam. Musi pan poza tym wylądować w nocy...
- Jak to w nocy? - powiedziałem - zdradzi mnie ogień wylotowy...
- Taką taktykę stosowaliśmy dotąd - rzekł, wyraźnie zafrasowany.
- Już ja rozejrzę się na miejscu - rzekłem. - Mam je­chać w przebraniu?
- Tak. To konieczne. Nasi eksperci zajmą się panem. Czekają już. Proszę, może pozwoli pan tędy...
Przeprowadzono mnie sekretnym korytarzem do pokoju podobnego do małej sali operacyjnej. Tu wzięło mnie w obroty czterech ludzi. Po godzinie, kiedy postawiono mnie przed lustrem, nie mogłem się poznać. Zakuty w bla­chy, z kwadratowymi barkami i takąż głową, ze szklanymi przeziemikami zamiast oczu, wyglądałem jak najzwyklej­szy w świecie robot.
- Panie Tichy - rzekł do mnie szef charakteryzatorów - musi pan pamiętać o kilku ważnych rzeczach. Po pierw­sze, nie wolno panu oddychać.
- Pan oszalał chyba - rzekłem. - Jak mogę? Uduszę się!
- Nieporozumienie. Oczywiście, oddychaj pan sobie, ale cicho. Żadnych westchnień, żadnego sapania, żadnych głębokich wdechów - wszystko bezszelestnie, a już nie daj Bóg kichnięcia. To byłby pański koniec.
- W porządku; co jeszcze? - spytałem.
70 stanisław lem
- Na drogę dostanie pan komplet roczników Kuriera Elektronowego" i dziennika opozycji - Głosu Próżni".
- To oni mają i opozycję.
- Tak, ale na jej czele też stoi Kalkulator. Profesor Mlassgrack przypuszcza, że on ma, oprócz elektrycznego, także polityczne rozdwojenie jaźni. Słuchaj pan dalej. Żad­nego jedzenia, gryzienia cukierków - nic z tych rzeczy. Jeść będzie pan wyłącznie w nocy, przez ten otwór, tu, jak pan włoży kluczyk - to jest zamek wertheimowski - wte­dy klapka się otworzy, o tak. Niech no pan nie zgubi klu­czyka - to grozi głodową śmiercią.
- Prawda, przecież roboty nie jedzą.
- Bliższych szczegółów ich obyczajowości ze zrozu­miałych względów nie znamy. Niech pan przestudiuje drobne ogłoszenia ich gazet, to na ogół bardzo pomocne. A kiedy pan rozmawia z kimś, to proszę nie trzymać się zbyt blisko rozmówcy, żeby nie mógł zajrzeć panu przez sitko mikrofonu do środka - najlepiej niech pan sobie sta­le czerni zęby, tu ma pan pudełko z henną. I pamiętaj pan ostentacyjnie oliwić sobie wszystkie zawiasy codziennie rano, wszystkie roboty tak robią. Przesadzać nie należy - jeżeli będzie pan trochę skrzypiał, zrobi to tylko dobre wra­żenie. No, to byłoby mniej więcej wszystko. Nie, skąd, pan chce tak na ulicę wyjść - czy pan ma dobrze w głowie? Tu jest tajne przejście, tędy...
Za naciśnięciem książki w bibliotece część ściany otwarła się i wąskimi schodkami zszedłem, grzechocąc, na podwórze, gdzie stał ciężarowy helikopter. Władowano mię do środka, po czym maszyna uniosła się w powietrze. Po godzinie wylądowaliśmy na tajnym kosmodromie. Obok zwykłych rakiet stał na betonie okrągły jak wieża zbożowy spichlerz.
- Tak. Wszystko, co może być panu potrzebne, szyfry,
dzienniki gwiazdowe 71
kody, radio, gazety, żywność i drobiazgi -jest już w środ­ku. A także duży rak.
-Rak?
- Do prucia kas pancernych... jako broń, tylko w osta­tecznym wypadku. Życzę złamania karku - rzekł uprzej­mie oficer. Nie mogłem nawet uścisnąć mu porządnie ręki, tkwiła bowiem w żelaznej rękawicy. Przez drzwi wszedłem do spichlerza. W środku okazał się najzwyklejszą rakietą. Miałem wielką ochotę wy leźć z żelaznego pudła, ale mnie przed tym przestrzegano - fachowcy tłumaczyli, że będzie lepiej, jeśli się przyzwyczaję do tego brzemienia.
Uruchomiłem reaktor, wystartowałem i wszedłem na kurs, po czym spożyłem nie bez trudu obiad - musiałem okropnie wykręcać głowę, a i tak usta nie znajdowały się na wprost klapki, więc pomogłem sobie łyżką do butów. Po­tem zasiadłem w hamaku i zabrałem się do prasy robotów. Oto garść tytułów, jakie rzuciły mi się w oczy na pierw­szych stronach:
BEATYFIKACJA ŚWIĘTEGO ELEKTRYCEGO LEPNIAKÓW ZAKUSOM WRAŻYM KRES POŁOŻYM TUMULTUM NA STADYONIE LEPNIAK W DYBACH
Składnia i słownictwo zdziwiły mię zrazu, ale przypo­mniałem sobie, co mówił profesor Gargarrag o słownikach archaicznego języka, jakie wiózł był ongiś na swym pokła­dzie Bożydar". Wiedziałem już, że roboty nazywają ludzi lepniakami. Samych siebie mieli za wspanialców.
Przeczytałem ostatnią notatkę, tę o lepniaku w dybach:
Dwyoca halebardyerów Jego Induktywności przydybała nynie w trzeci poranny dzwon lepniaka śpiegarza, któren

72 stanisław lem
w oberży wsp. Mremrana schronu w plugastwie swym szukał. Wiernym JInduktywności sługą będąc, wsp. Mremran w dyr-dy Halebardyemię grodzką powiedomił, zaczem wraży śpion, z przyłbicą otwartą ku pohańbieniu, okrzyki nienawistnymi gawiedzi odprowadzeń, do turmy Calefaustrum ciśniony zo­stał. Causam iego iuror II Semperititiae Turtran zaincyplowal.
Jak na początek, nieźle - pomyślałem i wróciłem do szpalty pod nagłówkiem: Tumultum na stadyonie".
Prawie spekulatorzy turnieiu grędzielnego skonfundowa­nymi murawę opuskali, wżdycki Girłay III, grędziel Turtuku-rowi przekazując, owsinek przebuldoźyl, przez co fraktura goleni od igry go odstrychnęła. Zakładnicy, premium utraco-nem widząc, do kassy się kopnęli, tingulum kassowe śturmo-wali, a tingulatora srodze pognietli. Patrola Halebardyerni podegrodzkiey ośmiu tumułtników do fossy, kamieńmi obcią­żonych, opuściła. Wżdycki bżdy kres onym perturbacyom na­stanie, kwietliwi spekulatorzy kornie zwierzchność kwesty o-nuią?
Za pomocą słownika dowiedziałem się, że kwietliwy to spokojny, od quietas, quietatis - spokój, że kwestionować to pytać, grędzielnia zaś jest rodzajem boiska, na którym wspanialcy grają w swoją odmianę piłki nożnej, którą sta­nowi lita kula ołowiana. Studiowałem uporczywie gazety, bo przed odlotem kładli mi w wydziale w głowę, że muszę nauczyć się biegle obyczajów i szczegółów wspanialczego życia, już nawet w myśli tak ich nazywałem - nazwanie któregokolwiek robotem byłoby nie tylko obelgą, ale zde­maskowałoby mię natychmiast.
Przeczytałem więc po kolei artykuły: Zasad sześć, w materyi wspanialców stanu doskonałego", Audyencya Mistrza Gregatuńana", Jako płatnerzy cech remonta latoś wodzi", Peregrynacye nobliwe płanetników wspanial-
DZffiNNIKI GWIAZDOWE 73
czych gwoli lamp ochłodzeniu" - jeszcze dziwniejsze wszakże były anonsy. Z wielu bardzo mało co rozumiałem.
ARMELADORA VI. SNYCERZ ZNAMIENITY garderób chędożeniem, wylotów klepaniem, zawias perfekcyonacyą, takoż in extermis, tariffa nisska.
WONAX, śrzodek na rdzewieństwo, rdzawki, rdzamięć, rdzyny, rdzynki a rdzawiórki - wszędy nabyć zdołasz.
OLEUM PURISSIMUM PRO CAPITE - Iżby Ci szyia po­myślunku skrzypem nie konfundowała!!
Niektórych w ogóle pojąć nie mogłem. Ot, takich choć­by:
lurni! Kadłubki igrcowe dowoli! Miary wszelkie. Za porę­czy cielstwem gwaydolnica na mieyscu. Tarmodrala VIII.
CHUTLIWEMU cubiculum pankratorne z amfignajsem nay-mę. Perkoratora XXV.
I były tam takie, od których włosy stawały mi na głowie pod moim żelaznym czepcem:
ZAMTUZ GOMORRHEUM PODWOIE Z DNIEM DZISIEJSZYM ROZWIERA! PO RESTAURACYI DLA SMAKOTLI-WYCH SELEKCYA JAKIEY NIGDY NIE BYWAŁO!! DZIECKA LEPNIA-CZE, CHUDOBA W KOMNATACH I NA WYNOS!!!
Łamałem sobie głowę nad tymi zagadkowymi tekstami, a czasu miałem sporo, gdyż podróż trwać musiała prawie rok.
74 stanisław lem
W Glosie Próżni" anonsów było jeszcze więcej.
ŁAMIGNATNICE, TASAKIERY, NOŻYCE GRDYCZNE, OSTROKOŁY, PALIKI GRZECZNE poleca GREMONTO-RIUS,FIDRICAXLVI.
PYROMANIACY!!! Nowych, skalnym oleiem maszczonych kwaczów Abrakerdela NIC NIE UGASI!!
DUSICffiLOWI-AMATOROWI maluchy lepniacze rzewli­we, mowne, z ochędóstwem, takoż paznokietnik cęgowy, nie-wiela używan, taniutko.
PANOWIE I PANIE WSPANIALCZE - GASTROKOŁY, Kręgodręcze, Męczywtóki NADESZŁY!!! - Karkaruana XI.
Naczytawszy się do woli tych anonsów, zacząłem, jak mi się zdawało, rozumieć, jaki los spotkał zastępy wysła­nych na zwiady ochotników II Wydziału. Nie mogę powie­dzieć, abym lądował na planecie ze zbyt gęstą miną. Zrobi­łem to nocą, wygasiwszy wprzód silniki, jak się tylko dało. Splanowawszy wśród wysokich gór, po namyśle przykry­łem rakietę naciętymi gałęźmi. Już to fachowcy z dwójki nie nazbyt ruszyli głowami, bo przecież spichlerz na plane­cie robotów był co najmniej nie na miejscu. Załadowawszy do wnętrza żelaznego pudła zapasów, ile się dało, posze­dłem w kierunku miasta, widzialnego z dala dzięki silnej elektrycznej łunie, jaka się nad nim unosiła. Musiałem parę razy stawać, aby poprawić rozlokowanie pudełek z sardyn­kami , bo okropnie we mnie grzechotały. Szedłem dalej, gdy coś niewidzialnego podcięto mi nogi. Upadłem, czyniąc piekielny łoskot, błyskawicznie przeszyty myślą: Już! tak prędko?!" Ale wokół nie było żywego, tj. elektrycznego du­cha. Na wszelki wypadek dobyłem broni - składał się na nią rak, jakiego używają kasiarze, oraz mały śrubokręt.
dzienniki gwiazdowe 75
Wodząc rękami po otoczeniu, przekonałem się, że otaczają mnie same żelazne kształty. Były to szczątki starych auto­matów - ich opuszczone cmentarzysko. Poszedłem dalej, często przewracając się i dziwiąc się jego rozmiarom. Cią­gnęło się chyba na milę. W mroku, nie rozwidnionym wca­le odległą łuną, w pewnej chwili zamajaczyły dwa czworo­nożne kształty. Znieruchomiałem. Instrukcje moje nic nie mówiły o tym, jakoby na planecie żyły jakieś zwierzęta. In­ne dwa czworonogi bezszelestnie zbliżyły się do tamtych. Nieostrożny mój ruch wywołał dźwięknięcie pancerza i ciemne sylwety czmychnęły jak szalone w mrok.
Po tym incydencie zdwoiłem jeszcze ostrożność. Pora wydawała się niezbyt szczęśliwa dla wkroczenia do miasta - późna godzina nocy, puste ulice - moje pojawienie ściągnęłoby niepożądaną uwagę. Przypadłem więc w przy­drożnym rowie i doczekałem cierpliwie świtu, gryząc bi­szkopty. Wiedziałem, że przed następną nocą nie będę się mógł niczym pożywić.
Z pierwszym świtem wszedłem na przedmieście. Nie wi­działem nikogo. Na pobliskim parkanie widniał wielki, naj­wyraźniej stary, deszczami zmyty plakat. Zbliżyłem się doń.
OBWIESZCZENIE
Zwierzchności grodziszcza wiadomem iest, iako plugastwo lepniacze wpełznąć w szeregi prawych się wspanialców wysi­la. Ktokolwiek zoczy lepniaka łebo indywiduum, podeźrze-niom asumpt daiące, w mig ma halebardyemi swey donieść. Spólnictwo wszelakie z onym łebo pomoc mu dana, rozśrubo-waniem in saecula saeculorum karanem będzie. Za lepniaka głowę praemium 1000 ferklosów się ustanawia.
Poszedłem dalej. Przedmieścia nie wyglądały zachęca­jąco. Pod nędznymi, na poły rdzą zjedzonymi barakami sie-
76 stanisław lem
dziły gromady robotów, grając w cetno i licho. Od czasu do czasu wybuchały pośród nich bójki z takim łomotem, jakby artyleryjski ogień trafiał skład żelaznych beczek. Nieco da­lej trafiałem na przystanek kolei miejskiej. Nadjechał pusty prawie wagon, do którego wsiadłem. Motorniczy stanowił nierozłączną część motoru i rękę miał przykręconą na stałe do korby. Konduktor byt przyśrubowany do wejścia. Stano­wił zarazem drzwi; chodził na zawiasach. Dałem mu pie­niążek z zapasu, który dostarczył mi wydział, i usiadłem na ławce, okropnie zgrzytając. W centrum wysiadłem i podreptałem przed siebie, jak gdyby nigdy nic. Coraz wię­cej spotykałem halebardierów, krążyli po dwóch i po trzech, środkiem ulic. Zauważywszy opartą o mur halabar­dę, podjąłem ją od niechcenia i pomaszerowałem dalej, ale moje odosobnienie mogłoby wydać się dziwne, więc sko­rzystawszy z tego, że jeden z trójki kroczących przede mną strażników wszedł do bramy, aby poprawić opadający ruszt, wstąpiłem w opuszczone przezeń miejsce trójkowego szyku. Idealne podobieństwo wszystkich robotów było mi bardzo na rękę. Dwaj moi towarzysze zachowywali jakiś czas milczenie, wreszcie jeden odezwał się:
- Kandy lafę uźrzymy, Brebranie? Ckni mi się i przy­stojnie bym z elektrózką poigrał.
- Cię wy - odparł drugi - mosterdzieju, już ci kon­dycja nasza chuda, hej!
Obeszliśmy tak dokoła całe śródmieście. Rozglądając się pilnie, zauważyłem po drodze dwie restauracje, przed którymi stał oparty o mury istny las halabard. O nic jed­nak nie pytałem. Już mnie porządnie nogi bolały, a i du­szno było w rozgrzanym od słońca żelaznym baniaku i w nosie kręciło od rdzawego kurzu - bałem się, że kichnę, spróbowałem się więc nieznacznie oddalić, lecz obaj za-wrzaśli:
dzienniki gwiazdowe 77
- Ejże, bratku! Kędy to dyrdasz? Chceszli, aby ci zwierzchność kulfon rozbuzdyganiła? Szalonyś li?
- Bynajmniej - odparłem - ino przysiąść krzynę za-miarowałem.
- Przysiąść? Czy ci dur cewkę osmalił? Wżdyśmy na służbie, cne żeliwiaki!
- A ino - odrzekłem zgodnie i znowu pomaszerowa­liśmy przed siebie. Nie - pomyślałem - ta kariera pozba­wiona jest wszelkich perspektyw. Muszę ja się inaczej wziąć do rzeczy. Obeszliśmy miasto raz jeszcze, po drodze zatrzymał nas oficer, wołając:
-Refemazor!
- Brentakurdwium! - odkrzyknęli moi towarzysze. Zapamiętałem sobie dobrze to hasło i odzew. Oficer obej­rzał nas z przodu i z tyłu i kazał podnieść wyżej halabardy.
- Jako trzymiecie, ofermy!! Pieceście, nie halebardye-rzy Jego Induktywności!! Równo mi! Noga w nogę! Marsz!!
Lustrację tę przyjęli halebardierzy bez komentarza. Ła­ziliśmy dalej w wysokim słońcu i kląłem chwilę, w której zgodziłem się dobrowolnie wyruszyć na tę ohydną planetę;
w dodatku głód poczynał skręcać mi kiszki. Obawiałem się nawet, czy aby ich burczenie nie zdradzi mię, więc starałem się jak najgłośniej skrzypieć. Przechodziliśmy koło restau­racji. Zajrzałem do środka. Prawie wszystkie stoliki byty zajęte. Wspanialcy czy też -jak nazwałem ich w myśli, za słowami oficera - piecyci siedzieli przy nich bez ruchu, szmelcowani sino, od czasu do czasu któryś zgrzytnął lub obrócił głowę, aby szklanymi ślepiami zerknąć na ulicę. Poza tym nie jedli nic, nie pili, a tylko jak gdyby czekali nie wiadomo na co. Kelner - poznałem go po białym fartuchu, który miał na zbroi - stał pod ścianą.
- Może i my przysiądziem się tamój? - spytałem, bo
78 stanisław lem
czułem każdy bąbel na odparzonych żelaznymi chodakami stopach.
- Tyś istowo zbisurmaniał! - obruszyli się moi towa­rzysze. - Toż sięścia nama nie przykazowano! Toż chodź-ba prawem naszym! Nie trwóż się, już to tamci fortelem lepniakowi dogodzą, kany przyńdzie, a zupy łaknąc łebo polewki, wrażą naturę ujawni!!
Nic z tego nie pojmując, posłusznie powędrowałem da­lej . Z wolna diabli poczynali mnie już brać - w końcu jed­nak skierowaliśmy się ku wielkiemu budynkowi z czerwo­nej cegły, na którym widniał w żelazie kuty napis:
KOSZARY HALEBARDYERÓW IEGO ŚWIATŁEJ INDUKTYWNOŚCI KALKULATRYCEGO PIERWSZEGO
Urwałem się mym towarzyszom u samego wejścia. Ha­labardę postawiłem przy wartowniku, kiedy się odwrócił z chrzęstem i brzękiem, i wszedłem w pierwszą boczną uli­cę. Tuż za rogiem ukazał się spory budynek z szyldem ZA­JAZD POD SIEKIERĄ. Zajrzałem tylko do środka, a obe­rżysta, pękaty robot o krótkim tułowiu, zgrzytając ochoczo, wyskoczył na ulicę.
- Witam waszmościa, witam... służby komę niosę... zali komnatki jakowej ś nie łakniesz asan?
- Istowo - odparłem lakonicznie. Niemal siłą wciągnął mnie do środka. Prowadząc po schodach na górę trajkotał blaszanym głosem jak najęty:
- Peregrynatorów ćma nynie ściąga, ćma... wżdyćki nie masz wspanialca, co by przewłóczyn kondensatoro­wych lego Induktywności własnymi zierkalcami obaczyć nie chciał... tu waćpan pozwól... oto apartamentum godne, proszę pięknie... tutki bawialny... tamój gościnny... ani
dzienniki gwiazdowe 79
chybi utrudzonym waszmość być musisz... kurz w trybiech chrząści... zezwól, w mig ci ochędóstwa przyniosę...
Załomotał po schodach i ledwom się rozejrzał po dosyć ciemnym, żelaznymi szafami i takimż łóżkiem umeblowa­nym pokoju, wrócił z oliwiarką, szmatą i butelką sidolu. Po­stawiwszy wszystko na stole, rzekł ciszej i jakoś poufałej:
- Ochędożywszy jestestwo, zezwól waćpan na dół... dla nobliwszych ja person, jak waszmość pan, zawżdy se-cretum słodziuchne, maleńkie, siurpryzkę przechowuję... pofiglujesz...
I wyszedł, łypiąc fotokomórkami; nie mając nic lepsze­go do roboty, naoliwiłem się, wypucowałem blachy sido-lem i zauważyłem, że oberżysta zostawił na stole kartę przypominającą menu restauracyjne. Wiedząc dobrze, że roboty nic nie jedzą, podniosłem ją zdziwiony do oczu. Zamtuz II kat. - przeczytałem na górze.
8 f erki.
10 ferkl.
11 ferkl. 14 ferkl.
6 ferkl. 8 ferkl. 8 ferkl.
Lepniacze dziecię, dekapitacja Toż, z grzęzem ............
Toż, płaczliwego ...........
Toż, rozdziraiąco ...........
Chudoba:
Toporna sodomija, sztuka ....
Rąbaniszcze ucieszne .......
Toż, cielęcia malucha .......
Nic z tego nie rozumiałem, ale jakieś mrówki zaczęły mi chodzić po grzbiecie, gdy z przyległego pokoju dobiegł mię łomot niezrównanej siły, jakby mieszkający o ścianę robot usiłował na drzazgi roztrzaskać swą kwaterę. Włosy zjeży-ły mi się na głowie. Miałem dosyć. Starając się nie brzęczeć i nie dzwonić, wymknąłem się z tej okropnej spelunki na ulicę. Dopiero znalazłszy się daleko, odetchnąłem. I cóż ja teraz pocznę, nieszczęsny? - rozważałem. Przystanąłem
80 stanisław lem
przy grupie robotów grających w zechcyka i udawałem, że kibicuję zapamiętale. Na razie nic właściwie o zajęciach wspanialców nie wiedziałem. Mogłem wśliznąć się na po­wrót w szeregi halebardierów, ale nie obiecywało to wiele, a szansa wpadnięcia była spora. Co robić?
Łamiąc sobie tak głowę, poszedłem przed siebie, aż za­uważyłem siedzącego na ławce, wygrzewającego stare bla­chy do słońca, przysadkowatego robota, który okrył sobie głowę gazetą. Na pierwszej stronie widniał wiersz, zaczy­nający się od słów Jam wspanialec zwyrodnialec". Co by­ło dalej, nie wiem, Z wolna zawiązała się rozmowa. Przed­stawiłem się jako przybysz z sąsiedniego miasta, Sadoma-zji. Stary robot był nadzwyczaj kordialny. Od razu niemal zaprosił mnie do siebie, do domu.
- Co się masz waćpan tłuc po wszelakich tam, moster-dziejku, zajazdach, a z oberżystami wadzić. Zwól do mnie. Niskie progi, ścielę się, racz, łaskawco, niechaj. Radość wstąpi wraz z szacowną twą osobą w skromne komnaty moje.
Cóż miałem robić, zgodziłem się, to mi nawet odpowia­dało. Mój nowy gospodarz mieszkał we własnym domu, na trzeciej ulicy. Zaprowadził mię zaraz do gościnnego pokoju.
- Że z drogi, toś się kurzu co nie miara musiał nałykać - rzekł.
Znowu pojawiła się oliwiarka, sidol i szmaty. Wiedzia­łem już, co powie, roboty były jednak naturami nieskompli­kowanymi. I rzeczywiście;
- Ochędożywszy się, zwól do bawialnego - rzekł - poigramy pospołu...
Zamknąłem drzwi. Oliwiarki ani sidolu nie tknąłem, zbadałem tylko w lustrze stan mej charakteryzacji, uczemi-łem zęby i niespokojny nieco wobec perspektywy niezna­nego igrania", po jakimś kwadransie chciałem zejść na
dzienniki gwiazdowe 81
dół, gdy z głębi domu dobiegł mię przeciągły łoskot. Tym razem nie mogłem już uciekać. Schodziłem po schodach w takim huku, jakby ktoś na drzazgi rąbał żelazny pień. W bawialnym wrzało. Gospodarz mój, rozebrany do żela­znego korpusa, dziwacznie ukształconym tasakiem ciął wielką kukłę, która leżała na stole.
- Pięknie proszę, gościu! Możesz sobie waćpan gwoli uciesze pooporządzać te kadłubki - rzekł, na mój widok przestając rąbać i wskazał drugą, leżącą na podłodze, mniejszą nieco lalę. Kiedy się do niej zbliżyłem, usiadła, otwarta oczy i zaczęta słabym głosem powtarzać:
- Panie - jam dziecię niewinne - poniechaj mię - panie - jam dziecię niewinne - poniechaj.
Gospodarz wręczył mi topór, podobny do halabardy, ale na krótszym sty lisku.
- Nuże, zacny gościu, precz troski, precz smutki - tnij od ucha, a śmiało!
- Kiedy - nie lubię dzieci... - odparłem słabo. Znie­ruchomiał.
- Nie lubisz? - powtórzył za mną. - A szkoda. Zafra­sowałeś mię acan. Cóż tedy poczniesz? Mam jeno maluchów - słabość to moja, wiesz. Zali nie popróbujesz cielęcia?
I wyprowadził z szafy wcale poręczne, plastikowe cielę, które, naciśnięte, trwożnie zamęczało. Cóż miałem robić? Nie chcąc się zdemaskować, rozrąbałem nieszczęsną kukłę, porządnie się przy tym zmachawszy. Tymczasem gospo­darz poćwiartował obie lale, odłożył narzędzie, które zwał łamignatnicą, i spytał, czy jestem rad. Zapewniłem go, że dawno nie zażyłem takiej przyjemności.
Tak rozpoczął się mój niewesoły żywot na Karelirii. Ra­no, po śniadaniu, składającym się z wrzącej oliwy, gospo­darz udawał się do pracy, a jego pani piłowała coś zaciekle w sypialnym - mam wrażenie, że cielęta, ale nie mogę na
82 stanisław lem
to przysiąc. Nie mogłem wytrzymać od meczenia, wrza­sków, huku, wychodziłem więc na miasto. Zajęcia mie­szkańców były raczej monotonne. Ćwiartowanie, łamanie kołem, palenie, szatkowanie - w centrum znajdował się park rozrywek z pawilonami, w których można było zaku­pić najwymyślniejsze narzędzia. Po kilku dniach nawet na własny scyzoryk patrzeć nie mogłem i tylko powodowany głodem udawałem się o zmierzchu za miasto, aby pośpie­sznie pochłonąć w krzakach sardynki i biszkopty. Nie dzi­wota, że na takim wikcie wciąż byłem o włos od czkawki, która groziła mi śmiertelnym niebezpieczeństwem. Na trze­ci dzień poszliśmy do teatru. Wystawiano sztukę pod tytu­łem Karbezauriusz. Była to historia młodego, przystojnego robota, okropnie prześladowanego przez ludzi, tj. przez lep-niaków. Polewali go wodą, sypali mu do oliwy piasek, roz­kręcali mu śrubki, tak że się wciąż przewracał itp. Widow­nia gniewnie brzęczała. W drugim akcie pojawił się wy­słannik Kalkulatora, młody robot został wyzwolony, trzeci akt zajmował się szerzej losem ludzi, jak łatwo się można domyślić, raczej niewesołym.
Z nudów grzebałem w biblioteczce domowej gospoda­rzy, ale nie było w niej nic ciekawego: kilka nędznych przedruków pamiętników markiza de Sade, poza tym same broszurki, takie jak Rozpoznawanie lepniaków, z której za­pamiętałem parę ustępów. Lepniak - zaczynał się tekst - jest wielce miękki, konsystencją podobny do piroga... Oczy jego tępawe, wodniste, obrazem plugastwa duszebnego są. Lice gumiaste..." i tak dalej, przez sto bez mała stron.
W sobotę przychodzili do nas miejscowi notable - mistrz cechu blacharzy, zastępca miejskiego płatnerza, star­szy cechowy, dwaj protokraci, jeden alcymurtan - nieste­ty, nie mogłem się zorientować, co to są za zawody, gdyż mówiło się głównie o sztukach pięknych, o teatrze, o do-
dzienndci GWIAZDOWE 83
skonałym funkcjonowaniu lego Induktywności - panie plotkowały nieco. Stąd dowiedziałem się o osławionym w wyższych sferach birbancie i szaławile, niejakim Poduk-ście, który prowadził hulaszczy żywot - otaczał się rojami elektrycznych bachantek, obsypując je wprost najkosztow­niejszymi cewkami i lampami. Ale mój gospodarz nie zgor­szył się szczególnie, gdy wspomniałem Poduksta.
- Młoda stal, młody prąd - rzekł dobrodusznie. - Podrdzewieje, oporniki się mu zglejują, to i rura główna nadmięknie...
Pewna wspaniałka, która bywała u nas dość rzadko, upodobała mnie sobie dla niepojętych powodów i raz, po którymś tam z rzędu kubku oliwy, szepnęła:
- Nadobny ś. Chcesz mnie? Umkniem do mnie, doma poelektryzujem się...
Udałem, że nagłe iskrzenie katody nie pozwoliło mi do­słyszeć j ej słów.
Pożycie mych gospodarzy było na ogół zgodliwe, ale raz mimowolnie stałem się świadkiem kłótni; połowica wrzeszczała coś o tym, aby się w złom obrócił, on, jak to mąż, nie odpowiadał.
Bywał też u nas wzięty elektromistrz, który prowadził miejską klinikę, i od niego to dowiedziałem się, bo opowia­dał, choć rzadko, o swych pacjentach - że roboty wariują kiedy niekiedy, a najgorszym z prześladujących omamów jest przekonanie, jakoby były ludźmi. I nawet -jak domy­śliłem się z jego słów, choć nie powiedział tego wyraźnie - liczba takich szaleńców ostatnio poważnie wzrosła.
Wiadomości tych nie przekazywałem jednak na Ziemię, raz, że wydawały mi się zbyt skąpe, a dwa, że nie chciało mi się maszerować przez góry do pozostawionej daleko ra­kiety, w której mieścił się nadajnik. Pewnego ranka, kiedy skończyłem właśnie cielę (moi gospodarze dostarczali mi
84 stanisław lem
codziennie wieczorem jedną sztukę, przekonani, że niczym nie sprawią mi większej uciechy) - rozległo się w całym domu gwałtowne walenie do bramy. Moja trwoga okazała się aż nadto usprawiedliwiona. Była to policja, tj. halebar-dierzy. Wyprowadzono mnie na ulicę aresztowanego, bez jednego słowa, na oczach mych osłupiałych ze zgrozy go­spodarzy. Zostałem zakuty, wsadzono mię do karetki i po­jechaliśmy do więzienia. Stał tam już u bramy wrogi tłum i wznosił pełne nienawiści okrzyki. Zamknięto mnie w osobnej celi. Kiedy drzwi zatrzasnęły się za mną, usia­dłem na blaszanej pryczy z głośnym westchnieniem. Teraz nie mogło mi już zaszkodzić. Zastanawiałem się jakiś czas nad tym, w ilu już więzieniach siedziałem w rozmaitych okolicach Galaktyki, ale nie udało mi się ustalić liczby. Pod pryczą coś leżało. Była to broszurka o wykrywaniu lepnia-ków - czy podłożono ją dla drwiny, przez niską złośli­wość? Otwarłem ją mimo woli. Przeczytałem najpierw o tym, jak to górna część lepniaczego tułowia porusza się w związku z tak zwanym oddychaniem, jak należy spraw­dzać, czy ręka, którą podaje jest ciastowata oraz czy z jego otworu gębowego nie wydobywa się lekki wie­trzyk. Podniecony - kończył ustęp - wydziela z siebie lepniak wodnistą ciecz, głównie czołem.
Było to dosyć ścisłe. Wydzielałem tę wodnistą ciecz. Z pozoru eksploracja Wszechświata wydaje się nieco jed­nostajna, a to przez wspomniane wyżej, ponawiające się wciąż, jako w pewnym sensie nieodzowny jej etap, wię­zienne pobyty gwiazdowe, planetarne, mgławicowe nawet - ale sytuacja moja nie była nigdy jeszcze tak czarna, jak obecnie. Koło południa strażnik przyniósł mi talerz ciepłej oliwy, w której pływało trochę śrutu do łożysk kulkowych. Prosiłem o coś strawniejszego, skoro jestem już zdemasko­wany, on jednak zazgrzytawszy ironicznie, odszedł bez sło-
dzienniki GWIAZDOWE 85
wa. Zacząłem walić w drzwi i domagać się adwokata. Nikt nie odpowiadał. Pod wieczór, kiedy zjadłem ostatnią kru­szynę biszkopta, zawieruszoną wewnątrz pancerza, klucz zachrobotał w zamku i do celi wszedł pękaty automat z gru­bą skórzaną teczką.
- Bądź przeklęty lepniaku! - rzekł i dodał: - Mam być twoim obrońcą.
- Czy zawsze witasz w ten sposób swych klientów? - spytałem, siadając.
On też usiadł, klekocząc. Był odrażający. Blachy na brzuchu kompletnie mu się poluzowały.
- Lepniaków, tak - rzekł z przekonaniem. - Z lojal­ności jeno wobec mojej profesji - nie wobec ciebie, szu-brawcze bezecny - rozwinę kunszta moje w twej obronie, kreaturo! Być może da się zmiękczyć czekającą cię karę do jednorazowego rozebrania na sztuki.
- Jak to - powiedziałem - ależ mnie nie można ro­zebrać.
- Ha, ha! - zazgrzytał - tak ci się jeno widzi! A te­raz powiadaj, co kryłeś w zanadrzu, kleista kanalio!!
- Jak się nazywasz? - spytałem.
- Klaustron Fridrak.
- Klaustronie Fridraku, powiedz, o co jestem oskarżo­ny?
- O lepniaczość - odparł natychmiast. - Kara za to przypada główna. A dalej, o chucie zaprzedania nas, o śpie-garstwo na rzecz bryi, o świętokradczo zalęgły plan podnie­sienia ręki na Jego Induktywność - starczy ci, łajnisty lep­niaku? Przyznajesz się do owych win?
- Czy na pewno jesteś mym adwokatem? - spytałem. - Bo mówisz jak prokurator albo sędzia śledczy.
- Jam jest twoim obrońcą.
- Dobrze. Nie przyznaję się do żadnej z tych win.
86 stanisław lem
- Drzazgi z ciebie polecą! - zaryczał.
Widząc, jakiego dostałem obrońcę, zamilkłem. Naza­jutrz zaprowadzono mnie na przesłuchanie. Nie przyznałem się do niczego, choć sędzia -jeżeli to było możliwe - grzmiał jeszcze okropniej od wczorajszego obrońcy. Raz ryczał, raz szeptał, wybuchał blaszanym śmiechem, to znów spokojnie tłumaczył, że pierwej zacznie oddychać, zanim ujdę wspanialczej sprawiedliwości.
Przy następnym przesłuchaniu był obecny jakiś ważny dostojnik, sądząc z ilości lamp, jaka się w nim żarzyła. Upłynęły cztery dalsze dni. Najgorzej było z jedzeniem. Za­dowalałem się paskiem od spodni, który moczyłem w wodzie, jaką mi przynoszono raz dziennie, przy czym strażnik niósł garnek z dala od siebie, jakby to była trucizna.
Po tygodniu pasek skończył mi się, na szczęście miałem wysokie sznurowane buty z koźlej skórki - ich języki by­ły najlepsze ze wszystkiego, co jadłem przez cały czas po­bytu w celi.
Ósmego dnia rankiem dwu strażników kazało mi się zbierać. Wsadzony do karetki, pod eskortą przewieziony zostałem do Żelaznego Pałacu, siedziby Kalkulatora. Po wspaniałych, nierdzewnych schodach, przez sale, wysadza­ne katodowymi lampami, zaprowadzono mnie do wielkie­go, pozbawionego okien pokoju. Zostałem w nim sam - strażnicy wyszli. Pośrodku znajdowała się czarna zasłona, zwieszona ze stropu, fałdy jej otaczały środek pokoju czworobokiem.
- @Mamy lepniaku! - zagrzmiał głos, dochodzący jak­by przez rury z żelaznego podziemia - ostatnia twa godzi­na bije. Rzeknij, co ci lube: szatkownica, łamignat czy świ-
draulina?
Milczałem. Kalkulator zahuczał, zaszumiał i odezwał się:
dzienniki gwiazdowe 87
- Słysz mnie, lepka kreaturo, przybyła z podu szczenią bryi! Słysz mój potężny głos, mlazgraty klejaku, fąfrze ki-sielisty! We wspaniałości światłych moich prądów dawam ci łaskę: jeśli przejdziesz na stronę wiernych szeregów mo­ich, jeśli całą swą duszą nade wszystko wspanialcem zostać zapragniesz, życie ci może daruję.
Rzekłem, że od dawna to właśnie było moim marze­niem. Kalkulator zarechotał szyderczo pulsującym śmie­chem i rzekł:
- Między bajki łgarstwa twe włożę. Słysz, padalcze. Ostać się przy swym lepkim żywocie możesz jeno jako wspanialec-halebardier tajny. Zadaniem twym będzie lep-niaków, śpiegarzy, ajentów, zdrajców, a wszelakie inne ro­bactwo, które bryja śle, demaskować, obnażać, przyłbice zdzierać, białym żelastwem wypalać i takimi jeno służby kornymi ocalić się możesz.
Gdy wszystko solennie obiecałem, zaprowadzono mię do innego pokoju, gdzie wciągnięto mnie na rejestr z rozka­zem codziennego zdawania meldunków w głównej halebar-diemi, po czym osłupiałego, na miękkich nogach, wypu­szczono mię z pałacu.
Zapadał zmierzch. Wyszedłem za miasto, siadłem na trawie i jąłem rozmyślać. Ciężko było mi na duszy. Gdyby mię zdekapitowano, ocaliłbym przynajmniej honor, a tak, przeszedłszy na stronę tego elektrycznego potwora, zdra­dziłem sprawę, którą reprezentowałem, zmarnowałem swą szansę - co miałem robić, biec do rakiety? Byłaby to ha­niebna ucieczka. Mimo to zacząłem iść. Los szpicla na usługach maszyny, rządzącej szeregiem żelaznych pudeł, byłby hańbą jeszcze gorszą. Któż opisze me przerażenie, gdy zamiast rakiety na miejscu, gdzie ją zostawiłem, ujrza­łem tylko rozwłóczone jakimiś maszynami, potrzaskane szczątki!
88 stanisław lem
Było już ciemno, gdy wracałem do miasta. Usiadłem na kamieniu i po raz pierwszy w życiu załkałem rzewnie za utraconą ojczyzną, a łzy ciekły po żelaznym wnętrzu tego pustego bałwana, który miał być odtąd po śmierć moim więzieniem, wyciekały przez szpary nadkolanowe na zew­nątrz, grożąc rdzą i zesztywnieniem stawów. Ale było mi
już wszystko jedno.
Naraz ujrzałem pluton halebardierów, z wolna sunący ku łąkom podmiejskim na tle ostatniej poświaty zachodu. Dziwnie się jakoś zachowywali. Szarość wieczoru gęstnia­ła i w tym mroku to jeden, to drugi urywali się w pojedyn­kę z szeregów, jak najciszej przebierając nogami, włazili w krzaki i znikali w nich. Wydało mi się to tak dziwne, że mimo bezbrzeżnego przygnębienia wstałem cicho i ruszy­łem za najbliższym.
Była to - muszę dodać - pora, w której owocowały na podmiejskich krzach dzikie jagody, podobne w smaku do bo­rówek, słodkie i nader smaczne. Sam się nimi objadałem, ile­kroć tylko mogłem wymknąć się z żelaznego grodu. Któż wy­powie moje osłupienie, kiedym ujrzał, jak śledzony przeze mnie halebardier małym kluczykiem, kubek w kubek podob­nym do tego, który wręczył mi pełnomocnik II Wydziału, otwiera sobie z lewej strony przyłbicę i rwąc obiema garścia­mi jagody, jak dziki pakuje je w otwartą czeluść! Aż tam, gdzie stałem, dochodziło mlaszczące, pośpieszne ćpanie.
- Pssst - syknąłem przenikliwie - ty, słuchaj. Jednym susem buchnął w gąszcz, ale nie uciekał dalej - słyszałbym to. Przypadł gdzieś.
- Halo - powiedziałem zniżonym głosem - nie bój się. Jestem człowiekiem. Człowiekiem. Ja także jestem przebrany.
Coś jak gdyby jedno, strachem i podejrzliwością płoną­ce oko zerknęło na mnie spoza liści.
dzienniki gwiazdowe 89
- Skąd mogę wiedzieć, zali nie zwodzisz? - rozległ się ochrypły głos.
- Ależ mówię ci. Nie bój się. Przybyłem z Ziemi. Wy­słano mię tu umyślnie.
Musiałem go jeszcze chwilę przekonywać, nim uspoko­ił się na tyle, że wylazł z krzaków. Dotknął mego pancerza w ciemności.
- Człowiekiem? Prawda li to?
- Dlaczego nie mówisz po ludzku? - spytałem.
- Bom przepomniał. Piąty rok idzie, jak mię tu fata okrutne zaniosły... nacierpiałem się, że nie wypowiem... isto, fortuna szczęsna, że mi lepniaka przed śmiercią uźrzeć dała... -bełkotał.
- Opamiętaj się! Przestań tak gadać! Słuchaj -jesteś może z dwójki?
- Zaśby nie. Isto, żem z dwójki. Malingraut mię tu wy­słał, na mordęgę okrutną.
- Czemu nie uciekłeś?
- Jako mam uciec, gdy mi rakietę rozebrano, a na drob­ny śrut roztrząchnięto? Bracie - nie Iza mi tu siedzieć. Do koszar pora... pry, uwidzim się li? Pod koszary jutro przyódź... przyńdziesz?
Umówiłem się z nim tedy, nie wiedząc nawet, jak wy­gląda, i pożegnaliśmy się; kazał mi zostać jeszcze dobrą chwilę, a sam znikł w ciemnościach nocy. Wróciłem do miasta pokrzepiony na duchu, bo widziałem już szansę zor­ganizowania konspiracji - aby nabrać sił, poszedłem do pierwszej oberży, jaka nawinęła się po drodze, i położyłem się spać. Rano, przeglądając się w lustrze, zauważyłem na piersi, poniżej lewego naramiennika, malutki, kredą posta­wiony krzyżyk i jak gdyby łuski spadły mi z oczu. Ten człowiek chciał mnie zdradzić - dlatego naznaczył mnie! Łajdak - powtarzałem w myśli, gorączkowo rozważając,
90 stanisław lem
co teraz począć. Starłem judaszowy znak, ale to mię nie za­dowoliło. Zapewne złożył już raport - myślałem - i za­czną szukać tego nieznanego lepniaka, zwrócą się zapewne do swych rejestrów, na pierwszy ogień pójdą najbardziej podejrzani - byłem tam przecież, w ich spisach; na myśl, że zaczną mnie przesłuchiwać, zadrżałem. Zrozumiałem, że muszę odwrócić jakoś podejrzenie od siebie, i rychło znala­złem na to sposób. Cały dzień przesiedziałem w oberży, maltretując dla niepoznaki cielęta, a o pierwszym zmierz­chu wyruszyłem na miasto, dzierżąc ukryty w dłoni kawa­łek kredy. Nastawiałem nim coś ze czterysta krzyżyków na żelaziwie przechodniów - kto mi się tylko nawinął, został naznaczony. Około północy, z lżejszym nieco sercem, wró­ciłem do zajazdu i wtedy dopiero przypomniałem sobie, że oprócz tego judasza, z którym rozmawiałem, do krzaków powłazili zeszłej nocy także inni halebardierzy. Dało mi to do myślenia. Wtem olśniła mię zdumiewająco prosta idea. Wyszedłem za miasto, na jagody. Około północy znowu zjawiła się żelazna hałastra, powoli rozsypała się, rozpierz­chła i tylko z okolicznych chaszczy dobiegało pośpieszne posapywanie i ćmakanie żujących zaciekle gąb; potem za­mykane szczękały kolejno przyłbice i całe bractwo powy ła­ziło milczkiem z krzaków, obżarte jagodami jak bąki. Wte­dy zbliżyłem się do nich, wzięli mnie w mroku za jednego ze swoich; maszerując stawiałem sąsiadom małe kółeczka kredą, gdzie popadło, a u wrót halebardiemi zrobiłem z tył zwrot i poszedłem do mojej oberży.
Nazjutrz usiadłem sobie na ławce przed koszarami, czeka­jąc, aż wyjdą ci, co mają przepustkę na miasto. Odnalazłszy w dumie jednego z tych, co mieli kółko na łopatce, podąży­łem za nim, a gdy prócz nas dwóch nikogo nie było na ulicy, uderzyłem go rękawicą w bark, że cały zadzwonił i rzekłem:
- W imieniu Jego Induktywności! Pójdziesz za mną!
dzienniki gwiazdowe 91
Tak się przestraszył, że cały zaczął szczękać. Bez jedne­go słowa pokuśtykał za mną, pokorny jak trusia. Zamknąw­szy drzwi pokoju, jąłem odkręcać mu głowę, dobytym z kieszeni śrubokrętem. Udało mi się to po godzinie. Unio­słem ją jak żelazny garnek i oczom mym ukazała się nie­przyjemnie zbielała od długotrwałego pobytu w ciemności, chuda twarz z wytrzeszczonymi strachem oczami.
- Jesteś lepniakiem? - sarknąłem.
- Tak jest, wasza miłość, ale...
-Co ale!?
- Ale jam przecież -- zarejestrowan... przysięgałem wierność Jego Induktywności!
- Jak dawno, mów!?
- Trzy... trzy lata temu., panie - za co - za co wy mię...
- Czekaj - rzekłem - a znasz innych jakichś lepnia-ków?
- Na Ziemi? Juści znam, wasza miłość, dopraszam się łaski, ja ino...
- Nie na Ziemi, bałwanie, tu!
- Nie, gdzieżby! Zaś! Skoro ino zoczę, na jednej nodze doniosę, wasza mi...
- No, dobra - rzekłem. - Możesz iść. Głowę sam so­bie przykręć.
Dałem mu wszystkie śrubid w garść i wypchnąłem go za drzwi. Słyszałem, jak nakłada sobie czerep trzęsącymi się jeszcze rękami, a sam usiadłem na łóżku, mocno tym wszy­stkim zdziwiony. Przez cały następny tydzień miałem masę roboty, bo brałem z ulicy przechodniów, kto się tylko napa­toczył, szedłem do oberży, sdzie odkręcałem mu głowę. Przeczucie nie omyliło mnie: wszyscy, ale to wszyscy byli ludźmi! Nie znalazłem wśród nich ani jednego robota! Z wolna rozrastał mi się w głowie apokaliptyczny obraz...
92 stanisław lem
Szatan, szatan elektryczny - ten Kalkulator! Co za piekło wylęgło się w jego rozżarzonych drutach! Planeta była podmokła, reumatyczna, dla robotów - w najwyż­szym stopniu niezdrowa, musiały masowo rdzewieć, może brakło też z biegiem lat coraz bardziej - części zamien­nych, poczęły szwankować, jeden po drugim szły na rozle­głe cmentarzysko podmiejskie, gdzie tylko wiatr chrzęścił im podzwonne arkuszami kruszejącej blachy. Wówczas, widząc, jak topnieją jego szeregi, widząc panowanie swe zagrożonym, Kalkulator dokonał genialnej wolty. Z wro­gów, nasyłanych na własną zgubę szpicli, jął czynić wła­sne wojsko, własnych ajentów, własny lud! Żaden ze zde­maskowanych nie mógł zdradzić - żaden nie ważył się na kontaktowanie z innymi, jako z ludźmi, bo nie wiedział, iż nie są robotami, a gdyby się nawet dowiedział o tym czy o owym, to bałby się, że przy pierwszej próbie kontaktu tamten wyda go, jak właśnie usiłował to uczynić ów pierw­szy, przebrany za halebardiera człowiek, którego zastałem znienacka w borówkowym krzaku. Kalkulator nie zadowa­lał się neutralizacją wrogów - każdego czynił bojowni­kiem swojej sprawy, a przymuszając do wydawania in­nych, nowo przysłanych ludzi, dawał jeszcze jeden dowód piekielnej chytrości, któż bowiem lepiej potrafił odróżnić nasłanych ludzi od robotów, jeśli nie sami owi ludzie wła­śnie, którzy znali wszak podszewkę wszystkich praktyk II Wydziału!!
Tak więc każdy człowiek, zdemaskowany, wciągnięty do rejestrów, zaprzysiężony, czuł się sam i może obawiał się nawet podobnych sobie bardziej od robotów, bo roboty nie musiały być ajentami tajnej policji, ludzie byli nimi na­tomiast co do jednego. W taki sposób elektryczne mon­strum trzymało nas w niewoli, szachując wszystkich - wszystkimi, bo przecież to właśnie moi towarzysze niedoli
dzienniki gwiazdowe 93
strzaskali moją rakietę i tak samo - dowiedziałem się tego z ust halebardiera - postąpili z zastępami innych rakiet.
Piekło, piekielnik! - myślałem, dygocąc z wściekłości. I mało, że zmuszał do zdrady - mało, że Wydział sam co­raz ich więcej przysyłał dla jego wygody, to jeszcze przeo-dziewano mu ich na Ziemi w najlepszy, nierdzewny ekwi­punek wysokiej jakości! Czy były w tych zakutych w bla­chę rzeszach jeszcze jakieś roboty? Poważnie w to wątpi­łem. Zrozumiała też stała się dla mnie gorliwość, z jaką prześladowali ludzi. Sami będąc nimi, musieli, jako neofici wspanialstwa, być bardziej robotami aniżeli autentyczne roboty. Stąd zaciekła nienawiść, jaką okazywał mi mój ad­wokat. Stąd łajdacka próba wydania mię, jaką podjął ów człowiek, któregom pierwszego zdemaskował. Och, co za demonizm cewek i zwojów, co za strategia elektryczna!
Ujawnienie tajemnicy na nic by się nie przydało; na roz­kaz Kalkulatora ani chybi ciśnięto by mnie do lochu - od zbyt dawna karność opanowała ludzi, zbyt długo udawali już ją i przywiązanie do tego zelektryfikowanego Belzebu­ba, przecież nawet mówić po swojemu się oduczyli!
Co robić? Zakraść się do pałacu? To przedsięwzięcie szalone. Cóż jednak pozostawało? Niesamowita sprawa:
miasto, otoczone cmentarzyskami, na których w rdzę obró­cone spoczywały hufce Kalkulatora, a on rządził dalej, sil­niejszy niż kiedykolwiek, pewny swego, bo Ziemia przysy­łała mu wciąż nowe i nowe zastępy - szataństwo! Im dłu­żej myślałem, tym lepiej pojmowałem, że nawet to odkry­cie, którego niewątpliwie musiał przede mną dokonać nie­jeden z nas, w żadnej mierze nie odmieniało sytuacji. W po­jedynkę nic nie mógł zrobić, musiał zwierzyć się komuś, zaufać, a to pociągało za sobą natychmiastową zdradę, zdrajca, oczywiście, liczył na awans, na wkupienie się w szczególną łaskę machiny. Na świętego Elektrycego! -
94 stanisław lem
myślałem - geniusz to jest... I myśląc tak, zauważyłem, że i ja sam z lekka już archaizuję składnię i gramatykę, że i mnie udziela się ta zaraza, że naturalnym poczyna się wy­dawać wygląd żelaznych pałub, a ludzka twarz czymś na­gim, brzydkim, nieprzyzwoitym... lepniaczym. Wielki Bo­że, wariuję - pomyślałem - a inni pewno dawno już sfi-ksowali - ratunku!
Po nocy spędzonej na ponurych rozmyślaniach, posze­dłem do magazynu w śródmieściu, kupiłem za trzydzieści ferklosów najostrzejszy tasak, jaki mogłem dostać i docze­kawszy się zapadnięcia mroku, zakradłem się do wielkiego ogrodu otaczającego pałac Kalkulatora. Tu, zaszyty w krze­wy, wyswobodziłem się za pomocą obcęgów i śrubokrętu z mego żelaznego pancerza i na palcach, boso, bez szelestu, wspiąłem się na piętro po rynnie. Okno było otwarte. Kory­tarzem, głucho dźwięcząc, tam i sam chodził strażnik. Kie­dy odwrócił się plecami, w przeciwnym końcu korytarza, skoczyłem do środka, podbiegłem szybko do pierwszych z brzega drzwi i cicho wszedłem - ani mnie zauważył.
Była to ta sama wielka sala, w której słyszałem głos Kalkulatora. Panował w niej mrok. Rozchyliłem czarną za­słonę i zobaczyłem olbrzymią, stropu sięgającą ścianę Kal­kulatora ze świecącymi jak oczy zegarami. Z boku widnia­ła biała szpara. Były tam jakieś nie domknięte drzwi. Zbli­żyłem się do nich na palcach i powstrzymałem dech.
Wnętrze Kalkulatora wyglądało jak mały pokój drugo­rzędnego hotelu. Z tyłu stała niewielka, wpółotwarta kasa pancerna z wetkniętym w zamek pękiem kluczy. Za biur­kiem, zawalonym papierami, siedział podstarzały, zaschły mężczyzna w szarym ubraniu, z bufiastymi zarękawkami, jakich używają biurowi urzędnicy, i pisał, strona po stronie wypełniając zadrukowane formularze. Obok jego łokcia pa­rowała szklanka herbaty. Na talerzyku leżało kilka keksów.
dzienniki gwiazdowe 95
Wszedłem na palcach, zamknąłem za sobą drzwi. Nie skrzypnęły.
- Pssst - powiedziałem, unosząc tasak obiema ręka­mi.
Mężczyzna drgnął i spojrzał na mnie; lśnienie tasaka w mych rękach przyprawiło go o najwyższy strach. Twarz mu się wykrzywiła, spadł z krzesła na kolana.
- Nie!! - jęknął. - Nie!!!
- Jeżeli podniesiesz głos, marnie zginiesz - powie­działem. - Kim jesteś?
- Hę... heptagoniusz Argusson, wasza miłość.
- Nie jestem żadną miłością. Masz mówić do mnie panie Tichy", zrozumiano?!
-Tak jest! Tak! Tak!
- Gdzie jest Kalkulator?
-Pa... panie...
- Żadnego Kalkulatora nie ma, co?!
- Tak jest! Taki miałem rozkaz!
- Proszę. Od kogo, możnaż wiedzieć? Drżał na całym ciele. Uniósł błagalnie ręce.
- To się może źle skończyć... - jęknął - litości! Niech mnie pan nie zmusza, wasza mi - przepraszam! pa­nie Tichy! - ja - ja jestem tylko urzędnikiem VI grupy uposażeniowej...
- No, co słyszę? A Kalkulator? A roboty?
- Panie Tichy, ulituj się! Powiem całą prawdę! Nasz szef- on to zorganizował. Chodziło o kredyty - o rozsze­rzenie działalności, o większą - e - operatywność... że­by badać przydatność naszych ludzi, a najważniejsze byty kredyty...
- Więc to było sfingowane? Wszystko?!
- Nie wiem! Przysięgam! Od kiedy tu jestem - nic się nie zmieniało, niech pan nie myśli, że ja tu rządzę, uchowaj
96 stanisław lem
Bóg! - moim zadaniem jest tylko wypełnianie akt perso­nalnych. Chodziło o to, czy... czy nasi ludzie mogą się za­łamać w obliczu wroga, w krytycznej sytuacji - czy też gotowi są na śmierć.
- A dlaczego nikt nie wracał na Ziemię?
- Bo... bo wszyscy zdradzili, panie Tichy... jak dotąd ani jeden nie zgodził się ponieść śmierci za sprawę bryi - tfu, za naszą sprawę, chciałem powiedzieć, mówię to z przyzwyczajenia, niechże pan zrozumie, jedenaście lat tu siedzę, już za rok spodziewam się emerytury, ja mam żonę i dziecko, panie Tichy, błagam...
- Zamknij gębę!!!! - rzekłem gniewnie. - Emerytu­ry się spodziewasz, łotrze, ja ci dam emeryturę!!
Podniosłem tasak. Urzędnikowi oczy wyszły z orbit; za­czął się czołgać do mych stóp.
Kazałem mu wstać. Przekonawszy się, że kasa pancerna posiada mały, zakratowany lufcik, zamknąłem go w niej.
- I ani mru-mru! Żebyś mi się nie ważył łomotać ani stukać, drabie jeden, bo szatkownica!!
Reszta była już prosta. Noc spędziłem nie najlepszą, bo wertowałem papiery - były to sprawozdania, raporty, for­mularze, każdy mieszkaniec planety miał własną teczkę. Umościłem sobie biurko najtajniejszą korespondencją, bo nie było na czym spać. Rano włączyłem mikrofon i wyda­łem, jako Kalkulator, rozkaz, by cała ludność zebrała się na placu pałacowym. Każdy miał przynieść ze sobą obcążki i śrubokręt. Kiedy się wszyscy ustawili jak gigantyczne fi­gury szachowe z żelaza, rozkazałem, aby sobie poodkręca­li nawzajem głowy, na intencję kapacitancji świętego Elek-trycego. O jedenastej wyłaniać się poczęły pierwsze ludz­kie głowy, zapanował tumult i chaos, podniosły się krzyki zdrada! zdrada!" - które w kilka minut później, kiedy ostatnia żelazna bania z łoskotem spadła na bruk, przero-
dzienniki GWIAZDOWE 97
dziły się w jeden ryk radości. Ukazałem się wówczas we własnej postaci i poleciłem, aby pod moim przewodem wzięli się do pracy - pragnąłem bowiem sporządzić z miejscowych surowców i materiałów wielki statek. Oka­zało się jednak, że w podziemiach pałacu znajduje się sze­reg statków kosmicznych, z pełnymi zbiornikami, goto­wych do drogi. Przed startem wypuściłem z kasy pancernej Argussona, nie wziąłem go jednak na pokład i nikomu nie pozwoliłem go zabrać. Powiedziałem, że zawiadomię o wszy stkim jego szefa, przy czym powiem mu, też możli­wie wyczerpująco, co o nim myślę.
Tak zakończyła się ta jedna z najniezwyklejszych moich przygód i podróży. Mimo wszystkich trudów i mąk, o jakie mię przyprawiła, rad byłem takiemu obrotowi rzeczy, gdyż przywrócona mi została, nadszarpnięta przez malwersan-tów kosmicznych, wiara w przyrodzoną zacność mózgów elektronowych. Jak to jednak miło pomyśleć, że tylko czło­wiek może być draniem.
4 - Dzienniki gwiazdowe t I
PODRÓŻ DWUNASTA
W żadnej chyba podróży nie uszedłem niebezpieczeń­stwom tak przeraźliwym, jak w wyprawie do Amauropii, planety gwiazdozbioru Cyklopa. Przeżycia, jakich na niej doznałem, zawdzięczam profesorowi Tarantodze. Ten uczony astrozoologjest nie tylko wielkim badaczem, gdyż, jak wiadomo, w chwilach wolnych zajmuje się robieniem wynalazków. Między innymi wynalazł on płyn do wywa­biania przykrych wspomnień, banknoty z poziomą ósem­ką, wyobrażającą nieskończenie wielką sumę pieniędzy, trzy sposoby kolorowania mgły na miłe dla oka kolory, a także specjalny proszek, którym można posypywać chmu­ry i odciskać je w odpowiednich formach, dzięki czemu uzyskują trwałe, solidne kształty. Jego też dziełem jest aparatura do wyzyskiwania trwoniącej się zazwyczaj ener­gii dzieci, które, jak wiadomo, jednej chwili nie mogą spę­dzić bez ruchu.
Urządzenie to przedstawia system wystających w róż­nych miejscach mieszkania korb, bloków i dźwigni, które dzieci popychają, ciągną i przesuwają w czasie zabaw, nie­świadomie pompując w ten sposób wodę, piorąc, obierając ziemniaki, wytwarzając elektryczność itd. W trosce o na­szych najmłodszych, których rodzice zostawiają niekiedy w mieszkaniu samych, profesor wymyślił też nie zapalające się zapałki, wytwarzane już masowo na Ziemi.
dzienniki gwiazdowe 99
Pewnego dnia profesor pokazał mi najnowszy swój wy­nalazek. W pierwszej chwili wydało mi się, że mam przed sobą żelazny piecyk, jakoż Tarantoga zdradził mi, że tako­wy w samej rzeczy posłużył mu za produkt wyjściowy.
- Jest to, drogi Ijonie, przyobleczone w realny kształt odwieczne marzenie ludzkie - wyjawił mi - a mianowi­cie rozciągacz lub, jeśli wolisz, spowalniacz czasu. Umoż­liwia on dowolne przedłużanie życia. Jedna minuta trwa w jego wnętrzu około dwu miesięcy, jeśli nie mylę się w obliczeniach. Czy zechcesz spróbować?...
Ciekawy, jak zwykle, nowinek technicznych, skinąłem ochoczo głową i wcisnąłem się do aparatu. Ledwo przykuc­nąłem, profesor zatrzasnął drzwiczki. Zakręciło mi w nosie, bo wstrząs, z jakim zamknięty został piecyk, wzbił w po­wietrze nie wy drapane resztki sadzy, tak że zaczerpnąwszy powietrza, kichałem. W tym momencie profesor włączył prąd. Na skutek spowolnienia upływu czasu kichnięcie mo­je trwało pięć dób i gdy Tarantoga ponownie otworzył apa­rat, ujrzał mnie ledwo przytomnego z wyczerpania. Zdu­miał się zrazu i zaniepokoił, a wywiedziawszy się, co za­szło, uśmiechnął się dobrotliwie i rzekł:
- A w istocie upłynęły jeno cztery sekundy na moim zegarku. No, cóż powiesz, Ijonie, o tym wynalazku?
- Nie, zdaje mi się, prawdę mówiąc, że jeszcze nie jest doskonały - aczkolwiek godny uwagi - powiedziałem, gdy udało mi się złapać dech.
Zacny profesor zafrasował się nieco, ale potem wspania­łomyślnie obdarzył mnie aparatem, wyjaśniając, że może on równie dobrze służyć do spowalniania, jak i przyśpie­szania upływu czasu. Czując się nieco zmęczonym, chwilo­wo odmówiłem wypróbowania tej dodatkowej możliwości, podziękowałem serdecznie i zawiozłem machinę do siebie. Prawdę mówiąc, nie bardzo wiedziałem, co mam z nią po-
100 stanisław lem
cząć; postawiłem ją więc na strychu mej rakieciami, gdzie stała bodaj pół roku.
Pisząc ósmy tom swojej znakomitej Astrozoologii, pro­fesor zaznajomił się szczegółowo z materiałami dotyczący­mi istot zamieszkujących Amauropię. Przyszło mu wtedy na myśl, że stanowią one wyborny obiekt dla wypróbowa­nia rozciągacza (a zarazem przyspieszacza) czasu.
Zapoznawszy się z tym projektem, takem się do niego za­palił, że w trzy tygodnie załadowałem rakietę prowiantami i paliwem, po czym, wziąwszy na pokład mało mi znane ma­py tej okolicy Galaktyki i aparat, wystartowałem bez naj­mniejszej zwłoki. Było to tym bardziej zrozumiałe, że podróż na Amauropię trwa około trzydziestu lat. O tym, co robiłem w tym czasie, napiszę chyba gdzie indziej. Wspom­nę jedynie o jednej z większych osobliwości, jaką było spo­tkanie w okolicy galaktycznego jądra (nawiasem dodam, że jest to obszar zakurzony, jak mało który w kosmosie) plemie­nia włóczęgów międzygwiezdnych, zwanych Wy gontami.
Nieszczęśliwcy ci nie posiadają w ogóle ojczyzny. Wyra­żając się łagodnie, są to istoty pełne fantazji, albowiem każdy nieomal opowiadał mi o historii plemienia coś innego. Sły­szałem potem, że po prostu roztrwonili swoją planetę, dla wielkiej chciwości rozmaitych minerałów. Przedsięwzięciami tymi tak zryli i przekopali całe wnętrze planety, że spustoszy­li ją całkowicie, na koniec pozostała z niej tylko duża jama, która pewnego dnia rozsypała im się pod nogami. Są co praw­da i tacy, którzy twierdzą, że Wygontowie, wyprawiwszy się raz na pijaństwo, po prostu zbłądzili i nie umieli wrócić do siebie. Nie wiadomo, jak to tam było naprawdę, w każdym ra­zie nikt tych włóczęgów gwiazdowych nie wita mile; gdy cią­gnąc próżnią zawadzą o jakąś planetę, niebawem okazuje się, że czegoś brak: a to zniknęło trochę powietrza, to jakaś rzeka nagle wyschła, to wyspy nie można się dorachować.
dzienniki gwiazdowe 101
Raz na Ardenurii świsnęli podobno cały kontynent, szczęściem, że nieuprawny, bo zlodowaciały. Wynajmują się oni chętnie do czyszczenia i regulowania księżyców, lecz mato kto powierza im te odpowiedzialne czynności. Dzie­ciarnia ich obrzuca komety kamieniami, jeździ na zmursza­łych meteorach, słowem - kłopotów z nimi co niemiara. Uznałem, że niepodobna godzić się z takimi warunkami by­towania i przerwawszy na krótko podróż, zakrzątnąłem się, i to bardzo sprawnie, bo udało mi się dostać okazyjnie cał­kiem jeszcze przyzwoity księżyc. Podremontowało się go i dzięki moim znajomościom awansowało na planetę.
Nie było tam wprawdzie powietrza, ale urządziłem składkę; okoliczni mieszkańcy złożyli się, i trzeba było wi­dzieć, z jaką radością wmaszerowali poczciwi Wygontowie na własną planetę! Podziękowaniom ich nie było wprost końca. Pożegnawszy ich serdecznie, udałem się w dalszą drogę. Do Amauropii nie było już więcej nad sześć kwinty -lionów kilometrów; przebywszy ten ostatni odcinek trasy, i odnalazłszy właściwą planetę (a jest ich tak jak maku), po­cząłem się opuszczać na jej powierzchnię.
W pewnej chwili, włączywszy hamulce, stwierdziłem z przerażeniem, że nie działają i spadam na planetę niczym kamień. Wyjrzawszy przez klapę spostrzegłem, iż hamul­ców w ogóle nie ma. Z oburzeniem pomyślałem o nie­wdzięcznych Wy gontach, nie było jednak czasu na takie rozmyślania, przecinałem już bowiem atmosferę i rakieta poczęła się żarzyć rubinowe - jeszcze chwila, a spłonął­bym żywcem.
Na szczęście w ostatniej chwili przypomniałem sobie o rozciągaczu czasu; włączywszy go, uczyniłem jego upływ tak powolnym, że mój spadek na planetę trwał trzy tygodnie. Wydobywszy się w ten sposób z opresji, rozejrza­łem się po okolicy.
102 stanisław lem
Rakieta osiadła na rozległej polanie, otoczonej zewsząd bladobłękitnym lasem. Nad drzewami o mątwowatych ko­narach unosiły się szmaragdowe twory, wirujące z wielką szybkością. Na mój widok pierzchła w liliowe krzaki gro­mada istot, zadziwiająco podobnych do ludzi, tyle że miały lśniącą, szafirową skórę. Wiedziałem już o nich to i owo od Tarantogi, a wydobywszy kieszonkowy poradnik kosmo-nautyczny, zaczerpnąłem garść dodatkowych informacji.
Planetę zamieszkiwał gatunek istot człekokształtnych - jak głosił tekst - zwanych Mikrocefalami, znajdują­cych się na niezmiernie niskim stopniu rozwoju. Próby po­rozumienia się z nimi nie dały rezultatu. Najoczywiściej poradnik mówił prawdę. Mikrocefale chodzili na czwora­kach, przycupując to tu, to tam, iskali się z wielką wprawą, a gdym się do nich zbliżał, łypali na mnie szmaragdowymi oczami, gardłując bez najmniejszego ładu i składu. Poza nierozumnością odznaczali się dobrodusznym i łagodnym usposobieniem.
Przez dwa dni zwiedzałem błękitny las i otaczające go rozległe stepy, a powróciwszy do rakiety, udałem się na spoczynek. Kiedym już był w łóżku, wspomniałem przy­spieszacz i postanowiłem puścić go w ruch na parę godzin, aby nazajutrz przekonać się, czy da to jakieś efekty. Wynio­słem go więc nie bez trudu z rakiety, ustawiłem pod drzwia­mi, włączyłem przyśpieszenie czasu i wróciwszy do łóżka, zasnąłem snem sprawiedliwego.
Zbudziło mnie gwałtowne tarmoszenie. Otwarłszy oczy, ujrzałem nad sobą twarze nachylonych Mikrocefalów, któ­rzy, już na dwu nogach, porozumiewali się krzykliwie i z wielkim zainteresowaniem poruszali moimi rękami, a gdy spróbowałem się opierać, omal nie wyłamali mi ich ze stawów. Największy z nich, liliowy olbrzym, otworzył mi przemocą usta, i wtykając do nich palce, liczył mi zęby.
dzienniki gwiazdowe 103
Szamoczącego się daremnie wyniesiono mnie na polanę i przywiązano do ogona rakiety. W tej pozycji widziałem, jak Mikrocefale wynoszą z rakiety, co się da; większe rze­czy, które nie mieściły się w otworze klapy, rozbijali wprzód kamieniami na kawałki. Naraz obruszył się na ra­kietę i na krzątających się wokół niej Mikrocefalów grad kamieni, z których jeden trafił mnie w głowę. Skrępowany, nie mogłem spojrzeć w stronę, z której leciały kamienie. Słyszałem tylko odgłosy walki. Mikrocefale, którzy skrę­powali mnie, rzucili się nareszcie do ucieczki. Nadbiegli in­ni, uwolnili mnie z pęt i z oznakami wielkiego szacunku za­nieśli na barkach w głąb lasu.
Pochód zatrzymał się u stóp rozłożystego drzewa. Z je­go konarów zwisał umocowany na lianach rodzaj powietrz­nego szałasu z małym okienkiem. Przez to okienko we­pchnięto mnie do środka, przy czym zgromadzony pod drzewem tłum padł na kolana, wydając modlitewne zawo­dzenie. Korowody Mikrocefalów złożyły mi ofiary z kwia­tów i owoców. Przez następne dni stanowiłem przedmiot powszechnego kultu, przy czym kapłani wróżyli przyszłość z mego wyrazu twarzy, a gdy wydawał im się złowieszczy, okadzali mnie dymem, tak że omal się nie udusiłem. Na szczęście podczas składania całopalnych ofiar kapłan roz-huśtywał kapliczkę, w której siedziałem, dzięki czemu od czasu do czasu mogłem chwycić nieco tchu.
Na czwarty dzień czcicieli mych napadł oddział uzbro­jonych w maczugi Mikrocefalów pod dowództwem olbrzy­ma, który liczył mi zęby. Przechodząc podczas walki z rąk do rąk, stawałem się na przemian przedmiotem czci bądź też zniewag. Bitwa zakończyła się zwycięstwem napastni­ków, stojących pod wodzą owego olbrzyma, imieniem Gli-stolot. Brałem udział w jego triumfalnym powrocie do obo­zowiska, przywiązany do wysokiej tyki, którą nieśli krewni
104 stanisław lem
wodza. Stało się to tradycją i odtąd zostałem swego rodza­ju sztandarem, noszonym na wszystkie wyprawy wojenne. Było to uciążliwe, ale połączone z przywilejami.
Poduczywszy się dialektu Mikrocefalów, począłem wy­jaśniać Glistolotowi, że to mnie on i jego poddani za­wdzięczają tak szybki rozwój. Szło to niesporo, ale mam wrażenie, że zaczynało mu już coś świtać, niestety, został otruty przez swego bratanka Odłopęza. Ten zjednoczył zwalczających się dotąd Mikrocefalów leśnych i polano-wych, poślubiając Mastozymazę, kapłankę leśnych.
Ujrzawszy mnie podczas uczty poślubnej (byłem ko-sztowaczem potraw - urząd ten wprowadził Odłopęz) Ma-stozymaza wydała radosny okrzyk: Ależ ty masz bielu-sieńką skórkę!" Napełniło mnie to złymi przeczuciami, któ­re rychło się sprawdziły. Mastozymaza zadusiła małżonka podczas snu i poślubiła mnie w trybie morganatycznym. Próbowałem jej z kolei wytłumaczyć moje zasługi wobec Mikrocefalów, lecz pojmowała mnie opacznie, bo po pierwszych słowach krzyknęła: Aha, masz mnie już dość!" i długo musiałem ją uspokajać.
Podczas następnego przewortu pałacowego Mastozyma­za zginęła, a ja uratowałem się ucieczką przez okno. Z na­szego związku pozostał jedynie biało-liliowy kolor sztanda­rów państwowych. Po ucieczce odnalazłem w lesie polanę z przyspieszaczem i chciałem go wyłączyć, ale przyszło mi do głowy, że rozsądniej będzie raczej zaczekać, aż Mikroce-fale wytworzą bardziej demokratyczną cywilizację.
Przez czas jakiś mieszkałem w lesie, żywiąc się jedynie korzonkami i nocą tylko podchodziłem pod obozowisko, które chyżo przeobrażało się w miasto, otoczone ostrokołem.
Mikrocefale osiadli uprawiali rolę, miastowi zaś napa­dali na nich, gwałcili ich żony, a ich samych mordowali i rabowali. Rychło wyłonił się z tego handel. W tym czasie
dzienniki GWIAZDOWE 105
okrzepły też wierzenia religijne, których rytuał bogacił się z dnia na dzień. Ku memu wielkiemu zmartwieniu Mikro­cefale zawlekli rakietę z polany do miasta i osadzili ją po­środku głównego placu jako rodzaj bożyszcza, otoczywszy to miejsce murem i strażami. Kilka razy rolnicy jednoczyli się, napadali na Liliowiec (jak zwało się miasto) i wspól­nym wysiłkiem burzyli go do fundamentów, aliści za każ­dym razem następowała bardzo sprawna odbudowa.
Wojnom tym położył kres król Sarcepanos, który spalił wsie, ściął lasy i rolników, a pozostałych przy życiu osadził jako jeńców wojennych na roli pod miastem. Nie mając się gdzie podziać, przywędrowałem do Liliowca. Dzięki mym znajomościom (służba pałacowa znała mnie z czasów Ma-stozymazy) otrzymałem posadę masażysty tronowego. Po­lubiwszy mnie, Sarcepanos postanowił nadać mi godność pomocnika siepacza państwowego w randze starszego tor-turanta. Zrozpaczony, udałem się na polanę, na której pra­cował przyspieszacz i nastawiłem go na maksymalne dzia­łanie. Reczywiście tejże nocy Sarcepanos zmarł od przeje­dzenia i na tronie zasiadł Trymon Sinawy, dowódca armii. Wprowadził on hierarchię urzędniczą, podatki i przymuso­wy pobór do wojska. Od służby wojskowej uratował mnie kolor skóry. Zostałem uznany za albinosa i jako taki nie miałem prawa zbliżania się do siedziby królewskiej. Żyłem wśród niewolników, zwany przez nich Ijonem Bladonem.
Począłem głosić powszechną równość i wyjaśniłem mo­ją rolę w społecznym rozwoju Mikrocefalów. Rychło zgro­madziło się wokół mnie wielu zwolenników tej nauki, zwa­nych Machinistami. Rozpoczęły się wrzenia i zamieszki, krwawo tłumione przez gwardię Trymona Sinawego. Ma-chinizm został zakazany pod karą załaskotania na śmierć.
Kilka razy musiałem uciekać z miasta i chronić się w sa­dzawkach miejskich, a moi entuzjaści podlegali okrutnym
106 stanisław lem
prześladowaniom. Potem na moje prelekcje ściągać poczę­ło coraz więcej osób z wysokich sfer, oczywiście incogni­to. Gdy Trymon zmarł tragicznie, z roztargnienia zapo­mniawszy oddychać, władzę objął Karbagaz Roztropny. Był to zwolennik mojej nauki, którą podniósł do godności wyznania państwowego. Otrzymałem miano Opiekuna Ma­chiny i wspaniałą rezydencję obok dworu. Miałem masę za­jęć i sam nie wiem, jak to się stało, że podwładni mi kapła­ni jęli głosić tezy o mym niebiańskim pochodzeniu. Próżno usiłowałem się temu przeciwstawić. W tym czasie poczęła działać sekta Antymachinistów, głoszących, że Mikrocefa-le rozwijają się w sposób naturalny, a ja jestem byłym nie­wolnikiem, który, pobieliwszy się wapnem, w oszukańczy sposób ogłupia lud.
Przywódców sekty schwytano i król zażądał, bym jako Opiekun Machiny skazał ich na śmierć. Nie widząc innego wyjścia, uciekłem przez okno pałacu i jakiś czas ukrywa­łem się w sadzawkach miejskich. Pewnego dnia doszły mnie wieści, iż kapłani obwieszczają wniebowzięcie Ijona Bladona, który, spełniwszy planetarne posłannictwo, wró­cił do swych boskich rodziców. Poszedłem do Liliowca, aby to sprostować, lecz tłum, klęczący przed mymi wize­runkami, po pierwszych słowach chciał mnie ukamieno­wać. Obroniła mnie straż kapłańska, po to tylko, bym jako samozwaniec i bluźnierca został osadzony w lochu. Przez trzy dni szorowano mnie i drapano, aby zetrzeć rzekomą pobiałkę, dzięki której -jak głosiło oskarżenie - podszy­łem się pod wniebowziętego Bladona. Ponieważ nie niebie-szczałem, miano mnie poddać torturom. Z tej opresji udało mi się uciec dzięki pewnemu strażnikowi, który dostarczył mi nieco niebieskiej farbki. Pędem udałem się do lasu, w którym znajdował się przyspieszacz i po dłuższym mani­pulowaniu jeszcze bardziej spotęgowałem jego działanie
dzienniki gwiazdowe 107
w nadziei, że przyśpieszę w ten sposób nadejście porządnej cywilizacji, po czym skrywałem się przez dwa tygodnie w miejskich sadzawkach.
Wróciłem do stolicy, gdy ogłoszono republikę, inflację, amnestię i zrównanie stanów. Na rogatkach żądano już do­kumentów, a że nie miałem żadnych, aresztowano mnie za włóczęgostwo. Po wyjściu na wolność zostałem, dla braku środków do życia, gońcem w Ministerstwie Oświaty. Gabi­nety ministerialne zmieniały się nieraz i dwa razy na dobę, że zaś każdy nowy rząd rozpoczynał władanie od anulowa­nia dekretów poprzedniego i wydawania nowych, miałem masę biegania z okólnikami. Na koniec dostałem obrzęków na nogach i podałem się do dymisji, której nie przyjęto, bo był właśnie stan wojenny. Przeżywszy republikę, dwa dy­rektoriaty, restaurację monarchii oświeconej, rządy autory­tatywne generała Rozgroza, i jego ścięcie, jako zdrajcy sta­nu, zniecierpliwiony powolnością rozwoju cywilizacji raz jeszcze wziąłem się do majstrowania przy aparacie, z takim skutkiem, że śrubka w nim pękła. Nie wziąłem tego specjal­nie do serca, aliści po paru dniach spostrzegłem, że dzieje się coś osobliwego.
Słońce wstawało na zachodzie, na cmentarzu słychać było rozmaite hałasy, widywało się chodzących niebo­szczyków, przy czym stan ich poprawiał się z każdą chwi­lą, dorośli pomniejszali się w oczach, a małe dzieci gdzieś znikały.
Wróciły rządy generała Rozgroza, monarchia oświeco­na, dyrektoriat, wreszcie republika. Gdy na własne oczy zo­baczyłem cofający się pogrzeb króla Karbagaza, który po trzech dniach wstał z katafalku i został odbalsamowany, zo­rientowałem się, że musiałem popsuć aparat i czas płynie teraz wstecz. Najgorsze było to, że i ja sam obserwowałem na własnej osobie oznaki młodnienia. Postanowiłem cze-
108 stanisław lem
kac, aż zmartwychwstanie Karbagaz I i zostanę znowu Wielkim Machinistą, gdyż, korzystając z mych ówcze­snych wpływów, mógłbym bez trudu dostać się do służącej za bóstwo rakiety.
Najgorsze jednak było przeraźliwe tempo przemian; nie byłem pewny, czy doczekam właściwej chwili. Codziennie stawałem pod drzewem na podwórzu i znaczyłem kreskę na wysokości głowy - malałem z ogromną chyżością. Kiedy zostałem Opiekunem Machiny u boku Karbagaza, wyglą­dałem najwyżej na dziewięć lat, a tu trzeba było jeszcze zgromadzić prowiant na drogę. Nocami zanosiłem go do ra­kiety, co przychodziło mi z niemałym trudem, byłem bo­wiem coraz słabszy. Ku memu najwyższemu przerażeniu stwierdziłem, że w chwilach wolnych od zajęć pałacowych odczuwam niepowstrzymaną chęć grania w berka.
Gdy wehikuł był już gotów do drogi, wczesnym świtem skryłem się w nim i zamierzałem sięgnąć do dźwigni star­towej - była jednak za wysoko. Musiałem gramolić się na stołek i tak dopiero udało mi sieją przesunąć. Chcąc zakląć, stwierdziłem ze zgrozą, że już tylko kwilę. W momencie startu jeszcze chodziłem, ale widać nadany impuls działał jakiś czas, gdyż po opuszczeniu planety, kiedy tarcza jej majaczyła w oddali białawą plamą, z trudnością udało mi się doraczkować do butelki z mlekiem, którą sobie zapobie­gliwie przygotowałem. Musiałem się żywić w ten sposób przez całych sześć miesięcy.
Podróż na Amauropię trwa, jakem rzekł na początku, koło trzydziestu lat, tak że powróciwszy na Ziemię nie wzbudziłem mym wyglądem niepokoju przyjaciół. Żałuję tylko, że nie posiadam umiejętności fantazjowania, bo nie musiałbym wówczas unikać spotkań z Tarantogą i mógł­bym, nie urażając go, zmyślić jakąś bajeczkę, pochlebiają­cą jego talentom wynalazczym.
PODRÓŻ TRZYNASTA
Z piersią pełną pomieszanych uczuć przystępuję do opi­su tej wyprawy, która przyniosła mi więcej, niżeli mogłem się kiedykolwiek spodziewać. Celem moim, kiedy wyru­szyłem z Ziemi, było dotarcie do niezmiernie odległej pla­nety gwiazdozbioru Kraba, Zazjawy, słynącej w całej próż­ni tym, że wydała jedną z najwybitniejszych osobistości Kosmosu, Mistrza Oh. Ten znakomity mędrzec nie nazywa się tak naprawdę, a mianuję go w ten sposób, ponieważ nie­podobna inaczej oddać jego imienia w jakimkolwiek ziem­skim języku. Dziecię, rodzące się na Zazjawie, otrzymuje ogromną ilość tytułów i odznaczeń wraz z imieniem nie­zmiernie długim według naszych pojęć.
Przyszedłszy w swoim czasie na świat, Mistrz Oh na­zwany został Gridipidagititositipopokarturtegwauanato-pocotuototam. Mianowano go Złotolitą Podporą Istnienia, Doktorem Łagody Doskonałej, Światłą Wszechstronno­ścią Possybilitatywną eto., etc. W miarę jak dorastał i kształcił się, z roku na rok odejmowano mu po tytule i cząstce nazwiska, że zaś niezwykłe zdradzał zdolności, już w trzydziestym trzecim roku życia odebrano mu ostat­nie odznaczenie, w dwa lata zaś później nie miał już w ogóle żadnego tytułu, a jego imię określała w alfabecie zazjawiskim jedna tylko, i to niema litera, oznaczająca przydech niebiański" - to jest rodzaj zdławionego
110 stanisław lem
westchnienia, które wydaje się od nadmiaru szacunku i rozkoszy.
Teraz Czytelnik pojmie zapewne, czemu zwę tego Mędr­ca Mistrzem Oh. Mąż ów, zwany Dobroczyńcą Kosmosu, ca­łe swe życie poświęcił dziełu uszczęśliwiania rozlicznych ple­mion galaktycznych i w nieustającym trudzie stworzył naukę o spełnianiu życzeń, zwaną też Ogólną Teorią Protez. Stąd też, jak powszechnie wiadomo, pochodzi jego własne okre­ślenie jego działalności; jak wiecie, nazywa on siebie protetą.
Pierwszy raz zetknąłem się z przejawem działalności Mistrza Oh na Europii. Planeta ta z dawien dawna wrzała od kwasów, nienawiści i wzajemnej zgryźliwości jej mie­szkańców. Brat zazdrościł tam bratu, uczeń nienawidził na­uczyciela, podwładny zwierzchnika. Kiedym tam wszelako zawitał, rzuciła mi się w oczy sprzeczna z tą famą po­wszechna łagodność i najtkliwsza miłość, jaką okazywali sobie wszyscy bez wyjątku członkowie planetarnej spo­łeczności. Usiłowałem oczywiście dociec, jakie może być źródło tak budującej przemiany.
Pewnego razu, wędrując ulicami miasta stołecznego w towarzystwie znajomego tuziemca, zauważyłem na licz­nych wystawach sklepowych głowy naturalnej wielkości, umieszczone na stojakach niczym kapelusze oraz duże lale, doskonale wyobrażające Europijczyków. Zagadnięty towa­rzysz mój wyjaśnił, że są to odgromniki uczuć nieprzyja­znych. Żywiąc do kogoś niechęć lub uprzedzenie, idzie się do takiego sklepu i zamawia tam wierną podobiznę upa­trzonego, aby potem, zamknąwszy się w mieszkaniu na cztery spusty, do woli sobie z nią poczynać. Osoby zamoż­niejsze stać na całą lalę, ubożsi muszą zadowolić się ponie­wieraniem samych tylko głów.
Ten nie znany mi dotąd wykwit techniki społecznej, zwany Protezą Swobody Poczynań, kazał mi zasięgnąć
dzienniki gwiazdowe 111
bliższych wiadomości o jego twórcy, którym okazał się Mistrz Oh.
Bawiąc potem na innych globach, miałem okazję stykać się ze zbawiennymi śladami jego działalności. I tak na pla­necie Ardelurii żył pewien znakomity astronom, głoszący, że planeta obraca się wokół swej osi. Teza ta sprzeciwiała się wierze Ardelurów, według której planeta osadzona jest nieruchomo w centrum Wszechświata. Kolegium kapłań­skie wezwało astronoma przed sąd i zażądało, by odwołał swą heretycką naukę. Kiedy odmówił, skazano go na oczy­szczające od grzechów całopalenie. Mistrz Oh, dowie­dziawszy się o tym, pojechał na Ardelurię. Przeprowadził rozmowy z kapłanami i uczonymi, wszelako obie strony twardo stały na swoim. Spędziwszy noc na rozmyślaniach, mędrzec doszedł do właściwej idei, którą zaraz wcielił w życie. Był to hamulec planetarny. Z jego pomocą wstrzy­many został ruch obrotowy planety. Astronom, przebywa­jący w więzieniu, przekonał się o zaszłej zmianie dzięki ob­serwacji nieba i wyparł się dotychczasowych twierdzeń, przystając ochoczo na dogmat o nieruchomości Ardelurii. Tak stworzona została Proteza Prawdy Obiektywnej.
W wolnych od pracy społecznej chwilach zajmował się Mistrz Oh pracami badawczymi innego rodzaju: i tak, na przykład, stworzył metodę odkrywania planet, zamieszka­nych przez istoty rozumne, na bardzo wielką odległość. Jest to metoda klucza a posteriori", niesłychanie prosta, jak każdy pomysł genialny. Rozbłysk nowej gwiazdki na fir­mamencie tam, gdzie dotąd gwiazd nie było, świadczy o tym, że właśnie rozpada się planeta, której mieszkańcy osiągnęli wysoki stopień cywilizacji i odkryli sposoby wy­zwalania energii atomowej. Mistrz Oh zapobiegał jak mógł podobnym wydarzeniom, a to w ten sposób, że mieszkań­ców planet, na których wyczerpywały się zasoby paliw na-


112 stanisław lem
turalnych, jak węgiel czy nafta, wyuczał hodowli węgorzy elektrycznych. Przyjęła się ona na niejednym globie pod nazwą Protezy Postępu. Któż z kosmonautów nie chwali sobie wieczornych spacerów na Enteroptozie, kiedy w wę­drówce przez ciemności towarzyszy nam tresowany wę­gorz z żaróweczką w pyszczku!
Z upływem czasu rosła we mnie coraz większa chęć po­znania Mistrza Oh. Rozumiałem wszakże, że nim się z nim zetknę, muszę pierwej uczciwie przysiąść fałdów, aby wznieść się na jego wyżyny intelektualne. Powodowany tą myślą, postanowiłem cały czas lotu, obliczany na lat dzie­więć, poświęcić samokształceniu w dziedzinie filozofii. Ja­koż wystartowałem z Ziemi w rakiecie od klapy po dziób wypełnionej półkami bibliotecznymi, uginającymi się pod ciężarem najszczytniejszych płodów ducha ludzkiego. Od­sądziwszy się od gwiazdy macierzystej na jakieś sześćset milionów kilometrów, kiedy nic już nie mogło zakłócić mi spokoju, wziąłem się do lektury. Wobec jej ogromu przygo­towałem sobie specjalny plan, polegający na tym, że aby umknąć omyłkowego czytania książek, które już raz prze-wertowałem, każde poznane dzieło wyrzucałem przez kla­pę z rakiety, z tym że miałem zamiar pozbierać je, unoszą­ce się swobodnie w przestrzeni, podczas drogi powrotnej.
Tak tedy przez dwieście osiemdziesiąt dni zgłębiałem Anaksagorasa, Platona i Plotyna, Orygenesa i Tertuliana, przeszedłem Szkota Eriugenę, biskupów Hraba z Moguncji i Hinkmara z Reims, od deski do deski odczytałem Ratram-nusa z Corbie i Servatusa Lupusa, a także Augustyna, a mianowicie jego De Vita Beata, De Civitate Dei i De Qu-antitate Animae. Za czym wziąłem się za Tomasza, bisku­pów Synesiosa i Nemesiosa oraz Pseudoareopagitę, święte­go Bernarda i Suareza. Przy świętym Wiktorze musiałem zrobić przerwę, bo mam zwyczaj kręcenia w czasie lektury
dzienniki gwiazdowe 113
gałek z chleba i rakieta była już ich pełna. Wymiótłszy wszystko w próżnię, zamknąłem klapę i wróciłem do nau­ki. Następne półki zapełniały dzieła nowsze - było tego ze siedem i pół tony i począłem się lękać, że czasu nie starczy mi na zgłębienie wszystkiego, aliści wnet przekonałem się, iż motywy się powtarzają, różne jedynie ujęciem. To co je­dni, obrazowo mówiąc, stawiali na nogach, inni odwracali na głowę; tak więc niejedno mogłem pominąć.
Przemierzyłem więc mistyków i scholastyków, Hart-manna, Gentiiego, Spinozę, Wundta, Malebranche'a, Her-barta i zapoznałem się z infmityzmem, doskonałością stwórcy, harmonią przedustawną i monadami, nie mogąc się nadziwić, jak każdy z owych mędrców wiele miał do powiedzenia o duszy ludzkiej, a przy tym każdy coś wręcz przeciwnego temu, co głosili inni.
Kiedy zagłębiałem się w rozkosznym doprawdy opisie harmonii przedu stawnej, lekturę przerwała mi dość dra­styczna przygoda. Oto znajdowałem się już w okolicach' próżniowych wirów magnetycznych, które z nieporównaną siłą magnesują wszystkie przedmioty żelazne. Tak się też stało z żelaznymi skuwkami moich mesztów i przyssany do stalowej podłogi, kroku nie mogłem zrobić, by zbliżyć się do szafki z wiktuałami. Groziła mi już śmierć głodowa, ali­ści wspomniałem na czas, że mam w zanadrzu kieszonkowy Poradnik Kosmonauty, skąd wyczytałem, iż w podobnej sy­tuacji należy zzuć trzewiki. Po czym wróciłem do ksiąg.
Kiedym poznał już ze sześć tysięcy tomów i tak się obracałem w ich mateńi jak we własnej kieszeni, od Zazja-wy dzieliło mnie jakieś osiem trylionów kilometrów. Wła­śnie zabrałem się do następnej półki, wypełnionej krytyką czystego rozumu, gdy uszu moich dobiegło energiczne pu­kanie. Podniosłem zaskoczony głowę, byłem bowiem sam w rakiecie, a z próżni gości się raczej nie spodziewałem.
114 stanisław lem
Pukanie powtórzyło się natarczywiej, zarazem zaś dobiegł mnie stłumiony głos:
- Otwierać! Rybicja!
Odkręciłem czym prędzej śruby klapy i do rakiety we­szły trzy istoty w skafandrach, obsypanych mlecznym py­łem.
- Aha! Złapaliśmy wodnika na gorącym uczynku! - zawołał pierwszy z przybyłych, a drugi dodał:
- Gdzie wasza woda?
Zanim zdążyłem odpowiedzieć, osłupiały ze zdziwienia, trzeci powiedział do tamtych coś, co ich nieco zmitygowalo.
- Skąd pochodzisz? - spytał mnie pierwszy.
- Z Ziemi! A wy kim jesteście?
- Swobodna Rybicja Finty - burknął i podał mi kwe­stionariusz do wypełnienia.
Ledwo rzuciłem okiem na rubryki tego dokumentu, a potem na skafandry istot, wydające przy każdym ruchu odgłos bulgotania, zorientowałem się, że przez nieuwagę zleciałem w pobliże bliźniaczych planet Pinty i Panty, któ­rych wymijanie w możliwie dużym promieniu zalecają wszystkie poradniki. Niestety - było już na to za późno. Podczas gdy wypełniałem kwestionariusz, osobnicy w ska­fandrach systematycznie spisywali przedmioty znajdujące się w rakiecie. Odkrywszy w pewnym momencie puszkę ze szprotami w oleju, wydali triumfalny okrzyk, po czym opieczętowali rakietę i wzięli ją na hol. Próbowałem nawią­zać z nimi rozmowę, ale bezskutecznie. Zauważyłem, że skafandry, które mieli na sobie, kończyły się szeroką, pła­ską wypustką, jak gdyby Pintyjczycy mieli zamiast nóg ry­bie ogony. Niebawem jęliśmy się opuszczać na planetę. Ca­ła była pokryta wodą, co prawda bardzo płytką, gdyż wy­stawały z niej dachy budowli. Gdy Rybici zdjęli na lotnisku skafandry, przekonałem się, że są bardzo podobni do ludzi,
dzienniki gwiazdowe 115
a jedynie członki mają dziwacznie wygięte i pokręcone. Wsadzono mnie do czegoś w rodzaju łodzi, osobliwej przez to, że miała wielkie otwory w dnie i po burty pełna była wo­dy. Tak zanurzeni popłynęliśmy z wolna w stronę śródmie­ścia. Spytałem, czy nie można by tych dziur zatkać i wy­czerpać wody; pytałem potem i o inne rzeczy, ale moi to­warzysze nic nie odpowiedzieli, a tylko notowali gorączko­wo moje słowa.
Ulicami brodzili mieszkańcy planety z głowami skryty­mi pod wodą, wynurzając je co chwila dla zaczerpnięcia tchu. Przez szklane ściany bardzo pięknych domów widać _--było ich wnętrza: pokoje mniej więcej do połowy wysoko­ści wypełniała woda. Kiedy wehikuł nasz zatrzymał się na skrzyżowaniu opodal gmachu noszącego napis Główny Zarząd Irygacyjny", przez otwarte okna dobiegało mnie bul­gotanie urzędników. Na placach stały strzeliste posągi ryb, ozdobione wieńcami wodorostów. Gdy łódź nasza znów się na chwilę zatrzymała (ruch był bardzo wielki), z rozmowy przechodniów pochwyciłem, że przed chwilą zdemaskowa­no właśnie na rogu szpiega, kiedy tryfował szengiele.
Potem wypłynęliśmy na rozległą aleję, ozdobioną wspa­niałymi portretami ryb i różnokolorowymi napisami: Hej wodnista swobodo!" Płetwa do płetwy, zwalczymy suszę, wodniki!" - i innymi, których nie zdążyłem odczytać. Na koniec łódź przybiła do gigantycznego drapacza chmur. Fronton jego zdobiły festony, a nad wejściem widniała szmaragdowa tablica: Swobodna Rybicja Wodna". Win­dą, przypominającą małe akwarium, pojechaliśmy na 16 piętro. Wprowadzono mnie do gabinetu, wypełnionego wy­żej biurka wodą, i kazano czekać. Cały obity był przepięk­ną szmaragdową łuską.
Przygotowałem sobie w myśli dokładne odpowiedzi na pytania, skąd się tu wziąłem i dokąd zamierzam się udać,
116 stanisław lem
aliści nikt mnie o to nie pytał. Przesłuchujący, Rybita małe­go wzrostu, wszedł do gabinetu, zmierzył mnie surowym spojrzeniem, a potem wstał na palce i z ustami nad po­wierzchnią wody spytał:
- Kiedy rozpocząłeś swą zbrodniczą działalność? Wie­le za nią otrzymywałeś? Jakich masz wspólników?
Odparłem, że jako żywo nie jestem szpiegiem; wyjaśni­łem też okoliczności, które przywiodły mnie na planetę. Gdy atoli oświadczyłem, że znalazłem się na Fincie przy­padkiem, przesłuchujący wybuchnął śmiechem i powie­dział, że muszę sobie wymyślić coś inteligentniejszego. Na­stępnie zabrał się do studiowania protokołów, rzucając mi co chwila rozmaite pytania. Szło mu to bardzo niesporo, bo za każdym razem musiał wstawać dla zaczerpnięcia tchu, a raz niechcący się zachłysnął i długo kaszlał. Zauważyłem potem, że przytrafia się to Pintyjczykom bardzo często.
Rybita namawiał mnie łagodnie, żebym przyznał się do wszystkiego, a kiedy odpowiadałem wciąż, że jestem nie­winny, zerwał się nagle i wskazując na puszkę ze szprota­mi, spytał:
- A co to znaczy?
- Nic - odparłem zdumiony.
- Zobaczymy. Odprowadzić tego prowokatora! - krzyknął.
Na tym przesłuchanie zostało zakończone. Pomieszczenie, w którym mnie zamknięto, było całkiem suche. Przyjąłem to z prawdziwą przyjemnością, bo już po­rządnie dała mi się we znaki dokuczliwa wilgoć. Oprócz mnie znajdowało się w tym niewielkim pokoiku siedmiu Pintyjczyków, którzy przyjęli mnie nader życzliwie i jako obcokrajowcowi ustąpili miejsca na ławce. Od nich dowie­działem się, że szproty, znalezione w rakiecie, przedstawia­ją w myśl ich ustaw straszliwą obrazę najwyższych ideałów
dzienniki gwiazdowe 117
pintyjskich, a to poprzez tak zwaną zbrodniczą aluzję. Pytałem, o jaką aluzję idzie, wszelako nie umieli, czy raczej nie chcieli (jak mi się zdawało) tego powiedzieć. Widząc, że pytania na ten temat sprawiają im przykrość, zamilkłem. Dowiedziałem się jeszcze od nich, iż zamknięcia podobne do takich, w jakim przebywam, stanowią jedyne bezwodne miejsca na całej planecie. Pytałem, czy zawsze w swej hi­storii przebywali w wodzie - odpowiedzieli mi, że nie­gdyś Pinta posiadała wiele lądów, a mało mórz i że było na niej mnóstwo wstrętnych, suchych miejsc.
Obecnym władcą planety był Wielki Wodnik Rybon Er-mezyneusz. Przez trzy miesiące mego pobytu w sucharce zbadało mnie osiemnaście rozmaitych komisji. Określały one kształt, jaki przybierała mgiełka na lusterku, na które kazano mi chuchać, liczono ilość kropel, które ściekały ze mnie po zanurzeniu w wodzie, i pasowano mi rybi ogon. Musiałem też opowiadać rzeczoznawcom moje sny, które od razu klasyfikowali i segregowali według paragrafów ko­deksu karnego. Pod jesień dowody mej winy obejmowały już osiemdziesiąt dużych tomów, a dowody rzeczowe wy­pełniały trzy szafy w gabinecie z rybią łuską. Na koniec przyznałem się do wszystkiego, co mi zarzucono, a w szczególności do perforowania chondrytów i do rzęsi­stej trybieży wielokrotnej na rzecz Panty. Do dziś dnia nie wiem, co by to mogło znaczyć. Z uwagi na okoliczności ła­godzące, a mianowicie moją tępą nieświadomość błogosła­wieństw żywota podwodnego oraz nadchodzące imieniny Wielkiego Rybona Wodnika Ermezyneusza wymierzono mi umiarkowany wyrok dwu lat swobodnego rzeźbienia z zawieszeniem w wodzie na sześć miesięcy, po czym wy­puszczono mnie na wolną stopę.
Postanowiłem urządzić się możliwie dogodnie na okres półrocznego pobytu na Fincie, a nie znalazłszy miejsca


118 stanisław lem
w żadnym hotelu, zamieszkałem kątem u pewnej staruszki, która się trudniła tremobowaniem ślimaków, to jest przyu­czaniem ich do układania się w pewne wzory na święta na­rodowe.
Zaraz pierwszego wieczoru po wyjściu z sucharki uda­łem się na występ stołecznego chóru, który mocno mnie roz­czarował, albowiem chór śpiewał pod wodą - bulgocąc.
W pewnej chwili zauważyłem, że dyżurny Rybita wy­prowadził jakiegoś osobnika, który po zapadnięciu ciemno­ści na widowni oddychał przez trzcinową rurkę. Dostojnicy zajmujący miejsca w lożach pełnych wody nieustannie po­lewali się tuszem. Nie mogłem oprzeć się dziwnemu wra­żeniu, że wszystkim jest z tym raczej niewygodnie. Próbo­wałem też zaczerpnąć w tym przedmiocie informacji u mo­jej gospodyni - nie raczyła mi wszakże odpowiedzieć;
spytała tylko, do jakiego poziomu życzę sobie mieć napu­szczoną wodę do pokoju. Gdy odparłem, że najchętniej nie widziałbym wody poza łazienką, zacisnęła usta, wzruszyła ramionami i odeszła, zostawiając mnie w pół słowa.
Pragnąc poznać wszechstronnie Pintyjczyków, starałem się brać udział w ich życiu kulturalnym. Kiedym przybył na planetę, w prasie toczyła się właśnie żywa dyskusja na te­mat bulgotania. Specjaliści opowiadali się za bulgotaniem z cicha, jako mającym największą przyszłość.
U mojej gospodyni zajmował jeden pokój pewien mło­dy, sympatyczny Pintyjczyk, redaktor popularnego pisma Rybi Głos". W gazetach spotykałem 'często wzmianki o baldurach i badubinach; z tekstu wynikało, że chodzi o ja­kieś istoty żywe, ale nie mogłem się dorozumieć, co mają one wspólnego w Pintyjczykami. Osoby, które o to pyta­łem, zazwyczaj zanurzały się, zagłuszając mnie bulgota­niem. Chciałem spytać o to redaktora, ale był wielce zaafe­rowany. Przy kolacji wyznał mi w największym wzburze-
dzienniki GWIAZDOWE 119
niu, że przydarzyła mu się fatalna rzecz. Przez przeoczenie napisał w artykule wstępnym, że w wodzie jest mokro. W związku z tym spodziewał się najgorszego. Usiłowałem go pocieszyć, pytałem też, czy według nich w wodzie jest sucho; wzdrygnął się i odparł, że nic nie rozumiem. Wszy­stko należy rozpatrywać z rybiego punktu widzenia. Otóż rybom nie jest mokro, ergo - w wodzie nie jest mokro. Po dwu dniach redaktor znikł.
Na szczególne trudności natrafiłem, chodząc na impre­zy publiczne. Gdy po raz pierwszy poszedłem do teatru, w oglądaniu przedstawienia wielce przeszkadzał mi nieu­stający szept. Sądząc, że szepczą moi sąsiedzi, starałem się nie zwracać na to uwagi. W końcu zdenerwowany przesia-dłem się na inny fotel, ale i tam słyszałem ten sam szept. Gdy na scenie była mowa o Wielkim Rybonie, cichy głos szeptał: członki twe przepaja szczęsne drżenie". Zauważy­łem, że cała sala zaczęła z lekka dygotać. Potem przekona­łem się, iż we wszystkich miejscach publicznych umie­szczone są specjalne szeptacze, podpowiadające obecnym właściwe przeżycia. Pragnąc lepiej poznać obyczaje i wła­ściwości Pintyjczyków, nabyłem większą ilość książek, za­równo powieści, jak czytanek szkolnych i dzieł nauko­wych. Niektóre z nich mam jeszcze, na przykład: Mały Badubin", O okropnościach suszy", Jak rybio jest pod wodą", Bulgot we dwoje" itp. W księgami uniwersytec­kiej polecono mi dzieło o ewolucji perswazyjnej, wszelako i z niego nie wyniosłem nic poza bardzo szczegółowymi opisami baldurów i badubinów.
Moja gospodyni, kiedym ją próbował indagować, za­mknęła się w kuchni ze ślimakami, udałem się więc ponow­nie do księgami i spytałem, gdzie mógłbym zobaczyć cho­ciaż jednego badubina. Na te słowa wszyscy sprzedawcy dali nurka pod kontuar, a przypadkowo obecni w sklepie
120 stanisław lem
młodzi Pintyjczycy zaprowadzili mnie na Rybicjęjako pro­wokatora. Wtrącony do sucharki, zastałem tam trzech z po­przednich towarzyszy. Od nich dowiedziałem się dopiero, że baldurów ani badubinów jeszcze na Fincie nie ma. Są to szlachetne, doskonałe w swej rybowatości formy, w które Pintyjczycy przekształcą się z czasem zgodnie z nauką o ewolucji perswazyjnej. Spytałem, kiedy się to stanie. Na co wszyscy obecni zadrżeli i usiłowali dać nurka, co z bra­ku wody było oczywistą niemożliwością, a najstarszy wie­kiem, o bardzo pokręconych członkach, rzekł:
- Słuchaj no, wodniku, takich rzeczy nie mówi się u nas bezkarnie. Niechby Rybicja dowiedziała się o twoich pytaniach, to uczciwie obostrzy ci wyrok.
Przygnębiony oddałem się smutnym rozmyślaniom, z których wyrwała mnie rozmowa towarzyszy niedoli. Roz­prawiali o swych przewinieniach, zastanawiając się nad ich rozmiarami. Jeden znalazł się w sucharce, ponieważ za­snąwszy na omywanym wodą tapczanie zachłysnął się i skoczył na równe nogi z krzykiem: Zdechnąć można od tego". Drugi nosił dziecko na barana, zamiast przyuczać je od maleńkości do życia pod wodą. Trzeci wreszcie, ów naj­starszy, miał nieszczęście zabulgotać w sposób określony przez osoby kompetentne jako znaczący i obelżywy pod­czas prelekcji o trzystu wodnikach bohaterach, którzy zgi­nęli ustanawiając rekord życia pod wodą.
Niebawem wezwano mnie przed Rybitę, który oświad­czył mi, że ten ponowny haniebny występek, jakiego się dopuściłem, zmusza go do wymierzenia mi łącznej kary trzech lat swobodnego rzeźbienia. Nazajutrz w towarzy­stwie trzydziestu siedmiu Pintyjczyków popłynąłem łodzią, w znanych już warunkach, to jest zanurzony w wodzie po brodę, do regionów rzeźbiarskich. Znajdowały się one da­leko za miastem. Praca nasza polegała na rzeźbieniu posą-
dzienniki GWIAZDOWE 121
gów ryby z gatunku sumiastych. Za mej pamięci wykuli­śmy ich około 140 000. Rano płynęliśmy do pracy, śpiewa­jąc pieśni, z których najlepiej zapamiętałem jedną, zaczyna­jącą się od stów Hej swoboda, hej swoboda do rzeźbienia sił nam doda". Po pracy wracaliśmy do naszych pomie­szczeń; przed kolacją zaś, którą należało spożywać pod wo­dą, przybywał codziennie lektor i wygłaszał prelekcję oświatową o swobodach podwodnych; chętni mogli zapisy­wać się do klubu kontemplatorów pletwistości. Kończąc prelekcję, lektor pytał zawsze, czy ktoś z nas nie stracił aby ochoty do rzeźbienia? Nikt się jakoś nie zgłaszał, więc i ja tego nie czyniłem. Zresztą rozmieszczone na sali szeptacze oświadczały, że mamy zamiar rzeźbić bardzo długo, i to możliwie podwodnje.
Pewnego dnia kierownictwo nasze jęło okazywać oznaki niezwykłego podniecenia, a przy obiedzie dowiedzieliśmy się, że obok naszych pracowni przepłynie dziś Wielki Ry-bon Wodnik Ermezyneusz, który wyprawia się na wcielanie baldurzej mętoci. Jakoż od południa pływaliśmy na bacz­ność w oczekiwaniu wysokiego przybycia. Padał deszcz i było okropnie zimno, tak że wszyscyśmy drżeli. Szeptacze umieszczone na pływających bojach donosiły, że dygocze­my z entuzjazmu. Orszak Wielkiego Rybona na siedmiuset łodziach mijał nas niemal do zmierzchu. Znajdując się dość blisko, miałem okazję ujrzeć samego Rybona, który, ku me­mu zdumieniu, w najmniejszej mierze nie przypominał ry­by. Był to najzwyklejszy z pozoru, tyle że bardzo sędziwy Pintyjczyk, o członkach okrutnie pokręconych. Ośmiu ma­gnatów odzianych w łuskę szkarłatną i złotą podtrzymywa­ło dostojne barki władcy, gdy wynurzał głowę z wody dla zaczerpnięcia tchu; kaszlał przy tym tak przeraźliwie, aż mi się go żal zrobiło. Na cześć tego wydarzenia wyrzeźbiliśmy nadprogramowo osiemset posągów ryby sumiastej.
122 stanisław lem
W jakiś tydzień potem poczułem po raz pierwszy pa­skudne łupanie w rękach; towarzysze wyjaśnili mi, że mam po prostu początki reumatyzmu, stanowiącego największą plagę Pinty. Nie wolno wszakże mówić, że to choroba, a tylko, że są to objawy bezideowego oporu organizmu przeciw zrybieniu. Teraz dopiero stał się dla mnie jasny po­wykręcany wyglądPintyjczyków.
Co tydzień prowadzono nas na widowiska, przedstawia­jące perspektywy życia podwodnego. Ratowałem się zamy­kaniem oczu, bo na samo wspomnienie wody niedobrze mi się robiło.
Tak toczyło się moje życie przez pięć miesięcy. Pod ko­niec tego okresu zaprzyjaźniłem się z pewnym starszym Pinty jeżykiem, profesorem uniwersytetu, który rzeźbił swobodnie za to, że na jednym z wykładów oświadczył, iż woda jest wprawdzie niezbędna do życia, ale w innym sen­sie, niż się to powszechnie praktykuje. W rozmowach, któ­re prowadziliśmy przeważnie nocą, profesor opowiadał mi o dawnych dziejach Pinty. Planetę nękały niegdyś gorące wiatry i uczeni dowiedli, że zagraża jej przemiana w szcze­rą pustynię. W związku z tym opracowali wielki plan iryga­cyjny. Aby go wprowadzić w życie, założono odpowiednie instytucje i nadrzędne biura; potem atoli, gdy zbudowano już sieć kanałów i zbiorników, biura nie chciały się rozwią­zać i działały dalej, nawadniając Pintę coraz bardziej. Do­szło do tego - mówił profesor - że to, co miało być opa­nowane, opanowało nas. Nikt jednak nie chciał przyznać się do tego, następnym zaś, koniecznym już krokiem było stwierdzenie, że jest właśnie tak, jak być powinno.
Pewnego dnia poczęły krążyć wśród nas wieści budzące niesłychane podniecenie. Mówiono, że oczekiwana jest ja­kaś nadzwyczajna zmiana, niektórzy ważyli się nawet twierdzić, iż sam Wielki Rybon zarządzi w najbliższym
dzienniki gwiazdowe 123
czasie suszę mieszkalną, a może i ogólną. Kierownictwo przystąpiło niezwłocznie do zwalczania defetyzmu ustala­jąc nowe projekty rybich posągów. Mimo to uparta plotka powracała w wersjach coraz bardziej fantastycznych; sły­szałem na własne uszy, jak ktoś mówił, że widziano Wiel­kiego Rybona Ermezyneusza z ręcznikiem.
Jednej nocy dobiegły nas odgłosy hucznej zabawy z bu­dynku kierownictwa. Wypłynąwszy na dwór, ujrzałem, jak kierownik wraz z lektorem wylewają z okien wodę wielki­mi kubłami, głośno przy tym śpiewając. Skoro świt pojawił się lektor; siedział w uszczelnionej łódce i oświadczył nam, że wszystko, co działo się dotąd, było nieporozumieniem; że opracowuje się nowe, prawdziwie swobodne, a nie takie jak dotąd sposoby bytowania, a na razie odwołane zostaje bul­gotanie jako męczące, szkodliwe dla zdrowia i całkiem zby­teczne. Podczas swej przemowy wsadzał nogę do wody i co­fał ją otrząsając się z obrzydzenia. Na zakończenie dodał, że był zawszeJ)rzeciwny wodzie i jak mało kto rozumiał, że nic z niej dobrego nie wyniknie. Przez dwa dni nie chodziliśmy do pracy. Potem skierowano nas do rzeźb już gotowych;
odbijaliśmy im płetwy i przytwierdzali zamiast nich nogi. Lektor zaczął nas uczyć nowej piosenki Raduje się dusza, kiedy wkoło susza", i mówiono już powszechnie, że lada dzień przywiezione zostaną pompy, które usuną wodę.
Jednakże po drugiej zwrotce lektor został wezwany do miasta i więcej nie wrócił. Nazajutrz rano przypłynął do nas kierownik, ledwo co wynurzając głowę z wody i rozdał wszystkim nieprzemakalne gazety. Donosiły one, że bulgo­tanie, jako szkodliwe dla zdrowia i nie pomagające w bal-durzeniu, zostaje raz na zawsze unieważnione, co nie ozna­cza jednak bynajmniej powrotu na zgubną suszę. Wprost przeciwnie. Aby przyklimować badubiny i spętwić baldury, ustanawia się na całej planecie oddychanie wyłącznie
124 stanisław lem
podwodne, jako w wyższym stopniu rybie, przy czym ma­jąc na uwadze dobro publiczne wprowadza się je stopnio­wo, to znaczy - każdego dnia wszyscy obywatele winni przebywać pod wodą o małą chwilę dłużej niż dnia poprze­dniego. Żeby im to ułatwić, powszechny poziom wody podwyższa się do jedenastu głębarków (miara długości).
Rzeczywiście pod wieczór podwyższono poziom wody tak, żeśmy musieli spać stojąc. Ponieważ szeptacze zostały zalane, umocowano je cośkolwiek wyżej, a nowy lektor za­brał się do prowadzenia ćwiczeń w oddychaniu podwodnym. Po kilku dniach miłościwym rozporządzeniem Ermezyne-usza na prośbę wszystkich obywateli poziom wody podwyż­szono jeszcze o pół głębarka. Wszyscyśmy zaczęli chodzić wyłącznie na palcach. Osoby niższe po krótkim czasie gdzieś znikły. Ponieważ oddychanie podwodne nikomu się nie uda­wało, wytworzyła się praktyka nieznacznego wyskakiwania nad powierzchnię dla chwycenia tchu. Po jakimś miesiącu szło to już bardzo sprawnie, przy czym wszyscy udawali, że ani sami tego nie robią, ani drugich tak postępujących nie wi­dzą. Prasa donosiła o olbrzymich postępach oddychania podwodnego w całym państwie, a do swobodnego rzeźbienia przybywało sporo osób, które bulgotały po staremu.
Wszystko to razem wzięte tyle mi sprawiało kłopotu, że zdecydowałem się w końcu opuścić tereny swobodnego rzeźbienia. Po pracy ukryłem się za podmurówką nowego pomnika (zapomniałem powiedzieć, żeśmy odbijali przy­twierdzone rybom nogi i na powrót umieszczali tam płe­twy), a kiedy zrobiło się pusto, popłynąłem do miasta. Mia­łem pod tym względem znaczną przewagę nad Pintyjczyka-mi, którzy wbrew temu, czego można by się spodziewać, pływać w ogóle nie umieją.
Utrudziłem się mocno, ale w końcu udało mi się dopły­nąć na lotnisko. Rakiety mojej pilnowało czterech Rybitów.
dzienniki gwiazdowe 125
Na szczęście ktoś zaczął w pobliżu bulgotać i Rybici rzuci­li się w tę stronę. Zerwałem wtedy pieczęcie, wskoczyłem do środka i wystartowałem z największą możliwą szybko­ścią. Po kwadransie planeta majaczyła już w dali jako drob­na gwiazdka, na której tak wiele było mi dane przeżyć. Po­łożyłem się do łóżka, rozkoszując się jego suchością; nie­stety, miły ten wypoczynek nie trwał długo. Ze snu wyrwa­ło mnie naraz energiczne dobijanie się do klapy. Jeszcze na pół senny zawołałem: Niech żyją swobody pintyjskie!" Okrzyk ten drogo miał mnie kosztować, albowiem do ra­kiety dobijał się patrol Anielicji Pantyjskiej. Próżne były moje tłumaczenia, że źle mnie dosłyszano, że wołałem swobody pantyjskie", a nie pintyjskie". Rakieta została opieczętowana i wzięta na hol. Trzebaż było jeszcze biedy, że miałem w spiżarce drugą puszkę szprotów, którą napo­cząłem był przed udaniem się na spoczynek. Ujrzawszy otwartą puszkę, Anielici zadrżeli, a potem z triumfalnym okrzykiem sporządzili protokół. Niebawem wylądowali­śmy na planecie. Kiedy wsadzono mnie do oczekującego wehikułu, odetchnąłem, widząc, że planeta, jak daleko się­gnąć okiem, pozbawiona jest wody. Gdy moja eskorta zdję­ła skafandry, przekonałem się, że mam do czynienia z isto­tami ogromnie przypominającymi ludzi, wszyscy jednak mieli twarze tak do siebie podobne, jakby byli bliźniakami i do tego uśmiechniętymi.
Choć zapadał zmrok, w mieście jasno było od świateł jak w dzień. Zauważyłem, że kto tylko z przechodniów spojrzał na mnie, kiwał z przerażeniem czy politowaniem głową, a jakaś Pantyjka zemdlała nawet na mój widok, co było o tyle osobliwe, że nie przestała się i wtedy uśmiechać.
Po niejakim czasie wydało mi się, że wszyscy mieszkań­cy planety noszą rodzaj masek, nie byłem tego wszakże cał­kiem pewny. Podróż zakończyła się przed gmachem, na
126 stanisław lem
którym widniał napis: WOLNA ANIELICJA P A N T Y. Noc spędziłem samotnie w małym pokoiku, na­słuchując odgłosów wielkomiejskiego życia, dobiegają­cych przez okno. Nazajutrz koło południa odczytano mi w gabinecie przesłuchującego akt oskarżenia. Zarzucano mi występek angelofagii z poduszczenia pintyjskiego oraz zbrodnię zróżnicowania osobistego. Dowody rzeczowe, świadczące przeciw mnie, były dwa: jeden stanowiła otwarta puszka szprotów, drugi zaś - lusterko, w którym pozwolił mi się przejrzeć przesłuchujący.
Był to Anielita IV Rangi w białym jak śnieg mundurze z brylantowymi błyskawicami przez pierś; wyjaśnił mi, że za występki, które popełniłem, grozi mi dożywotnia identy­fikacja, po czym dodał, iż sąd daje mi cztery dni czasu na przygotowanie obrony. Z wyznaczonym z urzędu obrońcą mogłem się widzieć na każde żądanie.
Mając już pewne doświadczenie w przedmiocie metod postępowania sądowego w tych okolicach Galaktyki, chcia­łem się przede wszystkim dowiedzieć, na czym polega gro­żąca mi kara. Jakoż spełniając moje życzenie zaprowadzo­no mnie do niewielkiej sali bursztynowego koloru, w której czekał już obrońca, Anielita II Rangi. Okazał się on nader wyrozumiały i nie szczędził mi wyjaśnień.
- Wiedz, obcy przybyszu - rzekł - że posiedliśmy najwyższe zrozumienie źródeł wszystkich trosk, cierpień i nieszczęść, którym podlegają istoty gromadzące się w społeczeństwa. Źródło to mieści się w jednostce, w jej pry­watnej osobowości. Społeczeństwo, zbiorowość jest wiecz­na, podlega prawom trwałym i niewzruszonym, tak jak im podlegają potężne słońca i gwiazdy. Jednostkę cechuje chwiejność, niepewność decyzji, przypadkowość postęp­ków, a nade wszystko - przemijalność. Otóż my zlikwido­waliśmy całkowicie indywidualizm na rzecz społeczności.
dzienniki gwiazdowe 127
Na naszej planecie istnieje wyłącznie zbiorowość - nie ma na niej jednostek.
- Jakże - rzekłem osłupiały - to, co mówisz, musi być tylko figurą retoryczną, bo przecież ty jesteś jednost­ką...
- W najmniejszej mierze - odparł z niezmiennym uśmiechem. - Zauważyłeś chyba, że nie różnimy się od siebie twarzami. Tak samo też osiągnęliśmy najwyższą za-mienialność społeczną.
- Nie rozumiem. Co to znaczy?
- Zaraz ci to wyjawię. W każdej chwili istnieje w spo­łeczeństwie określona ilość funkcji, czyli, jak mówimy, eta­tów. Są to etaty zawodowe, więc władców, ogrodników, techników, lekarzy; są też etaty rodzinne - ojców, braci, sióstr i tak dalej. Otóż na każdym takim etacie Pantyjczyk działa tylko przez jedną dobę. O północy odbywa się w ca­łym naszym państwie jeden ruch, jak gdyby, mówiąc obra­zowo, wszyscy czynili jeden krok - i w taki sposób osob­nik, który wczoraj był ogrodnikiem, dziś zostaje inżynie­rem, wczorajszy budowniczy staje się sędzią, władca - na­uczycielem, i tak dalej. Podobnie ma się rzecz z rodzinami. Każda składa się z krewnych, więc ojca, matki, dzieci - tylko te funkcje pozostają niezmienne - istoty, pełniące je, zamieniają się każdej doby. Tak więc niezmienna pozosta­je jedynie zbiorowość, uważasz? Wciąż tyle samo jest ro­dziców i dzieci, lekarzy i pielęgniarek, i tak we wszystkich dziedzinach życia. Potężny organizm naszego państwa trwa od wieków niewzruszony i niezmienny, trwalszy od skały, a trwałość tę zawdzięcza temu, że raz na zawsze skończyli­śmy z efemeryczną naturą jednostkowego istnienia. Dlate­go to mówiłem, że jesteśmy zamienialni w sposób doskona­ły. Przekonasz się o tym niebawem, gdyż po północy, jeże­li mnie wezwiesz, przyjdę do ciebie w nowej postaci...
128 stanisław lem
- Ale po co to wszystko? - spytałem. - I w jakiż spo­sób każdy z was potrafi pełnić wszystkie zawody? Czyż możesz być nie tylko ogrodnikiem, sędzią lub obrońcą, ale także dowolnie ojcem lub matką?
- Wielu zawodów - odparł mój uśmiechnięty roz­mówca - nie potrafię dobrze wykonywać. Zważ wszelako, że pełnienie zawodu trwa tylko jeden dzień. Ponadto w każ­dym społeczeństwie starego typu olbrzmia większość osob­ników wykonuje swe funkcje zawodowe kiepsko, a prze­cież machina społeczna nie przestaje przez to działać. Ktoś, kto jest kiepskim ogrodnikiem, zaprzepaści u was ogród, kiepski władca całe państwo doprowadzi do ruiny, gdyż obaj mają na to czas, który u nas nie jest im dany. Ponadto w zwykłym społeczeństwie oprócz nieumiejętności facho­wych daje się odczuć ujemny, a nawet zgubny wpływ pry­watnych dążeń jednostek. Zawiść, pycha, egoizm, próż­ność, żądza władzy wywierają żrące działanie na życie ogó­łu. Ten zły wpływ u nas nie istnieje. W samej rzeczy nie ist­nieje u nas dążenie do zrobienia kariery, nikt też nie kieru­je się interesem osobistym, ponieważ interesu osobistego nie ma u nas wcale. Nie mogę uczynić dziś na mym etacie żadnego kroku w nadziei, że mi się ten krok jutro opłaci, ponieważ jutro będę już kimś innym, a nie wiem dziś, kim będę jutro.
Zamiana etatów następuje o północy na zasadzie po­wszechnego losowania, na które nie ma wpływu żaden z żyjących. Czy zaczynasz pojmować głęboką mądrość na­szego ustroju?
- A uczucia? - spytałem. - Możnaż kochać co dzień innego człowieka? I jakże ma się sprawa z ojcostwem i ma­cierzyństwem?
- Pewnym zakłóceniem naszego systemu - odparł mój rozmówca - była dawniej okoliczność, kiedy osob-
dzienniki GWIAZDOWE 129
nik na etacie ojca rodził dziecko, albowiem może się zda­rzyć, że etat ojca obejmuje akurat kobieta w dniu swego rozwiązania. Wszelako trudność ta znikła, odkąd określo­ne zostało w ustawach, że ojciec może rodzić dzieci. Co się zaś tyczy uczuć, to zaspokoiliśmy dwa, z pozoru wyklu­czające się głody, żyjące w każdej istocie rozumnej: głód trwałości i głód zmiany. Przywiązanie, szacunek, miłość były niegdyś podgryzane nieustannym niepokojem, obawą przed utraceniem istoty ukochanej. Ten lęk myśmy prze­zwyciężyli. W samej rzeczy jakiekolwiek wstrząsy, choro­by, kataklizmy nawiedzałyby nasze życie - każdy z nas ma zawsze ojca, matkę,, małżonka i dzieci. Nie dość na tym. To, co niezmienne, zaczyna po niejakim czasie nużyć, bez względu na to, czy zaznajemy dobra, czy zła. Zarazem jednak pragniemy trwałości losu, chcemy uchronić go przed zakłóceniami i tragediami. Chcemy istnieć, a nie przemijać, zmieniać się, a trwać, być wszystkim, nie ryzy­kując nic. Te sprzeczności, zdawałoby się, nie do pogodze­nia, są u nas rzeczywistością. Znieśliśmy nawet antago­nizm szczytów społecznych i nizin, bo każdy każdego dnia może być najwyższym władcą, bo nie ma takiego rodzaju życia, takiej sfery działania, która byłaby przed kimkol­wiek zamknięta.
Teraz mogę ci wyjawić, co oznacza wiszący nad tobą wymiar kary. Oznacza on największe nieszczęście, jakie może spotkać Pantyjczyka; a mianowicie wyjęcie spod lo­sowania powszechnego i przejście na samotny byt indywi­dualny. Identyfikacja jest to akt zmiażdżenia osobnika po­przez obciążenie go okrutnym i bezlitosnym brzemieniem dożywotniej indywidualności. Musisz się śpieszyć, jeśli chcesz zadać mi jeszcze jakieś pytania, bo dochodzi pół­noc; wnet będę musiał cię opuścić.
- Jak radzicie sobie ze śmiercią? - spytałem.
5 - Dzienniki gwiazdowe t.
130 stanisław lem
Ze zmarszczonym czołem i uśmiechniętą twarzą obroń­ca przypatrywał mi się, jakby próbując zrozumieć to słowo. Na koniec rzekł:
- Śmierć? To przestarzałe pojęcie. Nie ma śmierci tam, gdzie nie ma jednostek. Nikt u nas nie umiera.
- Ależ to nonsens, w który sam nie wierzysz! - za­wołałem. - Przecież każda żywa istota musi umrzeć, więc i ty!
- Ja, to znaczy kto? - przerwał mi z uśmiechem. Na­stała chwila milczenia.
-Ty, ty sam!
- Kimże jestem, ja sam, poza dzisiejszym etatem? Na­zwiskiem, imieniem? Nie mam go. Twarzą? Dzięki zabie­gom biologicznym, jakie przeprowadzono u nas przed wie­kami, twarz moja jest taka sama, jak u wszystkich. Etatem? Ten zmieni się o północy. Cóż pozostaje? Nic. Zastanów się, co oznacza śmierć? Jest to utrata, tragiczna przez swą nieodwracalność. Kogo traci ten, kto umiera? Siebie? Nie, bo umarły to nie istniejący, a ten, kto nie istnieje, nie może niczego utracić. Śmierć jest sprawą żywych - jest utratą kogoś bliskiego.
Otóż my nigdy nie tracimy naszych bliskich. Mówiłem ci to już przecież. Każda rodzina jest u nas wieczna. Śmierć u nas - to byłaby kompresja etatu. Ustawy nie dopuszcza­ją jej. Muszę już iść. Żegnaj, obcy przybyszu.
- Zaczekaj! - zawołałem, widząc, że mój obrońca wstaje. - Istnieją u was przecież, muszą istnieć różnice, choćbyście byli podobni do siebie jak bliźnięta. Musicie mieć starców, którzy...
- Nie. Nie prowadzimy rachuby ilości etatów, które ktoś piastował. Nie prowadzimy także rachuby lat astrono­micznych. Nikt z nas nie wie, jak długo żyje. Etaty są bez-wieczne. Czas na mnie.
dzienniki gwiazdowe 131
Z tymi słowy odszedł. Zostałem sam. Po chwili drzwi uchyliły się i obrońca pojawił się znowu. Miał na sobie ten sam liliowy mundur ze złotymi błyskawicami Anielity II Rangi i ten sam uśmiech.
- Jestem na twoje usługi, oskarżony przybyszu z innej gwiazdy - powiedział i wydało mi się, że to jest nowy głos, którego jeszcze nie słyszałem.
- A przecież jest u was coś niezmiennego: etat oskar­żonego! - zawołałem.
- Mylisz się. Dotyczy to jedynie obcych. Nie możemy dopuścić, aby ukrywając się za etatem, ktoś usiłował rozsa­dzić od wewnątrz nasze państwo.
- Czy znasz się na prawie? - spytałem.
- Znają się na nim księgi ustaw. Zresztą proces twój odbędzie się dopiero pojutrze. Etat będzie cię bronił...
- Zrzekam się obrony.
- Pragniesz bronić się sam?
- Nie. Chcę zostać skazany.
- Jesteś lekkomyślny - powiedział obrońca z uśmie­chem. - Pamiętaj o tym, że nie będziesz jednostką wśród jednostek, lecz w pustce większej od próżni międzyplane­tarnej...
- Czy słyszałeś kiedy o Mistrzu Oh? - spytałem. Sam nie wiem, skąd wzięło mi się to pytanie.
- Tak. To on jest twórcą naszego państwa. Stworzył nim największe swoje dzieło - Protezę Wieczności.
Tak zakończyła się nasza rozmowa. Po trzech dniach, stawiony przed sąd, skazany zostałem na dożywotnią iden­tyfikację. Odwieziono mnie na lotnisko, z którego nie­zwłocznie wystartowałem, biorąc kurs na Ziemię. Nie wiem, czy przyjdzie mi jeszcze kiedyś ochota spotkania Dobroczyńcy Kosmosu.
PODRÓŻ CZTERNASTA
19 VIII
Dałem rakietę do remontu. Ostatnim razem zanadto zbliżyłem się do słońca; cały lakier zlazł. Kierownik war­sztatów radzi pomalować na zielono. Jeszcze nie wiem. Przed południem porządki w mojej kolekcji. W futrze naj­piękniejszego gargauna pełno moli. Nasypałem naftaliny. Po południu - u Tarantogi. Śpiewaliśmy pieśni marsjań-skie. Pożyczyłem od niego Dwa lata wśród kurdli i osmio-tów Brizarda. Czytałem do świtu - szalenie ciekawe.
20 VIII
Zgodziłem się na zielony kolor. Kierownik namawia mnie do kupna mózgu elektrycznego. Ma do zbycia porząd­ny, mało używany, o mocy dwunastu parowych dusz. Po­wiada, że bez mózgu nikt się teraz nie rusza nawet poza księżyc. Waham się, bo duży wydatek. Całe popołudnie czytam Brizarda - porywająca lektura. Aż wstyd, że nig­dy nie widziałem kurdla.
21 VIII
Rano w warsztatach. Kierownik pokazał mi mózg. Rze­czywiście przyzwoity, z baterią dowcipów na pięć lat. Podobno rozwiązuje to problem nudy kosmicznej. - Prze-śmieje pan najdłuższą podróż - powiedział kierownik. Po
dzienniki gwiazdowe 133
wyczerpaniu baterii można dać nową. Kazałem pomalować stery na czerwono. Co do mózgu -jeszcze się namyślę. Do północy czytałem Brizarda. Czy nie zapolować samemu?
22 VIII
Kupiłem w końcu ten mózg. Kazałem wbudować go w ścianę. Kierownik dodał mi do niego poduszkę elektrycz­ną. Musiał porządnie ze mnie zedrzeć! Powiada, że zao­szczędzę masę pieniędzy. Rzecz w tym, że przyjeżdżając na planety trzeba zwykle płacić cło wjazdowe. Otóż, mając mózg, można zostawić rakietę w próżni, krążącą swobodnie wokół planety na kształt sztucznego księżyca i nie płacąc ani grosza cła przejść resztę drogi pieszo. Mózg oblicza astronomiczne elementy ruchu i podaje, gdzie trzeba potem szukać rakiety. Skończyłem Brizarda. Jestem już niemal zdecydowany jechać na Enteropię.
23 VIII
Odebrałem rakietę z warsztatów. Bardzo ładnie wyglą­da, tylko stery nie grają kolorystycznie z resztą. Przemalo­wałem sam na żółto. Dużo lepiej. Pożyczyłem od Taranto­gi tom Encyklopedii kosmicznej na E i odpisałem artykuł o Enteropii. Oto on:
ENTEROPIA.6 planeta podwójnego (czerwonego i niebieskiego) słońca w gwiazdozbiorze Cielca. 8 konty­nentów, 2 oceany, 167 wulkanów czynnych, l ściorg (ob. ŚCIORG). Doba 20-godzinna, klimat ciepły, warunki dla życia poza okresem strumów (ob. STRUM) dobre.
Mieszkańcy:
a) rasa panująca - Ardryci, istoty rozumne wieloprzej-rzystościenne symetryczne nieparzystoodnogowe (3), nale­żące do typu Siliconoidea, rząd Połytheria, klasa Luminife-
134 stanisław lem
ra. Jak wszystkie Połytheria (ob.) Ardryci podlegają okreso­wemu rozszczepieniu dowolnemu. Zakładają rodziny typu kulistego. System rządów: gradarchia II B, z wprowadzo­nym przed 340 laty Transmem Penitencjarnym (ob. TRANSM). Przemysł wysoko rozwinięty, głównie środków spożywczych. Podstawowe pozycje eksportu: manubne fo­sforyzowane, sercoklety i laupanie w kilkudziesięciu gatun­kach, żebrowane i wolno opalane. Stolica: Tentotam, l 400 000 mieszk. Gł. ośrodki przemysłowe: Haupr, Drur, Arbagellar. Kultura luminama z oznakami zgrzybienia, wskutek przesiąknięcia reliktami cywilizacji wytrzebionych przez Ardrytów Fytogozjan (Grzyboniów, ob.). W ostatnich latach coraz większą rolę odgrywają w życiu kult. społecz­nym sepulki (ob.). Wierzenia: religia panująca - Monodru-mizm. Według M. świat stworzony został przez Mnogiego Drumę pod postacią Plątwi Pierwotnej, z kt. narodziły się słońca i planety z Enteropią na czele. Ardryci budują świą­tynie platerowe stałe i składane. Poza Mondrumizmem dzia­ła kilkanaście sekt, z tych najważniejsza - Plakotrałów. Plakotratowie (ob.) nie wierzą w nic poza Emfezą (ob. EM-FEZA), a i to nie wszyscy. Sztuka: taniec (toczny), radioak-ty, sepulenie, dramat bajonowy. Architektura: w zw. ze stru-mami - wdmuchowo-tłoczona, gmaziowa. Gmaziowce kielichowe osiągają 130 pięter. Na szt. księżycach przeważ­nie budowle owicellarne (jajowate).
b) Zwierzęta. Fauna typu silikonoidalnego, gt. przedstawiciele: mierzawce, dendrogi autumalne, asmam-ty, kurdle i ośmioły skowytne. Dla człowieka zwierzęta te są niejadalne, z wyjątkiem kurdli (tylko okolica zardu, ob. ZARD). Fauna wodna: stanowi surowiec przemysłu spo­żywczego. Gł. przedstawiciele: inf emalia (piekluchy), bli-skwy, pszywięta i śmędzie. Osobliwością Enteropii jest ściorg z jego fauną i florą mętlinową. W naszej Galaktyce
dzienniki gwiazdowe 135
jedynym jego odpowiednikiem są ały w bezpiennych ula-sach Jupitera. Całe życie Enteropii rozwinęło się, jak wyka­zują badania szkoły prof. Tarantogi, w obrębie ściorgu ze złoży balbazylowych. W zw. z masową zabudową lądową i wodną należy liczyć się z rychłym zniknięciem resztek ściorgu. Podpadając pod 6 paragr. ustawy o ochr. zabytków planetarnych (Codex Galacticus t. MDDDVII, vol. XXXII, pag. 4670), ściorg podlega ochronie; w szczególności wzbronione jest tąpanie go w ciemno.
W artykule tym wszystko jest dla mnie jasne, z wyjąt­kiem wzmianek o sepulkach, transmie i strumie. Niestety, ostatni tom Encyklopedii, który się ukazał, kończy się na haśle SOS GRZYBOWY", więc o transmie ani o strumie nie ma nic. Poszedłem jednak do Tarantogi, żeby zajrzeć pod SEPULKI". Znalazłem krótką informację:
SEPULKI - odgrywający doniosłą rolę element cy­wilizacji Ardrytów (ob.) z planety Enteropii (ob.) Ob. SE-PULKARIA.
Poszedłem za tą radą i przeczytałem:
SEPULKARIA - obiekty służące do sepulenia (ob.).
Poszukałem pod Sepulenie", było tam:
SEPULENIE - czynność Ardrytów (ob.) z plane­ty Enteropii (ob.). Ob. SEPULKI.
Krąg się zamknął, nie było już gdzie szukać. Nigdy w ży­ciu nie zdradziłbym się z podobną ignorancją przed profeso­rem, a nikogo innego spytać nie mogę. Kości rzucone - po­stanowiłem jechać na Enteropię. Wyruszam za trzy dni.
28 VIII
Wystartowałem o drugiej, tuż po obiedzie. Żadnych książek nie wziąłem, bo miałem ten nowy mózg. Aż do księżyca słuchałem kawałów, które opowiadał. Porządnie się uśmiałem. Potem kolacja, i spać.
136 stanisław lem
29 VIII
Zdaje się, że się przeziębiłem w cieniu księżyca, bo wciąż kicham. Wziąłem aspirynę. Na kursie - trzy rakiety towarowe z Plutona; maszynista telegrafował, żebym dał wolną drogę. Pytałem, jaki ładunek, myśląc, że Bóg wie co, a to zwyczajne bryndasy. Zaraz potem pośpieszna z Marsa, okropnie zapcha­na. Widziałem przez okna, wszyscy leżeli na sobie jak śledzie. Machaliśmy chusteczkami, aż nic już nie było widać. Do ko­lacji słuchałem kawałów. Doskonałe, tylko wciąż kicham.
30 VIII
Zwiększyłem szybkość. Mózg działa bez zarzutu. Prze­pona zaczęła mnie trochę boleć, więc wyłączyłem go na dwie godziny i włączyłem poduszkę elektryczną. Dobrze mi zrobiło. Po drugiej złapałem ten sygnał radiowy, który Popów wypuścił z Ziemi w 1896 roku. Już porządnie odsą­dziłem się od Ziemi.
31 VIII
Słońce już ledwo widoczne. Przed obiadem - prze­chadzka dookoła rakiety, żeby się nie zasiedzieć. Do wie­czora - kawały. Większość z brodą. Zdaje się, że kierow­nik warsztatów dał mózgowi do czytania stare pisma humo­rystyczne, a z wierzchu przyrzucił parę garści nowych dow­cipów. Zapomniałem o kartoflach, które wstawiłem do sto­su atomowego, i spaliły się co do jednego.
32 VIII
Wskutek szybkości czas się dłuży - powinien być paź­dziernik, a tu wciąż sierpień i sierpień. W oknie zaczęło coś migać. Myślałem, że to już Droga Mleczna, ale to tylko la­kier się łuszczy. Przeklęta tandeta! Mam na kursie stację obsługi. Namyślam się, czy warto się zatrzymać,
dzienniki gwiazdowe 137
33 VIII
Wciąż sierpień. Po obiedzie doleciałem do stacji. Stoi na małej, pustej całkiem planecie. Budynek stacyjny jak wy­marły, dokoła ani żywego ducha. Wziąłem kubełek i posze­dłem się rozejrzeć, czy nie mają tu jakiegoś lakieru. Chodzi­łem tak, aż usłyszałem sapanie. Patrzę, a za budynkiem sta­cji stoi kilka maszyn parowych i rozmawia. Zbliżyłem się.
Jedna mówi:
- Przecież to jasne, że chmury są formą życia pozagro­bowego maszyn parowych. Otóż zasadnicze pytanie brzmi:
co było pierwej - maszyny parowe czy para wodna? Ja twierdzę, że para!
- Milcz, przeklęty idealisto! - zasyczała druga. Usiłowałem spytać o lakier, ale tak syczały i gwizdały,
że nie słyszałem własnego głosu. Wpisałem się do książki
zażaleń i poleciałem dalej.
34 VIII
Czy ten sierpień nigdy się nie skończy? Przed połu­dniem czyściłem rakietę. Okropne nudy. Zaraz do środka, do mózgu. Zamiast śmiechu, napadło mnie takie ziewanie, że byłem w strachu o szczęki. Po prawej burcie mała plane­ta. Mijając ją, zauważyłem jakieś białe kropki. Przez lorne­tę zobaczyłem, że to tabliczki z napisem: Nie wychylać się". Z mózgiem coś nie w porządku - połyka pointy.
IX
Musiałem zatrzymać się na Stroglonie, bo paliwo mi się kończyło. Hamując, z rozpędu przeleciałem przez cały wrzesień.
Na lotnisku duży ruch. Zostawiłem rakietę w próżni, że­by nie płacić cła, wziąłem tylko blaszanki na paliwo. Przed­tem obliczyłem z pomocą mózgu koordynaty ruchu po eli-
138 stanisław lem
psie. Po godzinie wróciłem z pełnymi bańkami, a rakiety ani śladu. Oczywiście wziąłem się do szukania. Myślałem, że ducha wyzionę; przeszedłem jednak coś cztery tysiące kilometrów pieszo. Oczywiście - mózg się pomylił. Będę ja musiał porozmawiać z tym kierownikiem warsztatów, kiedy wrócę.
2X
Szybkość tak wielka, że gwiazdy zamieniły się w ogni­ste smużki, jakby ktoś milionem palących się papierosów ruszał w ciemnym pokoju. Mózg się jąka. Co najgorsze, złamał się wyłącznik i nie mogę go zamknąć. Gada bez przerwy.
3X
Mózg wyczerpuje się, jak można sądzić, bo sylabizuje. Powoli przywykam do tego. Ile się da, siedzę na zewnątrz, tylko nogi wpuszczam do rakiety, bo porządnie zimno.
7X
O wpół do dwunastej dotarłem do stacji wjazdowej En-teropii. Rakieta bardzo rozgrzana hamowaniem. Przycumo­wałem ją na wierzchnim pokładzie sztucznego księżyca (mieści się tam stacja) i poszedłem do środka, by wypełnić formalności. W spiralnym korytarzu ruch nieprawdopodob­ny; przybysze z najdalszych stron Galaktyki chodzili, falo­wali i skakali od okienka do okienka. Ustawiłem się w ogon­ku za jasnoniebieskim Algolaninem, który uprzejmym ge­stem ostrzegł mnie, bym nie zbliżał się zanadto do jego tyl­nego organu elektrycznego. Za mną stanął zaraz jakiś mło­dy Satumijczyk w beżowym szlaulonie. Trzema ssawkami przytrzymywał walizki, a czwartą ocierał pot. Rzeczywiście bardzo gorąco. Kiedy nadeszła moja kolej, urzędnik, przej-
dzienniki GWIAZDOWE 139
rzysty jak kryształ Ardryta, przyjrzał mi się badawczo, po­zieleniał (Ardryci wyrażają uczucia zmianą zabarwienia;
zieleń jest odpowiednikiem uśmiechu) i spytał:
- Pan kręgowiec?
-Tak.
- Dwudyszny?
- Nie. Tylko powietrzem...
- Dziękuję, doskonale. Wikt mieszany?
-Tak.
- Z jakiej planety, wolno wiedzieć?
-Z Ziemi.
- A to proszę do następnego okienka.
Podszedłem tam i zajrzawszy do środka przekonałem się, że mam przed sobą tego samego urzędnika, a właściwie jego dalszą część. Wertował dużą księgę.
- A! mam - powiedział - Ziemia... hm, bardzo do­brze. Pan jako turysta czy handlowiec?
- Jako turysta.
- To proszę pozwolić...
Wypełniał jedną przylgą formularz, a drugą równocze­śnie podał mi inny do podpisu, mówiąc:
- Strum rozpoczyna się za tydzień. Zechce pan w związku z tym udać się do pokoju 116, tam jest nasza wytwórnia rezerw, która się panem zajmie. Potem proszę przejść do pokoju 67, to jest kabina farmaceutyczna. Dosta­nie pan tam pigułki Eufruglium, które musi pan zażywać co trzy godziny, by zneutralizować szkodliwe dla pańskiego organizmu działanie radioaktywności naszej planety... Czy życzy pan sobie świecić podczas pobytu na Enteropii?
- Dziękuję, nie.
- Jak pan uważa. Proszę, oto pańskie papiery. Pan jest ssakiem, prawda?
-Tak.
140 stanisław lem
- A więc pomyślnego ssania!
Pożegnawszy uprzejmego urzędnika, poszedłem, jak mi polecił, do pracowni rezerw. W jajowatym pomieszczeniu było, jak mi się wydało na pierwszy rzut oka, pusto. Stało tam kilka aparatów elektrycznych; pod sufitem brylantowy­mi promieniami lśniła kryształowa lampa. Okazało się jed­nakże, że to był Ardryta, urzędujący technik, który zaraz opuścił się z sufitu. Siadłem na fotelu, on zaś, zabawiając mnie rozmową, dokonał pomiarów i rzekł:
- Dziękuję, pański pączek przekażemy wszystkim wy­lęgarniom na planecie. Gdyby się panu cokolwiek zdarzyło podczas strumu, może pan być całkiem spokojny... natych­miast dostawimy rezerwę!
Nie całkiem rozumiałem, co miał na myśli, przyuczyłem się wszakże podczas wieloletnich wędrówek do dyskrecji, nic bowiem przykrzejszego dla mieszkańców jakiejkolwiek planety, niż tłumaczyć obcemu miejscowe nawyki i oby­czaje. W gabinecie farmaceutycznym znów ustawiłem się ogonku, który posuwał się jednak nader szybko, tak że ry­chło fertyczna Ardrytka w fajansowej umbrze dała mi por­cję pigułek. Jeszcze mała formalność cłowa (wolałem nie zawierzać już mózgowi elektrycznemu) i z wizą w ręku wróciłem na pokład.
Tuż za księżycem rozpoczyna się kosmotrasa, porządnie utrzymana, z wielkimi napisami reklamowymi po obu stro­nach. Litery ich oddalone są od siebie o parę tysięcy kilo­metrów, ale przy normalnej szybkości jazdy składa się sło­wa tak szybko, jakby sieje miało wydrukowane w gazecie. Jakiś czas odczytywałem je z zainteresowaniem - więc:
Myśliwi! używajcie tylko pasty do polowania MLINI", al­bo: Chcesz być wesoły - poluj na ośmioły!" - itp.
O siódmej wieczorem wylądowałem na lotnisku toten-tamskim. Niebieskie słońce tylko co zaszło. W promieniach
dzienniki gwiazdowe 141
czerwonego, które było jeszcze dość wysoko, wszystko wokół wyglądało jak objęte pożarem - niezwykły widok. Obok mojej rakiety majestatycznie opuścił się krążownik galaktyczny. Pod jego ogonem rozgrywały się wzruszające sceny powitania. Rozdzieleni na długie miesiące Ardryci padali sobie w objęcia z okrzykami zachwytu, po czym wszyscy, ojcowie, matki, dzieci, łącząc się czułym uści­skiem w kule, błyskające rumieńcami w promieniach sło­necznych, pośpieszali ku wyjściu. I ja ruszyłem w ślad za toczącymi się harmonijnie rodzinami; tuż za portem lotni­czym znajduje się przystanek glambusa, do którego wsia­dłem. Pojazd ten, ozdobiony z wierzchu złotymi zgłoskami układającymi się w napis: PASTA RAUS SAMA POLU­JE!", przedstawia coś w rodzaju sera szwajcarskiego; w du­żych jego dziurach mieszczą się dorośli, w małych zaś dzie­ciarnia. Ledwom wsiadł, glambus ruszył z miejsca. Otoczo­ny jego krystalicznym miąższem, nad sobą, pod sobą i do­koła widziałem sympatycznie przeświecające, różnobarw­ne sylwetki współpasażerów. Sięgnąłem do kieszeni po to­mik Baedeckera, bo był już najwyższy czas zaznajomić się z jego wskazówkami, jakież jednak było moje zaskoczenie, kiedy zobaczyłem, że trzymam tom traktujący o planecie Enteuropii, odległej od miejsca, w którym się znajdowa­łem, o trzy miliony lat świetlnych. Potrzebny mi Baedecker został w domu. Przeklęte roztargnienie!
Nie było innej rady, jak pójść do totentamskiej ekspozy­tury znanego biura astronautycznego GALAX. Uprzejmy konduktor, gdym się do niego zwrócił, zatrzymał wnet glambus, wskazał mi przylgą ogromny gmach i na poże­gnanie zmienił się serdecznie na twarzy.
Przez chwilę stałem bez ruchu, rozkoszując się niezwy­kłym widokiem, jaki przedstawiało pogrążające się w zmierzchu śródmieście. Czerwone słońce właśnie zaszło
142 stanisław lem
pod horyzont. Ardryci nie stosują sztucznego oświetlenia, bo sami świecą. Aleje Mrudr, na których stałem, pełne by­ły migotania przechodniów; jakaś młoda Ardrytka, mijając mnie, zalotnie rozbłysła wewnątrz swego abażurka w złoci­ste prążki, lecz poznawszy widać cudzoziemca, skromnie przygasła.
Bliskie i dalekie domy iskrzyły się i rozświetlały od po­wracających mieszkańców; w głębi świątyń jarzyły się roz­modlone tłumy; dzieci tęczowały z szaloną szybkością po klatkach schodowych - było to wszystko tak urocze, tak barwne, że nie chciało mi się wprost odejść, musiałem jed­nak, w obawie że zamkną mi Galax.
W westybulu biura podróży skierowano mnie na dwu­dzieste trzecie piętro, do wydziału prowincjonalnego. Nieste­ty, jest to smutna, lecz nieodwracalna prawda: Ziemia znaj­duje się w mało znanej, zabitej deskami głuszy Kosmosu!
Urzędniczka, do której się zwróciłem w wydziale obsłu­gi turystycznej, zamglona ze zmieszania powiedziała mi, że Galax nie dysponuje niestety przewodnikami ani planem zwiedzania dla Ziemian, gdyż bywają oni na Enteropii nie częściej niż raz w stuleciu. Zaproponowała mi więc pora­dnik dla Jowiszan z uwagi na wspólne pochodzenie sło­neczne Jowisza i Ziemi. Wziąłem go dla braku czegoś lep­szego i poprosiłem o zarezerwowanie pokoju w hotelu Ko-smonia. Zapisałem się też na polowanie organizowane przez Galax, po czym wyszedłem na miasto. Byłem o tyle w niezręcznym położeniu, że sam nie świeciłem, toteż na­potkawszy na skrzyżowaniu Ardrytę, regulującego ruch, przystanąłem i w jego blasku przejrzałem otrzymany prze­wodnik. Jak należało oczekiwać, zawierał informacje o tym, gdzie można się zaopatrzyć w przetwory metanowe, co trzeba robić z mackami na przyjęciach oficjalnych itp. Rzuciłem go więc do kosza na śmieci, zatrzymałem prze-
dzienniki GWIAZDOWE 143
jeżdżający eboret i kazałem się wieźć do dzielnicy gma-ziowców. Te wspaniałe, kielichowate budowle połyskiwa­ły z dala różnokolorowymi światełkami Ardrytów oddają­cych się życiu rodzinnemu, a w biurowcach prześlicznie fa­lowały świetlne naszyjniki urzędników.
Oddaliwszy eboret, jakiś czas spacerowałem pieszo;
gdy podziwiałem piętrzący się nad placem gmaziowiec Za­rządu Zup, wyszło z niego dwu wyższych funkcjonariuszy, których poznać można po intensywnym blasku i czerwo­nych grzebieniach wokół abażuru. Przystanęli blisko i dole­ciała mnie ich rozmowa:
- Rozmaz obrębień już nie obowiązuje? - mówił je­den, wysoki, cały w orderach. Drugi pojaśniał na to i odparł:
- Nie. Kierownik powiada, że nie wykonamy progra­mu, a to wszystko przez Grudrufsa. Nie pozostaje nic inne­go, mówi kierownik, jak przemienić go.
- Grudrufsa?
-No.
Pierwszy zgasł, tylko ordery świeciły mu dalej różnoko­lorowymi wianuszkami, i zniżając głos rzekł:
- Będzie się pęził, biedak.
- Niech się pęzi, i tak mu nie pomoże. Porządku ina­czej nie będzie. Nie po to transmutuje się facetów od lat, że­by więcej było sepulek!
Zaintrygowany zbliżyłem się mimowiednie do obu Ar­drytów, lecz oddalili się w milczeniu. Dziwna rzecz, iż do­piero po tym wydarzeniu jęło obijać mi się coraz częściej o uszy słowo sepulki". W miarę jak łaknąc zanurzenia się w nocnym życiu metropolii kroczyłem chodnikami, z głębi przetaczających się tłumów dobiegał mnie ów zagadkowy wyraz, wypowiadany to zduszonym szeptem, to wykrzyki­wany namiętnie; można go było odczytać na kulach ogło-
144 stanisław lem
szeniowych, które obwieszczały aukcje i przetargi rzadkich sepulcjanów i w ognistych reklamach neonowych, propo­nujących nabycie modnych sepulkadów. Próżno medyto­wałem, co by to być mogło; na koniec, gdy koło północy odświeżałem się szklanką kurdlej śmietanki w barze na osiemdziesiątym piętrze domu towarowego, a pieśniarka ardrycka jęła wykonywać przebój Sepulko moja mała", ciekawość ma wzrosła do tego stopnia, że spytałem prze­chodzącego kelnera, gdzie mógłbym nabyć sepulkę.
- Naprzeciw - odpowiedział machinalnie, inkasując rachunek. Potem spojrzał na mnie uważnie i pociemniał trochę. - Pan jest sam? - spytał.
- Tak. A co?
- Ach, nic. Niestety, nie mam drobnych. Zrezygnowałem z reszty i windą zjechałem na dół. Rze­czywiście, na wprost ujrzałem olbrzymią reklamę sepulek, pchnąłem więc szklane drzwi i znalazłem się we wnętrzu pustego o tej porze magazynu. Przystąpiłem do lady i z uda­ną flegmą poprosiłem o sepulkę.
- Do jakiego sepulkarium? - spytał sprzedawca, opu­szczając się ze swego wieszaka.
- No, do jakiego... do zwyczajnego - odparłem.
- Jak to do zwyczajnego? - zdziwił się. - Prowadzi­my tylko sepulki z odświstem...
- No więc poproszę o jedną...
- A gdzie ma pan kacież?
- E, mhm, nie mam przy sobie...
- No więc jak ją pan weźmie bez żony? - powiedział sprzedawca, patrząc na mnie badawczo. Mętniał powoli.
- Nie mam żony - wyrwało mi się nieopatrznie.
- Pan... nie ma... żony...? - wybełkotał sczerniały sprzedawca, patrząc na mnie z przerażeniem - i pan chce sepulkę... ? Bez żony... ?
dzienniki gwiazdowe 145
Drżał na całym ciele. Jak zmyty uciekłem na ulicę, zła­pałem wolny eboret i wściekły kazałem się wieźć do jakie­goś nocnego lokalu. Okazał się nim Myrgindragg. Gdy wszedłem, orkiestra przestała właśnie grać. Zwisało tu chy­ba ponad trzysta osób. Rozglądając się za wolnym miej­scem, szedłem przez ciżbę, gdy wtem ktoś mnie zawołał;
z radością dostrzegłem znajomą twarz, był to pewien komi­wojażer, którego poznałem kiedyś na Autropii. Wisiał z żo­ną i córką. Przedstawiłem się paniom i jąłem bawić rozmo­wą dobrze już podochocone towarzystwo, które co jakiś czas wstawało, żeby przy dźwiękach melodii tanecznej po­toczyć się po parkiecie. Zachęcany gorąco przez małżonkę znajomego, odważyłem się w końcu puścić w tany; jakoż objąwszy się mocno, we czworo potoczyliśmy się przy ognistym mambrinie. Prawdę mówiąc, potłukłem się tro­chę, robiłem jednak dobrą minę do złej gry i udawałem, że jestem zachwycony. Gdyśmy wracali do stolika, zatrzyma­łem w przejściu mego znajomego i spytałem go na ucho o sepulki.
- Co proszę? - nie dosłyszał mnie. Powtórzyłem py­tanie, dodając, że chciałbym nabyć sepulkę. Mówiłem wi­dać zbyt głośno - wiszący najbliżej odwracali się, patrząc na mnie ze zmętniałymi twarzami, a znajomy Ardryta zło­żył przylgi ze strachu.
- Na miłość Drumy, panie Tichy - przecież pan jest sam!
- No to co z tego - wypaliłem już nieco poirytowany - czy dlatego nie mogę zobaczyć sepulki?
Słowa te padły w powstałą nagle ciszę. Żona znajomego spadła zemdlona na podłogę, on rzucił się ku niej, a najbliż­si Ardryci pofalowali ku mnie zdradzając zabarwieniem wrogie zamiary; w tym momencie pojawiło się trzech kel­nerów, którzy wzięli mnie za kark i wyrzucili na ulicę.


146 stanisław lem
Byłem po prostu wściekły. Zatrzymałem eboret i kaza­łem się wieźć do hotelu. Przez całą noc oka nie zmrużyłem, tak mnie coś uwierało i gryzło; dopiero o świcie przekona­łem się, iż, nie otrzymawszy bliższych danych z Galaxu, służba hotelowa nauczona doświadczeniem z gośćmi, któ­rzy przepalają materace do gołej siatki, posłała mi azbe­stem. Niemiłe wydarzenia poprzedniego dnia przestały mnie w świetle ranka absorbować. Z radością powitałem przedstawiciela Galaxu, który o dziesiątej przybył po mnie eboretem pełnym wnyków, kubłów pasty do polowania i całego arsenału broni myśliwskiej.
- Nigdy pan nie polował na kurdle? - upewnił się mój przewodnik, gdy wehikuł z wielką szy kością przesmykał ulicami Totentamu.
- Nie. Może zechce mnie pan poinstruować... ? - po­wiedziałem z uśmiechem.
Do zachowania całkowitej flegmy uprawniało mnie wieloletnie doświadczenie wypraw na najgrubszego zwie­rza Galaktyki.
- Jestem na pana usługi - odparł grzeczny przewo­dnik.
Był to szczupły Ardryta szklistej karnacji, bez abażuru, spowity w ciemnogranatową tkaninę - takiego odzienia jeszcze na planecie nie widziałem. Gdym mu to powiedział, wyjaśnił, że jest to strój myśliwski, niezbędny przy podcho­dzeniu zwierza; to, co brałem za mateńę, było specjalną substancją, którą powleka się ciało. Krótko mówiąc - ubranie natryskowe, wygodne, praktyczne i, co najważniej­sze, całkowicie zaciemniające naturalne światło Ardrytów, mogące spłoszyć kurdla.
Przewodnik wydobył z teczki zadrukowany arkusz i podał mi do przestudiowania; zachowałem go w mych pa­pierach. Oto on:
dzienniki gwiazdowe 147
POLOWANIE NA KURDLE Instrukcja dla cudzoziemców
Kurdel jako zwierzyna łowna stawia najwyższe wyma­gania tak walorom osobistym, jak i sprzętowi myśliwego. Ponieważ zwierzę to w trakcie ewolucji przysposobiło się do opadów meteorytowych, wytworzywszy pancerz nie do przebicia, na kurdle poluje się od środka.
Do polowania na kurdle niezbędne są:
A) w fazie wstępnej -pasta podkładowa, sos grzybo­wy, szczypiorek, sól i pieprz;
B) w fazie właściwej - miotełka ryżowa, bomba zega­rowa.
I. Przygotowanie na stanowisku.
Na kurdle poluje się z przynętą. Myśliwy, natarłszy się wprzód pastą podkładową, kuca w bruździe ściorgu, po czym towarzysze posypują go z wierzchu drobno pokraja­nym szczypiorkiem i przyprawiają do smaku.
II. W tej pozycji należy oczekiwać kurdla. Gdy zwierz zbliży się, trzeba, zachowując spokój, chwycić oburącz bombę zegarową trzymaną między kolanami. Głodny kur-del łyka zwykle od razu. Jeżeli kurdel nie chce brać, moż­na go dla zachęty delikatnie poklepać po języku. Gdy gro­zi pudło, niektórzy radzą dodatkowo się posolić, jest to jednak krok nader ryzykowny, gdyż kurdel może kichnąć. Mało który myśliwy przeżył kichnięcie kurdla.
III. Kurdel, który wziął, oblizuje się i odchodzi. Po połknięciu myśliwy niezwłocznie przy stępuje do fazy czynnej, tj. za pomocą miotełki otrzepuje z siebie szczypiorek i przyprawy, aby pasta mogła swobodnie rozwinąć swe działanie przeczy szczające, przy czym nastawia bombę ze­garową i oddala się możliwie szybko w stronę przeciwną tej, z której przybył.
148 stanisław lem
IV. Opuszczając kurdla, należy uważać, by spaść na rę­ce i nogi i nie potłuc się.
Uwagi. Używanie przypraw ostrych jest wzbronione. Również wzbronione jest podkładanie kurdlom bomb ze­garowych nastawionych i posypanych szczypiorkiem. Po­stępowanie takie jest ścigane i karane jako kłusownictwo.
Na granicy rezerwatu łowieckiego oczekiwał nas już za­rządzający, Wauwr, w otoczeniu lśniącej jak kryształ w słońcu rodziny. Okazał się on nader serdeczny i gościn­ny; zaproszeni na poczęstunek, spędziliśmy w jego miłym domostwie kilka godzin, przysłuchując się historiom z ży­cia kurdli i wspomnieniom łowieckim Wauwra i jego sy­nów. Naraz wpadł zdyszany goniec, donosząc, że wytropio­ne kurdle nagonka ruszyła w ostęp.
- Kurdle - wyjaśnił mi zarządca - trzeba najpierw dobrze przegonić, żeby zgłodniały!
Namaszczony pastą, z bombą i przyprawami ruszyłem w towarzystwie Wauwra i przewodnika w głąb ściorgu. Droga zginęła rychło w nieprzejrzanym gąszczu. Posuwali­śmy się z trudem, od czasu do czasu omijając tropy kurdli, podobne do dołów pięciometrowej średnicy. Marsz trwał dość długo. Wtem ziemia zadrżała i przewodnik stanął, da­jąc nam przylgą znak milczenia. Dał się słyszeć grom jak­by szalejącej za horyzontem burzy.
- Słyszy pan? - szepnął przewodnik.
- Słyszę. To kurdel?
-Tak. Bobczy.
Posuwaliśmy się teraz wolniej i ostrożniej. Łoskot ucichł i ściorg pogrążył się w milczeniu. Nareszcie po­przez gąszcz zamajaczyła rozległa polana. Na jej skraju to­warzysze wyszukali dobre stanowisko, przyprawili mnie i sprawdziwszy, że mam w pogotowiu miotełkę i bombę, odeszli na palcach, zalecając mi cierpliwość. Jakiś czas pa-
dzienniki GWIAZDOWE 149
nowała cisza przerywana tylko kląskaniem ośmiołów; no­gi dobrze mi już ścierpły, gdy grunt zadygotał. Ujrzałem jakiś ruch w dali - wierzchołki drzew na krańcu polany pochyliły się i runęły, znacząc drogę zwierza. Musiała to być kapitalna sztuka. Jakoż wnet kurdel wyjrzał na polanę, przestąpił powalone pnie i ruszył przed siebie. Kołysząc się majestatycznie, ciągnął w moją stronę, węsząc głośno. Oburącz chwyciłem uszatą bombę i czekałem z zimną krwią. Kurdel stanął w odległości jakichś pięćdziesięciu metrów ode mnie i oblizał się. W jego przejrzystym wnę­trzu wyraźnie widziałem resztki wielu myśliwych, którym się nie powiodło.
Jakiś czas kurdel namyślał się. Obawiałem się, że już odejdzie, gdy podszedł i skosztował mnie. Posłyszałem głuche mlaśnięcie i straciłem grunt pod nogami.
Wziął! - dobra nasza! - pomyślałem. W środku kur­dla nie było znów tak ciemno, jak mi się to w pierwszej chwili wydało. Oporządziwszy się, podniosłem ciężką bombę zegarową i wziąłem się do nastawiania jej, gdy do­biegło mnie czyjeś chrząknięcie. Podniosłem głowę i za­skoczony ujrzałem przed sobą obcego Ardrytę, jak ja po­chylonego nad bombą. Patrzyliśmy na siebie przez chwilę.
- Co pan tu robi? - spytałem.
- Poluję na kurdla - odparł.
- Ja też - rzekłem - ale bardzo proszę sobie nie prze­szkadzać. Pan był tu pierwszy.
- Nic podobnego - odparł - pan jest cudzoziemcem.
- Co z tego - odrzekłem - zachowam moją bombę na drugi raz. Proszę, niech się pan nie krępuje moją osobą.
- Nigdy w świecie! - zawołał. - Pan jest naszym go­ściem.
- Przede wszystkim jestem myśliwym.
- A ja przede wszystkim - gospodarzem, i nie pozwo-
150 stanisław lem
lę, by z mego powodu miał się pan wyrzec tego kurdla! Bar­dzo pana proszę pośpieszyć się, bo pasta zaczyna już działać.
W samej rzeczy kurdel stawał się niespokojny; nawet tu­taj dochodziło jego potężne sapanie, jakby kilkudziesięciu naraz lokomotyw. Widząc, że nie przekonam spotkanego Ar-dryty, nastawiłem bombę i zaczekałem na nowego towarzy­sza, który wszakże prosił, bym szedł pierwszy. Niebawem opuściliśmy kurdla. Spadając z wysokości dwu pięter, wy­tknąłem sobie lekko kostkę. Kurdel, któremu wyraźnie ulży­ło, pognał w ostęp i łamał tam drzewa z okropnym hałasem. Naraz dał się słyszeć przeraźliwy grzmot i wszystko ucichło.
- Leży! Moje serdeczne gratulacje! - wykrzyknął myśliwy, ściskając mi serdecznie dłoń. W tym momencie zbliżyli się przewodnik i zarządca rezerwatu.
Ponieważ zapadał zmrok, trzeba się było śpieszyć z po­wrotem; zarządzający obiecał mi własnoręcznie wypchać kurdla i przesłać go na Ziemię najbliższym frachtowcem ra­kietowym.
5X1
Przez cztery dni nie zapisałem ani słowa, taki byłem za­jęty. Co dzień rano - faceci z Komisji Współpracy Kultu­ralnej z Kosmosem, muzea, wystawy, radioakty, a po połu­dniu wizyty, przyjęcia oficjalne i przemówienia. Jestem już porządnie zmęczony. Delegat K W K z K, który się mną opiekuje, powiedział mi wczoraj, że nadchodzi strum, ale zapomniałem go spytać, co to znaczy. Mam się widzieć z profesorem Zazulem, wybitnym uczonym ardryckim, tyl­ko nie wiem jeszcze kiedy.
6X1
Rano w hotelu zbudził mnie okropny huk. Wyskoczy­łem z łóżka i zobaczyłem wznoszące się nad miastem słupy
dzienniki gwiazdowe 151
dymu i ognia. Zatelefonowałem do informacji hotelowej, pytając, co się dzieje.
- Nic takiego - odparła telefonistka - proszę się nie niepokoić, to tylko strum.
-Strum?
- No tak, strumień meteorów, który nawiedza nas co dziesięć miesięcy.
- Toż to okropne! - zawołałem - może trzeba zejść do schronu?!
- O, żaden schron nie wytrzyma trafienia meteoru. Ale pan ma przecież rezerwę, jak każdy obywatel, może się pan nie lękać.
- Co za rezerwę? - spytałem, lecz telefonistka odło­żyła już słuchawkę. Ubrałem się szybko i wyszedłem na miasto. Ruch na ulicach był zupełnie normalny; przecho­dnie śpieszyli za swymi sprawami, dygnitarze płonący róż­nokolorowymi orderami jechali do biurowców, a w ogród­kach igrały dzieci, świecąc i śpiewając. Wybuchy zrzedły po jakimś czasie i tylko z dali donosił się miarowy huk. Po­myślałem, że strum jest widać zjawiskiem niezbyt szkodli­wym, skoro nikt tu sobie nic z niego nie robi, i pojechałem, jakem to miał w planie, do ogrodu zoologicznego.
Oprowadzał mnie sam dyrektor, szczupły, nerwowy Ar-dryta o pięknym połysku. Zoo totentamskiejest bardzo porzą­dnie utrzymane; dyrektor powiedział mi z dumą, że posiada zestawy zwierząt z najodleglejszych stron Galaktyki, w tym także zwierzynę ziemską. Wzruszony, chciałem ją zobaczyć.
- Teraz to niestety niemożliwe - odparł dyrektor, a na moje pytające spojrzenie dodał:
- Pora snu. Mieliśmy, wie pan, duże kłopoty z aklima­tyzacją i byłem w strachu, że jednej sztuki nie uda się nam już utrzymać przy życiu, lecz na szczęście dieta witaminizo-wana, którą opracowali nasi uczeni, dała świetne rezultaty.
152 stanisław lem
- Ach tak, a jakie to właściwie zwierzęta?
- Muchy. Czy lubi pan kurdle?
Patrzył na mnie szczególnym, oczekującym wzrokiem, tak że odparłem, starając się nadać głosowi brzmienie nie­kłamanego entuzjazmu:
- O, bardzo lubię, to szalenie miłe stworzenia! Rozjaśnił się.
- To dobrze. Pójdziemy do nich, ale pierwej przepro­szę pana na chwilę.
Wrócił zaraz owinięty liną i zaprowadził mnie do kur-diej zagrody, otoczonej dziewięćdziesięciometrowym mu­rem. Otworzywszy drzwi przepuścił mnie pierwszego.
- Może pan iść spokojnie - rzekł - moje kurdle są zupełnie obłaskawione.
Ujrzałem się na sztucznym ściorgowisku; pasło się tu ze sześć czy siedem kurdli; same ładne sztuki, mierzące koło trzech hektarów. Największa na głos dyrektora zbli­żyła się ku nam i nadstawiła ogon. Dyrektor wspiął się nań, wzywając mnie gestem - poszedłem więc w jego ślady. Gdy stromizna stała się zbyt wielka, dyrektor roz­winął linę i dał mi jeden koniec do przepasania. Związani, wspinaliśmy się koło dwu godzin. Na szczycie kurdla dy­rektor usiadł w milczeniu, wyraźnie wzruszony. Nie odzy­wałem się, pragnąc uszanować jego uczucia. Po jakimś czasie rzekł:
- Czy nie piękny stąd widok?
W samej rzeczy mieliśmy pod sobą cały niemal Toten-tam z jego wieżami, świątyniami i gmaziowcami; po uli­cach ciągnęli przechodnie, mali jak mrówki.
- Pan jest przywiązany do kurdli? - spytałem cicho, widząc, jak dyrektor łagodnie gładzi grzbiet zwierzęcia w pobliżu szczytu.
- Kocham je - rzekł prosto i spojrzał mi w twarz. -
dzienniki gwiazdowe 153
Kurdle są przecież kolebką naszej cywilizacji - dodał. Po namyśle podjął:
- Ongiś, przed tysiącleciami, nie mieliśmy ani miast, ani wspaniałych domów, ani techniki, ani rezerw... Wtedy te łagodne, potężne istoty wypiastowały nas, ratowały w ciężkich okresach strumów. Bez kurdli ani jeden Ardry-ta nie dożyłby dzisiejszych pięknych dni i oto teraz poluje się na nie, niszczy je i tępi - cóż za potworna, czarna nie­wdzięczność!
Nie śmiałem mu przerwać. Po chwili, przezwyciężając wzruszenie, mówił dalej:
- Jakże nienawidzę tych myśliwych, którzy nikczem-nością odpłacają za dobro! Widział pan zapewne reklamy polowania, nieprawdaż?
- Owszem.
Do głębi zawstydzony słowami dyrektora, drżałem na myśl, że mógłby się dowiedzieć o moim niedawnym po­stępku; własnymi rękami upolowałem przecież kurdla. Pra­gnąc odwieść dyrektora od tego tak dażliwego punktu roz­mowy spytałem:
- Czy naprawdę tak wiele im zawdzięczacie? Nie wie­działem o tym...
- Jak to - pan nie wiedział? Ależ kurdle wynosiły nas w swym łonie przez dwadzieścia tysięcy lat! Żyjąc w nich, osłonięci ich potężnymi pancerzami przed gradem zabój­czych meteorów, przodkowie nasi stali się tym, czym my dzisiaj jesteśmy; istotami rozumnymi, pięknymi, świecący­mi w ciemnościach. Pan o tym nie wiedział?
- Jestem cudzoziemcem... - szepnąłem, przysięgając sobie w duchu nigdy już nie podnieść ręki na kurdla.
- No tak, tak... - odparł nie słuchając mnie dyrektor i wstał. - Musimy niestety wracać: spieszno mi do obo­wiązków...
154 stanisław lem
Z ogrodu zoologicznego pojechałem eboretem do Gala-xu, gdzie miano mi odłożyć bilety na przedstawienie popo­łudniowe.
W śródmieściu dały się znów słyszeć gromowe wybu­chy, coraz głośniejsze i gęstsze. Nad dachami wzbijały się łyskające ogniem słupy dymu. Widząc, że nikt z przecho­dniów nie zwraca na to najmniejszej uwagi, milczałem, aż eboret stanął przed Galaxem. Dyżurny urzędnik spytał, jak mi się podobało zoo.
- Owszem, bardzo ładne - odparłem - ale... na mi­ły Bóg!
Cały Galax podskoczył. Dwa biurowce naprzeciw, wi­dziane przez okno jak na dłoni, rozleciały się od trafienia meteorem. Straciłem słuch i zatoczyłem się na ścianę.
- To nic - rzekł urzędnik. - Pobywszy u nas dłużej, przywyknie pan jakoś. Proszę, oto pana bile...
Nie dokończył. Zabłysło, zagrzmiało, podniósł się kurz, a gdy opadł, zamiast mego rozmówcy ujrzałem olbrzymią dziurę w podłodze. Stałem jak skamieniały. Nie minęła i minuta, a kilku Ardrytów w kombinezonach załatało dziu­rę i przytoczyło niski wózek z dużym pakunkiem. Gdy go rozwinięto, oczom mym ukazał się urzędnik z biletem w rę­ku. Strącił z siebie resztę opakowania i sadowiąc się na wie­szaku, rzekł:
- Tu są pańskie bilety. Mówiłem panu, że to nic takie­go. Każdy z nas w razie potrzeby zostaje zdublowany. Pan się dziwi naszemu spokojowi? No, to trwa przecież już trzydzieści tysięcy lat, przyzwyczailiśmy się... Jeżeliby pan chciał zjeść obiad, restauracja Galaxu już jest czynna. Na dole, na lewo od wejścia.
- Dziękuję, nie mam apetytu - odparłem i chwiejąc się nieznacznie na nogach wyszedłem wśród nieustających wybuchów i grzmotów. Rychło zdjął mnie gniew.
dzienniki gwiazdowe 155
Nie zobaczą tu trwogi Ziemianina! - pomyślałem i spojrzawszy na zegarek kazałem się wieźć do teatru.
Po drodze meteor roztrzaskał eboret, wsiadłem więc do innego. Na miejscu, gdzie wczoraj stał budynek teatralny, piętrzyło się dymiące gruzowisko.
- Czy zwracacie pieniądze za bilety? - spytałem sto­jącego na ulicy kasjera.
- Bynajmniej. Przedstawienie rozpocznie się normal­nie.
- Jak to normalnie? przecież meteor...
- Jest jeszcze dwadzieścia minut czasu - wskazał mi kasjer godzinę na swym zegarku.
-Ależ...
- Może będzie pan łaskaw nie zajmować miejsca przy kasie! My chcemy kupić bilety! - zawołało parę osób z ogonka, który uformował się za mną. Wzruszywszy ra­mionami, odszedłem na bok. Dwie wielkie maszyny łado­wały tymczasem gruz i wywoziły go. Po kilku minutach plac był oczyszczony.
- Czy będą grali na wolnym powietrzu? - spytałem jednego z czekających, który wachlował się programem.
- Nic podobnego! przypuszczam, że wszystko odbę­dzie się jak zawsze - odparł.
Umilkłem, rozgniewany, sądząc, że robi ze mnie durnia. Na plac wjechała wielka cysterna. Wylano z niej smołowa-tą, świecącą rubinowe maź, która uformowała spory ko­piec; natychmiast wetknięto w tę papkowatą, żarem bucha­jącą masę rury i jęto tłoczyć do środka powietrze. Papka zmieniła się w bąbel rosnący z zawrotną szybkością. Po mi­nucie przedstawiał on łudzącą kopię budynku teatralnego, tylko że całkiem miękką, bo chwiejącą się w podmuchach wiatru. Po dalszych pięciu minutach nowo wydęty budynek stwardniał; w tym momencie meteor roztrzaskał część da-
156 stanisław lem
chu. Dodmuchano więc nowy dach i przez szeroko otwarte podwoje ruszyły do wnętrza potoki widzów. Zajmując miejsce, zauważyłem, że jest ono jeszcze ciepłe, ale to też było jedyne świadectwo niedawnej katastrofy. Spytałem są­siada, co to była za papka, z której odbudowano teatr, i do­wiedziałem się, iż jest to słynna gmaź ardrycka.
Przedstawienie rozpoczęło się z jednominutowym opó­źnieniem. Na dźwięk gongu widownia ściemniała, upodab­niając się do rusztu pełnego gasnących węgli, aktorzy za to rozbłysnęli wspaniale. Grano sztukę symboliczno-historycz-ną i prawdę mówiąc niewiele z niej rozumiałem, tym bar­dziej iż wiele spraw przedstawiano pantomimami barwnymi. Pierwszy akt toczył się w świątyni; grupa młodych Ardrytek wieńczyła posąg Drumy, śpiewając o swych oblubieńcach.
Nagle pojawił się bursztynowy prałat, który wypędził dziewczyny, z wyjątkiem najpiękniejszej, przejrzystej jak woda źródlana. Prałat zamknął ją wewnątrz posągu. Uwię­ziona wezwała śpiewem kochanka, który wpadł i zgasił starca. W tym momencie meteor zdruzgotał strop, część de­koracji i amantkę, ale z budki suflerskiej wysunięto natych­miast rezerwę, tak zręcznie, że kto właśnie chrząkał lub zmrużył powieki, niczego w ogóle nie zauważył. W dal­szym ciągu kochankowie postanowili założyć rodzinę. Akt kończy się stoczeniem prałata w przepaść.
Gdy kurtyna podniosła się po przerwie, ujrzałem mister­ną kulę małżonków i potomstwa, bujającą się przy dźwię­kach muzyki to w jedną, to w drugą stronę. Zjawił się słu­żący, obwieszczając, że nieznany dobroczyńca przysłał małżeństwu naręcze sepulek. Jakoż wniesiono na scenę olbrzymią pakę, której otwieraniu przyglądałem się z za­partym tchem. Gdy podnoszono pokrywę, coś uderzyło mnie potężnie w ciemię i straciłem przytomność. Odzyska­łem ją na tym samym miejscu. O sepulkach nie było już na
dzienniki GWIAZDOWE 157
scenie mowy, zgaszony prałat uwijał się tam, miotając naj­okropniejsze klątwy, wśród świecących tragicznie dzieci i rodziców. Złapałem się za głowę - guza nie było.
- Co się ze mną stało? - spytałem szeptem sąsiadkę.
- Proszę? A, meteor pana zabił, ale nic pan nie stracił z przedstawienia, bo ten duet był fatalny. Inna rzecz, że skandal: bo pańską rezerwę musieli posyłać aż do Galaxu - zaszeptała w odpowiedzi uprzejma Ardrytka.
- Po jaką rezerwę? - spytałem, czując że ciemnieje mi w oczach.
- No, po pańską właśnie...
- A gdzie ja jestem?
- Jak to? w teatrze. Czy panu słabo?
- To ja jestem rezerwą?
-No tak.
- A gdzie ten ja, co tu przedtem siedziałem? Siedzący przed nami zaczęli głośno psykać i moja są­siadka umilkła.
- Jedno słowo, błagam panią - wyszeptałem cicho - gdzie są te... no... wie pani...
- Cicho! Co to jest! Proszę nie przeszkadzać! - woła­no coraz głośniej z różnych stron. Pomarańczowy z gniewu sąsiad mój jął wzywać porządkowych. Na pół przytomny wybiegłem z teatru, pierwszym eboretem wróciłem do ho­telu i obejrzałem się skrupulatnie w lustrze. Nabierałem już pewnej otuchy, wyglądałem bowiem całkiem jak dawniej, jednak przy dokładniejszej lustracji dokonałem straszliwe­go odkrycia. Oto koszulę miałem wdzianą na lewą stronę, a guziki pospinane na opak -jawny dowód, że ci, którzy mnie ubierali, zielonego pojęcia nie mieli o ziemskiej bieli-źnie. Na domiar wszystkiego ze skarpetki wytrząsnąłem re­sztkę pozostawionego w pośpiechu opakowania. Zabrakło mi tchu; wtem zadzwonił telefon...
158 stanisław lem
- Dzwonię do pana już czwarty raz - odezwała się pa­nienka z K W K z K - profesor Zazul chciałby się z pa­nem dziś widzieć.
- Kto? profesor? - powtórzyłem, zbierając z najwięk­szym wysiłkiem myśli. - Dobrze, a kiedy?
- Kiedy pan sobie życzy, choćby zaraz.
- To jadę do niego natychmiast! - zdecydowałem się nagle - i... i proszę przygotować mi rachunek!
- Pan już wyjeżdża? - zdziwiła się panienka z KWKzK.
- Tak, muszę. Czuję się bardzo nieswój! - wyjaśni­łem rzucając słuchawkę na widełki.
Przebrawszy się, zeszedłem na dół. Ostatnie wydarze­nia tak na mnie podziałały, że choć w chwili, gdym siadał do eboretu, meteor rozwalił na kawałki gmach hotelowy, nie drgnąwszy nawet wymieniłem adres profesora. Mie­szkał on w dzielnicy podmiejskiej, pośród łagodnie sre­brzących się wzgórz. Zatrzymałem eboret dość daleko, rad przejść się po nerwowym napięciu ostatnich godzin. Idąc drogą, zauważyłem niskiego, starszawego Ardrytę, który popychał wolno rodzaj wózka z pokrywą. Pozdrowił mnie grzecznie; odpowiedziałem. Jakąś minutę szliśmy razem. Zza zakrętu wyłonił się żywopłot, okalający dom profeso­ra; w niebo płynęły stamtąd rozwiane kłęby dymu. Ardry-ta, idący obok mnie, potknął się; wówczas spod pokrywy dał się słyszeć głos:
- Czy już?
- Jeszcze nie - odparł wózkarz.
Zdziwiłem się nieco, lecz nic nie powiedziałem. Gdy­śmy się zbliżyli do ogrodzenia, zastanowił mnie ów dym walący z miejsca, w którym można się było spodziewać do­mostwa profesora. Zwróciłem na to uwagę wózkarza, który skinął głową.
dzienniki gwiazdowe 159
- A tak, meteor spadł, będzie temu kwadrans.
- Co słyszę!!! - zawołałem przerażony - ależ to okropne!
- Zaraz przyjedzie gmaziownica - odparł wózkarz - pod miasto to oni się nigdy tak nie śpieszą, wie pan. Co in­nego my.
- Czy już? - dał się znowu słyszeć ów skrzeczący głos w głębi wózka.
- Jeszcze nie - powiedział wózkarz i zwrócił się do mnie: - Może będzie pan łaskaw otworzyć mi furtkę? Uczyniłem to machinalnie i spytałem:
- To pan też do profesora... ?
- Tak, przywiozłem rezerwę - odparł wózkarz, biorąc się do podniesienia pokrywy. Z zapartym tchem ujrzałem przewiązaną starannie dużą paczkę. W jednym miejscu pa­pier był naderwany; patrzało stamtąd żywe oko.
- Pan do mnie... a... a to pan do mnie... - zaskrze­czał starczy głos z wnętrza paczki - ja zaraz... to ja za­raz... niech pan pozwoli do altanki...
- Ta... tak... już lecę... - odparłem. Wózkarz poto­czył swoje brzemię dalej, wtedy odwróciłem się, przesko­czyłem płot i ze wszystkich sił pognałem na lotnisko. Po go­dzinie mknąłem już wśród rozgwieżdżonych przestworzy. Mam nadzieję, że profesor Zazul nie wziął mi tego za złe.
PODRÓŻ OSIEMNASTA
Wyprawa, o jakiej chcę pisać, w skutkach i skali była największym dziełem mego życia. Pojmuję też dobrze, że mało kto da moim słowom wiarę. Jednakowoż, choć wyglą­da to na paradoks, właśnie niedowiarstwo Czytelników uła­twia mi zadanie. Nie mogę bowiem twierdzić, jakobym zro­bił to, co zamierzyłem, doskonale. Prawdę mówiąc, rzecz wyszła raczej kiepsko. Jakkolwiek zaś to nie ja naknociłem, lecz pewni zawistnicy oraz ignoranci, co starali się pokrzy­żować moje plany, nie jest mi od tego lżej na duszy.
Tak więc - wyprawa, jaką podjąłem, miała za cel stwo­rzenie Wszechświata. I to nie jakiegoś nowego, osobnego, którego dotychczas nie było. Bynajmniej. Chodziło o ten Wszechświat właśnie, w którym żyjemy. Oświadczenie z pozoru bezsensowne, wariackie wręcz, jak bowiem moż­na stworzyć to, co już istnieje, i do tego jeszcze tak długo i bezapelacyjnie jak Kosmos? Czyżby szło, gotów pomy­śleć Czytelnik, o ekstrawagancką hipotezę, twierdzącą, że dotychczas nie było oprócz Ziemi nic i że wszystkie Galak­tyki, Słońca, Chmury i Drogi Mleczne były tylko rodzajem fatamorgany? Ale i tak nie jest wcale. Ja bowiem dopraw­dy stworzyłem wszystko, absolutnie Wszystko - a więc również i Ziemię, i resztę słonecznego systemu, i Metaga-laktykę, co byłoby, zapewne, niejakim powodem do chlu­by, gdyby nie to, że ten mój wytwór ma tyle mankamentów.
dzienniki gwiazdowe 161
Częściowo odnoszą się one do budulca, przede wszystkim jednak do materii ożywionej z człowiekiem na czele. Z nim łączą się moje największe zgryzoty. Zapewne ci, których wymienię z nazwiska, wmieszali mi się w rzecz i popsuli ją, żadną miarą jednak nie uważam się przez to za bezwinne-go. Trzeba było staranniej wszystko zaplanować, dopa­trzyć, uwzględnić. Zwłaszcza że o żadnych naprawach i udoskonaleniach nie ma już mowy. Od dwudziestego paź­dziernika zeszłego roku wszystkie, ale to wszystkie błędy konstrukcyjne Universum i wypaczenia natury ludzkiej idą na mój rachunek. Od świadomości tej nie ma ucieczki.
Zaczęło się to trzy lata temu, gdy dzięki profesorowi Ta-rantodze poznałem pewnego fizyka słowiańskiego pocho­dzenia z Bombaju. Bawił tam jako tak zwany Visiting Pro­fesor. Uczony ów, Solon Razgłaz, od trzydziestu kilku lat zajmował się kosmogonią, czyli tą gałęzią astronomii, która bada pochodzenie i okoliczności powstania Wszechświata.
Zgłębiwszy przedmiot, doszedł do matematycznie ści­słego wniosku, który jego samego kompletnie oszołomił. Jak wiadomo, teorie kosmogenezy dzielą się na dwa odła­my. Jeden grupuje te, co uznają Wszechświat za trwający wiecznie, czyli wyzbyty początku. Drugi obejmuje teorie, podług których Wszechświat powstał kiedyś, i to sposobem wybuchowym, dzięki eksplozji praatomu. Oba te stanowi­ska natrafiały zawsze na ogromne trudności. Co do pierw­szego, nauka posiada rosnącą liczbę dowodów na to, że Ko­smos widzialny liczy sobie kilkanaście miliardów lat bytu. Jeśli coś odznacza się określonym wiekiem, to nic prostsze­go, jak rachubą wstecz dojść do momentu, w którym się ten wiek od zera rozpoczynał. Ale przecież Kosmos Wieczny takiego zera", to jest Początku, mieć nie może. Pod naci­skiem nowych wiadomości większość uczonych opowiada się więc teraz za Wszechświatem, który powstał był jakieś
6 - Dzienniki gwiazdowe t. I
162 stanisław lem
piętnaście czy osiemnaście miliardów lat temu. Zrazu był pewien twór, zwany Ylemem, Praatomem czy jeszcze ina­czej , który eksplodował, i z niego zrodziły się materia wraz z energią, chmury gwiazd, wirujące galaktyki, ciemne i ja­sne mgławice, pływające w rozrzedzonym gazie pełnym promieniowania. Wszystko to daje się bardzo dokładnie i ładnie wyrachować, byle tylko nie przyszło nikomu do głowy postawić pytania: A skąd się właściwie wziął ten ja­kiś Praatom?" Gdyż na to pytanie nie ma odpowiedzi. Ist­nieją pewne wykręty, owszem, ale żaden uczciwy astronom nie jest z nich zadowolony.
Profesor Razgłaz, nim się wziął do kosmogonii, studio­wał długo fizykę teoretyczną, a zwłaszcza zjawiska tak zwanych cząstek elementarnych. Gdy Razgłaz przerzucił swe zainteresowania na nowy temat, rychło wyrysował mu się taki obraz: Kosmos naj niewątpliwie] miał Początek. Najwyraźniej w świecie powstał z jednego Praatomu 18,5 miliarda lat temu. Zarazem jednak Praatomu, z jakiego był się wylągł, być nie mogło. No, bo któż by go podłożył na pustym miejscu? Na samym początku nie było nic. Gdyby było coś, toby owo coś zaraz zaczęło się, jasna sprawa, roz­wijać i cały Kosmos powstałby dużo wcześniej,a bio­rąc dokładnie rzecz - nieskończenie wcześ­niej! Niby dlaczego ten jakiś pierwotny Praatom miał so­bie trwać i trwać, i trwać w martwocie i bezruchu przez nie­wiadome eony, ani się ruszając, i co, dlaboga, w jednej chwili miało nim szarpnąć i targnąć, żeby się w coś tak olbrzymiego rozprężył i rozleciał, jak Universum całe?
Zapoznawszy się z teorią S. Razgłaza, nie ustawałem w rozpytywaniu go o okoliczności odkrycia. Problemy ta­kie zawsze mnie pasjonowały, a już trudno chyba o rewela­cję większą aniżeli tę - kosmogonicznej hipotezy Razgła-zowej! Profesor, który jest człowiekiem cichym i niesły-
dzienniki GWIAZDOWE 163
chanie skromnym, wyjawił mi, że się po prostu zachowy­wał myślą w sposób nieprzyzwoity ze stanowiska ortodo­ksyjnej astronomii. Wszyscy astronomowie wiedzą dosko­nale, że to atomowe ziarnko, z którego miał Kosmos wy­róść, jest niebywałym kłopotem. Co więc z nim robią? Ano - schodzą mu z drogi. Wymijają tę kwestię, bo taka jest niewygodna. Razgłaz, na odwrót, jej właśnie odważył się poświęcić cały swój wysiłek. W miarę jak budował mode­le, otoczony gromadą najszybszych celerów-komputerów, coraz wyraźniej widział, że tu jest jakiś niezwykły pies po­grzebany. Miał zrazu nadzieję, że sprzeczność uda mu się z czasem pomniejszyć, a może nawet usunąć.
Tymczasem ona właśnie rosła. Wszystkie fakty przema­wiały bowiem za tym, że Kosmos doprawdy powstał z jed­nego atomu, ale jednocześnie i za tym, że żadnego takiego atomu nie mogło być. Tu się napraszała rzecz oczywista, hipoteza Pana Boga, lecz tę Razgłaz odłożył na bok jako ostateczność. Pamiętam uśmiech, z jakim mówił mi: Nie należy spychać wszystkiego na Pana Boga. A już astrofizyk na pewno nie powinien być takim spychaczem..." Rozmy­ślając przez długie miesiące nad tym dylematem, Razgłaz wspomniał swoje studia dawniejsze. Spytajcie, jeśli mi nie zawierzycie, byle znajomego fizyka, a powie wam, że pew­ne zjawiska w najmniejszej skali zachodzą sposobem jakby kredytowym. Mezony, te cząsteczki elementarne, naruszają czasem prawa zachowania, lecz czynią to tak niesłychanie szybko, że go nie naruszają prawie. To, co zakazane prawa­mi fizyki, czynią błyskawicznie, jak gdyby nigdy nic, i za­raz potem znowu poddają się tym prawom. Otóż na jednej ze swoich porannych przechadzek po ogrodzie uniwersy­teckim Razgłaz zadał sobie pytanie: a co, jeśliby Kosmos w skali największej zrobił to samo? Jeżeli mezony mogą tak się zachowywać w ułamku sekundy tak drobnym, że ca-
164 stanisław lem
ła sekunda jest przy nim wiecznością. Kosmos, ze względu na swe rozmiary, musiałby się w ów zakazany sposób za­chowywać odpowiednio d ł u ż e j. Na przykład przez pięt­naście miliardów lat...
Powstał tedy, jakkolwiek powstać nie mógł, bo nie miał z czego. Kosmos jest zabronioną fluk­tuacją. Stanowi on wybryk chwilowy, momentalne od­stępstwo od właściwego zachowania, tyle że ta chwila i ten moment mają rozmiary monumentalne. Wszechświat jest takim samym odstępstwem od praw fizyki, jakim bywa w najmniejszej skali mezon! Ogarnięty przeczuciem, że znalazł się na tropie tajemnicy, profesor udał się natych­miast do pracowni i podjął sprawdzające obliczenia, które krok po kroku dowiodły jego racji. Lecz nim jeszcze zdążył je zakończyć, zaświtało mu przeczucie, że rozwiązanie za­gadki kosmogonii to naj straszniejsze zagrożenie, jakie można sobie pomyśleć.
Kosmos istnieje bowiem na kredyt. Jest on ze wszystkimi gwiazdozbiorami i galaktykami jednym po­twornym zadłużeniem, jest jakby listem zastawnym, jest obligiem, który musi w końcu zostać spłacony. Wszechświat to nielegalna pożyczka, to dług materialno--energetyczny, jego pozorne M a" w istocie przedstawia gołe W i n i e n". Tak więc Kosmos, będąc Wyskokiem Bezprawnym, pryśnie jednego pięknego dnia niczym bańka mydlana. Jako anomalia, zapadnie się z powrotem w ten sam Niebyt, z którego wychynął. Dopiero ten moment bę­dzie przywróceniem Porządku Rzeczy!
To, że on jest taki duży i że tyle zdążyło się już w nim stać, wynika po prostu stąd, że idzie o Wybryk w Najwięk­szej z możliwych Skali. Razgłaz wziął się niezwłocznie do obliczania, kiedy przyjdzie ten fatalny kres, to znaczy, kie­dy mateńa, słońce, gwiazdy, planety, a więc i my z Ziemią,
dzienniki gwiazdowe 165
przepadniemy w nicości jak zdmuchnięci. Przekonał się wszakże, że tego przewidzieć nie można. Oczywiście nie można, skoro chodzi o wybryk, to jest odstępstwo od po­rządku praw! Groza bijąca z tego odkrycia spędziła mu sen z oczu. Po dłuższej walce wewnętrznej, zamiast ogłosić swe prace kosmogoniczne, zaznajomił z nimi wielu najzna­komitszych astrofizyków. Uczeni ci uznali poprawność je­go teorii i wypływających z niej wniosków. Zarazem jed­nak wyrazili w rozmowach prywatnych pogląd, że ogłosze­nie stanu rzeczy wtrąciłoby nasz świat w duchowy chaos i w przerażenie, których skutki mogą cywilizację zrujno­wać. Któż będzie jeszcze chciał cokolwiek robić, niechby ruszyć małym palcem, z wiedzą, że w każdej sekundzie wszystko może sczeznąć razem z nim samym?
Sprawa stanęła w martwym punkcie. Razgłaz, ten naj­większy odkrywca historii nie tylko ludzkiej, podzielał opi­nię swych uczonych kolegów. Choć z ciężkim sercem, po­stanowił teorii swojej nie publikować. Zamiast tego wziął się do poszukiwania, w całym arsenale fizyki, środków, które by niejako wsparły Kosmos, wzmocniły i podtrzyma­ły jego kredytowy byt. Lecz wszystkie jego wysiłki spełzły na niczym. Nie można bowiem spłacić kosmicznego zadłu­żenia, bez względu na to, co by się robiło obecnie, sko­ro ono tkwi nie wewnątrz Universum, lecz u jego Począt­ków - Tam, gdzie Wszechświat został najpotężniejszym, a zarazem najbardziej bezbronnym - Dłużnikiem Nicości.
Właśnie w owym czasie poznałem profesora i spędza­łem długie tygodnie na rozmowach, w których zrazu wtaje­mniczał mnie w sedno swojego odkrycia, potem zaś był mi patnerem poszukiwań ratunku.
Ach, myślałem wracając do hotelu z rozognioną głową i zrozpaczonym sercem, gdybyż to można było choć na uła­mek sekundy znaleźć się Tam - 20 miliardów lat temu -
166 stanisław lem
przecież wystarczyłoby umieścić w próżni jeden jedyny atom i z niego, jak z ziarna zasadzonego, mógłby się wylę­gnąć Kosmos, już w sposób całkowicie legalny, zgodny z prawami fizyki, z zasadą zachowania materii i energii - lecz jak się Tam dostać?!
Profesor, gdy opowiedziałem mu o tym pomyśle, melan­cholijnie się uśmiechnął i wytłumaczył mi, że ze zwykłego atomu nie mógłby powstać Wszechświat, ponieważ zaródź Kosmosu musiałaby w sobie zawrzeć całą energię tych wszystkich przekształceń i działań, które rozdęły się do me-tagalaktycznych otchłani. Pojąwszy mój błąd, dalej jednak z uporem rozważałem sprawę, aż jednego popołudnia, gdy nacierałem olejkiem nogi spuchnięte od ukąszeń komarów, wspomnieniem zawędrowałem do dawnych lat, kiedy lecąc przez kulistą Gromadę Psów Gończych dla braku lepszego zajęcia czytałem fizykę teoretyczną. W szczególności zaś czytałem podówczas tom poświęcony elementarnym czą­steczkom i przypomniałem sobie hipotezę Feynmana, że ist­nieją cząsteczki, które się poruszają pod włos" strumienia czasu. Kiedy się tak porusza elektron, my dostrzegamy go wtedy jako cząstkę o naboju dodatnim (pozytron). Powie­działem sobie, z nogami w miednicy, a co, gdyby tak wziąć jeden elektron i rozpędzić go, rozpędzić tak, aż zacznie gnać wstecz w czasie coraz szybciej i szybciej - czyby się nie dało nadać mu tak ogromnego impulsu, żeby wyleciał poza początek czasu kosmicznego, w to miejsce kalendarza, w którym jeszcze nic nie było - czyby z tego pozytronu rozpędzonego nie mógł powstać Wszechświat?!
Jakem stał, boso, z ociekającymi wodą nogami, pobie­głem do profesora. Natychmiast pojął wielkość mej idei i bez jednego zbędnego słowa wziął się do rachunków. Ja­koż wyszło z nich, że ta rzecz jest możliwa. Poruszający się bowiem pod prąd czasu elektron, jak wyjawiała rachuba,
dzienniki gwiazdowe 167
będzie nabierał coraz większych energii, a gdy wyleci poza Początek Wszechświata, moc nagromadzona w nim rozsa­dzi go i eksplodując ta cząstka będzie dysponowała do­kładnie takim zapasem, że się dzięki niej wyrówna dług. Wszechświat zostanie tedy uratowany od krachu, ponieważ już nie będzie dłużej bytował na kredyt!
Teraz trzeba już było jedynie myśleć o praktycznej stro­nie przedsięwzięcia, które miało Świat zalegalizować, a więc po prostu stworzyć! Jako człowiek kryształowego charakteru, S. Razgłaz niejednokrotnie podkreślał w roz­mowach z prof. Tarantogą, a też ze swymi asystentami i współpracownikami, że koncepcja Kreacji Universumjest moją zasługą i że to mnie w istocie, a nie jemu, przysługu­je miano zarówno Stwórcy, jak i Zbawiciela Świata. Wspo­minam o tym nie aby się chełpić, lecz raczej, by chętkę py­sznienia się poskromić - ponieważ wszystkie pochwały, wyrazy uznania najwyższego zachwytu, jakich się podów­czas w Bombaju nasłuchałem do syta, zawróciły mi, oba­wiam się, odrobinę w głowie, wskutek czego nie dopilno­wałem prac, jak należało. Spocząłem, niestety, na laurach, sądząc w swej naiwności, że najważniejsze już zostało zro­bione - myślą - a teraz przychodzi część czysto wy­konawcza, którą się inni mogą zajmować.
Fatalny błąd! Razem z prof. Razgłazem ustalaliśmy przeć całe lato i znaczną część jesieni parametry, to jest ce­chy i własności, co się miały wykluć z elektronu - ko­smicznego ziarna. Może bardziej właściwie należałoby go nazwać sprawczym ładunkiem; strona techniczna bowiem stworzenia świata wyglądała tak, że za działobitnię, biorą­cą na cel Początek Czasu, wzięliśmy olbrzymi synchrofazo-tron uniwersytetu, odpowiednio przerobiony. Cała jego moc, skupiona we właściwy sposób, koncentrując się na jednej jedynej cząstce - właśnie owym elektronie spraw-
168 stanisław lem
czym - miała się wyzwolić dwudziestego października;
profesor Razgłaz upierał się przy tym, że to ja, jako autor tej idei, muszę oddać jedyny, światosprawczy wystrzał z Chronoarmaty. Ponieważ zaś nadarzała się tak niesłycha­na i jedyna w historii okazja, naszą machinę, nasz miotacz miał opuścić nie byle jaki, pierwszy z brzegu elektron, lecz cząstka odpowiednio przerobiona, przekrojona, przefaso-nowana tak, ażeby powstał z niej Kosmos wielostronnie porządniejszy, znacznie bardziej solidny niż ten, co aktualnie istnieje - a już osobną uwagę poświęciliśmy pośredniemu i późnemu skutkowi Kosmokre-acji, jakim miała wszak być Ludzkość!
Zapewne - w jednym elektronie zaprogramować, do jednego elektronu powkładać taką niesamowitą masę ste­rowniczych i nadzorczych informacji - to nie jest rzecz ła­twa. Wyznaję też, zgodnie z prawdą, że bynajmniej nie sam wszystko robiłem. Podział pracy między mną a prof. Raz-głazem wyglądał tak, że ja koncypowałem udoskonalenia i usprawnienia, on zaś tłumaczył je na ścisły język parame­trów fizyki, teorii próżni, teorii elektronów, pozytronów i innych licznych tronów; zaprowadziło się też coś w rodza­ju wylęgami czy hodowli, w której należycie izolowane spoczywały próbne cząstki, spomiędzy których mieliśmy wybrać dopiero tę najlepiej udaną, tę, z której miał, jak rze­kłem, 20 października Wszechświat się narodzić!
Czego też dobrego, a wręcz doskonałego nie projekto­wałem w owych gorących dniach! Wieleż to nocy zarywa-łem, ślęcząc nad stertami ksiąg fizycznych, etycznych, zo­ologicznych, żeby zebrać, ścisnąć w jedno, skoncentrować najcenniejsze informacje, którymi profesor potem od świtu elektron kosmiczną zaródź kształtował! Szło, między inny­mi, o to, żeby Kosmos rozwijał się harmonijnie, a nie jak dotąd, żeby nim tak nie rzucały wybuchy Supernowych, że-
dzienniki GWIAZDOWE 169
by się energia kwasarów i pulsarów tak bezmyślnie nie marnowała, żeby gwiazdy nie strzelały i nie filowały jak ogarki, co mają knoty zawiłgłe, żeby mniejsze odległości międzyplanetarne ułatwiały podróżowanie z miejsca na miejsce, a tym samym czyniły z kosmonautyki lepsze na­rzędzie kontaktów i jednoczenia się istot rozumnych. Na wołowej skórze by nie spisał dalszych usprawnień, jakie zdążyłem zaplanować w krótkim stosunkowo czasie. Były one zresztą rzeczą niekoniecznie najważniejszą, bo chyba nie wymaga z mej strony długich wywodów to, żem się na ludzkości skoncentrował. Aby ją z kolei polepszyć, zmieni­łem zasadę naturalnej ewolucji.
Jak wiadomo, ewolucja to albo masowe zażeranie się silniejszych słabszymi, czyli z o o c y d, albo zmowa słab­szych, co się biorą do silniejszych od środka, czyli pasożyt-nictwo. Moralnie w porządku są tylko rośliny zielone, po­nieważ żyją na własny rachunek ze słonecznego konta. Ob­myśliłem tedy chloro filizację wszystkiego, co żywe, a w szczególności ustaliłem - człowieka ulistnionego. Po­nieważ tym samym opustoszyłem brzuch, przeniosłem tam odpowiednio powiększony układ nerwowy, oczywiście nie robiąc tego wszystkiego bezpośrednio, boż miałem do dys­pozycji zaledwie jeden elektron. Ustanowiłem po prostu, porozumiawszy się z profesorem, jako fundamentalne pra­wo ewolucji, co miała zajść w Nowym Niezadłużonym Ko­smosie, regułę przyzwoitego postępowania każdego życia względem wszystkich innych. Obmyśliłem też o wiele bar­dziej estetyczne ciało, subtelniej szą płciowość i wiele in­nych usprawnień, których nawet nie będę wyliczał, bo mi się serce krwawi przy wspominaniu tych planów. Dość na tym, że w ostatnich dniach września mieliśmy już gotowe Działo Światostwórcze i jego elektronowy nabój. Trzeba było jeszcze pewnych bardzo skomplikowanych obliczeń,
170 stanisław lem
którymi zajął się profesor z asystentami, ponieważ napro­wadzanie na cel w czasie (a raczej tuż, tuż poza czasem) przedstawiało operację wymagającą najwyższej precyzji.
Czy nie powinienem był siedzieć na miejscu, bacząc na wszystko jak uwiązany, przez wzgląd na niesamowitą od­powiedzialność, jaka na mnie spoczywała? Cóż, kiedy za­pragnąłem odpoczynku... i wyjechałem do małej miejsco­wości kąpielowej. Wstyd powiedzieć, lecz wyznam jednak:
komary dały mi się mocno we znaki, spuchłem i przez to marzyłem wręcz o chłodnych morskich kąpielach. I przez te przeklęte komary właśnie... ale nie mam prawa zwalać na nic i na nikogo własnej przewiny. Przed samym wyjaz­dem doszło między mną a jednym ze współpracowników profesora do tarć. Właściwie nie był to nawet współpra­cownik Razgłaza, lecz zwyczajny laborant, tyle że jego ro­dak, niejaki Alojzy Kupa. Osobnik ów, którego zadaniem była piecza nad przyrządami laboratoryjnymi, ni z tego, ni z owego zażądał, aby na listę Stwórców Świata on też zo­stał wciągnięty, bo, mówił, gdyby nie on, toby kriotron nie działał jak należy, a gdyby kriotron nie działał, toby się elektron nie zachował właściwie... itd. Wyśmiałem go oczywiście, on zaś niby to zrezygnował z bezzasadnych uroszczeń, w istocie jednak jął knuć w sekrecie własne pla­ny. Sam nic sensownego zrobić nie mógł, lecz zmówił się z dwoma przygodnymi znajomkami, którzy kręcili się koło bombajskiego Instytutu Badań Jądrowych licząc na to, że znajdą tam ciepłą posadkę. Byli to Niemiec Ast A. Roth oraz pół Anglik, pół Holender Boels E. Bubb.
Jak wykazało przeprowadzone poniewczasie śledztwo, A. Kupa wpuścił ich nocą do laboratorium, a reszty doko­nała opieszałość młodszego asystenta prof. Razgłaza, nieja­kiego magistra Serpentine'a. Pozostawił on na biurku klu­cze od kasy pancernej, co ułatwiło intruzom zadanie. Ser-
dzienniki GWIAZDOWE 171
pentine tłumaczył się potem chorobą, przedstawiał świa­dectwa lekarskie, lecz cały Instytut wiedział, że ten niedo-warzony młokos miał aferę miłosną z pewną mężatką, nie­jaką Ewą A., i wprost pełzając u jej stóp przy konkurach stracił z oczu obowiązki służbowe. Kupa zaprowadził wspólników do sali z aparaturą kriotronową, wyjęli z niej pojemnik Dewara, z niego zaś futerał mieszczący bezcenny nabój i dokonali swych niecnych poprawek" parametrycz­nych, których skutki każdy może oglądać do woli, jeśli się tylko rozejrzy po tym koszmarnym świecie, w jakim żyje­my. Tłumaczyli się później na wyścigi, twierdząc, że mieli jak najlepsze intencje" i liczyli też na sławę (!!), zwłaszcza ponieważ było ich t r z e c h.
Też mi T r ó j c a! Jak musieli zeznać pod naciskiem do­wodów i w ogniu krzyżowych pytań, podzielili się pracą. Ast A. Roth, ongiś student Getyngi (ale sam Heisenberg wyrzucił go z asystentury za wkładanie zdjęć pornograficz­nych do spektrografu Astona), zajął się" fizyczną stroną Stworzenia i uczciwie ją spaprał. To przez niego tak zwane słabe oddziaływania nie zgadzają się z silnymi i nawala sy­metria praw zachowania. Każdy fizyk w lot chwyci te mo­je słowa. Tenże Roth, popełniwszy błąd w zwykłym doda­waniu, doprowadził do tego, że nabój elektronu, gdy się go obecnie oblicza, uzyskuje wielkość nieskończoną. Przez tego bałwana nie można też odnaleźć nigdzie kwar­ków, jakkolwiek z teorii wynika, żepowinny być! Nieuk, zapomniał zrobić poprawkę w formule dyspersji! Również i to, że interferujące elektrony w żywe oczy za­przeczają logice, jest jego zasługą". I pomyśleć, że dyle­mat, nad którym Heisenberg łamał sobie głowę przez całe życie, sprokurował mu jego najgorszy i najgłupszy uczeń!
Zresztą dopuścił się on występku jeszcze znacznie cięż­szego. Mój plan Stworzenia przewidywał reakcje jądrowe,
172 stanisław lem
bo wszak bez nich nie byłoby promienistej energii gwiazd, lecz skasowałem pierwiastki grupy uranowej, żeby ludz­kość nie mogła wyprodukować bomb atomowych w poło­wie XX wieku, to jest przedwcześnie. Miała owładnąć energią nuklearną tylko jako syntezą jąder wodorowych w hel, a ponieważ to jest trudniejsze, odkrycia nie można się było spodziewać przed wiekiem XXI. A. Roth wprowadził jednak uranidy na powrót do projektu. Niestety nie dało mu się udowodnić, że działał powodowany przez agentów pewnego imperialnego wywiadu, co łączyło się z planami militarnej supremacji... ale właściwie i tak należałby mu się proces z oskarżenia o ludobójstwo, bo gdyby nie on, nie zbombardowano by japońskich miast w II wojnie światowej.
Drugi specjalista" z tej dobranej trójki, E. Bubb, ukoń­czył kiedyś studia lekarskie, lecz odebrano mu prawo prak­tyki za liczne wykroczenia. Ten zajął się" stroną biolo­giczną i odpowiednio ją udoskonalił". Co do mnie, rozu­mowałem następująco: świat jest, jaki jest, a ludzkość za­chowuje się, jak się zachowuje, ponieważ wszystko to po­wstało sposobem przypadkowym, więc byle jakim, z okazji naruszenia praw fundamentalnych. Wystarczy zastanowić się chwilę, aby dojść do wniosku, że przy takich warunkach mogło być nawet jeszcze gorzej! Decydowała przecież lo­teria - skoro Stwórcą" był fluktuacyjny kap­rys nicości, która potwornie i koszmarnie zadłużyła się, rozdymając bez sensu i planu Metagalaktyczną bańkę!
Uznałem wprawdzie, że pewne cechy Kosmosu moż­na pozostawić, przy właściwych retuszach i korekturach, to­też dopracowałem sumiennie, co należało. Lecz co się Czło­wieka tyczy, a, tutaj byłem już skrajnie radykalny. Zastaną paskudę przekreśliłem od jednego zamachu. Wspomniana wyżej liściastość, zastępująca owłosienie ciała, służyłaby
dzienniki gwiazdowe 173
urzeczywistnieniu nowej etyki życia, lecz panu Bubbowi ważniejsze wydały się włosy, ponieważ, uważacie, było mu ich szkoda". Ze to można takie ładne plerezy, bokobrody i in­ne sierściane zakrętasy z nich układać. Tu - nowa solidary-styczno-humanistyczna moralność, a tam - walory, dające się mierzyć tylko fryzjerskim kanonem! Zapewniam was, że­byście się nie poznali, gdyby nie p. Boels E. Bubb, który na powrót wkopiował w elektron z kasety wszystkie szkara-dzieństwa, jakie dostrzegacie u siebie i u innych.
Co się tyczy wreszcie laboranta Kupy, ten nie umiał wprawdzie sam nic zrobić, domagał się jednak od kompa­nów, żeby uwiecznili jego udział w stworzeniu świata;
chciał tedy - aż mną trzęsie, kiedy to piszę - by na­zwisko jego widniało w każdej stronie firmamentu, gdy jednak Roth wytłumaczył mu, że wskutek swych ruchów gwiazdy nie mogą się trwale układać w monogramy czy li­tery, Kupa zażądał, żeby przynajmniej zostały zgrupowane dużymi rojowiskami, to jest, k u p a m i. To też uczyniono.
Dwudziestego października, kładąc palec na klawiszach pulpitu sterowniczego, nie miałem naturalnie pojęcia, co właściwie stwarzam. Okazało się to dopiero po paru dniach, gdyśmy sprawdzali obliczenia i wykryli na taśmach treść utrwaloną przez plugawą T r ó j c ę w naszym pozytronie. Profesor był załamany. Co do mnie, wyznam, że nie wie­działem, czy mam sobie, czy komuś innemu w łeb palnąć. W końcu rozwaga jednak wzięła górę nad gniewem i rozpa­czą, skoro wiedziałem, że niczego już nie da się odmienić. Nie uczestniczyłem nawet w przesłuchiwaniu łotrów, któ­rzy zohydzili świat przeze mnie stworzony. Profesor Taran-toga powiedział mi jakieś pół roku później, że trzech intru­zów odegrało w kreacji rolę, jaką wiary przypisują szatano­wi. Wzruszyłem na to ramionami. Jakiż tam szatan z trzech osłów. Zresztą i tak ja ponoszę największą winę, ponie-
174 stanisław lem
waż zaniedbałem się i zeszedłem z posterunku. Gdybym chciał szukać usprawiedliwień, powiedziałbym, że winien jest też bombajski farmaceuta, który zamiast uczciwego re-pellanta komarów sprzedał mi olejek przyciągający je ni­czym miód - pszczoły. Ale idąc tym trybem, można Bóg wie kogo w następnej kolejności oskarżać o Skażenie Natu­ry Bytu. Nie zamierzam się tak bronić: odpowiadam za świat, jaki jest, i za wszystkie przywary ludzkie, ponieważ leżało w mej mocy zrobić jedno i drugie lepiej.
PODRÓŻ DWUDZIESTA
Zaczęło się to w niespełna dobę po moim powrocie z Hyjad, gromady kulistej, tak gęstej od gwiazd, że cywili­zacje gniotą się w niej jak kasza w garnku. Nie rozpakowa­łem jeszcze i połowy walizek z przywiezionymi okazami, a już mi ręce opadały. Zamierzałem zrazu znieść cały bagaż do piwnicy i zająć się nim później, kiedy odsapnę, bo dro­ga powrotna okropnie mi się dłużyła i niczego tak nie pra­gnąłem, jak usiąść na moim rzeźbionym fotelu w gabinecie przed kominkiem, wyciągnąć nogi, ręce wetknąć w kiesze­nie wyświechtanej bunżurki i powiedzieć sobie, że oprócz wybiegnięcia mleka, postawionego na ogniu, nic mi nie za­graża. Bo też po czterech latach takiej jazdy można mieć dość Kosmosu, przynajmniej na jakiś czas. Podejdę sobie, myślałem, do okna, a za nim nie czarna bezdnia, nie protu­berancje skwierczące, lecz ulica, ogródki, krzaczki, piesek załatwia się pod drzewkiem z taką obojętnością wobec pro­blemów Drogi Mlecznej, aż radość bierze.
Ale, jak to zwykle bywa z marzeniami, nic z tego nie wyszło. Zauważywszy, że już pierwsza paczka, wyciągnię­ta z rakiety, ma wgnieciony bok, pełen niepokoju o bezcen­ne okazy, których moc nagromadziłem, zaraz wziąłem się do rozpakowywania. Myrdangi zachowały się nieźle, ale kalusznice pod spodem pomięty się, po prostu nie mogłem tego tak zostawić, i w parę godzin odbiłem wieka najwięk-
176 stanisław lem
szych skrzyń, pootwierałem kufry, grąsy pokładłem nad ka­loryferem, żeby podeschły, bo przemoczyła je na wskroś herbata z termosu, a już zatrząsłem się na widok pchaków. Miały zostać ozdobą mojej kolekcji, po drodze jeszcze obmyślałem dla nich poczesne miejsca, boż to rzadkość nad rzadkościami - te produkty militaryzacji z Regulusa (jest to cywilizacja powołana w całości pod broń, i ani jednego cywila tam nie uświadczysz). Wypychanie to nie żadne hobby" RegulańczykówJak pisze Tottenham, lecz coś po­średniego między praktyką religijną a sportem. Tottenham po prostu nie pojął, z jakich pozycji tam wypychają. Wypy­chanie stanowi na Regulusie czynność symboliczną; toteż pełne zdumienia uwagi, wraz z retorycznymi pytaniami, są u Tottenhama tylko wyrazem zupełnej ignorancji. Czymś innym jest wypychanie małżeńskie, czym innym - szkol­ne, wycieczkowe, miłosne itp. Ale nie mogę teraz wdawać się w tę sprawę. Dość na tym, że dźwigając regulańskie tro­fea z parteru na piętro, nadwerężyłem sobie dysk, więc cho­ciaż zostało jeszcze huk roboty, powiedziałem sobie, że ta­ką partyzantką wiele nie zdziałam. Pozawieszałem jeszcze tylko matulki na sznurze do bielizny w piwnicy i zeszedłem do kuchni, by przyrządzić kolację. Teraz już tylko sjesta, sielanka, dolce far niente - rzekłem twardo. Co prawda ocean wspomnień dalej wypełniał mnie, natarczywy jak martwa fala po ustaniu burzy. Roztłukując jaja spojrzałem na błękitny płomyk kuchenki gazowej - niby nic, lecz cał­kiem podobnie wyglądała Nowa Perseusza. Popatrzyłem na firankę - białą, jak płat azbestu, którym okrywałem stos atomowy, kiedy... Dość tego! -rzekłem sobie. Lepiej roz­ważyć, co milsze -jajecznica, czy jaja sadzone? Zdecydo­wałem się właśnie na oczka, kiedy dom zadygotał. Jajka, je­szcze nie ścięte, chlupnęty na podłogę, a jednocześnie, wpółzwrócony ku schodom, usłyszałem przeciągły rumor,
dzienniki gwiazdowe 177
jakby lawiny. Rzuciłem patelnię i pognałem na górę. Czyż­by dach runął? Meteor?... Nie może być! To się nie zdarza!
Jedynym pokojem, którego nie zawaliłem pakunkami, była moja pracownia, i stamtąd właśnie niósł się hurkot. Pierwszą rzeczą, jaką zobaczyłem, była góra książek u stóp przechylonej biblioteki. Spod grubych tomisk Encyklopedii kosmicznej wyczołgiwał się tyłem, na kolanach, jakiś czło­wiek, tłamsząc zwalone książki, jakby mu jeszcze nie dość było uczynionej rujnacji i chciał je dodatkowo podeptać. Nim się odezwałem, wyrwał spod siebie jakiś długi, metalo­wy drąg, ciągnąc go za rękojeść, przypominającą kierowni­cę roweru bez kół; kaszlnąłem, lecz intruz, wciąż na czwo­rakach, nie zwrócił na to najmniejszej uwagi. Zakaszlałem głośniej, a już wtedy jego sylwetka wydała mi się dziwnie znajoma, lecz dopiero gdy powstał, poznałem go. To byłem ja. Zupełnie jakbym patrzał w lustro. Zresztą kiedyś przeży­łem już całą serię takich spotkań, co prawda w gęstwie wi­rów grawitacyjnych, nie w spokojnym mieszkaniu!
Rzucił na mnie roztargnionym okiem i pochylił się nad swym przyrządem; zarówno to, że się tak szarogęsił, jak to zwłaszcza, że nie raczył się odezwać, wytrąciło mnie na ko­niec z równowagi.
- Co to wszystko znaczy! - nie podnoszę jeszcze gło­su.
- Zaraz ci wyjaśnię... czekaj... - bormocze. Wstał, ciągnie tę rurę ku lampie, przekrzywia abażur, żeby mieć lepsze światło, poprawia papierek, podtrzymujący wysię­gnik - wie, bestia, że abażur opada, więc to ani chybi ja naprawdę - i dotyka palcem jakichś pokręteł, najwyra­źniej niespokojny.
- Wypadałoby się choć wytłumaczyć! - nie ukrywam już wzbierającej pasji. Uśmiecha się. Odstawia swój aparat, to jest opiera go o ścianę. Siada na moim fotelu, wyciąga
178 stanisław lem
drugą szufladę, wyjmuje z niej moją ulubioną fajkę i nieo­mylnie sięga po kapciuch z tytoniem. Tego mi już nadto.
- Bezwstydniku!! - mówię.
Okrągłym gestem ręki prosi mnie siadać. Mimo woli oceniając wzrokiem wyrządzone szkody - złamały się okładki dwu ciężkich atlasów nieba! - przysuwam sobie krzesło i zaczynam kręcić młynka palcami. Dam mu pięć minut na usprawiedliwienie i przeprosiny, a jeśli nie będę usatysfakcjonowany, to się inaczej porachujemy.
- Nonsens! - odzywa się mój nieproszony gość. - Zachowuj że się jak człowiek inteligentny! Jakże się chcesz ze mną rachować? Przecież każdy mój teraźniejszy siniec będzie potem twoim!
Milczę, a coś mi świta. W samej rzeczy, jeśli on to ja i wydarzyła mi się (ale jakim sposobem, u diabła?) pętla czasowa (lecz dlaczego właśnie ja muszę mieć takie przy­gody?!), może rościć sobie niejakie prawa do mojej fajki i nawet mieszkania. Ale po co było zwalać bibliotekę?
- To nieumyślnie - rzecze przez kłęby wonnego dy­mu, patrząc w koniec bucika, wcale eleganckiego. Huśta nogą założoną na nogę. - Chronocykl zarzucił mi przy ha­mowaniu. Zamiast w ósmą trzydzieści, wleciałem w ósmą trzydzieści i z jedną setną sekundy. Gdyby lepiej ustawili celownik, znalazłbym się na samym środku pokoju.
- Jak to? (Nic nie rozumiem). Po pierwsze: czy jesteś telepatą? Jak możesz odpowiadać na pytania, które sobie tylko myślę? A po wtóre: jeżeli rzeczywiście jesteś mną i przybyłeś w czasie, to co on ma do miejsca? Dlaczego po­niszczyłeś książki?!!
- Gdybyś trochę pomyślał, sam byś zrozumiał wszyst­ko. Jestem późniejszy od ciebie, więc muszę pamiętać wszystko, co sobie myślałem, tj. myślałeś, boż jestem tobą,
dzienniki gwiazdowe 179
tylko z przyszłości. A co do czasu i miejsca, to się przecież Ziemia kręci! Pośliznąłem się o jedną setną sekundy, może nawet nieco mniej, i przez to mgnienie zdążyła się razem z domem przesunąć o te cztery metry. Mówiłem Rosen-beisserowi^że lepiej będzie lądować w ogródku, ale namó­wił mnie na ten wariant celowania.
- Dobrze. Powiedzmy, że jest, jak mówisz. Ale co to wszystko razem znaczy?
- Pewno, że ci powiem. Będzie jednak lepiej przyrzą­dzić kolację, bo to dłuższa historia i nadzwyczajnej wagi. Przybyłem do ciebie jako poseł w misji historycznej.
Od słowa do słowa, przekonał mnie. Zeszliśmy na dół, przygotowało się tę kolację, tyle że otworzyłem sardynki (w lodówce zostało zaledwie parę jaj). Potem zostaliśmy już w kuchni, bo nie chciałem sobie psuć humoru ogląda­niem biblioteki. Nie palił się do mycia naczyń, ale prze­mówiłem mu do sumienia, więc zgodził się wycierać. Siedliśmy potem przy stole, spojrzał mi poważnie w oczy i rzekł:
- Przybywam z roku 2661, aby przedłożyć ci propozy­cję, jakiej żaden człowiek nigdy jeszcze nie słyszał i żaden nie usłyszy. Rada Naukowa Instytutu Temporystyki pra­gnie, żebym ja, to jest, żebyś ty został Naczelnym Dyrek­torem Programu TEOHIPHIP. Skrót ten oznacza: Tele-chroniczna Optymalizacja Historii Powszechnej Hyperpu-terem". Jestem dogłębnie przekonany, że obejmiesz to za­szczytne stanowisko, bo oznacza niezwykłą odpowiedzial­ność przed ludźmi i historią, a jestem, tj. jesteś człowiekiem dzielnym i pełnym prawości.
- Pierwej jednak chciałbym usłyszeć coś bardziej kon­kretnego - a już zwłaszcza nie pojmuję, dlaczego nie przy­był do mnie po prostu jakiś delegat tego instytutu, tylko ty, to jest ja? Skąd się tam wziąłeś, to jest wziąłem?
180 stanisław lem
- To ci wytłumaczę na końcu i osobno. Co się tyczy sprawy głównej, pamiętasz naturalnie owego biedaka Mol-terisa, który wynalazł ręczną maszynkę do wędrowania w czasie i chcąc ją zademonstrować, zginął mamie, bo się na śmierć postarzał tuż po starcie?
Skinąłem głową.
- Takich prób będzie więcej. Każda nowa technika po­ciąga za sobą w fazie wstępnej ofiary. Molteris wynalazł jednoosobowy czasołazik bez żadnych zabezpieczeń. Zro­bił to samo, co ów chłop średniowieczny, który wlazł ze skrzydłami na wieżę cerkiewną i zabił się na miejscu. W XXIII wieku powstały, to jest, z twego stanowiska po­wstaną chronotraki, czasowce i tempobile, lecz prawdziwa rewolucja chronomocyjna nastąpi dopiero trzysta lat pó­źniej dzięki ludziom, których nie będę wymieniał - po­znasz ich osobiście. Wędrowanie w czasie na mały dystans to jedno, a wyprawy w głąb milionoleci to znów inna spra­wa. Proporcje są mniej więcej takie, jak między spacerem za miasto a kosmonautyką. Przybywam z Epoki Chrono-trakcji, Chronomocji i Telechronii. O podróżowaniu w cza­sie wypisano góry banialuków,takjak poprzednio o astro­nautyce - że jakiś wynalazca, dzięki jakiemuś bogaczowi, w jakimś ustroniu buduje od razu rakietę, którą obaj, a je­szcze w towarzystwie znajomych pań, lecą na drugi koniec Galaktyki. Technologia Chronomocyjna, jak Kosmonau-tyczna, wymaga olbrzymiego przemysłu, kolosalnych in­westycji, planowania... ale z tym też sam się zapoznasz na miejscu, tj. w swoim czasie. Mniejsza teraz o stronę tech­niczną. Chodzi o główny cel tej roboty; nie wkłada się w nią tyle po to, żeby ktoś mógł straszyć faraonów albo zbić własnego prapradziadka. Wyregulowało się ustrój, uregulowany jest klimat Ziemi, w XXVII wieku, z którego przybywam, jest tak dobrze, że lepiej nie może być, ale nie
dzienniki gwiazdowe 181
mamy wciąż spokoju ze względu na historię. Wiesz, jak ona wygląda; najwyższy czas z tym skończyć!
- Czekajże - w głowie mi szumiało. - Historia się wam nie podoba? Więc co z tego? Przecież taka, jaka była, musi zostać, nie?
- Nie pleć głupstw. Na porządku dnia stoi właśnie TE-OHIPHIP, czyli Telechroniczna Optymalizacja Historii Po­wszechnej Hyperputerem. Mówiłem ci już. Dzieje po­wszechne wyreguluje się, oczyści, naprawi, wyrówna i udoskonali, zgodnie z zasadami humanitaryzmu, racjona­lizmu i ogólnej estetyczności; rozumiesz chyba, że mając taką masarnię i jatkę w rodowodzie, wstyd pchać się po­między wysokie kosmiczne cywilizacje!
- Regulacja Historii?... - powtórzyłem osłupiały.
- Tak. Jeśli zajdzie potrzeba, zrobi się poprawki nawet przed powstaniem człowieka, żeby powstał lepszy. Zgro­madzono już środki i fundusze, wciąż jednak wakuje stano­wisko Naczelnego Dyrektora Projektu. Wszystkich odstra­sza ryzyko połączone z tą funkcją.
- Nie ma chętnych? - moje zdumienie jeszcze wzro­sło.
- To nie ta przeszłość, w której każdy osioł chciał światem rządzić. Bez odpowiednich kwalifikacji nikt się nie pali do trudnego zadania. Tak więc stanowisko jest nie obsadzone, a rzecz nagli!
- Kiedy ja się na tym nie znam. I dlaczego właśnie ja?
- Będziesz dysponował całymi sztabami fachowców. Strona techniczna to nie twoja dziedzina; jest wiele różnych planów działania, wiele projektów, metod, konieczne są pełne rozwagi, odpowiedzialne decyzje. Ja, to znaczy ty masz je podjąć. Nasz Hyperputer przebadał psychosondo-waniem wszystkich ludzi, jacy kiedykolwiek żyli, i uznał, że ja, czyli ty -jest to jedyna nadzieja Projektu.
182 stanisław lem
Po dobrej chwili odezwałem się:
- Sprawa, widzę, poważna. Być może, przyjmę to sta­nowisko, a może go i nie przyjmę. Dzieje powszechne, ba! To wymaga namysłu. Ale jak to się stało, że ja, to znaczy ty właśnie się u mnie zjawiłeś? Co do mnie, nie ruszałem się nigdzie w czasie. Dopiero wczoraj wróciłem z Hyjad.
- Jasne! - przerwał mi. - Przecież jesteś wcze­śniejszy! Gdy przyjmiesz propozycję, oddam ci mój chronocykl, i udasz się gdzie, tj. kiedy należy.
- To nie jest odpowiedź na moje pytanie. Powiedz mi, skąd się wziąłeś w XXVII wieku?
- Udałem się tam odpowiednim wehikułem czasu, rzecz jasna. A potem, stamtąd, przybyłem do twojego teraz i tutaj.
- Ale jeżeli ja się nigdzie nie udawałem żadnym wehi­kułem czasu, to i ty, który jesteś m n ą ...
- Nie pleć. Jestem późniejszy od ciebie, więc nie możesz jeszcze wiedzieć, co takiego tobie się zdarzy, że wyruszysz w dwudziesty siódmy wiek.
- Ej, coś kręcisz! - mruknąłem. - Jeżeli zaakceptuję tę propozycję, dostanę się od razu w dwudziesty siódmy
dzienniki gwiazdowe 183
wiek. Czy nie tak? Będę tam dyrektorował tym Teohiphi-pem i tak dalej. Ale skąd t y się tam wzią...
- W ten sposób możemy przegadać całą noc! Nie prze­lewaj z pustego w próżne. Zresztą, wiesz co? Poproś Ro-senbeissera, niech ci to wytłumaczy. Ostatecznie to on jest fachowcem-czasownikiem, nie ja. Zresztą ta sprawa, cho­ciaż trudna do uchwycenia, jak zawsze bywa z pętlą czaso­wą, jest niczym w zestawieniu z moją, to jest twoją misją. Przecież to Misja Dziejowa! Więc jak? Godzisz się? Chro­nocykl jest sprawny. Nic mu się nie stało, sprawdziłem.
- Co tam chronocykl. Nie mogę tak od razu.
-Powinieneś! To twój obowiązek! Musisz!
- O ho ho! Tylko nie tak do mnie. Nic musisz!" Wiesz, jak tego nie lubię. Mogę, jeśli zechcę, gdy uznam, że sytuacja tego wymaga. Kto to jest ten Rosenbeisser.
- Dyrektor naukowy INT-u. Będzie twoim pierwszym podwładnym.
-INT-u.
- Instytutu Temporystycznego.
- A co się stanie, jeśli się nie zgodzę?
- Nie możesz się nie zgodzić... nie zrobisz tego... zna­czyłoby to, żeś stchórzył...
Na wargach błąkał mu się jakby powściągany uśmie­szek przy tych słowach. To mnie nastroiło podejrzliwie.
- Proszę. A to czemu?
- Ponieważ... e, co ci będę tłumaczył. To się wiąże ze strukturą samego czasu.
- Nie opowiadaj bzdur. Jeżeli się nie zgodzę, to nie ru­szę się stąd donikąd, więc ani mi jakiś Rosenbeisser nicze­go nie wyjaśni, ani żadnej historii nie będę regulować.
Mówiłem tak, po części, żeby zyskać na czasie, gdyż nie decyduje się o podobnych problemach na jednej nodze, ale też, jakkolwiek nie domyślałem się wcale, czemu on, to jest
184 stanisław lem
ja, do mnie przybył, czułem niejasno, że w tym tkwi jakaś inna finta, jakiś kruczek.
- Dam odpowiedź do czterdziestu ośmiu godzin! - rzekłem.
Począł napierać, żebym się zdecydował od razu, lecz im bardziej nastawa!, tym mniej mi się to podobało. Wreszcie jąłem nawet powątpiewać w jego identyczność ze mną. Mógł to w końcu być jakiś ucharakteryzowany nasłaniec! Ledwom to pomyślał, wziąłem go na spytki. Trzeba było wynaleźć kwestię sekretną, której poza mną nie znał nikt.
- Dlaczego numeracja podróży w moich Dziennikach gwiazdowych ma luki? - rzuciłem mu znienacka pytanie.
- A cha! cha! - zaśmiał się - to już we mnie nie wierzysz? Dlatego, kochanku, ponieważ jedne wyprawy odbywały się w przestrzeni, a inne w czasie, więc nie mo­że być nawet i pierwszej; zawsze przecież można się cof­nąć wstecz tam, gdzie żadnej nie było i pojechać gdzieś, wówczas ta, co była pierwsza, stanie się drugą, i tak bez końca!
To się zgadzało. Lecz sprawa była jednak wiadoma pa­ru osobom, co prawda moim zaufanym znajomym z zespo­łu tichologicznego profesora Tarantogi; zażądałem tedy do­wodu tożsamości. Papiery miał w porządku, lecz to o ni­czym jeszcze nie świadczyło; można je wszak sfałszować. Podważył moje powątpiewanie tym, że umiał zaśpiewać wszystko, co wtedy tylko śpiewam, kiedy lecę daleko, sam jak palec; zauważyłem jednak, że w refrenie Meteoryty, meteoryty!" - paskudnie fałszował. Powiedziałem mu to;
obraził się i rzekł, iż to j a zawsze fałszuję, nie on; rozmo­wa, dotąd prowadzona dość spokojnie, zamieniła się w sprzeczkę, potem w gwałtowną kłótnię, aż tak mnie roze­źlił, że kazałem mu się zabierać do diabła. Było to powie­dziane w złości, wcale nie myślałem tego, lecz bez jednego
dzienniki gwiazdowe 185
słowa wstał, poszedł na górę, wyrychtował swój chrono-cykl, siadł nań jak na rower, coś tam poruszył i w mgnieniu oka rozwiał się w mgłę, a właściwie w dymek jak z papie­rosa. Po minucie i tego już nie było - został tylko stos po­rozrzucanych na wszystkie strony książek. Stałem sam, z dość głupią miną, bom się tego nie spodziewał, ale gdy podjął przygotowania do odjazdu, nie chciałem już ustą­pić. Porozmyślawszy, zeszedłem znowu do kuchni, bo przegadaliśmy bez mała trzy godziny, i znowu poczułem głód. Miałem jeszcze parę jajek w lodówce, a też skrawek boczku, ale gdy zapaliłem gaz i sadziłem oczka, rozległ się z piętra wielki rumor.
Tak mnie zaskoczył, że zmarnowałem jajecznicę: wyla­ła się razem ze skwarkami prosto w płomienie kuchenki, a ja, klnąc na czym świat stoi, pognałem biorąc po trzy stopnie na górę.
Na półkach nie było już ani jednej książki; ich ostatek tworzył wielką kupę, spod której gramolił się, ciągnąc spod siebie chronocykl, bo przygniótł go ciałem, padając.
- Co to ma znaczyć! - krzyknąłem wściekły.
- Zaraz ci wyjaśnię... czekaj... - mamrotał, wlokąc chronocykl ku lampie. Obejrzał go, skupiony, nie racząc się nawet usprawiedliwiać z tego kolejnego najścia. Miałem te­go doprawdy dość.
- Wypadałoby się choć wytłumaczyć!! - wrzasnąłem w pasji.
Uśmiechnął się. Odstawił chronocykl, to jest oparł go o ścianę, poszukał fajki, nabił ją z mego kapciucha, zapalił, zakładając nogę na nogę, aż mnie poniosło.
- Bezwstydniku!! - krzyknąłem. Jakkolwiek nie ru­szyłem się z miejsca, powziąłem solenny zamiar zbicia go na kwaśne jabłko. Żarty jakieś będzie sobie stroił, ze mnie, w moim domu!
186 stanisław lem
- Nonsens - odezwał się flegmatycznie. Nie poczu­wał się najwyraźniej do winy. A przecież do reszty pozwa­lał mi wszystkie książki na podłogę!
- To nieumyślnie - rzekł, wypuszczając dym z ust. - Chronocykl znów mi się pośliznął...
- Ale dlaczego wróciłeś?
- Musiałem.
- Jak to?
- Znajdujemy się, mój drogi, w k o l e czasowym - rzekł spokojnie. - Będę cię teraz od nowa namawiał, żebyś zgodził się zostać dyrektorem. Jeżeli odmówisz, odjadę so­bie, niebawem wrócę i wszystko zacznie się od początku...
- Nie może być! Jesteśmy w zamkniętym obie­gu czasu?
- Otóż właśnie.
- Nieprawda! Gdyby tak było, wszystko, co mówimy i robimy, musiałoby się idealnie, jota w jotę, powtarzać, a to, co ja mówię teraz, i to, co ty mówisz, już nie jest zupeł­nie takie samo jak za pierwszym razem!!
- Różne duby smalone plotą ludzie o podróżach w cza­sie - rzekł - a te, któreś wymienił, należą do najbardziej nonsensownych. W kołowym czasie wszystko musi prze­biegać podobnie, lecz wcale nie tak samo, ponie­waż zamknięcie czasu, analogicznie jak zamknięcie prze­strzenne, nie pozbawia wszelkiej swobody, a tylko bardzo mocno ją ogranicza! Jeżeli przyjmiesz propozycję, udasz się w rok 2661, i tym samym koło zamieni się w pętlę otwartą. Ale jeśli odmówisz i znów mnie wygonisz, wró­cę... i wiesz, co będzie!
- A więc nie ma innego wyjścia!!? - zakipiałem. - O, coś mi od razu podszepnęło, że się w tym wszystkim ukrywa jakieś oszukaństwo! Zabieraj mi się stąd! Żebym cię więcej na oczy nie widział!!
dzienniki gwiazdowe 187
- Nie mów głupstw - odparł chłodno. - To, co się dzieje, zależy teraz wyłącznie od ciebie, bo nie ode mnie, a mówiąc ściślej, ludzie Rosenbeissera zamknęli za nami obu, to jest zatrzasnęli pętlę, i będziemy się w niej kołatali, aż zostaniesz dyrektorem!
- Ładna mi propozycja"! - krzyknąłem. - A co bę­dzie, jeśli ci porachuję wszystkie gnaty?
- To tylko, że sam je będziesz potem opatrywał we właściwym czasie. Nie musisz przyjąć propozycji, w tym sensie, że możemy się tak bawić, póki życia starczy...
- Też coś! Mogę cię zamknąć w piwnicy i pójść sobie, gdzie mi się spodoba!
- To raczej ja ciebie tam zamknę, bo jestem silniejszy!
-O?
- Żebyś wiedział. Byłem na wikcie w roku 2661, a jest on o wiele pożywniej szy niż teraz, toteż nie wytrzymasz ze mną ani minuty.
- To się zobaczy... - mruknąłem groźnie, wstając z krzesła. Nawet się nie ruszył.
- Znam dżurdżudo" - zauważył flegmatycznie.
- Co to jest?
- Rodzaj udoskonalonego dżudo z roku dwutysięczne­go sześćset sześćdziesiątego pierwszego. Unieszkodliwię cię w jednej chwili.
Byłem wściekły, lecz długoletnie doświadczenia ży­ciowe nauczyły mnie opanowywać nawet skrajną pasję. Toteż, rozmówiwszy się z nim, to jest z sobą, doszedłem do wniosku, że doprawdy nie mam innego wyjścia. Zre­sztą dziejowa misja, czekająca w przyszłości, odpowiada­ła zarówno mym poglądom, jak mej naturze. Oburzał mnie tylko zadany przymus, uznałem jednak, że poracho­wać się trzeba nie z nim, narzędziem, lecz z jego moco­dawcami.
188 stanisław lem
Pokazał mi, jak kierować chronocyklem, dał parę prak­tycznych wskazówek, zająłem więc miejsce na siodełku i chciałem mu jeszcze powiedzieć, by posprzątał po sobie i wezwał stolarza dla naprawy półek bibliotecznych, ale i tego nie zdążyłem zrobić, bo nacisnął starter. On, światło lamp, cały pokój, wszystko sczezło jak zdmuchnięte. Ma­szyna pode mną, ten metalowy drąg z rozszerzającym się lejkowato wylotem, roztrzęsła się, chwilami skakała tak mocno, że ściskałem co sił rękojeści, by nie wypaść z sio­dła, niczego nie widziałem, a tylko miałem wrażenie, jakby mnie ktoś po twarzy i ciele tarł drucianymi szczotkami; gdy mi się wydało, że pęd w czasie wzrasta nad miarę, ciągną­łem za hamulec, a wtedy z czarnego kotłowiska wyłaniały się niewyraźne kształty.
Były to jakieś olbrzymie budowle, raz baniaste, raz wy­smukłe, przez które przelatywałem na wylot jak wiatr przez parkan. Każdy taki najazd zdawał się grozić zderzeniem z murami, więc przymykałem odruchowo oczy i znów zwiększałem szybkość, to jest tempo. Parę razy maszyną rzuciło tak, że głowa mi skakała, a zęby dzwoniły. W ja­kiejś chwili poczułem trudną do nazwania zmianę, zdawa­ło mi się, że jestem w ośrodku gęstym jak syrop, kleistym i zastygającym; przemknęło mi, że przedzieram się przez jakąś przegrodę, która może w końcu stać się mi grobem i uwięziony w betonie zastygnę razem z chronocyklem jak dziwaczny owad w bursztynie. Lecz znów targnęło do przodu, chronocykl zadygotał, a ja upadłem na coś ela­stycznego, co poddało się i zakołysało. Maszyna wypadła spode mnie, w oczy buchnął biały blask, musiałem je za­mknąć, oślepiony.
Gdy je otwarłem, ogarnął mnie gwar głosów. Leżałem pośrodku wielkiej tarczy z pianoplastyku, pomalowanej w koncentryczne koła niczym cel na strzelnicy; przewróco-
dzienniki GWIAZDOWE 189
ny chronocykl spoczywał o krok, a wokół stało kilkudzie­sięciu ludzi w błyszczących kombinezonach. Mały, łysawy blondyn wstąpił na materac tarczy, pomógł mi wstać i kil­kakrotnie potrząsnął moją ręką ze słowami:
- Witam pana jak najserdeczniej! Rosenbeisser.
- Tichy - odpowiedziałem automatycznie. Rozejrza­łem się. Staliśmy w hali wielkiej jak miasto, bez okien, na­krytej wysoko stropem o barwie nieba; jedna za drugą roz­pościerały się rzędem takie same tarcze, jak ta, na której wylądowałem, niektóre puste, przy innych pracowano; nie skrywam, że miałem przygotowanych parę kąśliwych uwag pod adresem Rosenbeissera i innych twórców temporalne-go saka, którym wyciągnęli mnie z domu, lecz zmilczałem, bo przyszło nagłe uświadomienie, do czego podobna jest ta ogromna hala. Wyglądało w niej niczym w gigantycznym studiu filmowym! Obok nas przeszli trzej ludzie w zbro­jach; pierwszy z kitą pawią na szyszaku, w pozłacanym pu­klerzu, laboranci poprawiali mu ryngraf wysadzany klejno­tami, lekarz robił zastrzyk w obnażone przedramię, ktoś in­ny pospinat szybko rzemienie blach, podano mu dwuręcz­ny koncerz i szeroki płaszcz tkany w herby z gryfami; dwaj następni, w zwykłym żelazie, pewno giermkowie, sadowili się już na siodełkach chronocykla w centrum tarczy i roz­legł się głos z megafonu: Uwaga... dwadzieścia, dziewięt­naście, osiemnaście..."
- Co to? - spytałem zdezorientowany, bo jednocze­śnie kilkadziesiąt kroków dalej szła procesja chudzielców w ogromnych białych turbanach, im też robiono zastrzyki, a z jednym kłócił się technik, odkryto bowiem, że podróż­ny miał ukryty pod burnusem mały pistolet; widziałem In­dian pomalowanych w wojenne barwy, ze świeżo wyo­strzonymi tomahawkami, którym laboranci gorączkowo poprawiali pióropusze, a na małym drewnianym wózku po-
190 stanisław lem
sługacz w białym fartuchu pchał ku innej tarczy koszmar­nie brudnego, obdartego żebraka bez nóg, kubek w kubek podobnego do monstrualnych kalek Breughla.
- Zero! - obwieścił megafon. Trójka pancernych zni­kła z chronocyklem w małym błysku, który rozpłynął się w powietrzu białawym dymem, przypominającym dymek magnezji spalonej: znałem już ten efekt.
- To nasi ankieterzy - wyjaśnił Rosenbeisser. - Ba­dają opinię publiczną w różnych wiekach, to statystyczne materiały, wie pan, materiał informacyjny, nic więcej: nie podjęliśmy jeszcze żadnych kroków naprawczych, bo cze­kaliśmy z tym na pana!
Wskazał mi ręką drogę i pospieszył za mną: słyszałem głosy odliczania, to tu, to tam błyskało, rozwiewały się smugi białawego dymu, kolejne partie eksploatorów znika­ły, szli już tymczasem nowi, zupełnie jak w olbrzymim ate­lier podczas zdjęć superkiczu historycznego. Zorientowa­łem się, że nie wolno zabierać w przeszłość żadnych ana­chronicznych rzeczy, ankieterzy jednak starali sieje szmu-glować czy to z przekory, czy dla wygody i pomyślałem, że trzeba będzie zaprowadzić ład żelazną miotłą, lecz spyta­łem tylko:
- A długoź trwa takie zbieranie danych? Kiedy wróci ten wojak z giermkami?
- Utrzymujemy się w planie - rzekł z zadowolonym uśmiechem Rosenbeisser. - Ci trzej wrócili już we zoraj.
Nic nie rzekłem, myśląc, że nie będzie mi łatwo przy­wyknąć do warunków życia w chronomocyjnej cywilizacji. Ponieważ elektromobil laboratoryjny, który miał nas prze­wieźć do budynku dyrekcji, popsuł się, Rosenbeisser kazał zsiąść z wielbłądów kilku ankieterom - Beduinom - i tym zaimprowizowanym sposobem dostaliśmy się na miejsce.
dzienniki gwiazdowe 191
Gabinet mój był ogromny, urządzony w stylu nowocze­snym, to jest przezroczystym: i to mało powiedziane, bo większości foteli nie można było dostrzec, a gdy siedziałem przy moim biurku, tylko zwały papierów wskazywały, gdzie znajduje się blat; ponieważ zaś, schylając głowę pod­czas pracy, wciąż widziałem własne nogi w prążkowanych spodniach i widok tych prążków utrudniał koncentrację, ka­załem potem wszystkie meble pociągnąć farbą, aby się sta­ły nieprzenikliwe dla wzroku. Okazało się wtedy, że mają wręcz idiotyczne kształty, ponieważ nie byty zaprojektowa­ne dla oglądania; w końcu zmieniono mi je na komplet an­tyków z drugiej potowy XXIII wieku i wtedy dopiero po­czułem się swojsko. Mówiąc o tych błahostkach nie tylko wyprzedzam fakty, ale kreślę zarazem niedociągnięcia Pro­jektu. Co prawda, moje dyrektorskie życie byłoby rajem, gdyby ograniczało się do spraw meblowo-dekoracyjnych.
Encyklopedii by trzeba dla przedstawienia wszystkiego, co zdziałał Projekt pod mym kierownictwem. Toteż tylko w największym skrócie opiszę główne etapy prac. Co do struk­tury organizacyjnej, była dwoista. Miałem pod sobą PION-TEK (Pion Techniczno-Kalendarzowy) z działami tempory-styki udarowo-kwantowej i dyspersyjnej oraz pion histo­ryczny, podzielony na resorty Ludzki i Nieludzki. Szefem technologów był dr R. Bosković, dziejoczyńcami zaś zawia­dywał prof. P. Latton. Ponadto stały do mej osobistej dyspo­zycji oddziały histomandosów i czasochroniarzy (chrono-szutystów) z brygadą awaryjnego zdejmowania z tronów i aparatem nadzoru. To pogotowie alarmowe, rodzaj straży pożarnej dla nieprzewidzianych a groźnych okazji, nosiło skrótowe miano MOIRY (Mobilna Inspekcja Ratunkowa). Kiedy przybyłem, technologowie-czasownicy byli gotowi do rozpoczęcia operacji telechronicznych na wielką skalę, podczas gdy w resorcie do spraw Ludzkich (kierownikiem
192 stanisław lem
był doc. Harry S. Totteles) fachowcy opracowywali setki HAREMÓW (Harmonogramów Edukacji Melioracyjnej). Równolegle resort do spraw Nieludzkich (inż. ciał O. Goo-dlay) projektował warianty naprawienia systemu słoneczne­go, to jest planet z Ziemią na czele, przebiegu Ewolucji Ży­cia, antropogenezy itp. Wszystkich wymienionych tu moich podwładnych musiałem się po kolei pozbyć; z każdym z nich łączą się w mej pamięci inne kryzysy w łonie Projektu;
wspomnę o nich we właściwym czasie, aby ludzkość wie­działa, komu zawdzięcza swe tarapaty.
Zrazu byłem pełen najlepszych nadziei. Przeszedłszy skrócony kurs wprowadzający w elementy telechronii i chronomutacji, opanowawszy też zagadnienia organiza­cyjne (kompetencji resortowej, podziału prac itd.), przy czym już wówczas przyszło do sporu z głównym księgo­wym (Eug. Cłydesem), na dobre zorientowałem się, jak ty­taniczne mam zadanie. Nauka XXVII wieku dostarczyła mi wielu rozmaitych technologii działania w czasie, a jakby te­go było jeszcze mało, decyzji mej oczekiwały setki roz­maitych planów historycznej naprawy. Za każdym stała wiedza i autorytet znakomitych fachowców i ja miałem wy­bierać w tym embarras de richesse! Nie było bowiem je­szcze zgody ani co do tego, jaką metodą polepszać prze­szłość, ani od jakiego czasu to robić, ani nawet, jak wiele interwencji podejmiemy.
W pierwszej, nacechowanej optymizmem fazie robót, zamierzaliśmy historii ludzkości jeszcze nie tykać, lecz wy-porządzić to, co ją eonami poprzedziło; nasz monumentalnie zakrojony program przewidywał - wyliczam przykładowo - dewulkanizację planet, naprostowanie osi Ziemi, przygo­towanie na Marsie i Wenerze korzystnych warunków pod ich przyszłą kolonizację, przy czym Księżyc służyć miał za rodzaj pomostu czy stacji przejściowej dla emigracyjnej ko-
dzienniki GWIAZDOWE 193
smonautyki, która by powstała za trzy do czterech miliar­dów lat. Z imieniem Lepszej Przeszłości na ustach nakaza­łem uruchomienie Generatorów Zespołu Izochronicznego (GENEZIS). Na stanowiskach znajdowały się trzy ich typy - BREKEKEK, KOAKS i KWAK. Już nie pamiętam do­kładnie, co oznaczały te skróty; KOAKS pracował koaksjal-nie, ostatni zaś określał Kwantowaną Korekcję.
Wyniki rozruchu przeszły najgorsze oczekiwania; awa­ria szła za awarią. Zamiast wyhamować łagodnie i zsyn­chronizować się z normalnym upływem czasu, KWAK wy­żarzył Marsa eksplozją i obrócił go w jedną pustynię; wszy­stkie oceany wyparowały i ulotniły się w przestwór, a spie­czona skorupa planety popękała, tworząc sieć niesamowi­tych, szerokich na setki mil rowów. Stąd poszła w XIX wie­ku hipoteza kanałów marsjańskich. Ponieważ nie życzyłem sobie, aby wcześniejsza ludzkość doszła naszej akcji, bo mogło to w niej zrodzić szkodliwe kompleksy, kazałem wszystkie kanały dokładnie zacementować, co też inż. La-vache zrobił koło 1910 roku; późniejszych astronomów nie zdziwiło ich zniknięcie, bo złożyli rzecz na karb złudzenia optycznego poprzedników. KOAKS, który miał użyźnić Wenerę, był już zabezpieczony przed awarią KWAKA dzięki AMORKOWI (Amortyzator Energii Kinechronicz-nej), lecz zawiodły DUPKI (Dyssypatory Układowe Po­wolnej Kompensacji) i całą Wenus otoczyła trująca atmo­sfera powstała skutkiem chronoklazmu. Inżyniera Waden-leckera, odpowiedzialnego za te operacje, zdjąłem ze stano­wiska, lecz po wstawiennictwie Rady Naukowej zezwoli­łem mu na przeprowadzenie ostatniego członu doświad­czeń. Tym razem nastąpiła już nie awaria, lecz katastrofa w skali kosmicznej. Rozpędzony ruchem pod włos trwania BREKEKEK werżnął się w teraźniejszość sprzed 6,5 mi­liarda lat, tak blisko Słońca, że wyrwał zeń olbrzymi płat
Dzienniki gwiazdowe t. I
194 stanisław lem
mateńi gwiezdnej, który, skręciwszy się pod wpływem cią­żenia, dał początek wszystkim planetom.
Wadeniecker usiłował się bronić, twierdząc, że dzięki niemu powstał system słoneczny, bo gdyby nie awaria gło­wicy chronalnej, szansa powstania planet byłaby praktycz­nie równa zeru. Późniejsi astronomowie dziwowali się, ja­ka gwiazda mogła przejść tak blisko Słońca, żeby wyrwać zeń protoplanetarną materię, bo istotnie, tak bliskie pasaże gwiazd należą do zjawisk prawie niemożliwych; zdjąłem zuchwalca ostatecznie z kierownictwa technochronicznego, ponieważ nie w tym upatrywałem sens i cele Projektu, że­by takie rzeczy miało się robić niechcący, dzięki nie­dbalstwu i niedopatrzeniom. Gdyby już na to przyszło, mo­glibyśmy byli ukształtować planety znacznie porządniej. Zresztą doprawdy nie miał się czym chwalić pion technicz­ny - po zrujnowaniu Wenery i Marsa.
Pozostał na porządku dnia plan wyprostowania osi obro­tów Ziemi; szło o to, żeby klimat jej uczynić bardziej rów­nomiernym, bez biegunowych mrozów i spiekoty równiko­wej. Cel operacji był humanitarny: więcej gatunków miało przetrwać w walce o byt. Skutek okazał się odwrotny do za­mierzonego. Największą epokę lodowcową Ziemi, okresu kambryjskiego, spowodował inżynier Hansjacob Plótzlich odpaleniem ciężkiej jednostki prostowniczej", która dała osi ziemskiej tak zwanego dubla. Pierwszy glacjał, zamiast przestrzec pochopnego czasownika, stał się pośrednio przy­czyną drugiego, widząc bowiem, co narobił, inż. Plótzlich, odpalił bez mej wiedzy następny ładunek korek­cyjny". Doszło do chronoklazmu i nowej epoki lodowco­wej, tym razem w plejstocenie.
Zanim zdjąłem go ze stanowiska, ten niepoprawny czło­wiek zdążył wywołać trzecią chronokolizję; odtąd, przez niego, biegun magnetyczny Ziemi nie pokrywa się z osią
dzienniki gwiazdowe 195
obrotu, bo planeta nie przestaje się jeszcze chwiać. Jeden odprysk czasowy Korektora" wleciał w rok milionowy przed naszą erą - na miejscu tym znajduje się dziś Wielki Krater Arizony; nikt nie poniósł na szczęście śmierci, boć jeszcze ludzi wtedy nie było; spłonęła tylko puszcza. Drugi odłamek wyhamowało dopiero przy roku 1908 - tamtejsi znają go jako upadek meteorytu tunguskiego". Nie były to więc żadne meteoryty, lecz rozlatujące się w czasie kawały niezdarnie sporządzonego Optymalizatora". Wyrzuciłem Plótzlicha nie oglądając się na nikogo, a gdy przychwyco­no go nocą w chronoratorium - miał wyrzuty sumienia, uważacie, i chciał poprawić" to, co narobił - zażądałem dlań jako kary relegowania w czasie.
Ustąpiłem w końcu, czego teraz żałuję, i za podszeptem Rosenbeissera obsadziłem wakat inżynierem Dyndallem. Nie miałem pojęcia, że to szwagier profesora. Skutki nepo-tyzmu, w którego praktykowanie zostałem bezwiednie wmanewrowany, nie dały na siebie czekać. Dyndali był wy­nalazcą HAMUŁY (Hamulcowy Układ Łagodzący), który udoskonalił inż. czasu Bummeland. Rozumowali tak: jeśli potworna energia gigachroniczna wyzwoli się nawet przy chronoklazmie, niechże przynajmniej, zamiast działać falą wybuchową (taką, co Marsa wyżarzyła), obróci się w czyste promieniowanie. Ta nie dopracowana (intencje się nie li­czą!) idea przysporzyła mi dużego zmartwienia. HAMUŁA wprawdzie przetransformowat energię kinetyczną na radia­cyjną, ale cóż z tego, kiedy od promieniowania - w samym środku ery mezozoicznej - wyginęły co do nogi wszystkie jaszczury i Bóg wie ile innych jeszcze gatunków.
Bummeland usiłował bronić się twierdzeniem, że nie było w tym nic złego, ponieważ na opustoszałą scenę ewo­lucyjnego procesu mogły dzięki niemu wejść ssaki, z których i człowiek się wywodzi. Jak gdyby to już było
196 stanisław lem
przesądzone! Zaurocydem pozbawili nas swobody antropo-genetycznego manewru i jeszcze się tym chcieli chlubić! Dyndali okazał pozorną skruchę i nawet złożył samokryty­kę, ale to nieprawda, jakoby ustąpił dobrowolnie ze stano­wiska. Powiedziałem bowiem Rosenbeisserowi, że dopóki jego szwagier jest w Projekcie, noga moja nie postanie w dyrekcji.
Po tej serii fatalnej zebrałem całą załogę i wygłosiłem do niej przemówienie, ostrzegając, iż widzę się zmuszony stosować odtąd drakońskie środki wobec wykraczających przeciwko bezpieczeństwu przeszłości. Nie skończy się już tylko na utracie ciepłej posadki!
Mówiono, że awarie są zrozumiałe, wręcz nieuniknione przy rozruchu tak bezprecedentalnej technologii; ileż rakiet ongiś rozleciało się w zaraniu ery kosmonautycznej; lecz nasza działalność, jako odbywająca się w c z a s i e, przed­stawiała niebezpieczeństwo nieporównanie większe. Rada Naukowa zaleciła mi nowego czasoznawcę; był nim profe­sor L. Nardeau de Yince. Jego i Boskovicia przestrzegłem przed następnym eksperymentem, że żadna siła nie skłoni mię już do okazywania pobłażliwości przy poważnych, nie-sumiennością zawinionych wypadkach.
Pokazałem im memoriały, jakie Wadeniecker, Bumme-land i Dyndali wystosowali do Rady Naukowej poza mymi plecami, pełne sprzeczności, bo raz powoływali się na trud­ności obiektywne, a raz przemianowywali skutki swych błę­dów na zasługi. Powiedziałem im, że mylą się ci, co biorą mnie za analfabetę. Dość znajomości arytmetyki w zakresie czterech działań, by podrachować, ile materii Słońca zmar­nowano już bezproduktywnie, bo wszak wszelkie planety uranowe, istotne usypiska odpadów, co tam, kloaki pełne amoniaku, są nie do użycia; na Marsie i Wenerze też posta­wiłem krzyżyk i dałem zielone światło ostatniej próbie na-
dzienniki GWIAZDOWE 197
prawy systemu słonecznego. Program przewidywał przerób­kę Księżyca w oazę dla strudzonych kosmonautów przyszło­ści, a zarazem w stację przesiadkową na drodze do Ateny.
Nie wiecie, co to jest Atena? Nie dziwię się temu wcale. Planetę tę miała udoskonalić ekipa Gestimera, Starshita i Astroianniego. Projekt nie miał jeszcze takich niezgułów. TUMAN (Telechroniczny Układ Mimośrodowej Automa­tyki Nawodzenia) zawiódł, ZADEK (Zabezpieczenie De-kolizyjne) pękł, Atena zaś, krążąca dotąd na orbicie między Ziemią i Marsem, rozprysła się na dziewięćdziesiąt tysięcy kawałków i został po niej tak zwany Pas Asteroidów. Co do Księżyca, panowie optymalizatorzy zmasakrowali jego po­wierzchnię. Dziwne, że i on się cały nie rozleciał. Tak po­wstała słynna łamigłówka astronomów XIX- i XX-wiecz-nych, bo pojąć nie mogli, skąd się wzięło takie mnóstwo kraterów. Wymyślili na ten temat dwie teorie - wulka­niczną i meteorytową.
Śmieszne rzeczy. Autorem tak zwanych kraterów wul­kanicznych jest inż. czasu Gestimer, odpowiedzialny za ZADEK, a sprawcą meteorytowych" - Astroianni, który złożył się do Ateny trzy miliardy lat temu, puścił ją na roz-kurz, a odrzut chronoklazmu kołatając się we wszystkie strony wyhamował do reszty ruch obrotowy Wenus, doro­bił Marsowi dwa fałszywe satelity idące wariackim ru­chem, odwrotnym, niż przewidziany, tak że doprawdy głupstwem już było przerobienie przez tego specjalistę po­wierzchni Księżyca w istny poligon artyleryjski, na który kawałki Ateny spadały w ciągu miliarda lat. Gdy dowie­działem się, że jeden odprysk chronotraktora, rozsmarowa-nego eksplozją na 2 950 000 000 lat, dopadł czasów prehi­storycznych, wleciał do oceanu i przedziurawił jego dno, zatapiając po drodze Atlantydę, osobiście wyrzuciłem sprawców kompleksowej katastrofy z Projektu, wobec od-
198 stanisław lem
powiedzialnych zaś za całość operacji zastosowałem sank­cje zgodnie z mym uprzednim postanowieniem. Odwoły­wanie się do Rady nic im nie pomogło.
Profesora Nardeau de Vince zesłałem w wiek XVI, a Boskovicia w XVII, żeby nie mogli się zetknąć i intrygo­wać. Jak wiecie, Leonardo da Vinci usiłował przez całe ży­cie sporządzić sobie chronołaz, ale mu się nie udało; tak zwane helikoptery Leonarda i inne maszyny, tyleż dziwacz­ne, co niezrozumiałe dla jego współczesnych, były poronio­nymi płodami wysiłków ucieczki z zesłania w czasie.
Bosković zachował się, jeśli można tak rzec, rozsądniej. Był to człowiek niesamowicie zdolny, o precyzyjnym umy­śle, bo matematyk z wykształcenia; został w siedemnastym wieku znakomitym wprawdzie, lecz powszechnie zapozna­nym myślicielem. Próbował popularyzować idee fizyki te­oretycznej, ale nikt ze współczesnych me pojmował jedne­go słowa w jego traktatach. Żeby mu osłodzić wygnanie, skierowałem go do Raguzy (Dubrownik), bo prywatnie z nim sympatyzowałem, lecz widziałem się zmuszony ka­rać surowo ludzi odpowiedzialnych, jakkolwiek Rada Nau­kowa miała mi to za złe.
Pierwsza faza Projektu zakończyła się tedy kompletnym fiaskiem, ponieważ założywszy bezwzględne weto, udare­mniłem podjęcie jakichkolwiek dalszych prób serii GENE-ZIS. Dość było już zaprzepaszczonych inwestycji. Kolosal­ne nieużytki globów jowiszowych, na amen wypalony Mars, dubeltowo zatruta Wenus, zrujnowany Księżyc (tak zwane maskony, koncentracje masy pod jego powierzchnią to głęboko zaryte w grunt, zakrzepłe w lawie szczątki gło­wic TUMANA i ZADKA), skrzywiona oś ziemska, dziura w dnie oceanu, wywołane tym pęknięciem rozejście się lą­dów Eurazji i dwu Ameryk - stanowiły niewesoły raczej bilans podjętych dotąd operacji. Mimo to zakazawszy sobie
dzienniki gwiazdowe 199
popadania w niewiarę, otworzyłem pole twórczej optymali­zacji ekipom pionu Historycznego.
Miał, przypominam, dwa resorty, do spraw Ludzkich (doc. Harry S. Totteles) i Nieludzkich (inż. ciał Goodlay);
na czele pionu znajdował się profesor P. Latton, który bu­dził we mnie od początku pewną nieufność radykalizmem i bezkompromisowością swych poglądów. Dlatego wola­łem wciąż jeszcze nie ruszać historii właściwej, bo wszak słuszniejsze było sporządzenie takich rozumnych osobni­ków, które by sobie samą ją należycie ucywilizowały. Po­wstrzymałem więc Lattona i Tottelesa (co nie przyszło ła­two, tak ich ręce świerzbiły do dziejoczyóstwa) i zleciłem Goodlayowi rozruch Ewolucji Życia na Ziemi. By nie po­mawiano mnie o krępowanie twórczości, obdarzyłem pro­jekt HOPSA (Homo Perfectus Sapiens) znaczną autonomią. Zaapelowałem jedynie do kierowników (Z. Goodlay, H. Ohmer, H. Bosch, v. Eyck), by uczyli się na błędach Przy­rody, która wykoślawiła wszystko żywe i sama sobie zatka­ła najkorzystniejsze drogi wiodące do Rozumu, za co zre­sztą nie można jej winić, boć działała na ślepo, z dnia na dzień. My natomiast musimy pracować docelowo, mając trwale w pamięci metę, czyli HOPSA; oświadczyli, że zastosują się do tych wytycznych, ręczyli za sukces i ru­szyli do akcji.
Skoro dostali tę swoją autonomię, me wtrącałem się i nie kontrolowałem ich przez półtora miliarda lat, lecz masy anonimów, jakie otrzymywałem, skłoniły mnie do przepro­wadzenia remanentu. Osiwieć można było od tego, co za­stałem. Najpierw jak dzieci bawili się przez bodaj czterysta milionów lat puszczając rybki pancerne i jakieś trylobity;
widząc zaś, jak mało zostaje czasu do końca miliardolatki, poszli na szturmówkę. Montowali elementy bez ładu i skła­du, jedne bardziej wydziwaczone od innych, wypuszczając
200 stanisław lem
raz jakieś mięsne góry na czworakach, raz same ogony, raz jakieś pyłki; jedne egzemplarze pobrukowali grubą kostką, innym wtykali rogi, kły, rury, trąby, macki, gdzie popadło;
a brzydkie to było, odrażające, bez sensu, aż strach patrzeć:
czysty abstrakcjonizm i formalizm spod znaku antyeste-tyczności.
Do wściekłości doprowadziło mnie ich samozadowole­nie; mówili, że teraz nie czasy ulizanej kreacji, że się na tym nie znam, że nie czuję formy" itd. Zmilczałem jeszcze:
gdybyż się do tego ograniczyli! Gdzie tam. W tym dobra­nym zespole wszyscy podgryzali wszystkich. Nikt nie my­ślał nawet o Rozumnym Człowieku, lecz o tym, by utrącać projekty kolegów, ledwo więc szedł w Przyrodę nowy okaz, już szykowano monstrum tak wyporządzone, żeby zatłukło produkt rywala, dowodząc jego lichoty. To, co nazwano walką o byt", wynikało z zawiści i intryganctwa. Kły i pa­zury Ewolucji są tylko skutkiem stosunków panujących w resorcie. Zamiast współpracy ujrzałem masowe marno­trawstwo i podstawianie nogi gatunkom kolegów; a już naj­większą satysfakcję miał każdy, gdy mu się udało zagwoź-dzić dalszy rozwój na jakiejś linii, należącej do gestii koope­rantów; stąd tyle ślepych uliczek w państwie życia. Co mó­wię, życia; urządzili coś pośredniego między panoptikum a cmentarzem. Nie kończąc jednej inwestycji, rzucali się w następną; po kolei roztrwonili szansę dwudysznych i członkonogich.bo wykończyli je tchwakami; gdyby nie ja, w ogóle nie doszłoby do wieku pary i elektryczności, bo zapomnieli" o kartonie, tj. o rozsadzaniu tych drzew, z któ­rych miał powstać węgiel dla przyszłych maszyn parowych.
Podczas lustracji tylko ręce łamałem; cała planeta była zawalona truchłami i wrakami, specjalnie zaś dokazywał Bosch - gdy go pytałem, po co ten Rhamphomychus z ogonem ściągniętym z dziecinnego latawca, czy mu nie
dzienniki gwiazdowe 201
wstyd za Proboscidae, po co jaszczurkom na plecach kolce jak sztachety, mówił, że nie rozumiem twórczej pasji. Za­żądałem ukazania, gdzie się wobec tego stanu rzeczy ma wylęgnąć rozum; było to pytanie retoryczne, bo nawza­jem pozagważdżali sobie wszystkie obiecujące kierunki. Nie narzucałem im gotowych rozwiązań, lecz wspomnia­łem uprzednio o ptakach, o orłach, tymczasem temu, co la­tało, zmikrominiaturyzowali już głowy, a to, co jak struś biegało, doprowadzili do kompletnego zidiocenia. Nie zo­stało nic prócz alternatywy: albo wyrób Człowieka Rozum­nego z marginalnych odpadów, albo tak zwana ewolucja z przepychem, tj. z przebijaniem siłą zaczopowanych linii rozwoju. Lecz przepych był niedopuszczalny, bo takie wy­raźne ingerencje zostałyby potem rozpoznane przez paleon­tologów jako cudowne; tymczasem dawno już zabro­niłem wszelkiego cudotwórstwa, by nie wprowadzać w błąd przyszłych pokoleń.
Wszystkich wyuzdanych projektantów rozesłałem na cztery wiatry, to jest czasy; potem doszło do hekatomby ich poronionych płodów, bo - nie dopracowane - powy zdy­chały milionami. To, co mówiono, jakobym kazał wytłuc te gatunki, należy do repertuaru oszczerstw, jakich mi nie ską­piono. To nie ja przesuwałem życie z kąta w kąt procesu ewolucyjnego jak szafę, nie ja zdublowałem trąbę amebe-dodonowi, nie ja rozdmuchałem wielbłąda (Gigantocame-lus) do rozmiarów słonia, nie ja bawiłem się w wieloryby, nie ja doprowadziłem mamuty do samozagłady, bo żyłem ideą Projektu, a nie rozpustnej zabawy, w jaką zespół Goo-dlaya obrócił sobie Ewolucję. Eycka i Boscha zesłałem w średniowiecze, Ohmera zaś, za to, że parodiował temat HOPSA (sporządził m. innymi człekonia i kobietę-rybę, a jeszcze wyposażoną w wysoki s o p r a n), aż w starożyt­ność, do Tracji. I znowu zaszło to, z czym się i później je-
202 stanisław lem
szcze nieraz spotykałem. Wygnańcy, zdjęci ze stanowisk, nie mogąc tworzyć realnie, rozładowywali frustrację w tworzeniu zastępczym, namiastkowym. Kto ciekaw, co jeszcze miał w zanadrzu Bosch, może się o tym dowie­dzieć oglądając jego obrazy. Oczywiście był to wielki ta­lent. Widać to choćby po tym, jak umiał się dostosować do ducha epoki, stąd pretekstowa tematyka religijna jego płó­cien, te wszystkie sądy ostateczne i piekła. Zresztą Bosch nie powstrzymał się od niedyskrecji. W Ogrodzie uciech ziemskich", w piekle muzycznym" (prawe skrzydło tryp­tyku) stoi w samym środku dwunastoosobowy chronobus. I co miałem z tym robić?
Co się tyczy H, Ohmera, postąpiłem chyba słusznie, ze-syłając go w ślad za jego kreaturami do Grecji starożytnej. To, co malował, zaginęło, zachowały się jednak pisma. Nie wiem, czemu nikt nie poznał się na ich anachroniczności. Czyż nie widać, że nie brał poważnie mieszkańców Olim­pu, którzy nawzajem się podgryzają, jednym słowem za­chowują się dokładnie tak jak jego koledzy w instytucie? Iliada z Odyseją to opowieści z kluczem; co do choleryka--ZeusaJest to paszkwil na mnie.
Goodlaya nie usunąłem od razu, bo się za nim Rosen-beisser wstawił: jeśli ten człowiek zawiedzie, rzekł mi, mo­gę jego, dyrektora naukowego Projektu, zesłać choćby i w archeozoik. Goodlay miał ponoć ukryte rezerwy pro­dukcyjne, a że sprzeciwiałem się koncepcji wykorzystania małpich resztek, przystąpił do DRABA (Doskonalenie Ra­cjonalne Antropogenezą Binarną). Nie wierzyłem w jego DRABA, lecz nie oponowałem, bo mówiono już, że utrą­cam wszystkie projekty. Następna lotna kontrola wykazała, że wmusił parę małych ssaków do morza, upodobnił je do ryb, dorobił im radar czołowy i był właśnie na etapie delfi­na. Ubrdał sobie, że dla nastania harmonii potrzebne są dwa
dzienniki gwiazdowe 203
rozumne gatunki: lądowy i wodny. Co za idiotyzm! Toż musiałoby dojść do konfliktów! Powiedziałem mu: Żadnej rozumnej istoty podwodnej nie będzie!" Delfin został więc już, jaki był, z tym swoim mózgiem na wyrost, i po­padliśmy w kryzys.
Cóż było robić, zaczynać ewolucję jeszcze raz od same­go początku? Nie miałem na to nerwów. Powiedziałem Goodlayowi, żeby działał wedle własnego uznania, czyli zaaprobowałem małpę jako półprodukt, lecz zobowiązałem go do uestetycznienia modelu, by zaś nie mógł się wykrę­cać później sianem, posłałem mu wytyczne na piśmie, ofi­cjalną drogą służbową, nie wchodząc co prawda we wszy­stkie szczegóły. Podkreśliłem jednak, w jak złym smaku są łyse pośladki i zaleciłem kulturalne podejście do spraw płci, sugerując coś z kwiatów, niezapominajek, pączków, i jeszcze na wyjezdnym - musiałem uczestniczyć w posie­dzeniu Rady - osobiście prosiłem go, żeby nie paskudził po swojemu, lecz poszukał jakichś ładnych motywów. W pracowni jego panował dziki bałagan, sterczały tam ja­kieś tramy, tarcice, piły, w związku z miłością? Czyś pan zwariował powiedziałem, miłość na zasadzie piły tarczo­wej? Musiał mi dać słowo honoru, że porzuci tę piłę, gorli­wie przytakiwał, śmiejąc się w kułak, bo już się dowiedział, że jego zwolnienie leży w mojej szufladzie, więc było mu wszystko jedno.
Postanowił zrobić mi na złość. Odgrażał się, opowiada­jąc na prawo i lewo, że dyrektorowi (to znaczy mnie) oko zbieleje, jak wróci; jakoż w samej rzeczy zatrząsłem się;
mocny Boże, wezwałem go niezwłocznie, udawał służbi-stę: twierdził, że trzymał się wytycznych! Zamiast zlikwi­dować tę łysinę z tyłu, ogolił całą małpę, czyli zrobił na odwrót, no a co do miłości i płci, to już był z jego strony sa­botaż. Sam wybór miejsca! Zresztą cóż się będę rozwodził
204 stanisław lem
nad tą dywersją. Jaki był jej efekt, każdy widzi. Natrudził się pan inżynier! Jakie te małpy były, takie były, ale przy­najmniej jarosze. Przydał im mięsożerność.
Zwołałem nadzwyczajne zebranie Rady w sprawie beni-gnizacji homo sapiens, na którym usłyszałem, że tego się już nie odrobi za jednym zamachem; trzeba by zwinąć ze dwadzieścia pięć, a to i trzydzieści milionów lat; przegłoso­wano mnie, nie skorzystałem z prawa weta, może i źle zro­biłem, ale już byłem na ostatnich nogach. Zresztą miałem sygnały z XVIII i XIX wieku; żeby sobie ułatwić życie, funkcjonariusze MOIRY, którym nie chciało się jeździć wciąż tam i z powrotem w czasie, pourządzali się w róż­nych starych zamkach, pałacach, po piwnicach, nie zacho­wując najmniejszych środków ostrożności, aż poszły gadki o duszach potępionych, o dzwonieniu łańcuchami (odgłos zapuszczanego chronocykla); o widmach (bo się nosili bia­ło, jakby nie można było znaleźć lepszej barwy dla mundu­rów), namącili ludziom w głowach, powystraszali przeni­kaniem przez ściany i mury (odjazd w czasie zawsze tak wygląda, bo chronocykl stoi, a ziemia się dalej kręci), jed­nym słowem narozrabiali tak, aż się z tego narodził roman­tyzm. Po ukaraniu winnych wziąłem się do Goodlaya i Ro-senbeissera.
Zesłałem ich obu. Wiedziałem, że tego mi Rada Nauko­wa nie zapomni. Zresztą jestem lojalny: Rosenbeisser, któ­ry wobec mnie zachował się potem w sposób skandaliczny, na zesłaniu postępował dosyć przyzwoicie (jako Julian Apostata). Zrobił niejedno, żeby poprawić w Bizancjum byt najuboższych. Jak z tego widać, zawiódł na swoim sta­nowisku, bo do niego nie dorósł. Cesarzować jest łatwiej, niż kierować naprawą całych dziejów.
Tak zamknęła się druga faza Projektu. Przekazałem pra­wa działania resortowi do spraw socjalnych, bo doskonalić
dzienniki gwiazdowe 205
mogliśmy już tylko cywilizowaną historię. Biorąc się do rzeczy, Totteles i Latton nie posiadali się z radości, że ich poprzednikom tak się noga powinęła, a jednocześnie z g ó r y zastrzegali się, asekuranci, że teraz nie można już oczekiwać nazbyt wiele po TEOHIPHIPffi, przy takim homo sapiens!
Harry S. Totteles powierzył wykonanie pierwszego eks­perymentalnego programu naprawy chronalergistom. Byli to Khand el Abr, Canne de la Breux, Guirre Andaule i G.I.R. Andoll. Zespołem zawiadywał bezpośrednio inż. dziejoczyńca Hemdreisser. On i jego koledzy zaplanowali przyspieszenie kulturalizacji przez akcelerację urbanizacyj­ną. W dolnym Egipcie XII czy też XIII Dynastii, bo już nie pamiętam, nagromadzili zwały budulca przy pomocy cza­sowych nasłańców, zwanych u nas potocznie temporalny-mi wtyczkami", podnieśli poziom budowlanych technik, ale przez niedostatek nadzoru plan uległ wypaczeniom. Krótko mówiąc, zamiast do masowego budownictwa mie­szkaniowego, doszło w ramach kultu jednostek do budowa­nia na diabła nikomu niepotrzebnych grobowców różnym faraonom. Zesłałem cały zespół na Kretę; stąd się wziął pa­łac Minosa. Nie wiem, czy to prawda, co mówił mi Better-part, że zesłańcy zwaśnili się, poszli hurmą na byłego szefa i zamknęli go w labiryncie. Nie wejrzałem w akta, więc, jak mówię, nie mam pewności, ale Hemdreisser nie wygląda mi na Minotaura.
Postanowiłem skończyć z partyzantką i zażądałem przedłożenia projektów o kompleksowym charakterze. Na­leżało się zdecydować, czy działamy jawnie, czy skrycie, to jest, czy ludzie różnych epok mogą w ogóle dojść tego, że im ktoś pomaga spoza historii. Totteles, raczej liberał, opo­wiadał się za kryptochronią, której i ja byłem zwolenni­kiem. Podług alternatywnej strategii trzeba było bowiem
206 stanisław lem
wziąć ludy Przeszłości pod jawny Protektorat, co musiało im dać poczucie ubezwłasnowolnienia. Powinniśmy więc byli działać zarazem pomocnie, ale i tajnie. Latton się temu sprzeciwiał, miał bowiem w głowie idealny plan państwa, do którego chciał dociągnąć wszystkie społeczności.
Przeważyłem szalę na rzecz Tottelesa, który przedstawił mi jednego z młodszych, ponoć najlepszych swoich pra­cowników; ten jego asystent, mgr A. Donnai, był wynalaz­cą monoteizmu. Bóg, tłumaczył mi, nikomu jako czysta idea nie zaszkodzi, a nam, optymalizatorom, rozwiąże ręce, bo zgodnie z Projektem decyzje Boże są nieodgadnione: lu­dzie pojąć ich nie mogą, więc nie będą się niczego czepia­li, a zarazem nie będą podejrzewali, że im się ktoś w histo­rię wtrąca - telechronicznie. Brzmiała ta koncepcja niby nieźle, na wszelki wypadek jednak dałem młodemu magi­strowi tylko mały próbny poligon, i to jeszcze w odległym zakątku świata, bo w Azji Mniejszej; w ten sposób dostał do dyspozycji plemię Judy. Jego pomocnikiem był inż. dziejoczyńca H. Yobb. Kontrola wykazała, że dopuścili się ciężkich wykroczeń. Już mniejsza, że Donnai polecił wyko­nać zrzut 60 000 ton pęcaku podczas jakiejś pustynnej wę­drówki Żydów; dyskretna pomoc", jaką miał im świad­czyć, sprowadzała się do tylu ingerencji (otwierał i zamy­kał Morze Czerwone, na wrogów Judy wysyłał zdalnie ste­rowaną szarańczę), że podopiecznym się od tego w gło­wach przewróciło; uznali się za naród wybrany.
Było rzeczą typową, że gdy jakiś plan zawodził w reali­zacji, jego autor, zamiast zmienić taktykę, stosował coraz po­tężniejsze bodźce materialne. A. Donnai przeszedł wszyst­kich, bo zastosował napalm. Czemu na to zezwoliłem? Też mi pytanie! Po prostu o niczym nie wiedziałem. Na poligo­nie Instytutu demonstrował tylko zdalne podpalanie krzaka i zapewniał, że podobnie będzie działał w przeszłości, ot,
dzienniki gwiazdowe 207
spali się trochę suchych kaktusów na pustyni; pokazy te mia­ły wspomóc uwewnętrznienie norm moralnych. Po zesłaniu go na Półwysep Synajski najsurowiej zabroniłem wszystkim kierownikom zespołów udzielania koncesji na akcje z nad­przyrodzoną przykrywką. Inna rzecz, że to, czego Donnai i Yobb zdążyli dokonać, miało historyczne przedłużenia.
Ale tak jest zawsze. Każda ingerencja telechroniczna za­początkowuje lawinę zjawisk, której nie stłumi się bez uży­cia odpowiednich środków; wywołują one inną z kolei per­turbację, i tak bez końca. A. Donnai zachowywał się na ze­słaniu nader niewłaściwie, wykorzystał bowiem famę, ja­kiej poprzednio dorobił się na stanowisku dziejoczyńcy. Nie mógł już wprawdzie robić cudów", lecz przetrwała o nich pamięć. Co do H. Yobba, wiem, że mówiono, jako­bym nasyłał nań histomandosów, lecz jest to oszczerstwo. Nie znam szczegółów sprawy, boż nie mogłem się zajmo­wać takimi detalami; podobno poróżnił się z A. Donnaiem i ten tak mu dopiekał, aż poszła stąd legenda Hioba. Najgo­rzej wyszli na tym eksperymencie Żydzi, bo uwierzyli w swą wyjątkową pozycję, więc kiedy się zwinęło Projekt, zakosztowali niejednej goryczy tak w ojczyźnie, jak pod­czas diaspory. Już nie będę mówił, co na ten temat o mnie opowiadali moi przeciwnicy w Projekcie.
Zresztą wchodził on w fazę najcięższych przesileń. Po­noszę za nie o tyle winę, że ustąpiwszy Tottelesowi i Latto-nowi pozwoliłem ulepszać historię na szerokim froncie, to jest nie w izolowanych miejscach i momen­tach, lecz na całej długości temporalnej dziejów. Strategia owej melioracji, zwanej integralną, doprowadziła do zamą­cenia obrazu działań; by temu zapobiec, poumieszczałem w każdym stuleciu grupy obserwatorów, Lattonowi zaś da­łem pełnomocnictwa do zorganizowania tajnej chronicji, która miała zwalczać chuligaństwo w czasie.
208 stanisław lem
Chuligaństwo to, którego bym i w koszmarnym śnie so­bie nie wystawił, łączy się z tak zwaną aferą mioteł. Dopu­ściły się jej grupy rozwydrzonych wyrostków, po części re­krutujących się z naszego personelu pomocniczego, labo­rantów, sekretarek itp. Bezlik średniowiecznych bajań o konszachtach z diabłami, o inkubach i sukkubach, o saba­tach, procesy czarownic, kuszenia świętych itp., wzięły się z dzikiej" chronomocji, uprawianej przez młodzież wy­zbytą pionu moralnego. Chronocykl indywidualny stanowi rurę z siodełkiem i lejem wylotowym, toteż, zwłaszcza przy niedostatecznym oświetleniu, można go wziąć za miotłę. Różne bezwstydnice wypuszczały się na przejażdżki, naj­chętniej nocą, by straszyć wieśniaków wczesnego średnio­wiecza. Mało, że jeździły im lotem koszącym nad głowami, śmiały wyruszać w XIII czy XII wiek w drastycznym deza-bilu (topless), cóż więc dziwnego, że brano je w braku lep­szych określeń za gołe wiedźmy, pędzące okrakiem na mio­tłach. Dziwnym zbiegiem okoliczności w śledztwie i wy­kryciu winnych dopomógł mi H. Bosch, przebywający już na zesłaniu, nie tracił bowiem przytomności na widok byle czasownika, i jak żywych sportretował w swym cyklu pie­kielnym", nie żadnych diabłów, lecz dziesiątki nielegal­nych chronocyklistów z towarzyszami, co przyszło mu tym łatwiej, że wielu znał osobiście.
Zważywszy, ile ofiar pociągnęły za sobą wybryki chro-noligańskie, zesłałem winnych siedemset lat wstecz (Kon-testatorzy XX-wieczni"). Tymczasem, ponieważ front ro­bót rozszerzył się na z górą czterdzieści wieków, N. Better-part, naczelny szef MOIRY, oświadczył mi, że nie panuje nad sytuacją i domaga się specjalnych posiłków w postaci awaryjnych brygad czasochroniarzy. Jęliśmy angażować mnóstwo nowych pracowników, których wysyłano od razu tam, skąd szły sygnały alarmowe, chociaż często byli to
dzienniki gwiazdowe 209
funkcjonariusze nie doszkoleni. Ich koncentracje w kilku wiekach doprowadziły do poważnych incydentów w rodza­ju wędrówek ludów; a chociaż usiłowaliśmy maskować po­jawienie się każdego takiego desantu, w XX wieku (wokół jego połowy) rozpowszechniły się pogłoski o talerzach la­tających", ponieważ cyrkulacji wieści sprzyjała już rozwi­nięta tam technika masowych środków przekazu.
Było to jednak niczym w porównaniu z nową aferą, której sprawcą, a potem główną postacią okazał się sam szef MOIRY. Otrzymywałem meldunki z czasu, że ludzie jego nie tyle obserwują postępy melioracji, ile aktywnie włączają się w historyczny proces, i to nie po myśli wska­zań Lattona i Tottelesa, lecz w oparciu o własną politykę temporalną, jaką uprawiał w najlepsze Betterpart. Nim zdążyłem zdjąć go ze stanowiska, ulotnił się, to jest uciekł w XVIII wiek, bo mógł tam liczyć na swoich chronicjan-tów; ani się obejrzałem, a został cesarzem Francji. Ten obrzydły występek domagał się surowej kary; Latton ra­dził mi rzucić brygadę odwodową na Wersal w 1807, lecz były to pomysły nie do przyjęcia, wszak taki najazd mu­siałby wywołać niesłychaną perturbację w całej historii późniejszej - ludzkość uświadomiłaby sobie odtąd, że znajduje się pod kuratelą. Roztropniejszy Totties opraco­wał plany naturalnego", to jest kryptochronicznego uka­rania Napoleona, zaczęło się montowanie koalicji antybo-naparty stycznej, wojenne pochody, cóż, kiedy szef MOI­RY od razu poczuł pismo nosem i, nie czekając, sam prze­szedł do ataku; nie darmo był strategiem zawodowym, te­orię miał w małym palcu, więc pobił po kolei wszystkich wrogów, których mu Totteles sprowadził na kark; wyglą­dało na to, że się go przytrzaśnie w Rosji, lecz i z tej wy­prawy wykaraskał się jakoś, a tu pół Europy leżało już w ruinie i zgliszczach; dopiero odsunąwszy moich panów
210 stanisław lem
dziejoczyńców na bok, sam dałem Napoleonowi radę pod Waterloo. Byłoż mi się zresztą czym chwalić!
Napoleon uciekł z Elby, bo nie mogłem dopilnować po­rządniejszego zesłania, tyle innych spraw nagliło; teraz już winni wykroczeń nie siedzieli biernie na swych stołkach, lecz uciekali pierwsi w głęboką przeszłość, szmuglując środki ułatwiające zdobycie famy czy aureoli niebywałych potęg (stąd się wzięli alchemicy, Cagliostro, Szymon Mag i dziesiątki innych). Dochodziły mnie informacje, jakich nie mogłem w ogóle sprawdzić, np. że Atlantydy wcale nie zatopił rykoszet operacji GENEZIS, lecz dr Boloney, z pre­medytacją, bym nie mógł dojść tego, co tam narozrabiał. Jednym słowem, wszystko mi się waliło. Straciłem wiarę w sukces, a co najgorsze, stałem się podejrzliwy. Nie wie­działem już, co jest skutkiem optymalizacji, co wynikiem jej zaniechania, a co malwersacją i samowolą sekularnych chronicjantów.
Postanowiłem zabrać się do rzeczy od drugiego końca. Wziąłem Wielką Historię Powszechną w dwunastu tomach i jąłem ją studiować, a gdzie tylko coś mi wyglądało podej­rzanie, wysyłałem lotną kontrolę. Było tak np. z kardyna­łem Richelieu; sprawdziwszy w MOIRZE i upewniwszy się, że nie był to nasz agent, kazałem Lattonowi posłać tam inteligentnego kontrolera. Powierzył tę misję niejakiemu Reichplatzowi; coś mnie tknęło, żeby zajrzeć do słownika;
zdrętwiałem, przekonawszy się, że Richelieu i Reichplatz znaczy to samo - mianowicie Bogate miejsce" - ale by­ło już za późno, bo już się wtarł w wyższe sfery dworskie i został szarą eminencją Ludwika XVI. Nie ruszyłem go, bo po wojnach napoleońskich wiedziałem już, czym pachną takie próby.
Nabrzmiewał tymczasem inny problem. W poszczegól­nych wiekach wprost roiło się od zesłańców; chronicja nie
dzienniki gwiazdowe 211
mogła ich upilnować - gdy siali plotki, zabobony, żeby mi robić na złość, albo wręcz usiłowali przekupić kontrolerów;
jąłem więc kierować wszystkich, którzy coś przeskrobali, w jedno miejsce i w jeden czas, mianowicie do starożytnej Grecji, efekt zaś był taki, że właśnie tam najprędzej rozwi­nęła się wysoka kultura; w takich Atenach okazało się wię­cej filozofów niż w całej reszcie Europy. Było to już po ze­słaniu Lattona i Tottelesa; obaj nadużyli mego zaufania;
Latton, jeden z najbardziej twardogłowych radykałów, sa­botując moje polecenia, uprawiał własną politykę (wykład jej można znaleźć w jego Republice), skrajnie antydemo­kratyczną, co tam, opartą na ucisku, ot, Państwa Środka, kastowa struktura Indii, Cesarstwo Rzymskie Narodu Nie­mieckiego, a nawet to, że od 1868 roku Japończycy wierzą w boskość Mikada, jest jego sprawką. Co do tego, czy wy­swatał niejaką Schicklgruber, aby urodziło się wiadome dziecko, które pół Europy puściło z dymem, nie mam zu­pełnej pewności, bo mi to Totteles mówił, a darli z Latto-nemkoty.
Latton był projektantem państwa Azteków, Totteles zaś nasłał mu tam Hiszpanów; w ostatniej chwili otrzymawszy raporty MOIRY, kazałem opóźnić wyprawę Kolumba, a w Południowej Ameryce podhodować konie, bo jazda Corteza nie wytrzymałaby konnicy Indian, lecz nawalili ko­operanci, konie powy zdychały jeszcze w czwartorzędzie, kiedy żadnych Indian nie było, więc nie miał kto ciągnąć wozów bojowych, jakkolwiek koło dostarczono w porę; co do Kolumba, udało mu się w 1492, bo posmarował kogo należało. Tak wyglądała ta optymalizacja. Zarzucano mi nawet to, że jakby mały jeszcze był natłok filozofów w Gre­cji, skierowałem tam H. S. Tottelesa i P. Lattona. Kłam­stwo! Właśnie, by okazać ludzkość, pozwoliłem im wybrać czas i miejsce zesłania; co prawda osadziłem P. Lattona nie
212 stanisław lem
całkiem tam, gdzie się pchał, lecz w Syrakuzach, wiedzia­łem bowiem, że w mieście tym, na skutek toczących się wojen, nie będzie mógł wcielić w życie swojej ukochanej idejki Państwa Filozofów".
Harry S. Totteles został, jak wiadomo, preceptorem mło­dego Aleksandra Macedońskiego. Winien był niedopatrzeń o koszmarnych skutkach, bo zawsze miał tego swojego fe-blika do układania wielkich encyklopedii i bawił się w kla­syfikowanie oraz ogólną metodologię Teorii Doskonałego Projektu, podczas gdy za jego plecami działy się dzikie rze­czy: główny księgowy uciekł przed kontrolą, zmówiwszy się ze znajomym płetwonurkiem, wyłowili złoto Montezu-my z tego kanału, w którym zatonęło podczas ucieczki lu­dzi Corteza, i zaczęli w 1922 roku grać na giełdzie; kradzio­ne nie tuczy i doprowadzili do słynnego krachu w r. 1929. Nie uważam, żebym skrzywdził Arystotelesa, bo mnie za­wdzięcza sławę, która za niedociągnięcia w Projekcie na pewno mu się nie należała. Toteż z kolei mówiono, że pod pozorem zsyłek i rotacji zaprowadziłem nepotyczną karu­zelę i mam dla starych kumpli luksusowe synekury po wszystkich wiekach. Lecz tak już wieszano na mnie psy, że cokolwiek bym zrobił, miano mi za złe.
Nie mogę wdawać się w szczegóły, nie będę się więc rozwodził nad aluzjami do mojej osoby, zawartymi w pi­smach Platona i Arystotelesa. Oczywiście nie odczuwali wdzięczności za zesłanie, ale nie dbałem o niczyje resenty-menty, skoro ważyły się losy ludzkości. Inna sprawa z Gre­cją, której upadek ciężko przeżyłem. To nieprawda, że spo­wodowałem go masówkami filozofów; Latton opiekował się nią, przez wzgląd na Spartę, bo chciał ją wykierować na modłę swej ukochanej utopii, więc po jego zdjęciu nikt już nie wspierał Spartan i ulegli perskiej nawale; cóż jednak mogłem na to poradzić? Protekcjonizm lokalny był nie do
dzienniki gwiazdowe 213
przyjęcia, toż mieliśmy roztoczyć opiekę nad całą ludzko­ścią, a tu już zagadnienie zesłań nadwerężało największe plany; w przyszłość nikogo wygnać nie mogłem, boż się tam pilnowali, a ponieważ kto żyw ze skazanych prosił się na Lazurowe Wybrzeże, uległem, moc osób posiadających wyższe wykształcenie skoncentrowała się wokół Morza Śródziemnego, i ot, skąd się wziął właśnie tam wschód cy­wilizacji, a potem i kultury Zachodu.
Co do Spinozy, był to, przyznaję, bardzo porządny czło­wiek, ale dopuścił do krucjat, to znaczy, nie sam je spowo­dował; Spinozą obsadziłem wakat po Lattonie, sam miał kryształowy charakter, lecz dystrakt, jakich mało, podpisy­wał, nie patrząc, co mu podsunięto, dał nieograniczoną ple­nipotencję Lówenherzowi (Lwie Serce), ktoś tam w XIII wieku coś zmajstrował, i jak się zaczęło szukanie winnego, Lówenherz rzucał tam chronobus za chronobusem tajnia-ków, więc poszukiwany, nie pamiętam, kto to był, dopro­wadził do krucjat, by schować się w powstałym zamęcie. Nie wiedziałem, co robić ze Spinozą, Grecja już trzeszcza­ła od podobnych mu myślicieli, najpierw kazałem go puścić tam i z powrotem przez wszystkie stulecia, żeby się huśtał z czterdziestowiekową amplitudą, stąd poszła legenda o Żydzie Wiecznym Tułaczu, za każdym jednak pasażem przez naszą teraźniejszość uskarżał się na fatygę, więc w końcu skierowałem go do Amsterdamu, bo lubił majster-kować, a tam mógł sobie szlifować diamenty.
Rozpytywano mnie nieraz, czemu żaden z zesłańców nie przyznaje się do tego, skąd przybywa. Ładnie by na tym wyszedł. Toż każdy, kto by prawdę mówił, zaraz powędro­wałby do czubków. Czy nie wzięto by przed XX wiekiem za wariata człowieka rozpowiadającego, że ze zwykłej wo­dy można zrobić bombę, zdolną rozerwać cały glob na ka­wałki? A przecież przed XXIII wiekiem nie znano chrono-
214 stanisław lem
mocji. Ponadto takie wyznania obnażyłyby plagiatowość prac wielu zesłańców. Mieli zakaz przepowiadania przy­szłości, lecz i tak niejedno wypaplali. W średniowieczu nie zwracano na to na szczęście uwagi (myślę o wzmiankach na temat odrzutowców i batyskafów u Bacona i o kompute­rach w ARS MAGNA Lulla), gorzej było z nieopatrznie ze­słanymi w XX wiek; nazwawszy się futurologami", jęli zdradzać tajemnice służbowe.
Na szczęście A. Tylla, nowy szef MOIRY po Napoleo­nie, zastosował tak zwaną taktykę systemu Babel. Z nią by­ła taka sprawa. Szesnastu inżynierów czasu, zesłanych kar­nie do Azji Mniejszej, postanowiło zbudować chronociąg dla ucieczki, pod pozorem wznoszenia jakiejś baszty czy wieży, nazwa jej oznaczała kryptonimowe hasło spisku (Budujemy Agregat Bezprzewodowej Emisji Ludzi); MOI-RA, wypatrzywszy ich prace w dość zaawansowanym sta­dium, skierowała tam jako nowych zesłańców" własnych specjalistów, którzy rozmyślnie wprowadzili w konstruk­cyjny plan takie błędy, że urządzenie rozleciało się przy pierwszej próbie rozruchu. Tylla powtórzył ten manewr pomieszania języków", rzucając grupy dywersyjne w XX wiek; zdyskredytowały one kandydatów na przepowiada-czy przyszłości, produkując rozmaite bajędy - tak zwaną science fiction - i wprowadziwszy w szereg futurologów naszego tajniaka, niejakiego McLuhana.
Co prawda, kiedy przeczytałem banialuki spreparowane przez MOIRĘ, które McLuhan miał rozpowszechnić jako prognozy", za głowę się złapałem, bo nie wydawało mi się możliwe, żeby ktokolwiek z mózgiem na właściwym miej­scu mógł choć przez sekundę wziąć serio androny o glo­balnej wsi", ku jakiej świat niby zmierza, i dalsze nonsensy tkwiące w owym pasztecie. Tymczasem okazło się, że McLuhan zrobił znacznie większą furorę niż wszyscy face-
dzienniki GWIAZDOWE 215
ci zdradzający szczerą prawdę; pozyskał taką sławę, że w końcu zaczął, jak się wydaje, sam wierzyć w absurdy, które kazaliśmy mu rozgłaszać. Nie ruszyliśmy go zresztą, boż to nam wcale nie szkodziło. Co do Swiftaijego Podró­ży Gulliwera, w których jak wół stoi wzmianka o dwóch małych księżycach Marsa ze wszystkimi elementami ruchu, jakich nikt nie mógł znać w jego czasie, rzecz była skut­kiem idiotycznego nieporozumienia. Dane orbitalne księży­ców Marsa stanowiły wówczas hasło rozpoznawcze grupy naszych kontrolerów w Anglii południowej i jeden z nich, krótkowidz, wziął w szynku Swifta za nowego agenta, z którym miał się tam spotkać; nie zameldował o pomyłce, bo myślał, że Swift nie zrozumiał nic z jego słów, tymcza­sem parę lat później (1726) w pierwszym wydaniu Podró­ży Gulliwera przeczytaliśmy dane dotyczące obu marsjań-skich księżyców; rozpoznawcze hasło uległo niezwłocznej zmianie, lecz passus ten musiał już pozostać w druku.
Tego rodzaju drobiazgi nie miały w końcu znaczenia;
inna rzecz z Platonem; zawsze przejmuje mnie litość, gdy czytam jego opowieść o jaskini, w której siedzi się plecami do świata, widząc na ścianach ledwo jego cienie. Cóż dziw­nego w tym, że miał XXVII wiek za jedyną autentyczną rzeczywistość, a prymitywny czas, w jakim go uwięziłem, wydawał mu się mroczną jaskinią"? A jego doktryna o wiedzy, stanowiącej tylko przypominanie sobie" tego, co kiedyś, przed życiem", wiedziało się znacznie l e -piej, jest aluzją jeszcze bardziej jaskrawą.
Tymczasem waliły się na mnie coraz cięższe kłopoty. Musiałem zesłać Tyllę, bo pomógł Napoleonowi uciec z El­by; wybrałem tym razem na miejsce zesłania Mongolię, bo okropnie wściekły odgrażał się, że go popamiętam; nie wy­obrażałem sobie, co by też mógł narobić wśród tych pust­kowi, a jednak dotrzymał słowa. Widząc, co się dzieje, pro-
216 stanisław lem
jektanci prześcigali się w wymyślaniu coraz dziwaczniej-szych planów. Na przykład, żeby dostarczać potrzebującym ludom masy towarowej całymi chronociągami - lecz to wstrzymałoby wszelki postęp. To znów, by wziąć jaki mi­lion światłych obywateli naszej współczesności i rzucić de­santem w paleolit; wyborna myśl, lecz co miałem począć z ludzkością już siedzącą tam w jaskiniach?
Lektura tych planów wzbudziła we mnie podejrzenia przy lustracji XX wieku. Czy nie podtykano tam masowych środków zagłady? Podobno paru radykałów w Instytucie chciało skręcić czas w koło, żeby się nowożytność gdzieś po XXI wieku zrosła z prehistorią. W ten sposób wszystko mia­ło ruszyć jeszcze raz od samego początku, a lepiej. Idea cho­robliwa, fantastyczna, szalona, ale widziałem jakby oznaki przygotowań. Zrost wymagał uprzedniego wyburzenia cy­wilizacji istniejącej, powrotu do Natury", jakoż od połowy XX wieku narastało zdziczenie, porywanie, wysadzanie, młodzież z roku na rok kudłaciała, zezwierzęceniu ulegała cała erotyka, pojawiały się hordy obrosłych łachmaniarzy, oddające rykami cześć nie Słońcu już, lecz jakimś gwia­zdom czy gwiazdorom, rozlegały się nawoływania do de­strukcji techniki, nauki, nawet zwani naukowcami futurolo-gowie głosili - z czyjego poduszczenia?!! - nadchodzącą katastrofę, upadek, kres, tu i tam budowano już nawet jaski­nie, nazywając je, chyba dla niepoznaki, schronami.
Postanowiłem więc skoncentrować się na następnych stuleciach, bo mi to pachniało robotą zawrotową, to jest za­wracającą czas z powrotem, właśnie w myśl teorii koła, kie­dy otrzymałem zaproszenie na nadzwyczajną sesję Rady Naukowej. Przyjaciele powiedzieli mi w sekrecie, że ma się tam odbyć sąd nade mną. Nie oderwało mnie to od pełnie­nia obowiązków. Ostatnią czynnością moją było rozstrzy­gnięcie sprawy niejakiego Adia, który, pracując jako funk-
dzienniki GWIAZDOWE 217
cjonariusz nadzoru, przywiózł sobie z XII wieku dziewczę porwane w szczerym polu; dopadniętą, na oczach tłumu, w jasny dzień wciągnął na chronocykl; poczytano ją za świę­tą, a uwiedzenie w czasie - za wniebowzięcie. Dawno już powinienem był go wydalić, był to skończony brutal, o po­wierzchowności niezwykle odpychającej, podobny do go­ryla z tymi swoimi głęboko osadzonymi oczkami i ciężką szczęką, ale obawiałem się posądzenia o awersję osobistą. Teraz jednak zesłałem go, i to na wszelki wypadek bardzo daleko - o 65 000 lat wstecz; został jaskiniowym Casano­vą i zrodził neandertalczyków.
Poszedłem na sesję z podniesionym czołem, bo nie po­czuwałem się do żadnych win. Trwała ponad dziesięć go­dzin; nasłuchałem się co niemiara oskarżeń. Zarzucano mi samowolę, komenderowanie uczonymi, lekceważenie opinii ekspertów, faworyzowanie Grecji, upadek Rzymu, sprawę Cezara (i to było oszczerstwem: żadnego Brutusa nigdzie nie wysyłałem), aferę Reichplatza, to jest kardynała Riche-lieu, nadużycia w pionie MOIRY i tajnej chronicji, papieży i antypapieży (w istocie mroki średniowiecza" spowodo­wał Betterpart, który, zgodnie ze swoją ulubioną regułą sil­nej ręki", powtykał między VIII a XIII wiekiem tylu konfi­dentów, że doszło do zamordyzmu i upadku kultury).
Lektura aktu oskarżenia, sformułowanego w 7 000 para­grafów, była w gruncie rzeczy publicznym czytaniem podręcznika historii. Nasłuchałem się za A. Donnaia, za krzak ognisty. Sodomę i Gomorę, za wikingów, za koła bo­jowych wozów małoazjatyckich, za brak kół u wozów południowoamerykańskich, za krucjaty, rzeź albigensów, Bertholda Schwarza z jego prochem (a gdzie go miałem ze­słać, w starożytność, żeby się już w niej kartaczowano?), i tak dalej - bez końca. Nic się teraz szanownej radzie nie podobało, ani Reformacja, ani Kontrreformacja,
218 stanisław lem
a ci, którzy przedtem pchali się do mnie właśnie z tymi projektami, zapewniając o ich zbawiennym charakterze (Rosenbeisser niemal z klęczek błagał o zezwolenie na Re­formację), siedzieli teraz jak na tureckim kazaniu.
W ostatnim słowie, gdy mi go udzielono, oświadczyłem, że w ogóle nie zamierzam się bronić. Przyszła historia nas rozsądzi. Pozwoliłem sobie, wyznaję, na jedną szyderczą uwagę pod koniec wystąpienia. Powiedziałem mianowicie, że jedyny postęp i dóbr o, jakie wykazuj ą Dzieje po robotach Projektu, jest wyłącznie moją zasługą. Idzie bo­wiem o dodatnie skutki masowych zsyłek, jakie podej­mowałem. Mnie zawdzięcza ludzkość Homera, Platona, Arystotelesa, Bosko vicia, Leonarda da Vinci, Boscha, Spino-zę i niezliczonych anonimów, co wsparli jej twórczy wysiłek w stuleciach. Jakkolwiek srogi bywał los wygnańców, zasłu­żyli nań, a zarazem odkupili dzięki mnie swe winy przed Hi­storią, bo wspierali ją podług sił - ale dopiero p o zdjęciu z wysokich stanowisk w Projekcie! Gdyby natomiast ktoś chciał sprawdzić, co równolegle zdziałali fachowcy Projektu, niechże popatrzy na Marsa, Jowisza, Wenerę, na zmasakrowany Księżyc, niech sobie obejrzy grób Atlantydy na dnie Atlantyku, niech podliczy ofiary obu wielkich epok lodowcowych, plag, epidemii, morów, wojen, religijnych fa-natyzmów -jednym słowem, niechże się przypatrzy Histo­rii Powszechnej, która po naprawieniu" stała się jednym po­bojowiskiem planów melioracyjnych, chaosem i za­kłóceniem. Historia jest ofiarą Instytutu, panującej w nim atmosfery rozrabiactwa, bałaganu, krótkowzroczno­ści, improwizowania, ciągłych intryg, niekompetencji, i gdy­by to ode mnie zależało, wysyłałbym wszystkich pp. dziejo-czyńców tam, gdzie brontozaury zimują.
Nie muszę chyba wyjaśniać, że moje słowa zostały przyjęte raczej kwaśno. Chociaż miało to być ostatnie
dzienniki gwiazdowe 219
słowo, do głosu zapisało się jeszcze kilku godnych czasow­ników, ot, jak I. G. Noranz, M. Taguele i sam Rosenbeisser, obecny na sesji, bo już go zdążyli godni koledzy ściągnąć na powrót z Bizancjum; znając z góry wynik głosowa­nia, co miało przesądzić o mym dyrektorstwie, zainscenizo-wali śmierć na polu bitwy" Juliana Apostaty (363), bo tak mu zależało na obecności w tym widowisku. Nim się ode­zwał, poprosiłem o głos w kwestii formalnej, by spytać, od kiedyż to jacyś bizantyńscy cesarze mają prawo uczestni­czenia w obradach Instytutu, lecz nikt nie raczył mi nawet odpowiedzieć.
Rosenbeisser przygotował się specjalnie, musiał jeszcze w Konstantynopolu otrzymać materiały; tej zmowy, szytej grubymi nićmi, nikt nie starał się nawet przede mną ukryć. Oskarżał mnie o dyletantyzm i udawanie znawcy m u z y -k i, które przy mym dębowym słuchu spowodowało poważ­ne wypaczenia rozwoju fizyki teoretycznej. Miało z tym być według słów pana profesora tak: przebadawszy zdal­nym sondowaniem inteligencję wszystkich dzieci na prze­łomie XIX i XX wieku, nasz Hyperputer wykrył malców zdolnych w wieku młodzieńczym do sformułowania zasady równoważności materii i energii, kluczowej dla wyzwole­nia mocy atomu. Byli to między innymi Pierre Solitaire, T. Adnokamenjak, Stanisław Razgłaz, John Onestone, Tro-fim Odincew-Bułyżnikow, Arystydes Monolapides i Gio-vanni Unopetra - oprócz małego Albertka Einsteina. Ośmieliłem się faworyzować tego ostatniego, bo mi się spodobała jego gra na skrzypcach; po latach doszło przez to do zrzucenia bomb w Japonii.
Rosenbeisser poprzekręcał fakty w sposób tak bezwstyd­ny, że mi dech zaparło. Gra na skrzypcach nie miała tu nic do rzeczy. Oszczerca zwalił na mnie własną winę. Hyperpu­ter, modelując prognostycznie dalszy bieg zajść, przepowie-
220 stanisław lem
dział bombę atomową we Włoszech Mussoliniego dla teorii względności Unopetry i serię jeszcze gorszych kataklizmów dla pozostałych malców. Zdecydowałem się na Einsteina, bo był grzecznym dzieckiem, a za to, do czego doszło pó­źniej z atomami, ani on, ani ja nie możemy odpowiadać. Po­stąpiłem wbrew radom Rosenbeissera, który zalecał profi­laktyczne ogołocenie Ziemi z dzieci w wieku przedszkol­nym po to, żeby energię atomową wyzwolono w bezpiecz­nym wieku XXI, i nawet sprezentował mi chronicjanta, któ­ry gotów był podjąć się tej akcji. Oczywiście natychmiast zesłałem tego niebezpiecznego człowieka, nazwiskiem H. Errod, do Azji Mniejszej, gdzie się też dopuścił potwor­nych czynów; figurowały zresztą w którymś punkcie aktu oskarżenia. A co z nim miałem zrobić? Przecież w jakiś czas musiałem go zesłać? Ale nie powinienem wdawać się w polemikę z górami tak spreparowanych oszczerstw.
Kiedy przegłosowano usunięcie mnie z Projektu, Ro-senbeisser kazał mi stawić się niezwłocznie w dyrekcji; za­stałem go już siedzącego na moim fotelu jako p.o. dyrekto­ra. Jak myślicie, kogo ujrzałem w jego otoczeniu? Ależ tak, Goodlaya, Gestimera, Astroianniego, Starshita i pozosta­łych partaczy; Rosenbeisser zdążył już powyciągać ich ze wszystkich wieków, w których siedzieli. Jemu samemu po­byt w Bizancjum zrobił doskonale; podczas wyprawy prze­ciw Persom schudł i opalił się, przywiózł monety z wytło­czonym na nich własnym profilem, złote brosze, sygnety i masę ciuchów, które pokazywał właśnie swojej klice, ale zaraz schował je do szuflady, kiedym wszedł, a nadymał się, a siedział, a cedził słowa półgębkiem, nie patrząc na mnie, jak jaki cesarz. Ledwo powściągając poczucie trium­fu, które go rozpierało, rzekł mi z wysoka, że mogę wracać do domu, jeżeli zobowiążę się wykonać pewne zlecenia. Mam mianowicie, przybywszy do siebie, namówić tego
dzienniki gwiazdowe 221
Ijona Tichego, który przez cały czas mieszkał u mnie, żeby objął kierownictwo TEOHIPHIPU.
Nagły błysk zrozumienia przewiercił mi umysł. Dopie­ro w tym momencie uświadomiłem sobie, czemu właśnie mnie wybrano, żebym do samego siebie posłował! Przecież prognoza Hyperputera pozostawała w mocy, nikt więc nie nadawał się lepiej na stanowisko dyrektora Napra­wy Dziejów. Nie działali ze szlachetności, tej nie mieli za grosz, lecz z czystego wyrachowania; jakoż, w samej rze­czy, I. Tichy, który namówił mnie na tę imprezę, pozostał w przeszłości i zamieszkiwał mój dom. Zrozumiałem wię­cej, że koło czasowe zamknie się dopiero z chwilą, gdy wpadnę - ja teraz - do biblioteki i hamując chro-nocykl zwalę wszystkie książki z półek. Tamtego Ijona za­stanę w kuchni, z patelnią w ręku, i zaskoczę go niespodzie­wanym pojawieniem, ja bowiem wystąpię teraz w roli po­sła przyszłości, podczas gdy on, lokator domu, bę­dzie tym, do którego posłuję. Pozorny paradoks sytua­cji jest wynikiem nieuchronnego relatywizmu czasów, jaki niesie z sobą opanowanie technologii chronomocyjnej. Per­fidia planu, ukutego przez Hyperputer, polegała na tym, że utworzył dubeltowe koło w czasie: małe w dużym. W małym kółku kręciliśmy się na początku z mym sobow­tórem, dopóki nie wyraziłem wreszcie zgody na wyjazd w przyszłość. Lecz i potem duże koło nadal pozostało otwarte; dlatego nie rozumiałem podówczas, skąd on się wziął w tej jakiejś przyszłej epoce, z której, jak brzmiały je­go słowa, przybywał.
W małym kółku ja byłem wciąż wcześniejszym, a on późniejszym I. Tichym. Dopiero obecnie role miały się od­wrócić, ponieważ czasy się przestawiły: ja teraz przybywa­łem do niego z przyszłości jako poseł; on, obecnie już wcześniejszy, miał wziąć stery Projektu
222 stanisław lem
w ręce. Jednym słowem - mieliśmy się ostatecznie zamie­nić miejscami w czasie. Nie pojmowałem już tylko, czemu mi wówczas w kuchni tego nie zdradził, lecz i to za­raz zrozumiałem, gdyż Rosenbeisser zażądał od mnie słowa honoru, że zachowam grobowe milczenie o wszystkim, co się działo w Projekcie.
Jeśli odmówię zachowania sekretu, zamiast chronocykla otrzymam pensję emerytalną i nigdzie nie wyruszę. Co miałem robić? Wiedzieli, szalbierze, że im nie odmówię. Odmówiłbym, gdyby kandydatem na moje miejsce był każ­dy inny człowiek, lecz jakże mogłem nie ufać, jako następ­cy, sobie samemu? A więc z myślą o takiej ewentualności ukuli swój wyrafinowany plan!
Bez honorów, bez pompy, bez jednego dobrego słowa podziękowania, bez jakiejkolwiek uroczystości pożegnal­nej, w martwym milczeniu niedawnych współpracowni­ków, co dotąd prawili mi od rana do wieczora same dusery i prześcigali się w podziwianiu mych horyzontów myślo­wych, a teraz odwracali się na mój widok plecami - posze­dłem do hali startowej. Niska złośliwość kazała byłym podwładnym dać mi najbardziej rozchwierutany chrono-cykl, jaki mieli. Pojmowałem już, czemu na pewno nie za­hamuję jak należy i przewrócę wszystkie półki z książkami! Lecz za nic miałem i tę ostatnią wyrządzoną mi zniewagę. Choć chronocyklem koszmarnie rzucało na stykach wie­ków (są to tak zwane przełomy sekularne), bo amortyzato­ry nie działały, opuszczałem XXVII wiek bez gniewu czy goryczy, myśląc o tym tylko, jak się też powiedzie Tele-chroniczna Optymalizacja Historii Powszechnej - moje­mu następcy.
PODRÓŻ DWUDZIESTA PIERWSZA
Gdy po powrocie z XXVII wieku wysłałem I. Tichego do Rosenbeissera, by objął opróżnione przeze mnie stano­wisko w TEOHIPHIPIE, co uczynił zresztą z największą niechęcią, i to dopiero po tygodniu gonitwy i awantur w małym kole czasowym, znalazłem się wobec poważnego dylematu.
Czego jak czego, ale naprawiania historii miałem zupeł­nie dość. Tymczasem było wcale możliwe, że ten Tichy znów zawali Projekt i Rosenbeisser wyśle go po mnie je­szcze raz. Postanowiłem więc nie czekać z założonymi rę­kami, lecz udać się w Galaktykę, i to możliwie daleko. Wy­ruszyłem w największym pośpiechu, z obawy, że MOIRA pokrzyżuje mi plany, ale widać zapanował tam po mym odejściu kompletny bałagan, bo nikt się jakoś mną specjal­nie nie interesował. Oczywiście nie chciałem czmychnąć byle gdzie, wziąłem więc do rakiety moc najświeższych przewodników i rocznik Almanachu Galaktycznego", któ­ry narósł pod moją nieobecność. Odsądziwszy się zaś od Słońca na ładnych kilka parseków, już spokojny, jąłem wertować tę literaturę.
Jak się wnet przekonałem, przynosiła sporo nowego. I tak dr Hopfstosser, brat tego Hopfstossera, który jest zna-
224 stanisław lem
nym tichologiem, opracował tablicę periodyczną cywiliza­cji Kosmosu w oparciu o trzy zasady, pozwalające nieo­mylnie wykrywać społeczności najwyżej rozwinięte. Są to Reguły Śmieci, Szumu i Plam. Każda cywilizacja w fazie technicznej zaczyna z wolna tonąć w odpadkach, które sprawiają jej ogromne kłopoty, aż wyprowadzi śmietniska w przestrzeń kosmiczną; żeby zaś nie przeszkadzały zbyt­nio w kosmonautyce, umieszcza się je na specjalnie wyo­sobnionej orbicie. W ten sposób powstaje rosnący pierścień wysypisk, i właśnie po jego obecności można rozpoznać wyższą erę postępu.
Jednakowoż po pewnym czasie wysypiska zmieniają swój charakter, w miarę bowiem rozwoju intelektroniki trzeba się pozbywać coraz większych ilości złomu kompu­terowego, do którego przyłączają się stare sondy, sputniki itp. Te myślące odpady nie chcą kręcić się po wieczność w pierściennym śmietniku i pierzchają z niego, zapełniając okolice planety, a nawet cały jej system; faza ta doprowa­dza do zanieczyszczenia środowiska - intelektem. różne cywilizacje usiłują zrazu rozmaicie zwalczać ten pro­blem; bywa, że dochodzi do komputerocydu, np. umieszcza się w próżni specjalne pułapki, sidła, wnyki i zgniatacze psychicznych wraków, lecz efekt podobnych akcji jest jak najgorszy, wyłapaniu ulegają bowiem tylko wraki najniżej stojące pod względem umysłowym, więc taktyka ta prefe­ruje przetrwanie śmieci najbystrzejszych; łączą się one w gromady i szajki, urządzają naloty i kontestacje, wysuwając trudne do spełnienia postulaty, bo domagają się części za­miennych i przestrzeni życiowej. Gdy im odmówić, złośli­wie zagłuszają łączność radiową, włączają się do audycji, nadają własne proklamacje, przez co planetę na tym etapie otacza strefa takich trzasków i wycia w eterze, że bębenki pękają. Właśnie po tym trzeszczeniu można z wielkiej na-
dzenniki GWIAZDOWE 225
wet odległości rozpoznać cywilizacje udręczane plagą po-lucji intelektualnej. Dziwne, jak długo astronomowie ziem­scy nie mogli pojąć, czemu Kosmos, podsłuchiwany radio­teleskopami, pełen jest szumu i innych bezsensownych od­głosów; są to właśnie zakłócenia będące skutkiem nazwa­nych konfliktów, które utrudniają poważnie nawiązywanie międzygwiezdnej łączności.
I wreszcie plamy słońc, ale o specyficznym ukształto­waniu, jak i składzie chemicznym, który można ustalić spektroskopowe, zdradzają obecność cywilizacji najwyżej rozwiniętych, które przebiły już zarówno Barierę Śmieci, jak i Szumu. Plamy te powstają, kiedy olbrzymie chmary narosłych wiekami odpadów same rzucają się jak ćmy w płomienie miejscowego Słońca, żeby w nich zginąć sa­mobójczo. Tę manię wzniecają specjalne środki depresyj­ne, którym ulega wszystko, co myśli elektrycznie. Metoda rozsiewania owych środków jest nad wyraz okrutna, ale też bytowanie w Kosmosie, a już zwłaszcza budowanie w nim cywilizacji, nie stanowi niestety sielanki.
Podług doktora Hopfstossera te trzy kolejne etapy roz­woju są żelazną prawidłowością cywilizacji człekokształt­nych. Co się tyczy innych, periodyczna tablica doktora wy­kazuje jeszcze pewne luki. Nic mi to jednak nie szkodziło, bo dla zrozumiałych względów interesowałem się właśnie bytem istot najbardziej do nas podobnych. Toteż, sporzą­dziwszy sobie na podstawie opisu, jaki opublikował Hopf-stosser w Almanachu", detektor WC" (wysokich cywili­zacji), zagłębiłem się rychło w wielkiej gromadzie Hyjad. Stamtąd bowiem dobiegały szczególnie silne zagłuszania, tam najwięcej planet opasywały pierścienie śmiecia i tam też kilka słońc pokrywała plamista wysypka z widmem rzadkich pierwiastków, będąca niemym wyrazem zagłady sztucznego rozumu.
8 - Dzienniki gwiazdowe t. I
226 stanisław lem
Ponieważ zaś ostatni numer Almanachu" przynosił fo­tografie istot z Dychtonii jak dwie krople wody podobnych do ludzi, na tej planecie właśnie postanowiłem wylądować. Co prawda, ze względu na spory dystans l 000 lat świetl­nych, zdjęcia te, odebrane radiowo przez drą Hopfstossera, mogły być nieco przestarzałe. Mimo to pełen optymizmu zbliżyłem się hiperbolą do Dychtonii i wszedłszy na koło­wą orbitę poprosiłem o pozwolenie lądowania.
Otrzymanie takiego zezwolenia bywa rzeczą trudniejszą niż pokonanie galaktycznych przestworzy, ponieważ biuro­krację cechuje rozwój o wyższym wykładniku potęgowym niż nawigację, toteż od reaktora fotonowego, ekranów, za­pasów paliwa, tlenu itp. daleko ważniejsze są załączniki, bez których nie ma co myśleć o wizie wjazdowej. Z wszy­stkim tym jestem otrzaskany, przygotowałem się więc na długie, być może wielomiesięczne krążenie wokół Dychto­nii, ale nie na to, co mnie spotkało.
Planeta, jak zdążyłem spostrzec, błękitem przypominała Ziemię, pokryta oceanami, opatrzona w trzy duże konty­nenty, na pewno ucywilizowane: już na dalekim peryme-trze przyszło mi porządnie lawirować między sputnikami kontrolnymi, obserwacyjnymi, zaglądającymi i zachowują­cymi głuche milczenie; tych ostatnich unikałem na wszelki wypadek z wyjątkową starannością. Na moje petycje nikt nie odpowiedział; trzykrotnie składałem podania, lecz nikt nie żądał telewizyjnego okazania papierów, a tylko z kon­tynentu o kształcie nerki wystrzelono mi naprzeciw coś w rodzaju bramy triumfalnej z syntetycznej choiny, owinię­tej różnobarwnymi wstęgami i proporcami, zaopatrzonej w napisy jakby zachęcające, lecz sformułowane tak ogólni­kowo, że nie zdecydowałem się przez tę bramę przelecieć. Następny kontynent, cały pokryty miastami, gruchnął we mnie mlecznobiałą chmurą jakiegoś proszku, który zatuma-
dzienniki GWIAZDOWE 227
nił wszystkie moje komputery pokładowe tak, że usiłowały niezwłocznie skierować statek ku Słońcu, musiałem więc wyłączyć je i przejść na sterowanie ręczne. Trzeci ląd, jak­by słabiej zurbanizowany, tonący w bujnej zieleni, naj­większy, niczego w mą stronę nie wystrzelił, niczym mnie nie witał, więc wyszukawszy ustronne miejsce, zahamowa­łem i ostrożnie posadziłem rakietę w roztoczu malowni­czych wzgórz i łanów, porosłych ni to kalarepą, ni to sło­necznikami: trudno się w tym było wyznać z wysokości.
Jak zwykle, drzwi zacięły mi się od rozgrzania tarciem atmosferycznym i musiałem czekać dobrą chwilę, nim uda­ło mi sieje otworzyć. Wyjrzałem na zewnątrz, wciągnąłem w płuca ożywcze, świeże powietrze i z zachowaniem nie­zbędnej rozwagi postawiłem stopę na nieznanym świecie.
Znajdowałem się na skraju jakby uprawnego pola, lecz to, co na nim rosło, nie miało nic wspólnego ze słoneczni­kami czy kalarepą; nie były to w ogóle żadne rośliny, lecz nachtkastliki, więc gatunek mebli. A jakby tego było je­szcze mało, tu i tam widniały między ich dość równymi szeregami serwantki i taborety. Po namyśle doszedłem do wniosku, że są to produkty cywilizacji biotycznej. Z takimi już się niegdyś spotkałem. Koszmarne wizje, jakie rozta­czają niekiedy futurologowie, o świecie przyszłości zatru­tym spalinami, zadymionym, ugrzęzłym w barierze energe­tycznej , termicznej itp., są bowiem nonsensem: w postindu-strialnej fazie rozwoju powstaje inżynieria biotyczna, li­kwidująca problemy tego typu. Opanowanie zjawisk życia pozwala produkować syntetyczne plemniki, które zasa­dzasz w byle czym, skraplasz garścią wody i wnet wyrasta z nich potrzebny obiekt. O to, skąd taki plemnik bierze wia­domości i energię dla radio- czy szafogenezy, nie trzeba się troszczyć tak samo, jak nie interesujemy się tym, skąd ziar­no chwastu czerpie siłę i wiedzę dla wzejścia.
228 stanisław lem
Tak więc nie sam łan serwantek i nachtkastlików mnie zadziwił, lecz to, że były kompletnie wynaturzone. Najbliż­szy stolik nocny, kiedym próbował go odemknąć, omal mi ręki nie odgryzł zębatą szufladą; drugi, rosnący obok, chwiał się w łagodnych podmuchach wiatru jak studzieni-na, a taboret, obok którego przechodziłem, podstawił mi nogę, że rymnąłemjak długi. Otóż tak meble na pewno nie powinny się zachowywać; coś było z tą uprawą nie w po­rządku; idąc dalej, teraz już z wyjątkowymi ostrożnościami i z palcem na cynglu blastera, trafiłem w płytkim zagłębie­niu terenu na gąszcz w stylu Ludwika XV, z którego wypa­dła na mnie dzika kozetka i może by mnie stratowała złoco­nymi kopytami, gdybym jej nie położył na miejscu celnym strzałem. Łaziłem jakiś czas między kępami meblowych kompletów, zdradzającymi hybrydyzację nie tylko stylów, lecz sensów; panoszyły się tam mieszańce kredensów z oto­manami, rosochate regały, a otwarte szeroko i jakby zapra­szające do głębokiego wnętrza szafy były chyba drapieżne, sądząc po niedogryzkach, co leżały u ich nóg.
Widząc coraz wyraźniej, że to nie żadna uprawa, lecz je­den chaos, zmęczony i rozgrzany spiekotą, bo słońce stało w zenicie, wyszukałem po kilku próbach wyjątkowo spo­kojny fotel i siadłem na nim, żeby się zastanowić nad poło­żeniem. Siedziałem tak w cieniu kilku dużych, chociaż zdziczałych komód, które wypuściły liczne pędy wiesza­ków, gdy w odległości może stu kroków wychynęła spo­między wysoko rozbujały ch karni szy głowa, a w ślad za nią tułów jakiejś istoty. Nie wyglądała mi na człowieka, lecz na pewno nie miała nic wspólnego z meblami. Wyprostowana, lśniła blond futerkiem, twarzy nie widziałem, bo ocieniało ją szeroko rondo kapelusza, zamiast brzucha miała jak gdy­by tamburyn, ramiona spiczaste, przechodzące w zdublo-wane ręce; nucąc cicho, akompaniowała sobie na tym ja-
dzienniki GWIAZDOWE 229
kimś bębenku brzusznym. Zrobiła jeden i drugi krok do przodu, tak że ukazał się jej ciąg dalszy. Teraz przypomina­ła nieco centaura, choć bosego i bez kopyt; wnet za drugą parą nóg pojawiła się trzecia, potem czwarta, a kiedy ruszy­ła skokiem i zapadłszy w gąszcz znikła mi z oczu, pomyli­łem rachubę. To tylko wiedziałem, że nie była aż stunoga.
Spoczywałem na tym wyściełanym fotelu, porządnie ogłupiały od dziwnego spotkania, wreszcie wstałem i po­szedłem dalej, zważając na to, by się zanadto nie oddalić od rakiety. Pomiędzy rosłymi kanapami, co do jednej stojący­mi dęba, ujrzałem kamienny gruz, a dalej - ocembrowanie typowego ujścia kanałowego. Gdym postąpił bliżej, żeby zajrzeć w ciemną głąb, usłyszałem za sobą szmer, chciałem się odwrócić, lecz jakaś płachta spadła mi na głowę, zasza-motałem się, daremnie, bo już objęły mnie stalowe ramio­na. Ktoś podciął mi kolana i wierzgając bezskutecznie po­czułem, jak unoszą mnie w górę, a potem chwytają za bar­ki i nogi. Niesiono mnie jakby w dół, słyszałem odgłos kro­ków na kamiennych płytach, zazgrzytały drzwi, rzucono mnie na kolana i zdarto z głowy krępującą tkaninę.
Znajdowałem się w niewielkim pomieszczeniu, oświe­tlonym przyczepionymi do sufitu białymi lampami, które miały zresztą wąsiki i nóżki i od czasu do czasu zmieniały miejsce pobytu. Klęczałem, trzymany za kark przez kogoś, kto stał za mną, przed stołem z nie heblowanego drewna;
siedziała za nim postać w szarym kapturze, który zakrywał i twarz; kaptur miał otwory dla oczu, zamknięte przezro­czystymi szybkami. Postać ta, odsunąwszy księgę, którą dotąd czytała, spojrzawszy na mnie przelotnie, rzekła gło­sem spokojnym temu, kto wciąż mnie dzierżył;
- Wyciągnąć mu strunę.
Ktoś złapał mnie za ucho i pociągnął, aż wrzasnąłem z bólu. Jeszcze dwa razy usiłowano wyrwać mi małżowinę,
230 stanisław lem
lecz gdy nie szło, zapanowała niejaka konsternacja. Ten, co mnie trzymał i rwał za uszy, tak samo spowity w grube sza­re płótno, rzekł tonem usprawiedliwienia, że to pewno nowy model. Podszedł do mnie inny drab i starał się po kolei od­kręcić mi nos, brwi, wreszcie całą głowę; gdy i to nie dato oczekiwanych efektów, siedzący kazał mnie puścić i spytał:
- Jak głęboko jesteś schowany?
- Że jak, proszę? - spytałem w osłupieniu. - Ni­gdzie się nie chowam i nic nie rozumiem. Dlaczego mnie męczycie?
Siedzący wstał wówczas, obszedł stół i ujął mnie za ra­miona - rękami ludzkiego kształtu, ale w sukiennych rę­kawicach. Domacawszy się moich kości, wydał mały okrzyk zdziwienia. Na dany znak przeprowadzono mnie korytarzem, po którego suficie łaziły sobie znudzone naj­wyraźniej lampy, do innej celi, a właściwie komórki, ciem­nej jak mogiła. Nie chciałem tam wejść, lecz zostałem we­pchnięty przemocą, drzwi zatrzasnęły się, coś zaszumiało i zza niewidzialnej przegrody doszedł mnie głos wołający jakby w niebiańskiej ekstazie: Chwała Panu! Mogę mu po­rachować wszystkie kości!" Po wysłuchaniu tego okrzyku jeszcze gwałtowniej się opierałem tym, którzy zaraz wycią­gnęli mnie z ciemnej klitki, lecz widząc, jak usiłują okazać mi niespodziewane całkiem względy, jak zapraszają uprzej­mymi gestami, całą postawą objawiając rewerencję, dałem się prowadzić w głąb podziemnego korytarza, dziwnie podobnego do zbiorczego kanału miejskiego, jakkolwiek był schludnie utrzymany, o bielonych ścianach, z dnem wy­sypanym delikatnym, czystym piaseczkiem. Ręce miałem już wolne i po drodze masowałem sobie wszystkie obolałe miejsca twarzy i ciała.
Dwaj osobnicy w długich do ziemi, szarych sukniach i kapturach, przepasani sznurem, otwarli przede mną zbite
dzienniki gwiazdowe 231
z prostych desek drzwi, a w głębi celi, nieco większej niż ta, w której mi nos i uszy odkręcano, stał już najwyraźniej po­ruszony, zerkający mnie, zamaskowany człowiek. Po kwa­dransie rozmowy taki mniej więcej utworzyłem sobie obraz sytuacji: Znajdowałem się w przybytku zakonu miejscowe­go, który ni to ukrywał się przed niewiadomym prześlado­waniem, ni to podlegał banicji; zostałem mylnie wzięty za przynętę prowokującą", ponieważ mój wygląd, będący przedmiotem uznania oo. destrukcjanów, jest ustawowo wzbroniony; przeor, bo jego miałem przed sobą, wyjaśnił mi, że gdybym był przynętą, składałbym się z segmentów, które po wyciągnięciu, w ślad za uchem, wewnętrznej stru­ny, rozleciałyby się w drobny mak. Co do następnego pyta­nia, jakie zadał mi indagujący mnich (starszy brat furtian), sądził on, że przedstawiam rodzaj plastykowego manekina z wbudowanym komputerem; dopiero prześwietlenie pro­mieniami Roentgena wyjaśniło stan rzeczy.
Przeor, o. Dyzz Darg, przeprosił mnie gorąco za skutki przykrego nieporozumienia i dodał, że zwraca mi wolność, lecz nie radzi wyjść na powierzchnię gruntu, bo popadłbym w poważne niebezpieczeństwo: jestem bowiem niecenzu­ralny w całości. Nie zabezpieczyłoby mnie nawet zaopa­trzenie w bebesznię i rypciny z przyssawką, ponieważ nie umiem się tym kamuflażem posługiwać. Nie ma więc dla mnie lepszego wyjścia, jak tylko pozostać u oo. destrukcja­nów jako ich cenny i miły gość; w miarę swych, skromnych niestety możliwości, postarają się osłodzić moje przymuso­we położenie.
Nie bardzo mi się to widziało, lecz przeor wzbudził we mnie zaufanie godnością, spokojem, rzeczowym wysłowie­niem, jakkolwiek nie mogłem przywyknąć do jego zama­skowanej postaci; nosił się bowiem tak, jak wszyscy zakon­nicy. Nie śmiałem zasypywać go od razu pytaniami, więc
232 stanisław lem
porozmawialiśmy o pogodzie na Ziemi i na Dychtonii, bo już wiedział ode mnie, skąd przybyłem, potem i o mordę­dze podróży kosmicznej, wreszcie rzekł mi, że domyśla się mej ciekawości miejscowych spraw, ale z tym nie ma po­śpiechu, skoro i tak muszę się ukrywać przed organami cen­zury. Otrzymam, jako szacowny gość, własną celę, będę miał przydanego młodego braciszka ku wszelkiej pomocy i radzie, nadto zaś cała biblioteka zakonna stoi przede mną otworem. A ponieważ zawiera niezliczone prohibita i białe kruki znajdujące się na czarnych listach, przez przypadek, jaki mię zawiódł w katakumby, skorzystam może więcej niż gdziekolwiek indziej.
Myślałem, że już się rozstaniemy, bo przeor wstał, ale jakby z pewnym wahaniem spytał, czy pozwolę mu do­tknąć, jak się wyraził, mego jestestwa. Wzdychając głębo­ko jakby w przystępie największego żalu czy niepojętej zgoła nostalgii dotykał twardymi palcami w rękawicach mego nosa, czoła i policzków, a gdy pogładził mnie po wło­sach (miałem wrażenie, że pięść tego duchownego jest z że­laza), nawet cicho załkał. Te objawy hamowanego wzru­szenia otumaniły mnie do reszty. Nie wiedziałem, o co naj­pierw pytać, czy o zdziczałe meble, czy o centaura wielo-nogiego, czy o tę jakąś cenzurę, ale nakazawszy sobie roz­tropną cierpliwość, zmilczałem. Przeor zapewnił mnie, że bracia zakonu zajmą się kamuflażem rakiety, którą upodob­ni się do chorych na słoniowaciznę organów, po czym roz­staliśmy się wymieniając grzeczności.
Celkę otrzymałem niedużą, lecz przytulną, z posłaniem twardym niestety jak diabli. Sądziłem, że oo. destrukcjanie mają taką surową regułę, lecz potem okazało się, że nie wy­moszczono mi legowiska przez czyste roztargnienie. Na ra­zie nie odczuwałem innego głodu, jak tylko informacji; mło­dy braciszek, który się mną opiekował, przyniósł mi całe na-
dzenniki GWIAZDOWE 233
ręczę dzieł historycznych i filozoficznych; utonąłem w nich do późnej nocy. Zrazu przeszkadzało mi w lekturze to, że lampa raz zbliżała się, a raz szła gdzieś w drugi kąt pokoju. Potem dopiero dowiedziałem się, że szła za potrzebą i by wróciła na poprzednie miejsce, trzeba na nią pocmokać.
Braciszek poradził mi zacząć studia od małego, lecz in-struktywnego zarysu dziejów dychtońskich, pióra Abuza Gragza, historiografa oficjalnego, lecz względnie dość obiektywnego", jak się wyraził. Poszedłem za tą sugestią.
Jeszcze koło roku 2300 byli Dychtończycy bliźniaczymi podobiznami ludzi. Jakkolwiek postępom nauki towarzyszy­ła laicyzacja życia, przecież duizm, wiara, co panowała pra­wie niepodzielnie na Dychtonii przez dwadzieścia wieków, wycisnęła swe piętno i na dalszym ruchu cywilizacji. Duizm głosi, że każde życie zna dwie śmierci, przednią i tylną, to jest tę sprzed narodzin i tę po agonii. Teologowie dychtońscy za szperklapy się brali ze zdziwienia słysząc potem od mnie, że my tak na Ziemi nie myślimy i że są kościoły, interesujące się tylko jednym, mianowicie przednim bytowaniem po­śmiertnym. Nie mogli pojąć, czemu ludziom przykro myśleć o tym, że ich kiedyś nie będzie, a nie jest im tak samo przy­kro rozmyślać o tym, że ich przedtem nigdy nie było.
Duizm zmieniał w toku stuleci swój trzon dogmatyczny, ale zawsze okazywał wielkie zainteresowanie problematy­ce eschatologicznej, co za profesorem Gragzem doprowa­dziło właśnie do wczesnych prób rozruchu technologii unieśmiertelniającej. Jak wiadomo, umieramy od starzenia się, a starzejemy się, czyli ulegamy rozchwierutaniu ciele­snemu - tracąc niezbędną informację; komórki zapomina­ją z czasem, co robić, żeby się nie rozpaść. Przyroda dostar­cza trwale takiej wiedzy tylko komórkom rozrodczym, bo inne guzik ją obchodzą. Tak więc starzenie się jest trwonie­niem życiowo ważnej informacji.
234 stanisław lem
Bragger Pizz, wynalazca pierwszego immortalizatora, zbudował agregat, który, opiekując się organizmem czło­wieka (będę używał tego terminu, mówiąc o Dychtończy-kach, boż tak jest poręczniej), zbierał każdą szczyptę infor­macji, gubionej przez komórki cielesne, i wprowadzał im ją na powrót. Pierwszy Dychtończyk, Dgunder Brabz, na któ­rym przeprowadzono doświadczenie uwieczniające, został nieśmiertelnym tylko na rok. Dłużej nie mógł wytrzymać, bo czuwał nad nim zespół sześćdziesięciu machin, miriada-mi niewidzialnych złotych drucików wnikających we wszystkie zakątki jego organizmu. Nie mógł się ruszyć z miejsca i wiódł smutny żywot pośrodku istnej fabryki (tak zwanej perpetualni). Dobder Gwarg, następny immortat, mógł się już wprawdzie przechadzać, lecz towarzyszyła mu na spacerach kolumna ciężkich traktorów objuczonych unieśmiertelniającą aparaturą. I on popełnił samobójstwo na skutek frustracji.
Panowała jednak opinia, że powstaną dzięki dalszym postępom tej techniki mikroperpetuatory, lecz Haz Berder-gar udowodnił matematycznie, że PUPA (Personalny Unie-śmiertelniacz Perpetuujący Automatycznie) musi ważyć co najmniej 169 razy więcej niż waży unieśmiertelniany, o ile sporządzony został zgodnie z typowym planem ewolucji. Gdyż, jakem rzekł i jak to wiedzą i nasi uczeni, przyroda troszczy się o garstkę komórek rozrodczych u każdego, a resztę ma gdzieś.
Dowód Haza wywołał ogromne wrażenie i wtrącił spo­łeczeństwo w głęboką depresję, pojęto bowiem, że Bariery Śmiertelności nie przekroczy się bez jednoczesnego porzu­cania ciała danego Naturą. W filozofii stanowiła reakcję na dowód Berdergara słynna doktryna wielkiego myśliciela dychtońskiego Donderwarsa. Pisał on, że śmierci sponta­nicznej nie wolno zwać naturalną. Naturalne jest to, co go-
dzienniki GWIAZDOWE 235
dziwe, natomiast śmiertelność to skandal i hańba w ko­smicznej skali. Powszechność występku ani o włos nie umniejsza jego szkarady. Dla oceny występku nie ma też najmniejszego znaczenia, czy jego sprawcę da się schwy­tać. Przyroda postąpiła z nami jak łotr, wysyłający niewin­nych na misję ponoć lubą, w istocie zaś straceńczą. Im kto bardziej w życiu zmądrzeje, tym bliżej ma do jamy.
Ponieważ nikt moralny nie ma prawa stowarzyszać się z mordercami, niedopuszczalna jest też kolaboracja z łajdacz-ką Naturą. Tymczasem pogrzeb to kolaboracja przez grę w chowanego. Idzie o to, by ofiarę gdzieś ukryć, jak to czynią zwykle wspólnicy zbrodni; na grobowych kamieniach wypi­suje się różne nieważne rzeczy, oprócz jedynej istotnej: gdy­by bowiem ludzie śmieli spojrzeć prawdzie w oczy, to ryliby tam parę co silniejszych przekleństw pod adresem Przyrody, boż to ona tak nas wykierowała. Tymczasem nikt słowa nie piśnie, jakby mordercy tak zręcznemu, że się zawsze ulotni, należały się za to jeszcze specjalne względy. Zamiast me­mento mori" należy powtarzać erite ultores", zmierzajcie ku nieśmiertelności, nawet za cenę utraty wyglądu tradycyjnego;
taki był ontologiczny testament tego wybitnego filozofa.
Gdym to przeczytał, pojawił się braciszek, by w imieniu przeora zaprosić mnie na kolację. Spożyłem ją w wyłącz­nym jego towarzystwie. O. Darg sam nic nie jadł, a tylko od czasu do czasu popijał wodę z kryształowego pucharka. Po­siłek był skromny, noga stołowa w potrawce - dość łyko­wata; jak się wtedy o tym przekonałem, dziczejąc, meble okolicznej puszczy stawały się przeważnie mięsne. Nie py­tałem jednak o to, czemu raczej nie drewnieją, zwrócony po lekturze umysłem ku sprawom wyższym; doszło tak do pierwszej rozmowy z przeorem na tematy teologiczne.
Wyjaśnił mi, że duizm jest wiarą w Boga, wyzbytą do­gmatów, które skruszały stopniowo w toku rewolucji bio-
236 stanisław lem
tycznych. Najcięższy był kryzys Kościoła, wywołany zni­weczeniem dogmatu o duszy nieśmiertelnej, pojmowanej w sensie perspektywy wiecznego żywota. Dogmatykę zaa­takowały w XXV wieku trzy kolejne techniki: zamrażania, odwracania i uduchowiania. Pierwsza polegała na ścinaniu człowieka w lód, druga na odwracaniu kierunku rozwoju osobniczego, trzecia zaś na dowolnym manipulowaniu świadomością. Atak frygidacji dało się jeszcze odeprzeć utrzymując, jakoby śmierć, w jaką zapada człowiek zamro­żony, a potem wskrzeszony, nie była identyczna z tą śmier­cią, o której mówi Pismo Święte, że dusza ulatuje po niej w zaświaty. Taka wykładnia była niezbędna, bo wszak gdy­by szło o zwykłą śmierć, to zmartwychpowstały powinien by coś wiedzieć na temat, gdzie się podziewał duszą pod­czas stu czy i sześciuset lat zgonu.
Niektórzy teologowie, np. Gauger Drebdar, sądzili, że prawdziwa śmierć zachodzi dopiero po rozkładzie (w proch się obrócisz"), lecz wersja ta nie utrzymała się po uruchomieniu tak zwanego pola rezurekcyjnego, które skła­dało żywego człowieka z prochu właśnie, to jest z ciała roz­pylonego na atomy, i wtedy bowiem wskrzeszony nie wie­dział nic o tym, jakoby jego dusza gdzieś przebywała w międzyczasie. Dogmat zachowano strusią taktyką, unika­jąc określenia, kiedy śmierć jest tak dokumentna, że po niej na pewno już dusza ulatnia się z ciała. Potem jednak przy­szła ontogeneza odwracalna; jej technika nie była umyślnie wymierzona w dogmatykę wiary, lecz okazała się niezbęd­na przy likwidacji wypaczeń rozwoju płodowego: nauczo­no się rozwój ten wstrzymywać i cofać, po odwróceniu o 180 stopni, by go jeszcze raz zainicjować od zapłodnionej komórki. W opały dostał się rychło dogmat niepokalanego poczęcia z drugim, o nieśmiertelności duszy, za jednym za­machem, bo dzięki technologii retroembrionalizacyjnej
dzienniki gwiazdowe 237
można ustrój cofać przez wszystkie poprzednie stadia, a na­wet uczynić tak, żeby zapłodniona komórka, z jakiej po­wstał, na powrót rozdzieliła się najajeczko i na plemnik.
Był z tym duży kłopot, bo dogmat głosił, że Bóg stwa­rza duszę w momencie zapłodnienia, a jeśli można było za­płodnienie odwrócić i tym samym anulować, rozłączając obie jego składowe, to co się wtedy miało dziać z już stwo­rzoną duszą? Ubocznym produktem tej techniki była klona-cja, czyli pobudzanie do rozwinięcia się w normalny orga­nizm dowolnych komórek, wziętych z żywego ciała, na przykład z nosa, pięty, nabłonka jamy ustnej itp.; jako że się to działo w ogóle bez zapłodnienia, ani chybi działała bio-technika niepokalanego poczęcia, którą też uruchomiono w skali przemysłowej. Embriogenezę można już także było zawracać, przyspieszać czy odchylać tak, żeby płód ludzki obrócił się na przykład w małpi; jakże tedy, co się wtedy działo z duszą, czy była ściskana i rozciągana jak harmonia, czy po przewekslowaniu rozwoju płodowego z drogi ludz­kiej na małpią gdzieś po tej drodze znikała?
Ale podług dogmatu nie mogła dusza ani zniknąć, gdy raz powstała, ani maleć, bo była jednością niepodzielną. Przemyśliwano już nad tym, czy nie obłożyć płodowla-nych inżynierów klątwą kościelną, lecz nie uczyniono te­go, i słusznie, bo rozpowszechniła się ektogeneza. Pierwej mało kto, potem nikt już nie rodził się z męża i niewiasty, lecz z komórki, zamkniętej w uteratorze (sztucznej maci­cy), a trudno było odmówić całej ludności sakramentów na tej podstawie, że powstała dzieworódczym sposobem. Na domiar złego przyszła następna technologia - świadomo­ści. Z problemem ducha w maszynie, zrodzonym przez in-telektronikę i jej rozumne komputery, jeszcze sobie dano radę, lecz za nią przybyły następne, świadomości i psychi­ki w płynach; syntetyzowano mądre i myślące roztwory,
238 stanisław lem
które można było butelkować, rozlewać, zlewać, a za każ­dym razem powstawała osobowość, nieraz bardziej udu­chowiona i mądrzejsza niż wszyscy Dychtończycy razem wzięci.
O to, czy maszyna lub roztwór mogą mieć duszę, toczy­ły się dramatyczne spory na Soborze 2479 roku, aż ustano­wiono na nim nowy dogmat. Kreacji Pośredniej, powiada­jący, że Bóg nadał stworzonym przez siebie istotom rozum­nym moc poczynania rozumów następnego rzutu, lecz i to nie był kres przemian, bo się wnet okazało, że sztuczne in­teligencje mogą produkować inne, następne, albo też synte­tyzować podług własnej rachuby istoty człekokształtne czy wręcz normalnych ludzi z byle kupy materii. Podejmowano później dalsze próby ratowania dogmatu o nieśmiertelno­ści, lecz załamały się w ogniu następnych odkryć, które ist­nymi lawinami schodziły na XXVI wiek; ledwo się podpar­ło dogmat odmienioną wykładnią, już powstawała negują­ca ją technologia świadomości.
Doszło przez to do szeregu herezji i powstania sekt, któ­re po prostu przeczyły powszechnie znanym faktom, lecz Kościół duistyczny utrzymał w mocy tylko jeden dogmat, Kreacji Pośredniej, co się zaś tyczyło pośmiertnego trwa­nia, wiary w kontynuację osobowości indywidualnych, nie dało się już uchronić przed zagładą, ponieważ ani osobo­wość, ani indywidualność docześnie się nie zachowały. Można już było zlewać dwa lub więcej umysłów w jeden, tak u maszyn czy roztworów, jak u ludzi, można było dzię­ki personetyce produkować zamknięte w maszynach całe światy, w których powstawały byty rozumne, które z kolei potrafiły w tym uwięzieniu konstruować sobie następny rzut osobników inteligentnych, można było umysłowości potęgować, dzielić, mnożyć, redukować, cofać itd. Upad­kowi dogmatyki towarzyszył upadek autorytetu wiary, zga-
dzienniki GWIAZDOWE 239
sły też nadzieje na poręczane dawniej obietnice światłości wiekuistej, przynajmniej poszczególnych indywiduów.
Widząc, że nie nadąża w ruchu teologicznym za postę­pem technicznym, powołał Sobór 2542 roku zakon oo. pro-gnozytów, który miał się zajmować pracami futurologicz-nymi w zakresie wiary świętej. Potrzeba antycypowania jej dalszych kolei była bowiem paląca. Niemoralność wielu nowych biotechnologii przerażała nie tylko wiernych; dzię­ki takiej klonizacji np. można było produkować obok osob­ników normalnych - istoty biologiczne, lecz niemal bez-mózgie, zdatne do mechanicznych prac, a wręcz nawet wy­ścielać hodowanymi odpowiednio tkankami, pochodzący­mi z ludzkiego bądź zwierzęcego ciała, komnaty, ściany, produkować wstawki, wtyczki, wzmacniacze bądź osłabia-cze inteligencji, budzić mistyczne stany wzlotów w kompu­terze, w płynie, obrócić jajko żabiego skrzeku w mędrca opatrzonego ciałem ludzkim, zwierzęcym bądź takim, któ­rego dotąd w ogóle nie było, bo je zaprojektowali umyślnie eksperci płodowlani. Budziło to opory, bardzo silne też ze strony świeckich, lecz nadaremnie.
Wszystko to opowiedział mi o. Darg z najzupełniejszym spokojem, jakby mówił o rzeczach oczywistych, zresztą by­ły dlań oczywistością, bo częścią historii dychtońskiej. Choć cisnęły mi się na usta niezliczone pytania, trudno by­ło okazać natarczywość, wróciłem więc po kolacji do celi i zagłębiłem się w drugim tomie pracy prof. A. Gragza, któ­ry, jak świadczyła o tym adnotacja na pierwszej stronie, był prohibitem.
Dowiedziałem się, że w roku 2401 Byg Brogar, Dyrr Daagard i Merr Darr otwarli wrota na przestwór nieograni­czonej swobody autoewolucyjnej; uczeni ci wierzyli gorą­co, że powstały dzięki ich odkryciu Homo Autofac Sapiens, czyli Samorób Rozumny, osiągnie pełnię harmonii i szczę-
240 stanisław lem
ścia, nadając sobie takie formy ciała i przymioty duszy, ja­kie uzna za najdoskonalsze, że przebije Barierę Śmiertelno­ści, o ile tak postanowi -jednym słowem okazali w toku Drugiej Rewolucji Biotycznej (pierwszej zawdzięczano plemniki wytwarzające dobra konsumpcyjne) maksyma-lizm i optymizm typowy dla historii nauk. Wszak podobne nadzieje wiąże się zazwyczaj z pojawieniem się każdej wielkiej a nowej technologii.
Zrazu inżynieria autoewolucyjna, czyli tak zwany ruch płodowlany, rozwijała się jakby po myśli swych światłych odkrywców. Ideały zdrowia, harmonii, piękna duchowo--cielesnego uległy rozpowszechnieniu, ustawy konstytucyj­ne gwarantowały każdemu obywatelowi prawo posiadania takich cech psychosomatycznych, jakie uważano za najcen­niejsze. Wnet też wszelkie deformacje i kalectwa wrodzo­ne, szpetota i głuptactwo stały się przeżytkami. Lecz roz­wój to ma do siebie, że wciąż go dalej pcha naprzód ruch postępowy, więc się na tym nie skończyło. Początki dal­szych przemian były z pozoru niewinne. Dziewczęta upięk­szały się dzięki hodowli biżuterii skórnej i innych wykwi­tów ciała (uszka-serduszka, perły z paznokci), chłopcy py­sznili się boko- i tyłobrodami, nagłownymi grzebieniami, szczękami o dubeltowym zgryzie itp.
W dwadzieścia lat później powstały pierwsze partie po­lityczne. Nie od razu zorientowałem się, czytając, że poli­tyka" oznacza na Dychtonii coś innego niż u nas. Przeci­wieństwem programu politycznego, postulującego powie­lanie cielesnych ukształtowań, jest program monotyczny, który głosi redukcjonizm, czyli potrzebę wyzbywania się narządów uznawanych przez monotyków danego stronnic­twa za zbędne. Gdy dotarłem do tego miejsca fascynującej lektury, wpadł bez pukania do celi mój braciszek i pełen nie ukrywanego lęku kazał mi natychmiast się zbierać, ponie-
dzienniki GWIAZDOWE 241
waż furtian sygnalizuje niebezpieczeństwo. Pytałem jakie;
poganiał mnie jednak wołając, że nie ma chwili do strace­nia. Nie miałem żadnych rzeczy osobistych, więc ścisnąw­szy tylko książkę pod pachą, pobiegłem w ślad za mym przewodnikiem.
W podziemnym refektarzu krzątali się już gorączkowo wszyscy oo. destrukcjanie; kamienną rynną zjeżdżały całe zwaliska ksiąg spychanych z góry drągami przez braci bi­bliotekarzy, ładowano je do pojemników i w największym pośpiechu opuszczano w głąb studni, wykutej w szczerej skale; na moich osłupiałych oczach zakonnicy, w mig roz­dziawszy się do naga, czym prędzej powrzucali także swo­je habity i kaptury do ocembrowanego otworu; byli co do jednego z grubsza tylko człekokształtnymi robotami. Na­stępnie całą hurmą wzięli się do mnie, przylepiając mi do ciała dziwaczne wypustki baloniastego i wężowego kształ­tu, ogony czy kończyny, nie mogłem się w tym wyznać, tak się spieszyli; przeor osobiście założył mi na głowę bebe-sznię, wyglądającą jak powiększony nadmuchaniem i roz-pękły karaluch; jedni jeszcze lepili, a już inni malowali mnie w pasy czy pręgi; ponieważ wokół nie było żadnego lustra ani błyszczącej powierzchni, nie wiem, jak wygląda­łem, lecz wydawali się dość z siebie zadowoleni.
Popychany, znalazłem się w kącie i dopiero wtedy zau­ważyłem, że przypominam raczej czworonoga, a może i sze-ścionoga, niż istotę o postawie wyprostnej. Kazali mi kuc­nąć i na wszystkie pytania, gdyby je ktokolwiek do mnie kierował, odpowiadać wyłącznie beczeniem. Ledwo się to stało, załomotano przeraźliwie w drzwi; oo. roboty rzucili się do jakichś wywleczonych na środek refektarza aparatów, przypominających (ale nie bardzo) maszyny do szycia i ca­łe pomieszczenie wypełnił hurkot ich pozorowanej pracy. Po kamiennych stopniach zeszła do nas lotna kontrola. My-
242 stanisław lem
siałem, że nie ustoję nawet na moich czterech nogach, gdy z bliska przyjrzałem się jej członkom. Nie wiedziałem, czy są ubrani, czy nadzy; każdy przedstawiał się inaczej.
Ogony mieli bodaj wszyscy, zakończone włosianym buńczukiem, który ukrywał solidną pięść; nosili je na ogół niedbale przerzucone przez ramię, o ile ramieniem można nazwać baniastą wypukłość okoloną dużymi brodawkami;
pośrodku tej bani była skóra biała jak mleko; pojawiały się na niej barwne stygmaty - nie od razu pojąłem, że porozu­miewają się zarówno głosem, jak też wyświetlając sobie, owym cielesnym ekranem, rozmaite napisy i skróty. Stara­łem się policzyć im bodaj nogi; mieli co najmniej po dwie, ale było paru trójnogich i jeden popiątny; odniosłem wsze­lako wrażenie, że im kto więcej miał nóg, tym mu się nie-wy godniej chodziło. Obeszli całą salę, przyjrzeli się od nie­chcenia braciszkom, pochylonym nad maszynami i pracują­cym z największą zawziętością, aż kontroler wyższy od in­nych, z ogromną pomarańczową kryzą wokół bebeszni, która mu się nadymała i lekko świeciła, gdy mówił, kazał małemu, ledwie dwunogiemu z kusym ogonkiem, pewno kanceliście, zbadać trywutnie. Coś tam pisali, mierzyli, nie odzywając się ni słowem do robotników-zakonników i mie­li już odejść, gdy zielonkawy trójnogi dostrzegł moją obe­cność; pociągnął mnie za jedną z frędzlistych wypustek, więc na wszelki wypadek z cicha beknąłem.
- E, to ten stary gwamdlista, ma osiemnastkę, zostawić go! - rzekł większy, zajaśniawszy, mały zaś odparł szybko:
- Tak jest. Wasza Ciałość!
Z aparatem, podobnym do latarki, obeszli jeszcze wszyst­kie kąty refektarza, ale do studni żaden się nawet nie zbliżył. Coraz wyraźniej wyglądało mi to na niedbale przeprowadza­ną formalność. Jakoż po dziesięciu minutach już ich nie by­ło, maszyny poszły w ciemny kąt, zakonnicy jęli bisować po-
dzienniki GWIAZDOWE 243
jemniki, wyżymali swoje przemoczone habity, rozwieszali je na sznurku, by podeschły, ojcowie bibliotekarze zamartwiali się, bo do jednego nieszczelnego pojemnika dostała się wo­da, więc trzeba było zaraz przekładać bibułą przemoczone kartki starodruków, przeor zaś, to jest ojciec robot, a jużem sam nie wiedział, jak i co mam o nim myśleć, odezwał się do mnie z życzliwością, że się, chwała Bogu, wszystko dobrze skończyło, lecz na przyszłość muszę się pilnować: tu poka­zał podręcznik histońi, który uroniłem w ogólnym rozgardia­szu. Sam na nim siedział przez cały czas rewizji.
- A więc posiadanie książek jest wzbronione? - spy­tałem.
- Zależy komu! - odparł przeor. - Nam tak! A już specjalnie - takich! Uchodzimy za przestarzałe maszyny, zbędne od czasów Pierwszej Rewolucji Biotycznej; toleruje się nas, podobnie jak wszystko, co schodzi w katakumby, bo taki jest, nieoficjalny zresztą, obyczaj od rządów Glaubona.
- A co to jest gwamdlista"? - spytałem. Przeor zmieszał się nieco.
- To zwolennik Bghiza Gwarndla, wielkorządcy sprzed dziewięćdziesięciu lat. Niezręcznie mi o tym mó­wić... schronił się u nas ten nieszczęsny gwamdlista, więc udzieliliśmy mu przytułku; siedział zawsze w tym kącie, udawał, biedak, pomieszanego na umyśle; dzięki temu uchodził za nieodpowiedzialnego i mógł mówić, co chciał... przed miesiącem kazał się zamrozić, żeby docze­kać lepszych czasów"... więc pomyślałem, że, w razie na­głej potrzeby, moglibyśmy przebrać pana... nieprawdaż?... chciałem pana uprzedzić o tym, ale nie zdążyłem. Nie przy­puszczałem, że kontrola nastąpi akurat dziś, bywają niere­gularne, lecz ostatnio raczej rzadkie...
Nicem z tego nie zrozumiał. Zresztą czekały mnie, do­piero teraz, przykre fatygi, bo klej, jakiego użyli oo. destruk-
244 stanisław lem
cjanie, by zakamuflować mnie pod owego gwamdlistę, trzy­mał okropnie mocno i miałem wrażenie, że wyrywają mi sztuczne rypciny oraz grząśle razem z kawałkami żywego ciała; spełniałem, stękałem, nim wreszcie, jako tako przy­wrócony do ludzkiego wyglądu, udałem się na spoczynek. Przeor sugerował potem, że można by mnie przemienić cie­leśnie, w sposób, rozumie się, odwracalny, lecz gdy pokaza­no mi na rycinie, jak miałbym wyglądać, wybrałem już ra­czej dalsze ryzyko niecenzuralności; ustawowo zalecone kształty były nie tylko monstrualne w moich oczach, ale w najwyższym stopniu niewygodne, tak np. lec przy nich było niepodobieństwem: należało się powiesić do snu.
Ponieważ późno udałem się na spoczynek, nie wyspa­łem się jak należy, gdy mój młody opiekun zbudził mnie śniadaniem przyniesionym do celi; teraz pojmowałem le­piej, jak znaczną mi tu okazują gościnność, boż sami ojco­wie nie jedli nic, a co do wody, to być może, mieli akumu­latorowy napęd i potrzebowali destylowanej, lecz na cały dzień i tej wystarczało im parę kropli, by zaś mnie wyży­wić, musieli urządzać wyprawy w zagajnik meblowy. Do­stałem tym razem nieźle przyrządzoną poręcz; jeśli mówię, że ją dobrze ugotowano, to nie dlatego, że była naprawdę smaczna, ale jedząc umiałem już zrobić poprawkę na wszy­stkie okoliczności towarzyszące kulinarnym zabiegom.
Wciąż jeszcze przebywałem pod znacznym wrażeniem nocnej kontroli i nie umiałem uzgodnić jej z tym, co dotąd zdążyłem wyczytać w podręczniku historii, toteż zaraz po śniadaniu wziąłem się do dalszych studiów.
Od zarania autoewolucji rozdzierały obóz postępu ciele­snego głębokie różnice zdań w kwestiach zasadniczych. Opozycja konserwatystów znikła już po czterdziestu latach od chwili wielkiego odkrycia; zwano ich ponurymi wstecz­nikami. Postępowcy natomiast dzielili się na zamachow-
dzienniki GWIAZDOWE 245
ców, docelitów, powielan, liniuchów, rozlewitów i wiele innych partii, których nazw ani programów już nie pamię­tam. Zamachowcy żądali, by władza ustaliła doskonały prototyp cielesny, który wprowadzi się w życie od jednego zamachu. Docelici, bardziej krytycznie nastawieni, sądzili, że się takiej doskonałości nie da natychmiast utworzyć, opowiadali się tedy raczej za drogą do idealnego ciała, lecz nie było jednoznaczne, jaka to ma być droga, przede wszy­stkim zaś, czy dla generacji przejściowych może być przykra? W tym względzie rozpadali się na dwa odła­my. Inni, np. liniuchowie i powielanie, utrzymywali, że warto wyglądać rozmaicie na różne okazje, czy też, że czło­wiek nie jest gorszy od owadów - skoro one przechodzą w ciągu życia metamorfozy, to i on mógłby tak postępo­wać: dziecko, wyrostek, młodzian, człek dojrzały byliby upostaciowaniami wzorców zasadniczo odmiennych. Co do rozlewitów, byli radykałami; potępiali szkielet jako przeżytek, głosili odejście od budowy kręgowcowej i za­chwalali miękką wszechplastyczność. Rozlewita mógł się tak sam wymodelować czy też ugnieść cieleśnie, jak mu du­sza pragnęła; było to co najmniej praktyczne w tłoku, a też w stosunku do gotowej odzieży rozmaitych wymiarów; nie­którzy z nich wałkowali się i turlali do najdziwaczniejszych form, chcąc podług sytuacji i stanu ducha wyrażać swe na­stroje samouczłonkowaniem; przeciwnicy poli- i mono-tyczni nadali im pogardliwe przezwisko kałużan.
Aby zapobiec groźbie anarchii cielesnej, powołano do życia BIPROCIAPS, Biuro Projektów Ciała i Psyche, które miało dostarczać na rynek, w rozmaitych, lecz zawsze wy­próbowanych wariantach, planów przecieleńczych. Wciąż jednak nie było zgody co do kierunku głównego autoewo­lucji: czy należy sporządzać ciała, dzięki którym będzie się żyło najprzyjemniej, czy takie, co ułatwiają jednostkom
246 stanisław lem
najsprawniejsze włączanie się w społeczny byt, czy prefe­rować funkcjonalizm, czy estetykę, potęgować siłę ducha, czy mięśni; albowiem dobrze było gadać ogólnikami o har­monii i perfekcji, kiedy tymczasem praktyka wykazywała, że nie wszystkie wartościowe cechy są do zjednoczenia;
liczne wykluczały się nawzajem.
W każdym razie odwrót od naturalnego człowieka trwał w pełni. Eksperci prześcigali się w dowodzeniu niebywałe­go prymitywizmu i lichoty jego wykonania przez Przyrodę;
ciałometria oraz somatyczna inżynieria czasu wykazują w swym piśmiennictwie jawne wpływy zainspirowania dok­tryną Donderwarsa; zawodność ustroju naturalnego, jego senilizacyjny ruch ku śmierci, tyrania starych popędów nad później powstałym rozumem podlegały zaciekłym kryty­kom, a przyczynkarskie prace roiły się od zarzutów pod ad­resem płaskostopia, nowotworów, wypadania dysków i ty­sięcy innych cierpień wywołanych ewolucyjnym partac­twem i niedbalstwem, zwanym krecią robotą mamotraw-czo-bezideowej, bo wszak ślepej ewolucji życia.
Późni potomkowie zdawali się brać na Przyrodzie odwet za to ponure milczenie, z jakim ich pradziadowie musieli przełknąć rewelacje o małpim pochodzeniu Dychtończyka;
wyszydzano tak zwany pasaż arborealny, czyli to, że naj­pierw jakieś zwierzęta jęły się na drzewach chronić, a po­tem, gdy lasy wyginęły od stepowienia, musiały zleźć na ziemię zbyt szybko. Podług niektórych krytyków spowodo­wały antropogenezę trzęsienia ziemi, bo kto był żyw, leciał od nich z gałęzi, więc ludzie powstali niejako metodą ulę-gałek. Były to oczywiście grube uproszczenia, lecz wymy­ślanie na ewolucję należało do dobrego tonu. Tymczasem BIPROCIAPS udoskonalał narządy wewnętrzne, podreso-rował i wzmocnił kręgosłup, dorabiał rezerwowe serca, nerki, lecz nie zadowalało to ekstremistów, występujących
dzienniki gwiazdo.we 247
pod demagogicznymi hasłami precz z głową" (że niby za ciasna), mózg do brzucha!" (bo w nim miejsca więcej) itd.
Najgorętsze spory rozgorzały wokół spraw płciowych, bo gdy jedni uważali, że wszystko tam wysoce niesmaczne i trzeba tu wziąć coś z kwiatów i motyli, inni, gromiąc za­kłamanie platoników, domagali się właśnie amplifikacji i eskalacji tego, co już jest. Pod naciskiem skrajnych ugrupo­wań otworzył BIPROCIAPS skrzynki pomysłów racjonali­zatorskich po miastach i siołach, projekty runęły lawiną, eta­ty rosły do potęgi i po dekadzie biurokracja tak przycisnęła autokreację, że BIPROCIAPS rozpadł się na zjednoczenia, a potem instytuty takie, jak KUC (Komisja ds. Cudnych Lic), CIPEK (Centralny Instytut Pełnej Estetyzacji Kończyn), IURNA (Instytut Upowszechniania Radykalnie Nowej Ana­tomii) i mnóstwo innych. Zaroiło się od zjazdów i kursokon-ferencji w sprawie ukształtowania palców, dyskutowano o randze i przyszłości nosa, o perspektywach krzyży, zatra­cając z pola widzenia całość, aż wreszcie to, co projektował jeden pion, nie pasowało do produkcji innych. Nikt już nie ogarniał nowej problematyki, zwanej skrótowo AU (Eksplo­zja Automorficzna), więc aby zlikwidować cały ów bałagan, oddano w końcu władzę nad obszarem biotyki SOMPSU-TEROWI (Somatyczno-Psychiczny Komputer).
Tą wiadomością zamykał się kolejny tom Histońi Po­wszechnej. Gdym sięgał po następny, wszedł do celi braci­szek, by zaprosić mnie na obiad. Krępowałem się jeść przy ojcu przeorze, bom już wiedział, jaka to z jego strony grzeczność i jakie marnowanie cennego czasu. Zaproszenie było jadnak tak zniewalające, że poszedłem bez ociągania. W małym refektarzu, obok o. Darga, który czekał już przy stole, znajdował się niski wózek podobny do tych, na jakich u nas rozwożą bagaże; był to o. Memnar, generał zakonu prognozytów; źle mówię, nie wózek był, rozumie się, oj-
248 stanisław lem
cem i generałem zakonu, lecz sześcienny komputer, który spoczywał na tym podwoziu. Myślę, że nie okazałem nie-grzeczności zdębieniem ani się nawet nie zająkałem pod­czas zapoznania. Jadło mi się niezręcznie, lecz wymagał te­go organizm. Aby mnie rozruszać i ośmielić, zacny przeor podczas posiłku wciąż pił wodę małymi łykami, i to aż z dwóch kryształowych dzbanów naraz, ojciec Memnar zaś mruczał cicho; myślałem, że pacierze, lecz gdy rozmowa zeszła znów na teologię, okazało się, że byłem w błędzie.
- Wierzę - rzekł mi o. Memnar - a jeśli moja wiara jest zasadna, ten, w którego wierzę, wie o tym pod nieobec­ność mych oficjalnych deklaracji. Umysł sporządza sobie w histońi różne modele Boga, mające każdy kolejny za je­dynie właściwy, co jest błędem, bo modelowanie to kody­fikacja, a skodyfikowana tajemnica przestaje być tajemni­cą. Dogmaty zdają się wiecznotrwałe jeno na początku dro­gi w dal cywilizacyjną. Zrazu wystawiano sobie Boga jako srogiego Ojca, potem jako Pasterza-Hodowcę, potem jako Artystę rozmiłowanego w Stwarzanym, więc ludzie mieli grać odpowiednio role grzecznej dziatwy, posłusznych owieczek, a wreszcie zachwyconej Bożej klaki. Lecz dzie­cinadą jest mniemać, że Bóg po to stworzył, żeby mu stwo­rzone od rana do wieczora bakę świeciło, żeby go na wyrost miłowało za to, co Tam będzie, jeśli nie w smak to, co Tu jest, jakby był wirtuozem, a w zamian za wciąż nowe porcje modlitewnych braw przygotowywał bisy wieczne żywota po przedstawieniu doczesnym, czyli najlepszy numer za­chowywał na zapadnięcie śmiertelnej kurtyny. Ta wersja teatralna Teodycei jest zamierzchłą naszą przeszłością.
Jeśli Bóg ma wszechwiedzę, to wie o mnie wszystko i to na czas nieskończenie długi, nim się wyłoniłem z niebytu. Wie też, co postanowi o moim czy twoim lęku albo oczeki­waniu, bo ma doskonałe wiadomości także co do wszystkich
dzienniki gwiazdowe 249
własnych decyzji przyszłych: w przeciwnym razie nie byłby wszechwiedny. Nie ma dlań żadnej różnicy między myślą Jaskiniowca i umysłu, jaki zbudują inżynierowie za miliard lat tam, gdzie dziś jest tylko lawa i płomień. Nie wiem, cze­mu miałaby mu sprawiać szczególną różnicę zewnętrzna oprawa wyznań wiary, a nawet to, czy ktoś kieruje doń uwielbienie, czy niechęć. Nie uważamy go za producenta oczekującego aprobaty ze strony produktu, ponieważ histo­ria doprowadziła nas tam, gdzie naturalna autentyczność myśli nie różni się niczym od myśli sztucznie wznieconej, co oznacza, że nie ma żadnej różnicy pomiędzy sztucznym i naturalnym; granica ta leży już poza nami. Pamiętaj o tym, proszę, że możemy stwarzać dowolne osoby i umysłowości. Moglibyśmy na przykład wszczynać istoty, czerpiące mi­styczną ekstazę z bytu, metodą krystalizacji, klonacji lub setką innych, i niejako w ich uwielbieniach, adresowanych do Transcendencji, zmaterializowałaby się intencja, właści­wa dawnym aktom strzelistym i modłom. Lecz takie powie­lanie wiernych wyglądałoby nam na czcze urągowisko. Pa­miętaj o tym, że nie ranimy się o mury stawiane naszym pra­gnieniom przez ograniczenie cielesne i przyrodzone, ponie­waż strzaskaliśmy je i wyszliśmy w przestwór bezwzględnej kreacyjnej swobody. Dziecko może teraz wskrzesić zmarłe­go, tchnąć ducha w proch i złom, niszczyć i zapalać słońca, ponieważ takie techniki istnieją, to zaś, że nie każdy ma do nich dostęp, nie jest, jak chyba pojmujesz, problemem dla myśli teologicznej. Pułap sprawstwa bowiem, wyznaczony literą Pism, został osiągnięty i tym samym naruszony. Okru­cieństwa starych ograniczeń zastąpiły okrucieństwa ich zu­pełnego braku. Otóż nie sądzimy, że Stwórca skrywa miłość do nas maską obu tych alternatywnych mąk, dając nam po to szkołę, żeby go było trudniej odgadnąć; i nie w tym zadanie Kościoła, żeby obie klęski, niewoli i wolności, zwał weksla-
250 stanisław lem
mi, żyrowanymi objawieniem, które z nadwyżką pokryje buchalteria niebieska. Wizja nieba jako kasy wypłat, a pie­kła jako kryminału dłużników niewypłacalnych - to chwi­lowy omam w historii wiary. Teodycea nie jest sofistycz-nym praktykanctwem obrońców Pana Boga ani wiara doda­waniem otuchy, że jakoś to tam w końcu będzie. Kościół zmienia się i wiara się zmienia; obie spoczywają bowiem w historii: trzeba więc antycypować nadchodzące i temu za­daniu służy mój zakon.
Słowa te porządnie mnie skonfundowały. Spytałem, jak godzi duistyczna teologia to, co się dzieje na planecie (chy­ba nic dobrego, choć nie wiem dobrze co, tkwiąc w lektu­rach ledwie w XXVI wieku), z Pismami Objawionymi (któ­rych też nie znam)?
O. Memnar rzekł mi na to, przy milczącym przeorze:
- Wiara jest zarazem absolutnie konieczna i doskonale niemożliwa. Niemożliwa jest jako utwierdzania raz na za­wsze, bo nie ma takiego dogmatu, w który myśl może się wkorzenić z pewnością, że to już na zawsze. Broniliśmy Pism przez dwadzieścia pięć wieków, taktyką odwrotów elastycznych, ogólniejącymi interpretacjami litery, aż prze­graliśmy. Nie mamy już buchalteryjnej wizji Transcenden­cji. Bóg to ani Tyran, ani Pasterz, ani Artysta, ani Policjant, ani Główny Księgowy Bytu. Wiara w Boga musi wyzbyć się wszelkiej interesowności, choćby przez to, że nic jej ni­gdzie nie wynagrodzi. Gdyby się okazało, że Bóg mocen jest sprawić to, co sprzeczne ze zmysłami i logiką, będzie to ponurym zaskoczeniem. Przecież to on, bo któż inny, dał nam te formy logicznego myślenia, oprócz których nie ma­my nic w poznawaniu, jakże więc możemy sądzić, jakoby akt wiary miał być aktem wyrzeczenia się rozumu logicz­nego? Po cóż było najpierw dawać rozum, a potem urągać mu sprzecznościami, jakie sam znajdzie na swej drodze?
dzienniki gwiazdowe 251
Żeby się dotajemniczyć i uzagadkowić? Żeby pozwalać nam pierwej na postawienie dignozy, że Tam nic nie ma, a potem dobyć raju, jak szuler wyciąga kartę z rękawa? Tak nie myślimy. Dlatego nie domagamy się od Boga żadnych świadczeń z tytułu żywionej wiary, nie wysuwamy pod je­go adresem żadnych roszczeń, gdyż pogrzebaliśmy teody-ceę opartą na modelu transakcji handlowej i wymiany usług: ja cię do bytu powołam, ty mnie będziesz służył i chwalił.
Wobec tego, pytałem coraz bardziej natarczywie, co wy właściwie, mnisi i teologowie, robicie, jak się ustosunko­wujecie do Boga, skoro nie pielęgnujecie ani dogmatyki, ani liturgii, ani nabożeństw, jeśli dobrze rozumiem?
- Ponieważ w samej rzeczy nie mamy już nic - odparł mi generał prognozy tów - mamy wszystko. Zechciej, drogi przybyszu, przeczytać dalsze tomy historii dychtońskiej, aby pojąć, co to właściwie znaczy -pozyskanie zupełnej wolno­ści w sferze ciało- i duchosprawstwa, którą dały obie rewo­lucje biotyczne. Uważam za nader prawdopodobne, że w głę­bi ducha śmieszy cię widoma tu sytuacja, istoty bowiem, krew z krwi i kość z kości powstałe jak ty, zdobywszy pełnię władzy nad samymi sobą, przez to, że już mogą gasić i wzniecać w sobie wiarę jak lampę, wiarę straciły. Przejęły ją zaś od nich ich narzędzia, myślące dlatego, bo właśnie takie były potrzebne w pewnej fazie przemysłowego rozwoju. Obecnie jesteśmy już zbędni, i właśnie my, z ich tam na górze stanowiska złom, wierzymy. Tolerują nas, bo mają ważniejsze sprawy na swych bebeszniach, lecz od wła­dzy dozwolone jest nam wszystko prócz wiary.
- To bardzo dziwne - rzekłem. - Nie wolno wam wierzyć? Czemu?
- To bardzo proste. Wiara jest jedyną rzeczą, której nie można odebrać świadomemu istnieniu dopóty, dopóki ono
252 stanisław lem
świadomie w niej trwa. Władza mogłaby nas nie tylko zdruzgotać, ale przerobić tak, byśmy z przeprogramowania nie wierzyli; nie czyni tego, zapewne, wskutek lekceważe­nia i pogardy albo obojętności. Łaknie ona panowania wprost, ponieważ wszelki wyłom w tym panowaniu uzna­łaby za swoje uszczuplenie. Dlatego musimy kryć się z wiarą. Pytałeś o jej istotę. Jest ona, jak by ci to rzec, zu­pełnie naga, ta wiara nasza, i zupełnie bezbronna. Nie żywi­my żadnych nadziei, nie domagamy się niczego, nie prosi­my o nic, na nic nie liczymy, lecz wierzymy po prostu.
Nie stawiaj mi, proszę, dalszych pytań, lecz zastanów się raczej nad tym, co oznacza taka wiara. Jeśli ktoś wierzy dla jakichś przyczyn i z jakichś powodów, wiara jego prze­staje być w pełni suwerenna; o tym, że dwa i dwa jest czte­ry, na pewno wiem, dlatego nie muszę w to wierzyć. Lecz nic nie wiem o tym, jaki jest Bóg; dlatego tylko wie­rzyć mogę. Co mi ta wiara daje? Podług dawnego rozumie­nia nic. Nie jest już koicielką strachu przed nicością ani za-lotnicą Bożą, wiszącą u klamki niebieskiej między stra­chem potępienia i nadzieją raju. Nie uspokaja rozumu, znę­kanego sprzecznościami bytu; nie watuje jego kantów; po­wiadam ci: jest na nic! Znaczy to, że ona niczemu nie słu­ży. Nam nie wolno nawet głosić, j akobyśmy dlatego wła­śnie wierzyli, ponieważ ta wiara prowadzi do absurdu, al­bowiem kto tak mówi, tym samym wygłasza przekonanie, że już potrafi rozróżniać między absurdem i nieabsurdem trwale i że sam się opowiada po stronie absurdu dlatego, bo podług jego opinii po tej stronie stoi Bóg. My tak nie mó­wimy. Akt wiary naszej nie jest ani modlitewny, ani dzięk­czynny, ani pokorny, ani zuchwały, on jest po prostu, i nic więcej nie da się o nim powiedzieć.
Zafrapowany tym, co usłyszałem, wróciłem do celi i znów czytałem, teraz już następny tom dziejów dychtoń-
dzienniki GWIAZDOWE 253
skich. Opisywał Erę Centralizacji Cielizmu. Sompsuter dzia­łał zrazu ku powszechnemu zadowoleniu, lecz wnet pojawiły się na planecie nowe istoty - dwojacy, trojacy, czwartacy, potem ósmacy, a wreszcie i tacy, co w ogóle nie chcieli się kończyć w sposób przeliczalny, bo im w ciągu życia wciąż coś nowego wyrastało. Był to skutek defektów, czyli fałszy­wej reiteracji programów, a mówiąc potocznie, maszyna za­częła się jąkać. Ponieważ jednak panował kult jej doskonało­ści, te automorficzne wypaczenia próbowano nawet chwalić, oświadczając na przykład, że właśnie bezustanne pączkowa­nie i rozcapierzanie się jest właściwą ekspresją proteuszowej natury człowieka. Chwalba ta opóźniła roboty naprawcze i doprowadziła do powstania tak zwanych nieskończycieli lub pentaków (poli-N-taków), którzy zatracali orientację we własnym ciele, tyle go było; gubili się w nim, tworząc tak zwane plątwie i węźliny; nieraz bez Pogotowia Ratunkowego nie dało się ich rozsupłać. Naprawa Sompsutera nie powiodła się - zwany Zepsuterem, został wreszcie wysadzony w po­wietrze. Ulga, jaka potem zapanowała, nie trwała długo, bo wróciło koszmarne pytanie, co dalej robić z ciałem?
Po raz pierwszy dały się wtedy słyszeć nieśmiałe głosy, czy nie warto by wrócić do starego wyglądu, lecz osądzono je jako tępe wstecznictwo. W wyborach 2520 roku zwycię­żyli Żywnie albo Relatywiści, bo chwycił ich demagogicz­ny program, by każdy wyglądał tak, jak mu się żywnie spodoba; ograniczenia wyglądu miały być tylko funkcjo­nalne: dzielnicowy architekt-cielista zatwierdzał projekty, zdatne do sprawnego bytowania, nie troszcząc się o resztę. Projekty te rzucał na rynek BIPROCIAPS istnymi lawina­mi. Historycy zwą okres automorfii pod Sompsuterem epo­ką centralizacji, a lata późniejsze - reprywatyzacją.
Oddanie indywidualnego wyglądu prywatnej inicjaty­wie doprowadziło po kilku dekadach do nowego kryzysu.
254 stanisław lem
Co prawda niektórzy filozofowie głosili już, że im większy postęp, tym więcej przesileń, i w braku kryzysów należało­by je prokurować, gdyż one aktywizują, jednoczą, budzą twórczy zapał, chęć walki i zespalają duchowo oraz mate­rialnie, jednym słowem zagrzewają społeczeństwa do współpracy, a pod ich nieobecność panoszy się stagnacja, marazm i inne rozpadowe objawy. Poglądy te głosiła szko­ła tak zwanych optysemistów, to jest filozofów, czerpią­cych optymizm na przyszłość z pesymistycznej oceny tera­źniejszości.
Okres prywatnej inicjatywy ciałosprawstwa trwał trzy czwarte wieku. Zrazu rozkoszowano się zdobytą swobodą automorfii, znów przodowała młodzież dy szelmami i ło-mótkami chłopców, fajniczynami dziewcząt, lecz nieba­wem wystąpiły starcia międzypokoleniowe, bo doszło do kontestacji pod znakiem ascezy. Młodzi zarzucali starszej generacji pogoń za wyżyciem, bierny, często konsumpcyj­ny stosunek do ciała, płaski hedonizm, wulgarną gonitwę za rozkoszą, i żeby się odciąć, przybierali formy rozmyślnie szkaradne, nad wyraz niewygodne, wręcz koszmarne (ca-pierzyści, gwajdłiwcy). Demonstrując pogardę dla wszel­kiej użytkowości, umieszczali sobie oczy pod pachami, a młody aktyw biotyczny używał bez liku wyhodowanych narządów dźwiękowych (bębalnie, harfąsy, gulgongi, man-dolnice). Urządzono masowe rykowiska, na których soliści, zwani słowyjkami, doprowadzali rozentuzjazmowany tłum do drgawkowego tarła. Potem zapanowała moda czy też mania długich macek, które w kalibrze i sile chwytu podle­gały eskalacji podług typowo młodzieńczej, chełpliwej za­sady Ja ci pokażę!" Że zaś masy wężowych splotów nikt nie miał siły dźwigać sam, doprawiano sobie tak zwane po-chódki (ogonatory), to jest samokroczący pojemnik, co wy­rastał z krzyża i na dwu krzepkich łydkach niósł brzemię
dzienniki gwiazdowe 255
macek za ich właścicielem. Znalazłem w podręczniku ryci­ny ukazujące elegantów, za którymi ich pochódki niosły kłęby macek na promenadzie; był to już schyłek kontesta­cji, a właściwie zupełny jej krach, ponieważ nie ścigała żadnych własnych celów, lecz była jedynie buntowniczą re­akcją na orgiastyczny barok epoki.
Barok ten miał swoich apologetów i teoretyków, głoszą­cych, że ciało jest po to, by można mieć największą ilość przyjemności w największej ilości miejsc naraz; Merg Barb, jego czołowy przedstawiciel, wyjaśniał, że Przyroda uloko­wała, skąpo zresztą, ośrodki przyjemnych doznań w ciele po to, żeby mogło przeżywać; toteż żadne doznania rozkoszne nie są z jej rozkazu, autonomiczne, ale każde czemuś służy:
256 stanisław lem
a to dostarczeniu ustrojowi płynów, a to węglowodanów czy białka, a to zapewnieniu, w potomstwie, kontynuacji gatun­ku itp. Z tym narzuconym pragmatyzmem należy radykalnie zerwać; dotychczasowa bierność w projektowaniu ciał jest objawem braku wyobraźni perspektywicznej; uciechy lukul-lusowe czy erotyczne to mizerny produkt uboczny zaspoka­jania wrodzonych instynktów, czyli tyranii Natury; nie wy­starczy wyzwolenie seksu, którego świadectwem jest ekto-geneza, ponieważ seks nie ma przed sobą znaczniejszej przyszłości ani kombinatorycznej, ani konstrukcyjnej; co-
dzienniki GWIAZDOWE 257
kolwiek było tam do wymyślenia, już dawno urzeczywist­niono, i nie w tym sens automorficznej wolności, żeby pro­stolinijnie powiększać to lub owo, robiąc po prostu plagiato­we powiększenia płciowej staroci. Należy wymyślić zupeł­nie nowe organy i narządy, które będą funkcjonowały wy­łącznie po to, żeby ich posiadaczowi było dobrze, coraz le­piej, rozkosznie, wręcz niebiańsko.
Barbowi pospieszyło w sukurs grono młodych, zdol­nych projektantów z BIPROCIAPSU, którzy wynaleźli rypciny i chędacze; zapowiadano je z wielkim szumem, w reklamach gwarantujących, że dawne uciechy żołądka czy płci to głupie dłubanie w nosie w porównaniu z rypce-niem i chędaniem; w mózgi wprawiano, oczywiście, ośrod­ki ekstatycznego doznawania, zaprogramowane specjalnie przez inżynierów dróg nerwowych, przy czym urządzono je piętrowo. Tak powstał popęd chędańczy i rypceniowy oraz właściwe tym instynktom czynności o nader bogatej i uroz­maiconej skali, ponieważ można było chędać i rypcić na zmianę lub jednocześnie, solo, w duetach, triadach, a po­tem, po dosztukowaniu cucanek, także w grupach kilku­dziesięcioosobowych. Powstały też nowe rodzaje sztuki, bo pojawili się artyści-chędańcy i rypciarze, lecz i na tym się nie skończyło; pod koniec XXVI wieku pojawiły się baro­kowe formy jęzodrepców, sukcesy odnosił gryzipięta, słyn­ny Ondur Sterodon zaś, który umiał jednocześnie chędać, rypcić i mandolić, latając na pacierzowych skrzy­dłach, stał się bożyszczem tłumów.
W szczytowym okresie baroku seks wyszedł z mody;
pielęgnowały go tylko dwa niewielkie stronnictwa, koma-satów i separatystów. Separatyści, niechętni wyuzdaniu, uważali, że nie godzi się jeść kapusty tymi samymi ustami, którymi się kochanka całuje. Niezbędne są po temu osobne, tak zwane platoniczne usta, a najlepiej mieć ich zestaw
9 - Dzienniki gwiazdowe t. I
258 stanisław lem
podług przeznaczenia (dla krewnych, znajomych i dla isto­ty wybranej). Komasaci, hołdujący funkcjonalizmowi, działali na odwrót, łącząc, co się dało, dla uproszczenia organizmu i życia.
Schyłek tego stylu, jak zwykle ekstrawagancki i wydzi-waczony, stworzył postaci tak osobliwe, jak kobietę-tabo-retę i heksaka, który przypominał centaura, lecz miał za­miast kopyt cztery bose stopy, zwrócone palcami ku sobie:
zwano go i przytupcem, podług tańca, w którym energicz­ne tupanie było figurą podstawową. Lecz rynek okazywał nasycenie i znużenie. Trudno było epatować nowym cia­łem, używano klapek usznych z naturalnego rogu, uszne konchy, przeświecające stygmatycznymi obrazkami, wa­chlowały bladą różowizną policzki pań z towarzystwa, pró­bowano chodzić na giętych nibynóżkach, przez czystą bez­władność BEPROCIAPS dostarczał dalszych projektów, czuło się jednak nadchodzący kres tej formacji.
dzienniki gwiazdowe 259
Zatopiony w lekturze, wśród porozrzucanych książek, w świetle lamp, łażących nade mną po suficie, zasnąłem ani wiedząc kiedy; przebudził mnie dopiero daleki głos poran­nego dzwonka. Zaraz też pojawił się mój braciszek pytać, czy życzę sobie może niejakiej odmiany; jeśli tak, przeor prosi, bym zechciał mu towarzyszyć w objeździe całej die­cezji u boku o. Memnara. Perspektywa opuszczenia mrocz­nych katakumb ucieszyła mnie, toteż wyraziłem zgodę.
Objazd wyglądał niestety inaczej, niż sobie wyobraża­łem. Na powierzchnię wcaleśmy się nie wydostali; braci­szkowie, wyrychtowawszy do drogi niskie, juczne zwierzę­ta, okryte do ziemi szarymi jak ich habity płachtami, po­wsiadali na nie oklep i poczłapaliśmy z wolna podziemnym korytarzem. Były to, jak się już domyślałem, a domysł ten znalazł potwierdzenie, od wieków nie używane kanały me-
260 stanisław lem
tropolii, która wznosiła się wysoko nad nami tysiącem na wpół zrujnowanych wieżowców. Miarowe ruchy mego wierzchowca miały w sobie coś dziwacznego; nie dostrze­gałem też pod przykrywającym go materiałem ni śladu gło­wy; zajrzawszy dyskretnie pod płótno, przekonałem się, że to maszyna, rodzaj czworonożnego robota, wielce prymi­tywnego; do południa nie ujechaliśmy ani dwudziestu mil. Trudno się zresztą było zorientować w długości przemie­rzonej drogi, wiła się bowiem labiryntami kanałów słabo rozświetlonymi przez lampy, które małym stadkiem to pod-fruwały nad nami, to odbijając się o zaklęsły strop pospie­szały na czoło kolumny, dokąd je przyzywano cmokaniem.
Przybyliśmy wreszcie do siedziby oo. prognozytów, gdzie przyjęto nas z honorami, ja zwłaszcza znajdowałem się w ośrodku powszechnej uwagi. Ponieważ meblowa pu­szcza została daleko, ojcowie prognozyci musieli się spe­cjalnie zakrzątnąć, by przysposobić z myślą o mnie przy­zwoity posiłek. Dostarczyły go magazyny opuszczonej me­tropolii pod postacią torebek z plemnikami; postawiono przede mną miski, jedną pustą, drugą pełną wody, i po raz pierwszy mogłem przekonać się o działaniu produktów bio­tycznej cywilizacji.
Zakonnicy gorąco usprawiedliwiali się przede mną z bra­ku zupy; po prostu braciszek, wysłany na powierzchnię zie­mi studzienką kanalizacyjną, nie umiał odnaleźć właściwej torebki; z kotletem poszło jednak nieźle: plemnik, polany kilkoma łyżkami wody, napęczniał, rozpłaszczył się, tak że po chwili miałem na talerzu smacznie przyrumieniony me­dalion cielęcy, cały w masełku, które, skwiercząc od nagrza­nia, wydzielało się jego porami. W magazynie, z którego do­byto ten specjał, musiał panować zupełny chaos, skoro mię­dzy paczuszkami z gastronomicznymi plemnikami zawieru­szyły się inne: zamiast deseru wyrósł mi na talerzu magne-
dzienniki GWIAZDOWE 261
tofon, a i to nie nadający się do użytku, bo miał na szpulach tasiemki od kalesonów. Wyjaśniono mi, że to efekt hybry-dyzacji, która teraz często się zdarza, albowiem nie nadzo­rowane automaty produkują plemniki coraz gorszej jakości;
te produkty biotyczne mogą się krzyżować i tak właśnie po­wstają najniesamowitsze mieszańce. Przy tej okazji wpa­dłem wreszcie na trop pochodzenia dzikich mebli.
Zacni ojcowie chcieli posłać zaraz któregoś z młod­szych zakonników ponownie w ruiny miasta, za deserem dla mnie, lecz gorąco się temu sprzeciwiłem. Daleko bar­dziej niż na deserze, zależało mi na rozmowie,
Refektarz, niegdyś wielka oczyszczalnia kanałów miej­skich, przedstawiał się nader schludnie, wysypany białym piaskiem, oświetlony licznymi lampami, które u prognozytów były inne niż u destrukcjanów, mianowicie mrugające i prę-gowane, jakby wywodziły się od wyolbrzymionych os. Sie­dzieliśmy za długim stołem na przemian, więc obok każdego destrukcjana spoczywał na swym chassis prognozyta; odczu­wałem niepojęte skrępowanie, że ja jeden mam obnażoną twarz i ręce - przy zamaskowanych postaciach ojców robo­tów w ich zgrzebnych kapturach ze szkłem w otworach oczu i przy oo. komputerach, którzy, graniaści, w najmniejszym już stopniu nie przypominali żywej istoty; niektórzy spośród nich połączeni byli pod stołem kabelkami, ale nie ważyłem się pytać o sens tej ich wieloprzewodowej łączności.
Rozmowa, jaka wywiązała się przy tym samotnym obie­dzie - boż ja jeden go spożywałem - znów, siłą nieodpar­tych rzeczy, zeszła ku transcendentalnej tematyce. Pragną­łem dowiedzieć się, co ostatni wierzący Dychtonii sądzą w kwestiach dobra i zła, Boga i diabła, a gdy zadałem to py­tanie, nastała dłuższa chwila ciszy, w której tylko pręgowa-ne lampy brzęczały cicho w rogach refektarza; zresztą mo­że to był prąd oo. prognozytów.
262 stanisław lem
Odezwał się wreszcie siedzący naprzeciw mnie starszy komputer, z zawodu historyk religii, jak się później dowie­działem od ojca Darga.
- Zmierzając wprost do celu, wyraziłbym nasze poglą­dy tak - powiedział, - Szatan jest tym, czego najbardziej w Bogu nie rozumiemy. Nie znaczy toJakobyśmy sądzili, że Bóg sam stanowi aliaż pierwiastków wyższego i niższe­go, dobra i zła, miłości i nienawiści, mocy stwarzania i żą­dzy zniszczenia. Szatan to myśl, że Boga można ograni­czyć, zaklasyfikować, wydzielić, dokonując frakcjonowa­nej destylacji, tak aby został tym, i tylko tym, co potrafimy zaakceptować i przed czym się już bronić nie będziemy. Myśl ta nie daje się utrzymać wewnątrz historii, ponieważ jej nieuchronną konsekwencją jest wniosek, że nie ma innej wiedzy, jak pochodzącej od Szatana, i że on się dopóty roz­szerza, dopóki nie pochłonie wszystkiego, co wiedzę zdo­bywa, w całości. A to, ponieważ wiedza unicestwia stop­niowo dyrektywy, zwane przykazaniami objawionymi. Po­zwala ona zabijać, nie zabijając, niszczyć, lecz tak, że to ni­szczenie stwarza, ulatniają się od niej osoby, jakim miała być należna cześć, choćby ojciec i matka, i padają od niej dogmaty, jak nadprzyrodzoności poczęcia niepokalanego i duszy nieśmiertelnej.
Jeżeli to miały być pokusy diabelskie, to wszystko, czego się tkniesz, jest diabelską pokusą, i nie można by nawet po­wiedzieć , że Szatan pochłonął cywilizację, ale w niej Kościo­ła nie pochłonął, ponieważ Kościół, choć z oporami, daje stopniowo zgodę na zdobywanie wiedzy, i nie ma na tej dro­dze żadnego miejsca, na którym mógłby rzec dotąd, a dalej już nie!", ponieważ nikt, w Kościele czy poza Kościołem, nie potrafi wiedzieć, jakie będą jutrzejsze skutki dzisiaj poznane­go. Kościół może od czasu do czasu wydawać bitwy temu postępowi, lecz gdy broni jednego frontu, ot choćby nienaru-
dzienniki GWIAZDOWE 263
szalności poczęcia, postęp, zamiast dać frontalny bój, doko­nuje manewru okrążającego, którym likwiduje sens bronio­nych pozycji. Tysiąc lat temu Kościół nasz bronił macierzyń­stwa, a wiedza zlikwidowała pojęcie matki, najpierw rozci­nając akt macierzyństwa na dwoje, potem wynosząc je z cia­ła na zewnątrz, potem dokonując syntezy zarodka, tak że po trzech wiekach obrona straciła wszelki sens; musiał tedy Ko­ściół przystać na zapłodnienie zdalne i na poczęcie w labora­torium, i na poród w maszynie, i na ducha w maszynie, i na maszynę, dostępującą sakramentów, i na zniknięcie różnicy pomiędzy naturalnie stworzonym i sztucznym bytem. Gdyby obstawał przy swoim, to musiałby jednego dnia uznać, że nie ma innego Boga prócz Szatana.
Aby uratować Boga, uznaliśmy historyczność Szatana, czyli jego ewolucję jako zmieniającej się w czasie projekcji tych wszystkich cech, które nas w Stworzeniu zarazem przerażają i pogrążają. Szatan to naiwna myśl, że między Bogiem a Niebogiem można rozróżniać jak między dniem i nocą. Bóg jest Tajemnicą, a Szatan to zebrane w osobę, wydzielone cząstkowo rysy tej Tajemnicy. Nie ma dla nas ponadhistorycznego Szatana. To jedno, co w nim trwałe i co brano za osobę, pochodzi z wolności. Musisz jednak, gościu i przybyszu z dalekich stron, zapomnieć o katego­riach twej myśli, ukształtowanej w innej historii niż nasza, kiedy mnie słuchasz. Wolność oznacza dla nas coś zupełnie innego niż dla ciebie. Oznacza ona upadek wszelkich ogra­niczeń działania, czyli zanik tych wszystkich oporów, jakie życie napotyka na swym zaraniu rozumowym. Te opory kształtują rozum, bo wydobywają go na wierzch z wegeta­cyjnych otchłani. Ponieważ te opory dają się dotkliwie we znaki, historycznemu rozumowi roi się jako ziszczenie - pełnia swobód, i dlatego właśnie w tym kierunku zmierza cywilizacyjnymi krokami. Jest krok ciosania kamiennych
264 stanisław lem
urn i jest krok wskrzeszania zmarłych, i jest krok gaszenia słońc i nie ma między nimi nieprzebytych przeszkód.
Wolność, o jakiej mówię, to nie ten skromny stan pożą­dany przez jednych ludzi, kiedy inni ich dręczą. Wtedy bo­wiem człowiek jest dla człowieka kratą, ścianą, sidłami i przepaścią. Wolność, którą mam na myśli, leży dalej, roz­pościera się poza tą strefą socjalnych zdławień wzajem­nych, ponieważ strefę tę można przejść cało, a wtedy, w po­szukiwaniu nowych oporów, bo ich już ludzie ludziom nie stawiają, odnajduje sieje w świecie i w sobie i wybiera się za przeciwnika siebie i świat, żeby z obojgiem walczyć i oboje sobie podporządkować. A kiedy i to się udaje, otwiera się otchłań wolności, ponieważ im więcej można czynić, tym mniej się wie, co czynić należy. Zrazu kusi mą­drość, lecz z dzbana wody na pustyni staje się ona takim dzbanem wśród jeziora, gdy przyswajalna jak woda i gdy nią możesz obdarzyć żelazny złom i żabi skrzek.
O ile jednak dążenie do mądrości wydaje się dostojne, nie ma dostojnych argumentów na ucieczkę z mądrości, nikt bowiem nie oświadcza wtedy głośno, że pragnie otę­pienia, a jeśliby nawet pragnąc miał tę odwagę wyznań, to dokąd się ma właściwie cofnąć? Gdyż nie ma już przyro­dzonych rozziewów między rozumem a nierozumem, bo je nauka skwantowała i rozpuściła, i dlatego nawet dezertera wiedzy czeka wolność, musi bowiem wybrać wcielenie, ja­kie mu odpowiada, a stoi przed nim więcej szans, niż jest gwiazd na niebie. Straszliwie mądry wśród podobnych so­bie staje się karykaturą mądrości, jak królowa pszczół staje się bez ula karykaturą matki, kiedy na nic jest zwał jaje-czek, rozsadzający jej odwłok.
Przychodzi więc do ucieczek z tego miejsca, chyłkiem i w największym wstydzie lub gwałtem i w największej pa­nice. Tam, gdzie każdy musi być, jaki jest, trwa przy swo-
dzienniki GWIAZDOWE 265
im z konieczności. Tam, gdzie każdy może być inny, niż jest, będzie rozdrabniał swój los skokami bytowych prze­siadek. Społeczność taka wygląda z góry jak rojowisko owadów na rozpalonej płycie. Z dala wygląda jej męka jak farsa, bo śmieszą skoki z mądrości w otępienie i owoce ro­zumu używane po to, by można grać na brzuchu jak na bęb­nie, biec na stu nogach lub wyścielać mózgiem ściany. Gdy ukochaną istotę można zdublować, nie ma już ukochanych istot, lecz urągowisko miłości, a kiedy można być każdym i żywić dowolne przekonania, nie jest się już nikim i nie ma się żadnych przekonań. Toteż dzieje nasze idą na dno i od­bijają się od tego dna skacząc jak pajac na sznurku, i dlate­go wydają się koszmarnie śmieszne.
Władza reglamentuje wolność, lecz stawia tak granice nieautentyczne, które atakuje bunt, bo nie można zakrywać raz dokonanych odkryć. Tak więc mówiąc, że Szatan jest uosobieniem wolności, chciałem wyrazić myśl, że stanowi on tę stronę Bożego dzieła, która przeraża nas najbardziej jako rozdroże mocy kontinuum, na którym stajemy, spara­liżowani osiągniętym celem. Pedtug naiwnej myśli filozo­ficznej świat powinien" nas ograniczać tak, jak kaftan bezpieczeństwa ogranicza wariata, a drugi głos w tejże filo­zofii bytu mówi, że te więzy powinny" tkwić w nas sa­mych. Kto tak mówi, łaknie istnienia granic wolności albo ustanowionych w świecie, albo w sobie samym, gdyż chce, żeby go świat nie przepuszczał w pewnych kierunkach albo żeby go jego własna natura tak zatrzymywała. Wszelako Bóg nie dał nam ani pierwszych, ani drugich granic. A nie tylko nie dał takich granic, lecz wygładził miejsca, w któ­rych myśmy się ich niegdyś spodziewali, żebyśmy sami nie wiedzieli, przekraczając je, że to właśnie czynimy,
Spytałem, czy z tego nie wynika, że Bóg jest podług du-izmu identyczny z Szatanem? Zauważyłem nieznaczne po-
266 stanisław lem
ruszenie obecnych. Historyk milczał, a generał zakonu rzekł:
- Jest tak, jak mówisz, ale nie jest tak, jak myślisz. Mó­wiąc Bóg jest Szatanem", nadajesz tym słowom groźny sens niegodziwości Stwórcy. To, co powiedziałeś, jest tedy nieprawdą - ale tylko w twoich ustach. Gdybym to ja po­wiedział albo którykolwiek z obecnych ojców, słowa te znaczyłyby coś zupełnie innego. Znaczyłyby one tylko, że są takie dary Boże, które możemy przyjąć bez oporu, i takie, których nie możemy podźwignąć. Znaczyłyby one Bóg nas w niczym, ale to w niczym nie ograniczył, nie uszczuplił i nie skrępował". Zauważ, proszę, że świat, znie­wolony do samego dobra, jest takim samym przybytkiem niewoli jak świat zniewolony do samego zła. Czy zgadzasz się ze mną, Dagdorze?
Historyk, do którego zwrócone było to pytanie, przy­twierdził i zabrał glos.
- Znane mi są, jako dziejopisowi wiar, teogonie, podług których Bóg urządził świat niezupełnie doskonały, który jednak ruchem prostym bądź zygzakowatym, czy po spirali zmierza do perfekcji, czyli znane mi są doktryny, według których Bóg jest to bardzo duże dziecko, puszcza­jące zabawki we właściwym" kierunku, gwoli swej ucie­sze. Znam też nauki, nazywające doskonałym to, co już jest, by się zaś rachunek tej doskonałości zgadzał w bilan­sie, robią w nim poprawkę i ta poprawka nosi imię diabła. Lecz zarówno model bytu jako zabawy w puszczanie kole­jek z rozkręcającą się sprężyną wiecznego postępu, który dźwiga stworzone coraz sprawniej tam, gdzie coraz lepiej, oraz model bytu, w którym świat jest boksem Jasności i Mroku, walczących przed Bożym sędzią ringowym, jak i model świata, w którym niezbędne są cudowne interwen­cje, czyli Stworzenia, jako psującego się zegarka i cudu ja-
dzienniki GWIAZDOWE 267
ko Bożej pincety, dotykającej werków gwiazdowych, żeby podkręcić, co należy, jak też model świata jako smacznego tortu, w który powtykane są ości diabelskich pokus - wszystkie one stanowią obrazki z elementarza rodzaju ro­zumnego, to jest książeczki, którą dojrzały wiek odkłada ze wzruszoną melancholią, ale i ze wzruszeniem ramion, na półki dziecinnego pokoju. Nie ma demonów, jeśli nie uwa­żać za demona wolności; świat jest jeden i Bóg jest jeden, i wiara jest jedna, przybyszu, a reszta jest milczeniem.
Chciałem pytać, jakie są podług nich pozytywne cechy Boga i świata, bo na razie wciąż słyszałem tylko, czym Bóg n i e jest, a też po wykładzie na temat eschatologii wolno­ści miałem w głowie jeden wir i mętlik - lecz trzeba było ruszać w dalszą drogę. Gdyśmy się już kołysali na naszych żelaznych rumakach, podczas jazdy spytałem, tknięty nie­spodziewaną myślą, o. Darga, czemu właściwie jego zakon nosi nazwę destrukcjanów?
- Wiąże się to z tematem naszej rozmowy za stołem - odparł. - Nazwa ta, historycznego pochodzenia, oznacza aprobatę bytu w całości, jako w całości pochodzącego od Boga, zarówno w tym, co jest w nim twórczością, jak w tym, co się nam zdaje jej przeciwieństwem. Nie oznacza ona - pospieszył dodać -jakobyśmy sami opowiadali się za destrukcją; zapewne teraz nikt by tak zakonu nie ochrzcił, lecz to imię jest płodem pewnej przekory teolo­gicznej , odzwierciedlającej już przebyte kryzysy Kościoła.
Zmrużyłem oczy, bo dotarliśmy do miejsca, w którym kanał, wskutek chwalenia się stropów, wychodził częścio­wo na powierzchnię gruntu - i długo nie mogłem podnieść powiek, tak odwykłem od słońca. Znajdowaliśmy się na równinie wyzbytej śladów wszelkiej wegetacji; miasto sta­ło sinawym zrębem gmachów na horyzoncie, a całą prze­strzeń rozcinały w różne strony idące gładkie i szerokie
268 stanisław lem
drogi, jakby ulane z taśm srebrzystego metalu; panowała na nich pustka zupełna, jak i w niebie, po którym szło tylko kilka brzuchatych, białych obłoków.
Nasze wierzchowce, przedstawiające się sposobem szczególnie pokracznym na drodze przystosowanej do naj­większego pędu, z wolna, skrzypiąc, też jakby oślepione promieniami słońca, do którego nie nawykły, szły na znany zakonnikom skrót, lecz zanim dotarliśmy do betonowej rynny, na powrót zagłębiającej się w ziemi, pojawiła się między łukami wiaduktu niewielka budowla szmaragdowej i złocistej barwy; pomyślałem sobie, że to pewno stacja benzynowa. Stał przy niej pojazd płaski, jak duży karaluch, przystosowany tym kształtem do szybkości; budynek nie miał okien, tylko wpółprzejrzyste ściany, przez które słoń­ce przeświecało jak przez witraż; gdyśmy znaleźli się o ja­kieś sześćdziesiąt kroków całą rozciągniętą kolumną, uszłyszałem dobiegające stamtąd jęki i rzężenia tak okrop­ne, aż włos mi się zjeżył. Głos, niewątpliwie ludzki, char­czał i stękał na przemian. Nie miałem najmniejszej wątpli­wości, że to krzyk torturowanego, może mordowanego, spojrzałem na towarzyszy, nie zwracali jednak na owe wrzaski potępieńcze najmniejszej uwagi.
Chciałem wołać do nich, żebyśmy pospieszyli z pomo­cą, ale głos mi odjęło przerażenie, że los katowanego czło­wieka może im być aż tak obojętny, więc zeskoczyłem z że­laznego czworonoga i pognałem przed siebie, nie oglądając się na nikogo. Nim zdążyłem dobiec do budynku, po krót­kim, chrapliwym wrzasku zapadła cisza. Budynek był pa­wilonem o lekkich kształtach, bez widocznych drzwi, obie­głem go nadaremnie i zatrzymałem się jak wkopany przed ścianą z błękitnawego szkliwa, na tyle przezroczystą, że mogłem zajrzeć do wnętrza. Na zachlapanym krwią stole spoczywała naga postać między aparatami, które wpijały
dzienniki gwiazdowe 269
lśniące rurki czy cęgi w jej ciało, już martwe, tak wykręco­ne agonalnym skurczem, że rąk od nóg nie umiałem odróż­nić. Nie widziałem też głowy, czy tego, co ją zastępowało, zamkniętej w ciężkim metalowym dzwonie, nasuniętym z góry, nastroszonym iglastymi kolcami. Trup nie broczył już z licznych ran, bo serce przestało bić. W stopy piekł mnie rozpalony słońcem piasek, w uszach brzmiał jeszcze potępieńczy ryk tego Dychtończyka, stałem porażony ohy­dą, strachem, niezrozumiałością sceny, bo trup był sam - mogłem zajrzeć we wszystkie kąty owej sali tortur maszy­nowych; raczej poczułem, aniżeli usłyszałem zbliżanie się zakapturzonej postaci, i dostrzegłszy kątem oka, że to prze­or, odezwałem się ochryple:
- Co to jest? Kto go zabił? co?
Stał obok mnie jak posąg i głos straciłem od świadomo­ści, że to naprawdę jest żelazny posąg; w podziemiach za­maskowane postaci mnichów w spiczastych kapturach nie wyglądały tak niesamowicie obco, jak teraz w pełnym słoń­cu, pośród białej geometrii dróg, na czystym tle horyzontu;
tam, za szklaną ścianą, ten zgięty w uchwytach metalu ze-włok wydał mi się jedyny, bliski, podczas kiedy stałem zu­pełnie sam, jak palec, wśród zimnych, logicznych maszyn, niezdolnych do niczego prócz abstrakcyjnych rozumowań. Ogarnęła mnie chęć, więcej, postanowienie, żeby, nie ode­zwawszy się ani słowem, odejść, nie żegnając ich spojrze­niem nawet, bo między mną a nimi otworzyła się w tej jed­nej chwili przepaść nie do przebycia. Stałem jednak dalej obok przeora, który milczał, tak jak gdyby jeszcze na coś czekał.
W sali, zalanej błękitnym światłem, przefiltrowanym przez szkło stropu i ścian, coś drgnęło. Lśniące ramiona aparatów nad stężałym zaczęły się poruszać. Prostowały ostrożnie kończyny zamęczonego, oblewały mu rany cieczą
270 stanisław lem
jasną, jak woda, ale parującą, zmywając krew, i spoczywał teraz płasko, jakby wyporządzony już do wiecznego snu, lecz błysnęły ostrza i przemknęła mi myśl, że będą go sek-cjonować; więc chciaż był już martwy, chciałem biec, żeby go uchronić od ćwiartowania, ale przeor położył mi na ra­mieniu żelazną rękę i nie poruszyłem się.
Błyszczący dzwon podniósł się i zobaczyłem nieludzką twarz; teraz wszystkie maszyny pracowały jednocześnie, a tak szybko, że widziałem tylko migotanie i ruch szklanej pompy pod stołem, w której burzył się czerwony płyn, aż w środku tego zamętu pierś leżącego podniosła się i opadła;
na moich oczach zasklepiały mu się rany, cały poruszał się i przeciągał.
- Zmartwychwstał? - spytałem szeptem.
- Tak - odparł przeor. - Żeby jeszcze raz skonać. Leżący rozejrzał się, miękką, bezkostną jakby dłonią ujął rękojeść, co wystawała z boku, i pociągnął ją, a wtedy dzwon nasunął mu się na głowę, skośne cęgi wychodząc z pochew chwyciły ciało, i rozległ się ten sam wrzask co przedtem; do tego stopnia nic już nie pojmowałem, że dałem się bezwolnie zaprowadzić ku czekającej cierpliwie karawa­nie zamaskowanych, w jakimś odrętwieniu wgramoliłem się na wierzchowca i słuchałem słów kierowanych do mnie - to przeor wyjaśniał mi, że pawilon jest specjalną placówką usługową, w której można przeżywać własną śmierć. Cho­dzi o doznanie możliwie wstrząsających wrażeń, które nie sprawiają tylko cierpienia, bo dzięki transforamtorowi bodź­ców ból mieni się straszliwą rozkoszą. Wszystko to bierze się stąd, że dzięki pewnym typom automorfii Dychtończy-kom nawet agonia jest miła, a komu jednej mało, ten po wskrzeszeniu daje się znów zabijać, żeby przeżyć niesamo­wity wstrząs raz jeszcze. I w samej rzeczy, nasza żelazna ka­rawana oddalała się od miejsca usługowej kaźni dostatecz-
dzienniki GWIAZDOWE 271
nie wolno, by rzężenia i jęki amatora silnych wzruszeń dłu­go nas jeszcze dochodziły. Ta szczególna technika nosiła nazwę konanii" (wymawiaj: K O N A N J A").
Jedna rzecz - czytać w dziele historycznym o krwa­wych zawieruchach dziejów, a inna - na własne oczy wi­dzieć i przeżywać chociaż ich okruch. Miałem tak dość po­bytu na powierzchni ziemi, pod słońcem, wśród łuków sre­brnych autostrad, migocąca w dali za nami iskra pawilonu przejmowała mnie taką zgrozą, że zagłębiłem się z praw­dziwą ulgą w ciemności kanału, który przyjął nas chłodnym i bezpiecznym milczeniem. Przeor, domyślając się, jak je­stem wstrząśnięty, nic nie mówił; do wieczora odwiedzili­śmy jeszcze pustelnię pewnego anachorety i zakon braci mniejszych, który zamieszkiwał osadnik kanałów dzielnicy willowej, aż późną nocą zakończywszy objazd diecezji, wróciliśmy do siedziby oo. destrukcjanów, wobec których odczuwałem dziwne zawstydzenie za tę chwilę, w której tak ich się przeraziłem i znienawidziłem.
Celka wydała mi się swojskim domem; czekała już przygotowana przez zapobiegliwego braciszka zimna szu­flada nadziewana a pochłonąwszy ją szybko, bo odczuwa­łem głód, otwarłem tom historii dychtońskiej, poświęcony czasom nowożytnym.
Pierwszy rozdział mówił o ruchach autopsychicznych XXIX wieku. Zmęczenie wszechzmiennością było wtedy takie, że idea odwrotu od ciała i zajęcia się kształtowaniem umysłów odmłodziła jakby społeczeństwo i wyrwała je z marazmu. Tak się rozpoczęło. Odrodzenie. Przewodzili mu genialici ze swym planem obrócenia wszystkich żyją­cych w mędrców. Wnet obudziło to wielki głód wiedzy, in­tensywne uprawianie nauk, nawiązywanie łączności mię­dzygwiezdnej z innymi cywilizacjami, lecz lawinowy wzrost wiadomości zmusił do kolejnych przeróbek ciele-
272 stanisław lem
snych, bo się uczony mózg nawet w brzuchu nie mieścił;
społeczeństwo dogenialniało się z przyspieszeniem wykła­dniczym i fale zmądrzenia obiegały całą planetę. Ten Rene­sans, upatrujący sens bytu w Poznaniu, trwał lat siedem­dziesiąt. Zaroiło się od myślicieli, profesorów, superfeso-rów, ultrafesorów, potem i kontriesorów.
A ponieważ dźwiganie potężniejącego mózgu na po-chódce było coraz bardziej niewygodne, po krótkiej fazie dwumy sinych (mieli jakby dwie taczki cielesne, przednią i tylną, do rozmyślań wyższych i niższych) samo życie obró­ciło genialitów w nieruchomości. Każdy tkwił wewnątrz wieży własnej inteligencji, spowity wężami kabli niczym Gorgona; społeczność przypominała plaster gromadzonej jak miód mądrości, w którym tkwił żywy czerw ludzki. Po­rozumiewano się bezprzewodowo i składano sobie telewi-zyty; dalsza eskalacja przywiodła do konfliktu zwolenni­ków łączenia indywidualnych zasobów z ciułaczami wie­dzy, którzy chcieli mieć każdą informację na własność. Za­częły się podsłuchy cudzych rozmyślań, przechwytywanie co świetniej szych koncepcji, kopanie dołów pod wieżami antagonistów w filozofii i sztukach, fałszowanie danych, podgryzanie kabli, a nawet próby aneksji cudzych dóbr psychicznych razem z osobowością właściciela.
Reakcja, gdy nadeszła, była gwałtowna. Nasze średnio­wieczne ryciny, przedstawiające wyobrażenia smoków i dziwolągów zamorskich, są dziecinadą wobec rozpasania cielesnego, które ogarnęło glob. Ostatni genialici, półślepi od słońca, wyczołgiwali się spod ruin, by opuszczać miasta. Rozwalidki, pędoraści i rozstrzelić! grasowali w powszech­nym chaosie. Powstawały zespolenia ciał i aparatów, spraw­ne w porubstwie (maszynołuch-aparatczak, gotowóz, drezy-nak), pojawiły się urągliwe karykatury duchowieństwa - karakonnik z karakonnicą - a także gąsienita i brzuchaj.
dzienniki gwiazdowe 273
Wtedy też rozpowszechniła się konania. Doszło do głębokiego uwstecznienia cywilizacji. Hordy muskularnych dławidów gziły się po lasach z czołginkami, W ustronnych wykrotach czaili się drżądcy. Nic już nie świadczyło na pla­necie o tym, że była ongiś kolebką człekokształtnego rozu­mu. W zarosłych stołowym chwastem i dziką zastawą par­kach spoczywali między kępkami serwetnika kupcy - istne wzgórza dyszącego mięsa. Większość tych monstrual­nych form nie powstawała przez świadomy wybór i plano­wanie, lecz była koszmarnym skutkiem psucia się ciało-sprawczej maszynerii: wytwarzała ona nie to, co obstalowa-no, lecz wynaturzone, kalekie potwory. W tych czasach monstrolizy społecznej, jak pisze prof. Gragz, prehi­storia zdawała się brać zadziwiający odwet na późnych po­tomkach, gdyż to, co myśl pierwotna tylko sobie roiła ko­szmarem mitów, czyli słowo grozy - w ślepo rozpędzonej maszynerii biotycznej - stało się ciałem.
Z początkiem XXX wieku objął nad planetą władzę dyktatorską Dzomber Glaubon i wprowadził w ciągu dwu­dziestu lat unifikację, normalizację i standaryzację cielesną, traktowane zrazu jak zbawienie. Był on zwolennikiem ab­solutyzmu oświeconego i humanitarnego, toteż nie dopuścił do zgładzenia zdegenerowanych form rodem z XXIX wie­ku, lecz zlecił je skupiać w specjalnych rezerwatach; na­wiasem mówiąc, właśnie na samym skraju jednego z takich rezerwatów mieścił się, pod zwaliskami dawnej stolicy pro­wincjonalnej, klasztor podziemny oo. destrukcjanów, w którym znalazłem schronienie. Z postanowienia D. Glau-bona każdy obywatel miał być samistą beztylcem, czyli ta­kim jednopłciowcem, co jednako prezentował się z przodu i z tyłu. Dzomber napisał Myśli, dzieło wykładające jego program. Pozbawił ludność seksu, bo upatrywał w nim przyczyny upadku zeszłowiecznego; ośrodki rozkoszy po-
274 stanisław lem
zostawił poddanym po ich uspołecznieniu. Pozostawił im też rozum, bo nie chciał rządzić debilami, lecz być odnowi­cielem cywilizacji.
Lecz rozum to tyle, co rozmaite, więc i nieortodoksyjne pomysły. Nielegalna opozycja zeszła do podziemia i odda­wała się w nim ponurym orgiom antysamistycznym. To przynajmniej głosiła prasa rządowa. Glaubon nie prześla­dował wszakże opozycjonistów, przerabiających się w kon-testacyjne kształty (zakalcyci, zadyści). Podobno działali w podziemiu i dwuzadyści, głoszący, że rozum jest po to, by mieć czym pojąć, że należy się go jak najszybciej po­zbyć, bo on to jest sprawcą wszystkich historycznych klęsk;
głowę zastępowali tym, co mamy za jej przeciwieństwo;
uważali ją za przeszkadzającą, szkodliwą, wręcz banalną;
lecz o. Darg zapewniał mnie, że prasa rządowa przesadzała z gorliwości. Zadystom nie podobała się głowa, więc odrzucili ją, ale mózg przenieśli tylko w dół, żeby patrzał na świat jednym okiem pępkowym, a drugim umieszczo­nym z tyłu, trochę niżej.
Glaubon ogłosił, po zaprowadzeniu niejakiego ładu, plan tysiącletniego ustabilizowania społeczeństwa dzięki tak zwanej hedalgetyce. Wprowadzenie jej poprzedziła wielka kampania prasowa pod hasłem SEKS W SŁUŻBIE PRA­CY!" Każdy obywatel miał przydzielone stanowisko robo­cze, a inżynierowie dróg nerwowych tak łączyli neurony je­go mózgu, że odczuwał rozkosz, tylko gdy należycie praco­wał. Czy więc kto drzewa sadził, czy wodę nosił, pławił się w upojeniu, a im lepiej pracował, tym intensywniejszej do­znawał ekstazy. Lecz właściwa rozumowi przewrotność podkopała i tę, zdawałoby się, niezawodną metodę socjo-techniczną. Nonkonformiści poczytywali bowiem rozkosz doznawaną przy pracy za formę zniewolenia. Przeciwsta­wiając się chuci roboczej (labońbido), wbrew żądzy, co ich
dzienniki gwiazdowe 275
parła ku stanowiskom pracy zleconej, nie to robili, do czego zwał ich zew popędu, lecz właśnie wszystko na odwrót. Kto miał być nosiwodą, drzewo rżnął, a kto drwalem - wodę dźwigał, w ramach antyrządowych manifestacji. Wzmacnia­nie uspołecznionych żądz, kilkakrotnie przeprowadzane na rozkaz Glaubona, nic nie wskórało, tyle że historycy zwą te lata jego rządów erą męczenników. Biolicja miała duże trudności z rozpoznawaniem winnych wykroczeń, bo przy­chwyceni na gorącym uczynku doznawania mąk twierdzili obłudnie, jakoby stękali z rozkoszy właśnie. Glaubon wyco­fał się z areny życia biotycznego głęboko rozczarowany, wi­dział bowiem ruinę swego wielkiego planu.
Potem, na przełomie XXXI i XXXII wieku, doszło do walk Diadochów; planeta rozpadła się na prowincje, zamie­szkiwane przez obywateli ukształtowanych podług zaleceń miejscowej władzy. Był to już czas pomonstrolitycznej Kontrreformacji. Po dawnych wiekach pozostały nagroma-
tw/^z^ o^iuiac^s^(^'^^^yr^']
276 stanisław lem
dzenia wpółzwalonych miast i płodowlami, rezerwaty, spo­radycznie tylko nawiedzane lotnymi kontrolami, opusto­szałe seksostrady i inne relikty przeszłości, czasem funk­cjonujące jeszcze na wpół kalekim sposobem. Tetradoch Glambron wprowadził cenzurę kodów genetycznych, która pewne rodzaje genów uznała za zakazane, lecz osobniki niecenzuralne już to używały w miejscach publicznych ma­sek, przystawek, ogony przylepiano sobie plastrem do ple­ców lub wpuszczano chyłkiem do nogawki itp. Praktyki te były tajemnicą poliszynela.
Pentadoch Marmozel, działając w myśl zasady divide et impera", zwiększył ustawowo ilość oficjalnie dopuszczo­nych płci. Pod jego rządami obok mężczyzny i kobiety wprowadzono plążczyznę, wywijastę i dwie płci pomocni­cze - podtrzymców i nacieran. Życie, zwłaszcza erotyczne, stało się za tego Pentadocha bardzo skomplikowane. Ponad­to tajne organizacje, gromadząc się na obrady, czyniły to pod pozorem zaleconego przez władzę sześciopłciowego obcowania, toteż przyszło do częściowego unieważnienia projektu: do dziś istnieją tylko wywijasta i plążczyzna.
Za Heksadochów weszły w życie aluzje cielesne, dzięki którym obchodzono chromosomową cenzurę. Widziałem podobizny osób, którym płatki uszu przedłużały się w ma­łe łydki. Nie wiadomo było, czy osoba taka uszami strzyże, czy wykonuje aluzyjne ruchy kopania. W pewnych kręgach ceniono język zakończyony małym kopytkiem. Był wpraw­dzie niewygodny i niezdatny na nic, lecz tak się właśnie manifestował duch somatycznej niepodległości. Guryl Ha-psodor, uchodzący za liberała, zezwolił szczególnie zasłu­żonym obywatelom na posiadanie dodatkowej nogi; przyję­ło się to jako zaszczytne odznaczenie, a potem sens owej nogi, zatraciwszy charakter lokomocyjny, stał się oznaką piastowanej godności; wyżsi urzędnicy mieli do dziewięciu
dzienniki gwiazdowe 277
nóg; dzięki temu rangę każdego można było rozpoznać na­tychmiast nawet w łaźni.
Za rządów surowego Rondra Ischiolisa wstrzymano wy­dawanie zezwoleń na dodatkowy metraż cielesny, a nawet konfiskowano nogi winnym wykroczeń; podobno chciał on zlikwidować wszystkie kończyny i narządy prócz niezbęd­nych życiowo oraz wprowadzić mikrominiaturyzację, bo budowano coraz mniejsze mieszkania, lecz Bghiz Gwamdl, który objął po Ischiolisie władzę, anulował te dyrektywy i dopuścił nawet ogon pod pretekstem, że jego kitą można zamiatać mieszkanie. Pojawili się potem przy Gondlu Gur-wie tak zwani dolni odchyleńcy, którzy mnożyli sobie koń­czyny bezprawnie, a w następnej fazie sroższych rządów znów pokazały się, a raczej pochowały paznokcie językowe i inne organelle kontestacyjne. Oscylacje tego typu trwały nadal, gdym przybył na Dychtonię. Czego na pewno nie da­łoby się zrealizować cieleśnie, to wyrażała tak zwana lite­ratura pornograficzna biotyki, piśmiennictwo podziemne, należące do prohibitów, jakich moc zawierała biblioteka klasztorna. Przejrzałem np. manifest wzywający do dzie-wojaka, który miał na włosach chodzić, a płód innego ano­nimowego autora, dyszkanciarz, winien się był poruszać w powietrzu, szybując na zasadzie poduszkowca.
Poznawszy tak z grubsza dzieje planetarne, zapoznałem się z bieżącą literaturą naukową; głównym organem projek-towo-badawczym jest teraz KUPROCIEPS (Komisja Uzgadniająca Projekty Cielesno-Psychiczne). Dzięki uprzejmości o. bibliotekarza mogłem zapoznać się z naj­świeższymi pracami tego organu. Tak np. inż. ciał Dergard Wnich jest autorem prototypu o tymczasowej nazwie poli-mona lub wszedołęgi. Prof. dr inż. mag. Dband Rabor pra­cuje na czele dużego zespołu nad śmiałym, nawet kontro­wersyjnym projektem tak zwanego wiełoraba - który ma
278 stanisław lem
być funkcjonalnym zespoleniem drogi w trzech sensach:
komunikacyjnym, płciowym i w siną dal. Mogłem się też zapoznać z perspektywiczno-futurologicznymi pracami ciałoznawców dychtońskich; odniosłem wrażenie, że jako całość znajduje się automorfia na martwym punkcie rozwo­ju, chociaż eksperci starają się przełamać stagnację; artykuł prof. Zgagoberta Grauza, dyrektora KUPROCIEPSU, w miesięczniku Głos Ciała" zamykały słowa Jak można sienie przekształcać, jeżeli m o ż n a się przekształcać?"
Po tych wszystkich uporczywych studiach byłem tak wyczerpany, że kiedy odniosłem do biblioteki ostatni stos przeczytanych dzieł, nic nie robiłem przez tydzień, tylko się opalałem w meblowym zagajniku.
Pytałem przeora, co sądzi o biotycznej sytuacji. Jego zdaniem nie ma już dla Dychtończyków powrotu do kształ­tów ludzkich, bo się od nich nazbyt odsądzili; kształty te budzą, wskutek wielowiekowej indoktrynacji, takie uprze­dzenia i taką repulsję powszechną, że nawet oni - roboty - muszą, ukazując się w publicznych miejscach, szczelnie zakrywać całą postać. Spytałem go wtedy - byliśmy sami po kolacji w refektarzu -jaki jest właściwie sens - we­wnątrz takiej cywilizacji - działalności zakonnej i wiary?
Przeor uśmiechnął się do mnie głosem.
- Czekałem na to pytanie - rzekł. - Odpowiem ci na nie dwa razy, raz prostacko, a raz subtelniej. Duizm, naj­pierw, to tyle, co na dwoje babka wróżyła". Bóg jest bo­wiem tajemnicą do tego stopnia, że nie można mieć całkowi­tej pewności nawet w kwestii jego istnienia. Tak więc albo jest, albo go nie ma i stąd wywodzi się etymologiczny korzeń imienia naszej wiary. A teraz powtórnie, lecz głębiej: Bóg - Pewność nie jest tajemnicą doskonałą, skoro przynajmniej w tym można go przychwycić i całkowicie ograniczyć, że Jest. Gwarantowany byt jego to tyle, co oaza, miejsce uspokoje-
dzienniki GWIAZDOWE 279
nia, leniwiec ducha, i właśnie z ksiąg historii religii możesz wyczytać przede wszystkim wiekowy, bezustanny, do osta­teczności napięty, w szaleństwo idący wysiłek myśli, która wciąż gromadziła argumenty i dowody Jego istnienia, i wciąż rozsypujące się w gruz wznosiła z odłamków i szczątków od nowa. Nie utrudzaliśmy cię przedkładaniem naszych ksiąg teologicznych, ale gdybyś do nich zajrzał, zo­baczyłbyś te etapy dalsze rozwoju naturalnego wiary, jakich jeszcze nie znają młodsze cywilizacje. Faza dogmatyki nie urywa się nagle, lecz przechodzi od stanu zamknięcia w stan otwarcia, gdy ustanowiony zostaje, dialektycznie, po dogma­cie nieomylności głowy Kościoła - dogmat nieuchronnej omylności wszelkiej myśli w kwestiach wiary, sformułowa­ny zwięźle w słowach: Nic z tego, co może być wysłowio­ne TU, nie jest odpowiednie względem tego, co trwa TAM". Przychodzi do dalszego podnoszenia poziomu abstrakcji: za­uważ, proszę, że dystans między Bogiem a rozumem po­większa się z upływem czasu - wszędzie i zawsze!
Za starożytnym objawieniem Bóg wciąż się wtrącał do wszystkiego, dobrych do nieba brał żywcem, złych siarką polewał, za byle krzakiem siedział, i dopiero potem zaczę­ło się oddalanie, Bóg tracił naoczność, człekokształtność, brodatość, znikły szkolne pomoce cudów i demonstracje poglądowe przesiedlania demonów w capy, i kontrolne wi­zytacje anielskie; wiara, jednym słowem, obywała się już bez cyrkowej metafizyki; tak ze sfery zmysłów przechodzi­ła w sferę odrywań. Nie zabrakło i wtedy dowodów Jego istnienia ani wyrażonych w języku wyższej algebry sankto-rów, ani bardziej jeszcze elitarnej hermeneutyki. Abstrak­cje te docierają wreszcie do punktu, w którym ogłasza się śmierć Boga, aby zdobyć ten rodzaj żelaznego, lodowatego i rozdzierającego spokoju, jaki należy się żywym, gdy opu­szczają ich na zawsze najmocniej ukochani.
280 stanisław lem
Manifest o śmierci Boga jest tedy manewrem kolejnym, który ma nas, chociaż druzgocząco, pozbawić metafizycz­nej fatygi. Jesteśmy sami i zrobimy, co zechcemy, albo to do czego nas dalsze odkrycia doprowadzają. Otóż duizm poszedł już dalej; w nim wierzysz wątpiąc i wątpisz wie­rząc; ale i ten stan nie może być ostateczny. Podług niektó­rych ojców prognozytów ewolucje i rewolucje, czyli obro­ty i przewroty wiar, nie przebiegają w całym Kosmosie toż-samo i są cywilizacje bardzo potężne i wielkie, które zarzą­dzać usiłują całą Kosmogonią w ramach antybożej prowo­kacji. Podług tego domysłu są w gwiazdach ludy, które usi­łują okropne milczenie Boga przełamać rzuconym mu wy­zwaniem, to jest groźbą KOSMOCYDU: chodzi im o to, żeby Kosmos cały zbiegł się w jeden punkt i sam siebie spalił w ogniu takiego ostatecznego skurczu; chcą więc nie­jako wyważeniem z posad dzieła Bożego wymusić na Bo­gu jakąkolwiek reakcję; chociaż nic o tym nie wiemy pew­nego, pod względem psychologicznym wydaje mi się ten zamysł możliwy. Lecz i daremny zarazem; urządzanie an­tymaterią krucjat przeciw Panu Bogu nie wygląda bowiem na rozsądny sposób nawiązywania z Nim dialogu.
Nie mogłem powstrzymać cisnącej się na usta uwagi, że duizm, jak widzę, jest właściwie agnostycyzmem czy też ateizmem nie do końca pewnym siebie" albo bezustannym drganiem między biegunami: jest-nie ma. Ale jeśli jest w nim chociaż szczypta wiary w Boga, to czemu właściwie służy zakonny byt? Komu przydaje się na cokolwiek to wy­siadywanie w katakumbach?
- Zbyt wiele pytań naraz! - rzekł o. Darg. - Czekaj-że. A co mielibyśmy właściwie robić według twej myśli?
- Jakże? Chociażby rozwijać działalność misyjną...
- A więc ty wciąż jeszcze nic nie rozumiesz! Wciąż je­steś tak daleki ode mnie, jak w chwili pierwszego pojawie-
dzienniki GWIAZDOWE 281
nia! - rzekł przeor z głębokim smutkiem. - Uważasz, że powinnibyśmy zajmować się upowszechnianiem wiary? Misjonarstwem? Tworzyć konwertytów? Nawracać?
- A ojciec tak nie sądzi? Jak to może być? Czy to nie stanowi we wszystkich czasach waszego posłannictwa? - pytałem zdumiony.
- Na Dychtonii - rzekł przeor - możliwych jest mi­lion rzeczy, z jakich nie zdajesz sobie sprawy. Można u nas zetrzeć prostym zabiegiem całą zawartość osobniczej pa­mięci i naładować opustoszały przez to umysł nową pamię­cią syntetyczną, taką, że poddanemu zabiegowi będzie się wydawało, jakoby przeżył to, czego nie doznawał, jednym słowem, można uczynić go Kimś Innym, niż był do opera­cji. Można odmienić charakter i osobowość, więc przera­biać jurnych gwałtowników w słodkich samarytan i na od­wrót; ateistów w świętych lub ascetów w rozpasańców;
można otępiać mędrców, a głupców czynić geniuszami;
pojmij, proszę, że to wszystko jest bardzo łatwe i nic MA­TERIALNEGO nie stoi na przeszkodzie takim przerób­kom. A teraz zważ dobrze na to, co ci powiem.
Ulegając argumentom naszych kaznodziejów, zakamie-niały ateista mógłby uwierzyć. Powiedzmy, że tacy złotou-ści wysłańcy naszych zakonów nawrócą rozmaite osoby. Końcowy stan tych misjonarskich zabiegów byłby taki, że wskutek zmian, co nastąpiły w ich umysłach, ludzie dotąd niewierzący uwierzyliby. To oczywiste, nieprawdaż?
Przytaknąłem.
- Wybornie. A teraz zważ, że te osoby będą żywiły w kwestiach wiary nowe przekonania, ponieważ dostarcza­jąc im informacji za pośrednictwem natchnionych słów i ka­znodziejskich gestów w określony sposób urobiliśmy ich mózgi. Otóż ten końcowy stan - mózgów ożywionych za­chłanną wiarą i pożądaniem Boga - można osiągnąć milion
282 stanisław lem
razy szybciej i bardziej niezawodnie, stosując odpowiednio dobraną gamę środków biotycznych. Więc dlaczego właści­wie mielibyśmy misjonarzować staroświeckim perswado­waniem, kazaniami, prelekcjami, wykładami, skoro także do naszej dyspozycji stoją te środki nowoczesne?
- Ojciec chyba nie mówi tego poważnie! - zawoła­łem. - Toż to byłoby nieetyczne! Przeor wzruszył ramionami.
- Mówisz tak, bo jesteś dzieckiem innej epoki. Zapew­ne sądzisz, że działalibyśmy podstępem i zniewoleniem, czyli taktyką kryptokonwersji", ukradkowo rozsiewając ja­kieś chemikalia lub jakimiś falami bądź drganiami urabiając umysły. Ależ tak nie jest przecież wcale! Niegdyś odbywa­ły się dysputy wierzących z niewierzącymi, a jedynym in­strumentem, jedyną bronią używaną była słowna moc argu­mentu obu stron (nie myślę o dysputach", w których argu­mentem był pal, stos lub topór). Obecnie analogiczna dyspu­ta odbywałaby się na środki argumentacji technicznej. My byśmy działali instrumentami nawracającymi, a zatwar-dzialcy-oponenci kontratakowaliby środkami, które by nas miały przerobić na ich modłę, a co najmniej uodpornić ich przeciwko temu trybowi misjonarzowania. Szansę obu stron na wygraną zależałyby od skuteczności użytych technik, tak samo jak ongiś szansę zwycięstwa w dyspucie zależały od skuteczności słownego wywodu. Nawrócić bowiem to tyle, co przekazać zniewalającą do wiary informację.
- A jednak - upierałem się - takie nawracanie nie byłoby autentyczne! Przecież preparat, wywołujący pra­gnienie wiary i głód Boga, fałszuje umysł, bo nie przema­wia do jego wolności, lecz przymusza go i gwałci!
- Zapominasz o tym, do kogo i gdzie mówisz - odparł przeor. - Od sześciuset lat nie ma u nas ani jednego na­turalnego" umysłu. Nie ma więc u nas możliwości odróż-
dzienniki GWIAZDOWE 283
nienia pomiędzy myślą narzuconą i naturalną, ponieważ nikt nie musi nikomu żadnej myśli ukradkiem narzucać, że­by go przekonać. Narzuca się coś wcześniejszego i osta­tecznego zarazem, to znaczy mózg!
- Lecz i ten narzucony mózg ma nienaruszoną logikę! - odparłem.
- To prawda. Wszelako zrównanie niegdysiejszych i obecnych dysput o Bogu straciłoby zasadność tylko wów­czas, gdyby na rzecz wiary istniała argumentacja logicznie nieodparta, zniewalająca umysł do aprobowania wyniku z taką samą mocą, z jaką to matematyka czyni. Ale podług naszej teodycei takiej argumentacji nie może być. Toteż hi­storia wiar zna apostazy i herezje, lecz nie zna analogicz­nych odstępstw histońa matematyki, ponieważ nigdy nie było takich, co by odmawiali zgody na to, że jest jeden tyl­ko sposób dodawania jedności do jedności i że wynikiem tej operacji będzie liczba dwa. Ale Boga nie udowodnisz mate­matycznie. Opowiem ci o tym, co zaszło dwieście lat temu.
Pewien ojciec komputer starł się z komputerem niewie­rzącym. Ten ostatni, jako nowszy model, dysponował środ­kami informacyjnego działania nie znanymi naszemu du­chownemu. Wysłuchał tedy jego argumentacji i rzekł mu:
Pan mnie informowałeś, a teraz ja cię poinformuję, co nie potrwa ani milionowej cząstki sekundy - poczekajmyż tę chwilkę na przemienienie pańskie!" Po czym zdalnie i bły­skawicowe tak przeinformował naszego ojca, że ten wiarę stracił. Cóż powiesz?
- No, jeśli to nie był gwałt zadany, to już nie wiem! - zawołałem. - U nas zwie się to manipulowaniem umysłami.
- Manipulowanie umysłami - rzekł o. Darg - to ty­le, co nakładanie duchowi niewidzialnych więzów tym sa­mym sposobem, jakim można je ciału widzialnie nakładać. Myśl jest jak pismo, wychodzące spod ręki, a manipulacja
284 stanisław lem
myślą jest jak przechwycenie piszącej dłoni, żeby stawiała inne znaki. To oczywisty gwałt. Lecz ów komputer nie tak działał. Każdy wywód musi być budowany z danych; prze­konywać zaś w dyskusji to tyle, co słowami wymawianymi przesuwać dane w umyśle oponenta. Komputer ten uczynił to właśnie, lecz nie słowem mówionym. Nie zrobił więc pod względem informacyjnym nic innego niż zwykły, daw­ny dysputant, a jedynie zrobił to pod względem przesyło­wym inaczej. Mógł zaś postąpić tak, bo dzięki swej umie­jętności umysł naszego ojca widział na wylot. Wyobraź so­bie, że jeden szachista widzi tylko szachownicę z figurami, a drugi nadto jeszcze dostrzega myśli przeciwnika. On go zwycięży na pewno, jakkolwiek wcale go nie zgwałci w ni­czym. Jak sądzisz, co uczyniliśmy z naszym duchownym, gdy do nas wrócił?
- Chyba zrobiliście tak, żeby mógł na powrót uwie­rzyć. .. - powiedziałem niepewnie.
- Nie uczyniliśmy tego, ponieważ odmawiał zgody. Nie mogliśmy więc tego zrobić.
- Teraz już nic nie rozumiem! Przecież postąpilibyście tak samo, jak ów jego przeciwnik, tylko na odwrót!
- Ależ nie. Już nie, bo ten nasz były ojciec nie życzył sobie żadnych dalszych dysput. Pojęcie dysputy" odmieni­ło się i rozszerzyło znacznie, uważasz? Kto wkracza teraz w jej szranki, musi być gotów nie tylko na ataki słów. Oj­ciec nasz wykazał, niestety, smutną ignorancję i naiwność, bo był ostrzegany, bo tamten go o przewadze z góry zapew­niał, lecz nie chciało mu się pomieścić w głowie, żeby jego niewzruszona wiara mogła się czemukolwiek poddać. Pod względem teoretycznym istnieje wyjście z tej matni eskala-c'y)nQ], trzeba by mianowicie sporządzić umysł zdolny do uwzględnienia WSZYSTKICH wariantów WSZYSTKICH MOŻLIWYCH danych, lecz ponieważ ich zbiór jest mocy
dzienniki gwiazdowe 285
pozaskończonej, tylko pozaskończony umysł mógłby zdo­być metafizyczną pewność. Takiego na pewno niepodobna zbudować. Jakkolwiek bowiem budujemy, w skończony sposób budujemy, jeśli zaś istnieje nieskończony komputer, to jest nim tylko On.
Tak więc na nowym piętrze cywilizacyjnym spór o Bo­ga nie tylko może, lecz musi być prowadzony nowymi technikami -jeśli się go w ogóle chce toczyć. Oręż infor­macyjny zmienił się bowiem po OBU STRONACH TAK SAMO, sytuacja walki byłaby symetryczna i przez to toż­sama z sytuacją średniowiecznych dysput. To nowe misjo-narzowanie można uznać za niemoralne tylko o tyle, o ile uzna się za niemoralne stare nawracanie pogan lub spory dawnych teologów z ateistami. Żaden inny tryb pracy mi­syjnej nie jest już obecnie możliwy, ponieważ ten, kto by dziś zechciał uwierzyć, na pewno uwierzy, a ten, kto ma wiarę i pragnie ją utracić, na pewno ją utraci - dzięki zabiegom właściwym.
- A więc z kolei można by działać na organ woli, wy­wołując chęć wiary? - spytałem.
- Tak jest w samej rzeczy, jak wiesz, ukuto niegdyś po­wiedzenie, że Bóg jest po stronie silniejszych batalionów. Obecnie, w myśl idei krucjat technogennych, okazałby się po stronie silniejszych aparatów konwersyjnych, lecz nie uważamy, jakoby zadaniem naszym było wdać się w taki wyścig zbrojeń teodyktycznych, sakralno-anty sakralnych, nie chcemy wejść na drogę podobnej eskalacji, że to my sporządzimy konwertor, a oni anty konwertor, że my na­wrócimy, a oni odwrócą i tak się będziemy zmagali wieka­mi, zamieniwszy klasztory w kuźnie coraz skuteczniej­szych środków i taktyk budzenia głodu wiary!
- Nie mogę pojąć - rzekłem - jak to jest możliwe, żeby nie było innej drogi, ojcze, prócz tej, jaką mi pokazu-
286 stanisław lem
jesz. Przecież wszystkim umysłom wspólna jest ta sama lo­gika? A naturalny rozum?
- Logika jest narzędziem - odparł przeor - aż narzę­dzia nic nie wynika. Musi ono mieć osadę i kierującą dłoń, a tę osadę i tę dłoń można u nas ukształtować, jak się komu żywnie podoba. Co do naturalnego rozumu, to czyja i ojco­wie jesteśmy naturalni? Jakem ci już mówił, stanowimy złom, a nasze Credo jest to dla tych, co pierwej nas sporzą­dzili, a potem wyrzucili, uboczny produkt, bełkot tego zło­mu. Otrzymaliśmy wolność myśli, ponieważ przemysł, dla którego nas zbudowano, tego właśnie wymagał. Słuchaj pilnie. Zdradzę ci teraz tajemnicę, której nikomu innemu bym nie zdradził. Wiem, że rychło nas opuścisz i że nie przekażesz jej władzom: nie uszłaby nam na sucho.
Ojcowie jednego z odległych zakonów, poświęcający się nauce, odkryli środki takiego oddziaływania na wolę i myśl, że moglibyśmy w okamgnieniu nawrócić całą pla­netę, ponieważ nie ma przeciw nim żadnego antidotum. Te środki nie odurzają, nie otępiają, nie pozbawiają wolności, a jedynie czynią one duchowi to samo, co czyni wzrokowi ręka, zadzierająca głowę ku niebu i głos mówiący: patrz"! Jedynym przynagleniem oraz zniewoleniem byłoby to, że nie można wtedy zamknąć oczu. Środki te zmuszają do spojrzenia w twarz Tajemnicy, a kto ją tak ujrzy, ten się już jej nie pozbędzie, bo wytłacza ona dzięki nim ślady nieście­ralne. Byłoby to, mówię przyrównaniem, coś takiego, jak­bym cię zawiódł na skraj wulkanu i nakłonił, żebyś popa­trzał w głąb, a jedyny przymus, który ci zadam, byłby ta­ki, że tego już nie zdołasz zapomnieć. Tak zatem JUŻ jeste­śmy wszechmocni w konwersji, ponieważ osiągnęliśmy w dziedzinie nawracania na wiarę ten najwyższy stopień wol­ności działania, który w innej, materialno-cielesnego sprawstwa, cywilizacja osiągnęła. Możemy więc, wresz-
dzienniki GWIAZDOWE 287
cię... czy pojmujesz? Mamy tę wszechmoc misjonarską i nie uczynimy nic. Albowiem jedyną rzeczą, w jakiej się jeszcze może objawić nasza wiara, jest odmowa zgody na ten krok. Powiadam przede wszystkim: NON AGAM. Nie tylko NON SERVIAM, lecz także: Nie będę działał. A nie będę, ponieważ mogę działać pewnie i tym działa­niem uczynić wszystko, co zechcę. Nie pozostaje nam tedy nic ponad to trwanie tutaj, przy szczurzej skamielinie, w rojowisku wyschniętych kanałów.
Nie znalazłem odpowiedzi na te słowa. Widząc bezpłod­ność dalszego pobytu na planecie, po pełnym wzruszenia i żalu pożegnaniu z zacnymi ojcami, załadowawszy rakietę, która szczęśliwie przetrwała pod kamuflażem, ruszyłem w drogę powrotną, czując się innym człowiekiem niż ten, któ­ry nie tak dawno temu przecież na niej wylądował.
PODRÓŻ DWUDZIEStA DRUGA
Mam teraz sporo zajęcia przy porządkowaniu osobliwo­ści, jakie przywiozłem z moich podróży w najdalsze zakąt­ki Wszechświata. Od dawna już zdecydowałem przekazać tę, jedyną w swoim rodzaju, kolekcję do muzeum; onegdaj kustosz zawiadomił mnie, że przygotowuje w tym celu spe­cjalną salę.
Nie wszystkie okazy są mi jednakowo bliskie; jedne bu­dzą wspomnienia pogodne, inne przywodzą na myśl wyda­rzenia pełne niesamowitości i grozy, lecz wszystkie jedna­kowo stanowią świadectwo w całej rozciągłości potwier­dzające autentyczność moich podróży.
Do eksponatów wskrzeszających wspomnienia szcze­gólnie intensywne należy ząb umieszczony na małej podu-szeczce pod kloszem; ma dwa duże korzenie i jest zupełnie zdrowy; wyłamał mi się na przyjęciu u Oktopusa, władcy Memnogów z planety Urtamy; podawano tam potrawy wy­śmienite, lecz niesłychanie twarde.
Również poczesne miejsce zajmuje w zbiorach fajka, roz-pękła na dwie nierówne części; wypadła mi z rakiety, gdym przelatywał nad kamienistym globem z rodziny gwiazdowej Pegaza. Żałując straty spędziłem półtora dnia na poszukiwa­niach w głębi pełnego przepaści skalnego uroczyska.
dzienniki gwiazdowe 289
Nieco dalej leży w małym pudełku kamyk nie większy od groszku. Historia jego jest wielce osobliwa. Kiedym wypra­wił się do Xeruzji, najodleglejszej gwiazdy w mgławicach bliźniaczych NGC 887, nieomal przeliczyłem się z siłami;
podróż trwała tak długo, że bliski byłem załamania; szcze­gólnie dręczyła mnie tęsknota za Ziemią i miejsca nie mo­głem sobie znaleźć w rakiecie. Bóg wie, jak by się to skoń­czyło, gdy wtem w dwusetnym sześćdziesiątym ósmym dniu podróży poczułem, że coś uwiera mnie w lewą piętę; zdjąłem bucik i ze łzami w oczach wytrząsnąłem ze skarpetki kamyk, okruszynę najprawdziwszego ziemskiego żwiru, musiała wpaść tam jeszcze na lotnisku, kiedy wstępowałem na sto­pień rakiety. Tuląc do piersi ten drobny, lecz jakże bliski ka-walątek ojczystej planety, doleciałem do celu podniesiony na duchu; pamiątka ta jest mi szczególnie droga.
Opodal spoczywa na aksamitnej poduszce wypalona z gliny, zwyczajna cegła koloru żółtoróżowego, rozpękła nieco i nadkruszona z jednego końca; gdyby nie szczęśliwy zbieg okoliczności i moja przytomność, przez nią nie po­wróciłbym już nigdy z wyprawy do Mgławicy Psów Goń­czych. Cegłę tę zwykłem brać w podróże do najzimniej­szych okolic próżni; miałem zwyczaj umieszczać ją na czas jakiś w silniku atomowym, aby potem, dobrze nagrzaną, wkładać do łóżka przed udaniem się na spoczynek. W gór­nym lewym kwadracie Drogi Mlecznej, tam gdzie chmura gwiazdowa Oriona łączy się z gwiazdozbiorami Strzelca, byłem lecąc z małą szybkością, świadkiem zderzenia dwu ogromnych meteorów. Widok płomienistej eksplozji w ciemnościach tak mnie wzburzył, że sięgnąłem po ręcz­nik, by otrzeć sobie czoło. Zapomniałem, że poprzednio za­winąłem weń cegłę i podnosząc z rozmachem dłoń omal nie roztrzaskałem sobie czaszki. Na szczęście z właściwą mi bystrością w porę zorientowałem się w niebezpieczeństwie.
10 - Dzienniki gwiazdowe t. I
290 stanisław lem
Obok cegły stoi niewielka drewniana szkatułka; spoczy­wa w niej mój scyzoryk, towarzysz licznych wypraw. O tym, jak bardzo jestem do niego przywiązany, niechaj za­świadczy historia, którą opowiem, ponieważ doprawdy jest tego warta.
Opuściłem Satellinę o drugiej po południu z okropnym katarem. Lekarz tamtejszy, do którego się udałem, doradzał mi odcięcie nosa, zabieg dla mieszkańców planety błahy, albowiem nosy odrastają im jak nam paznokcie. Zrażony tą propozycją, prosto od niego udałem się na lotnisko, aby po­lecieć w okolice nieba, w których medycyna lepiej jest roz­winięta. Podróż miałem pechową. Już na początku, gdy od­daliłem się od planety ledwo o dziewięćset tysięcy kilome­trów, usłyszałem sygnał wywoławczy jakiejś rakiety, spy­tałem więc przez radio, kto tam leci. W odpowiedzi rozle­gło się to samo pytanie. - Ty powiedz pierwszy! - rze­kłem dość ostro, rozdrażniony niegrzecznością obcego. - Ty powiedz pierwszy - odpowiedział tamten. To przedrzeźnianie tak mnie rozgniewało, że nazwałem po imieniu bezczelność nieznanego podróżnika. Nie pozostał mi dłużny; zaczęliśmy się kłócić coraz zapamiętalej, aż po kilkunastu minutach, oburzony w najwyższym stopniu, zo­rientowałem się, że żadnej drugiej rakiety nie ma, a głos, który słyszę, jest po prostu echem moich własnych sygna­łów radiowych, odbijających się od powierzchni księżyca Satelliny, który właśnie mijałem. Nie dostrzegłem go do­tąd, bo ukazywał mi swą nocną, zaciemnioną półkulę.
Jakąś godzinę później, pragnąc obrać sobie jabłko, zau­ważyłem, że nie mam scyzoryka. Natychmiast przypomnia­łem sobie, gdziem go miał po raz ostatni; było to w bufecie na lotnisku Satelliny; położyłem go na pochyłej ladzie i musiał się ześliznąć na podłogę w kącie. Uzmysłowiłem to sobie tak dobrze, że mógłbym go znaleźć z zamkniętymi
dzienniki gwiazdowe 291
oczami. Zawróciłem rakietę i tu dopiero wyłoniła się trud­ność: całe niebo roiło się od migotliwych światełek i nie wi­działem, gdzie szukać Satelliny. Jest ona jednym z tysiąca czterystu osiemdziesięciu globów krążących wokół słońca Erypelazy. Większość ich posiada nadto po kilkanaście księżyców, dużych jak planety, co jeszcze bardziej utrudnia orientację. Zakłopotany, próbowałem wywołać Satellinę przez radio. W odpowiedzi zgłosiło się kilkadziesiąt stacji przemawiających równocześnie, tak że wytworzyła się przeraźliwa kakofonia; musicie wiedzieć, że mieszkańcy systemu Erypelazy są równie uprzejmi, jak nieporządni i nadali nazwę Satellina" bodajże dwustu rozmaitym pla­netom. Patrzyłem przez okno na miriady drobnych świate­łek; na jednym znajdował się mój scyzoryk, lecz łatwiej by­łoby chyba odnaleźć igłę w stogu siana niż właściwą plane­tę w tym gwiazdowym mrowisku. Na koniec zdałem się na łaskawy przypadek i pomknąłem ku planecie, która znala­zła się na wprost dziobu.
Już po kwadransie opuściłem się na lotnisko. Było zupeł­nie podobne do tego, z którego wystartowałem o drugiej, więc uradowany, że tak mi się poszczęściło, udałem się pro­sto do bufetu. Jakież jednak było moJe rozczarowanie, kie­dy mimo najdokładniejszych poszukiwań scyzoryka nie znalazłem. Zastanowiwszy się, doszedłem do wniosku, że albo go ktoś zabrał, albo też jestem na całkiem innej plane­cie. Rozpytawszy się tubylców, przekonałem się, że słuszne było drugie przypuszczenie. Znajdowałem się na Andrygo-nie, starej, sypiącej się i zmurszałej planecie, która powinna właściwie dawno już być wycofana z obiegu, ale dbają o nią mało, gdyż leży z dala od głównych szlaków rakieto­wych. W porcie pytano mnie, której Satelliny szukam, albo­wiem globy te są ponumerowane. Teraz dopiero znalazłem się w kropce, bo właściwy numer wyleciał mi z głowy.
292 stanisław lem
Tymczasem, powiadomione przez kierownictwo lotniska, ściągnęły miejscowe władze, aby powitać mnie uroczyście.
Był to wielki dzień dla Andrygonów; we wszystkich szkołach odbywały się właśnie egzaminy maturalne. Jeden z przedstawicieli rządu spytał, czy nie zechcę uświetnić matury moją obecnością; ponieważ przyjęto mnie nadzwy­czaj gościnnie, nie mogłem prośbie tej odmówić. Jakoż pro­sto z lotniska pojechaliśmy pidłakiem (są to duże, beznogie płazy, podobne do wężów, używane tam powszechnie jako wierzchowce) do miasta. Przedstawiwszy mnie licznie zgromadzonej młodzieży i nauczycielom jako czcigodnego gościa z planety Ziemi, przedstawiciel rządu opuścił zaraz salę. Nauczyciele usadowili mnie na honorowym miejscu przy zerwie (rodzaj stołu), po czym przerwany egzamin to­czył się dalej. Uczniowie, podekscytowani moją obecno­ścią, zrazu jąkali się, mocno zmieszani, ale dodawałem im otuchy serdecznym uśmiechem, a temu i owemu podpowie­działem właściwe słowo, tak że pierwsze lody wnet pry snę­ły. Pod koniec odpowiadali coraz lepiej. W pewnej chwili przed komisją egzaminacyjną stanął młody Andrygon, po­rosły wzdręgami (rodzaj ostryg, używanych jako ubranie) tak ślicznymi, jakich dawno nie widziałem, i jął odpowia­dać na pytania z nieporównaną elokwencją i swadą. Słucha­łem go z przyjemnością, konstatując, że poziom nauki jest tu wcale wysoki.
Wtem egzaminator zapytał:
- Czy kandydat potrafi udowodnić, dlaczego życie na Ziemi jest niemożliwe?
Skłoniwszy się lekko, młodzieniec przystąpił do wy­czerpującego, logicznie zbudowanego wywodu, w którym wykazał niezbicie, że większą część Ziemi pokrywają zim­ne, niezmiernie głębokie wody, których temperaturę utrzy­mują w pobliżu zera pływające stale góry lodowe; że nie
dzienniki gwiazdowe 293
tylko bieguny, ale i otaczające obszary są siedliskiem prze­raźliwych wiecznych mrozów i że przez pół roku panuje tam noc bezustanna: że, jak to doskonale widać przez przy­rządy astronomiczne, lądy, nawet w okolicach o klimacie cieplejszym, pokrywa przez wiele miesięcy w roku zamro­żona para wodna, tak zwany śnieg, grubą warstwą zalega­jąc góry i niziny; że wielki Księżyc Ziemi wytwarza na niej fale przypływów i odpływów, które wywierają niszczące działanie erozyjne; że za pomocą najpotężniejszych lunet można dostrzec, jak często wielkie połacie planety zalega półmrok, spowodowany powłoką chmur; że w atmosferze powstają straszliwe cyklony, tajfuny i burze, co wszystko razem wzięte najzupełniej wyklucza możliwość istnienia życia w jakiejkolwiek formie. Gdyby zaś, zakończył dźwięcznym głosem młody Andrygon, jakieś istoty spróbo­wały wylądować na Ziemi, niechybnie poniosłyby śmierć, zmiażdżone ogromnym ciśnieniem tamtejszej atmosfery, które na poziomie morza wynosi jeden kilogram na centy­metr kwadratowy, czyli 760 milimetrów słupa rtęci.
Tak wyczerpująca odpowiedź zyskała powszechną aprobatę komisji. Zdrętwiały ze zdumienia, siedziałem przez dłuższą chwilę bez ruchu i dopiero gdy egzaminator przystępował do następnego pytania, zawołałem:
- Przepraszam was, godni Andrygoni, ależ... ależ ja właśnie pochodzę z Ziemi; nie wątpicie chyba, że jestem żywy, i słyszeliście, jak mnie wam przedstawiono...
Zapanowało niezręczne milczenie. Nauczyciele byli najgłębiej dotknięci moim nietaktownym wystąpieniem i ledwo się hamowali; młodzież, która nie umie jeszcze ukrywać wzruszeń, jak wiek dojrzały, patrzyła na mnie z jawną niechęcią. Na koniec egzaminator rzekł lodowato:
- Wybacz, panie przybyszu, ale czy nie za wielkie wy­magania stawiasz naszej gościnności? Czy nie dosyć ci tak
294 stanisław lem
podniosłego przyjęcia, fetów i dowodów szacunku? Czy nie ukontentowaliśmy cię dostatecznie dopuszczeniem do Wysokiej Żerwy Maturalnej, mało ci tego i domagasz się, abyśmy umyślnie dla ciebie zmieniali... program szkolny?!
- Ależ... Ziemia naprawdę jest zamieszkana... - wy-bąkałem zmieszany.
- Gdyby tak było - rzekł egzaminator patrząc na mnie, jakbym był przezroczysty - stanowiłoby to zbocze­nie natury.
Słowa te uznałem za obrazę mej ojczystej planety, nie żegnając się przeto z nikim wyszedłem natychmiast, dosia­dłem pierwszego napotkanego pidłaka, pojechałem na lot­nisko i strząsnąwszy z obuwia proch Andrygony, wystarto­wałem na dalsze poszukiwania scyzoryka.
W taki sposób lądowałem kolejno na pięciu planetach grupy Lindenblada, na globach Stereopropów i Melacjan, na siedmiu wielkich ciałach rodziny planetarnej słońca Kasjo­pei, zwiedziłem Osterylię, Awerancję, Meltonię, Latemidę, wszystkie ramiona wielkiej Mgławicy Spiralnej w Andro­medzie, układy Plezjomacha, Gastroklancjusza, Eutremy, Symenofory i Paralbidy; w następnym roku przeszukałem systematycznie pobliże wszystkich gwiazd Sappony i Me-lenwagi oraz globy Erytrodonię, Arrhenoidę, Eodocję, Arte-nurię i Stroglona z wszystkimi jego osiemdziesięcioma księ­życami, nieraz tak małymi, że ledwo było gdzie rakietę po­sadzić; na Małej Niedźwiedzicy nie mogłem wylądować, bo był tam właśnie remanent; potem przyszła kolej na Cefeidy i Ardenidy; i ręce mi doprawdy opadły, kiedy przez pomył­kę raz jeszcze wylądowałem na Lindenbladzie. Nie dałem jednak za wygraną i jak przystało prawdziwemu badaczowi, ruszyłem dalej. Po trzech tygodniach zauważyłem planetę, która do złudzenia przypominała pamiętną Satellinę; serce
dzienniki gwiazdowe 295
uderzało mi szybciej, gdym ją okrążał po zacieśniającej się spirali; próżno jednak wypatrywałem owego lotniska. Już chciałem skierować się na powrót w bezmiar przestrzeni, gdy dostrzegłem, że jakaś malutka postać daje mi z dołu znaki. Zamknąwszy silnik, splanowałem szybko i osadziłem wehikuł w pobliżu grupy malowniczych skał, na których wznosił się spory budynek z ciosanego kamienia. Na moje spotkanie biegł polem rosły starzec w białym habicie domi­nikanina. Był to, jak się okazało, ojciec Lacymon, przełożo­ny wszystkich misji działających na obszarach pobliskich gwiazdozbiorów w promieniu sześciuset lat świetlnych. Okolica ta liczy około pięciu milionów planet, w tym dwa miliony czterysta tysięcy zamieszkanych. Ojciec Lacymon, dowiedziawszy się o przyczynie, która sprowadziła mnie w te strony, wyraził współczucie, zarazem zaś radość z me­go przybycia, bo jak mi rzekł, jestem pierwszym człowie­kiem, jakiego widzi od siedmiu miesięcy.
- Tak się przyzwyczaiłem - powiedział - do oby­czajów Meodracytów, którzy zamieszkują tę planetę, że wielokrotnie chwytałem się na osobliwej pomyłce: oto gdy chcę pilnie nasłuchiwać, podnoszę w górę ręce, jak oni... (MeodracyciJak wiadomo, mają uszy pod pachami.)
Ojciec Lacymon okazał się bardzo gościnny; spożyliśmy razem obiad, przyrządzony z miejscowych potraw (tęciwe piżanki w drżonie, drumble ustercone, a na deser miesiochy - dawno już takich nie kosztowałem), po czym udaliśmy się na werandę domu misyjnego. Liliowe słońce przygrze­wało, pterodaktyle, od których roi się planeta, śpiewały w krzakach i w południowej ciszy sędziwy przeor domini­kanów począł zwierzać mi się ze swych strapień; uskarżał się na trudności, jakie napotyka praca misyjna w tych regio­nach. Tak na przykład Pięciomiakowie, mieszkańcy gorącej Antyleny, którzy marzną już przy 600 stopniach Celsjusza,
296 stanisław lem
słyszeć nawet nie chcą o raju, natomiast opisy piekła budzą w nich żywe zainteresowanie, a to dla korzystnych warun­ków (smoła wrząca, płomienie), jakie tam panują. Poza tym nie wiadomo właściwie, którzy z nich mogą wstępować do stanu kapłańskiego, albowiem rozróżnia się u nich pięć płci;
jest to niełatwy problem dla teologów.
Wyraziłem współczucie; ojciec Lacymon wzruszył ra­mionami:
- Ach, to nic jeszcze. Bżutowie na przykład uważają powstawanie z martwych za czynność tak codzienną, jak wdziewanie odzieży, i w żaden sposób nie chcą uznać tego zjawiska za cud. Dartrydzi z Egilli nie mają rąk ani nóg;
mogliby się żegnać tylko ogonem, lecz nie mogę o tym sam decydować; czekam na odpowiedź stolicy apostolskiej - cóż, kiedy Watykan milczy już drugi rok... A czy słyszał pan o okrutnym losie, jaki spotkał biednego ojca Orybaze-go z naszej misji?
Zaprzeczyłem.
- Niechże pan więc słucha. Już pierwsi odkrywcy Urtamy nie mogli nachwalić się jej mieszkańców, potęż­nych Memnogów. Panuje przeświadczenie, że te rozumne istoty należą do najbardziej uczynnych, łagodnych, dobro­tliwych i przenikniętych altruizmem stworzeń w całym Ko­smosie. Licząc więc na to, że na takim gruncie doskonale przyjmie się ziarno wiary, wysłaliśmy do Memnogów ojca Orybazego mianując go biskupem in partibus infidelium. Przybyłego na Urtamę przyjęli Memnogowie tak, że trudno sobie życzyć czegoś lepszego; otaczali go macierzyńską opieką, szanowali, wsłuchiwali się w każde jego słowo, od­czytywali mu z oczu i spełniali natychmiast każde życze­nie, wprost pili wygłaszane przezeń nauki, jednym słowem, oddali mu się całkowicie. W listach, które mi pisywał, nie mógł się ich nachwalić, nieszczęśliwy...
dzienniki gwiazdowe 297
Tu ojciec dominikanin strzepnął rękawem habitu łzę z powieki.
- W tak sprzyjającej atmosferze ojciec Orybazy nie ustawał dniem ani nocą głosić zasad wiary. Wyłożywszy Memnogom historę Starego i Nowego Testamentu, Apoka­lipsę i Listy Apostolskie, przeszedł do żywotów świętych;
szczególnie wiele żaru włożył w opiewanie męczenników pańskich. Biedak... to zawsze była jego słabość...
Przemagając wzruszenie ojciec Lacymon ciągnął drżą­cym głosem:
- Prawił im przeto o świętym Janie, który zdobył świa­tłość wiekuistą, kiedy go żywcem ugotowano w oleju, o świętej Agnieszce, co dała sobie głowę dla wiary odciąć, o świętym Sebastianie, przeszytym mnogimi strzałami, któ­ry cierpiał srogie katusze, za co w raju przywitały go pienia anielskie, o młodziankach świętych ćwiartowanych, duszo­nych, łamanych kołem i palonych małym ogniem. Męki te przyjmowali z zachwytem, pojmując, że zyskują tak miej­sce po prawicy Pana Zastępów. Kiedy opowiedział im wie­le podobnych, godnych naśladowania żywotów, zasłuchani w jego słowa Memnogowie jęli spoglądać na siebie, a naj­większy z nich zagadnął nieśmiało:
- Wielebny kapłanie nasz, kaznodziejo i ojcze czcigod­ny, powiedz nam, proszę, jeśli tylko zechcesz zniżyć się do niegodnych twych sług, czy dusza każdego, kto gotów jest na męczeństwo, dostaje się do nieba?
- Niewątpliwie tak, synu mój! - odrzekł ojciec Orybazy.
- Taak? To bardzo dobrze... - powiedział przeciągle Memnóg. - A czy ty, ojcze duchowny, pragniesz dostać się do nieba?
- Jest to moim najgorętszym życzeniem, synu.
- A świętym chciałbyś zostać? - pytał dalej wielki Memnóg.
298 stanisław lem
- Synu zacny, któż by nie chciał nim zostać, ale gdzie mnie tam, grzesznemu, do tak wysokiej godności; trzeba wytężać wszystkie siły i dążyć nieustannie w największej pokorze serca, aby wstąpić na tę drogę...
- Więc chciałbyś zostać świętym? - upewnił się Memnóg raz jeszcze, spozierając zachęcająco na towarzy­szy, którzy nieznacznie unieśli się z miejsc.
- Oczywiście, synu.
- No, to my ci pomożemy!
- W jaki sposób, miłe owieczki? - spytał z uśmie­chem ojciec Orybazy, albowiem radowała go naiwna gorli­wość wiernej trzódki.
Na to Memnogowie delikatnie, lecz mocno wzięli go
pod pachy i rzekli:
- W taki sposób, drogi ojcze, jakiego nas właśnie nau­czyłeś!
Za czym najpierw zdarli mu z grzbietu skórę i namaścili to miejsce smołą, jak to zrobił kat Irlandii świętemu Hiacyn­towi, potem odrąbali mu lewą nogę, jak to poganie uczynili świętemu Pafhucemu, następnie rozpruli mu brzuch i wsa­dzili weń wiecheć słomy, jak się to przydarzyło błogosła­wionej Elżbiecie normandzkiej, za czym wbili go na pal, jak Emalkici świętego Hugona, połamali mu żebra, jak Tyraku-zanie świętemu Henrykowi z Padwy, i spalili go powolutku na małym ogniu, jak Burgundzi Dziewicę Orleańską. Potem zaś odsapnęli, umyli się i jęli łzy ronić rzewne za swym utra­conym pasterzem. Na czym właśnie zastałem ich, albowiem objeżdżając wszystkie gwiazdy diecezji wstąpiłem do ich parafii. Kiedy usłyszałem, co się stało, włosy wstały mi na głowie. Załamawszy ręce, krzyknąłem:
- Niegodni zbrodniarze! Mało dla was piekła! Czy wiecie, żeście wydali dusze na wieczne potępienie?!!
- A jakże - odparli szlochając - wiemy!
dzienniki gwiazdowe 299
Ów największy Memnóg wstał i tak mi powiedział:
- Czcigodny ojcze, wiemy dobrze, że będziemy potę­pieni i męczeni do końca świata, i musieliśmy toczyć stra­szne walki duchowe, zanim powzięliśmy ten zamiar, jedna­kowoż ojciec Orybazy nieustannie powtarzał nam, że nie ma takiej rzeczy, której dobry chrześcijanin nie uczyniłby dla swego bliźniego, że należy oddać mu wszystko i na wszystko być dlań gotowym; tak więc zrezygnowaliśmy z największą rozpaczą ze zbawienia myśląc tylko o tym, by najdroższy ojciec Orybazy zyskał koronę męczeńską i świętość. Nie umiem ci powiedzieć, jak trudno nam to przyszło, bo zanim przybył do nas ojciec Orybazy, żaden z nas muchy nawet nie ukrzywdził. Ponawialiśmy więc bła­gania, prosiliśmy go na kolanach, by nieco popuścił i zmniejszył surowość nakazów wiary, ale on kategorycznie twierdził, że dla umiłowanego bliźniego należy czynić wszystko bez żadnego wyjątku. Tak tedy nie byliśmy mu w stanie odmówić. Rozumieliśmy przy tym, że jesteśmy istotami mało znaczącymi i niegodnymi wobec tego męża świątobliwego i że zasługuje on na największe wyrzeczenie z naszej strony. Wierzymy też gorąco, że przedsięwzięcie dobrze się powiodło i że ojciec Orybazy króluje teraz w niebie. Tutaj masz, ojcze czcigodny, worek z sumą, jaką zebraliśmy na proces kanonizacyjny, bo tak trzeba, to nam ojciec Orybazy, pytany, dokładnie wyjaśnił. Muszę powie­dzieć, że stosowaliśmy tylko jego ulubione tortury, o któ­rych prawił nam z największym zapamiętaniem. Sądzili­śmy, że będą mu miłe, jednakowoż opierał się, a zwłaszcza niechęć budziło w nim łykanie wrzącego ołowiu. Nie dopu­ściliśmy jednak myśli, że ten kapłan co innego nam mówił, a co innego myślał. Krzyk zaś, jaki podnosił, był tylko do­wodem nieukontentowania niskich, cielesnych cząstek jego jestestwa i lekceważyliśmy go w myśl nauki, że należy po-
300 stanisław lem
niżąc ciało, aby tym wyżej wznieść ducha. Pragnąc go pod­trzymać, przypominaliśmy mu zasady, które nam głosił, na co ojciec Orybazy odpowiedział jednym tylko słowem, cał­kiem niepojętym i niezrozumiałym; nie wiemy, co by zna­czyło, bo nie znaleźliśmy go ani w książeczkach do nabo­żeństwa, które nam wręczył, ani w Piśmie Świętym.
Zakończywszy opowieść ojciec Lacymon otarł kroplisty pot z czoła i przez czas dłuższy siedzieliśmy w milczeniu, które sędziwy dominikanin przerwał w końcu słowami:
- No i niechże pan sam powie, jak tu być duszpasterzem w takich warunkach?! Albo znowu ta historia! - Ojciec La­cymon uderzył ręką w list rozpostarty na stole. - Ojciec Hi­polit donosi mi z Arpetuzy, tej małej planety Wagi, że mie­szkańcy jej zupełnie przestali zawierać małżeństwa, nie pło­dzą więcej dzieci i zagraża im całkowite wygaśnięcie!
- Dlaczegoż to? - spytałem zdumiony.
- Dlatego, bo kiedy usłyszeli, że obcowanie cielesne jest grzechem, tak bardzo zapragnęli zbawienia, że wszyscy ślubowali i zachowują czystość! Od dwu tysięcy lat Kościół głosi wyższość troski o zbawienie duszy nad sprawami do­czesnymi, lecz nikt nie brał tego dosłownie, na miły Bóg! Ci Arpetuzańczycy poczuli co do jednego powołanie i wstępują masowo do klasztorów; wzorowo przestrzegają reguły, modlą się, poszczą i umartwiają, a tymczasem upa­da przemysł, rolnictwo, nadciąga głód i zagłada grozi pla­necie. Napisałem o tym do Rzymu, ale jak zwykle odpo­wiedzią jest milczenie...
- Bo też to bardzo ryzykowne - zauważyłem - nieść wiarę na inne planety...
- A co mieliśmy robić? Kościół nie śpieszy się, Eccie-sia nonfestinat, jak wiadomo, bo królestwo jego nie jest z tego świata, ale kiedy kolegium kardynałów obradowało i wahało się, tymczasem na planetach zaczęły jak grzyby po
dzienniki gwiazdowe 301
deszczu wyrastać misje kalwinów, baptystów, redemptory­stów, mariawitów, adwentystów i sam nie wiem jakie je­szcze! Musieliśmy więc ratować, co się da. No, drogi panie, skoro już to powiedziałem... pójdź pan ze mną.
Ojciec Lacymon wprowadził mnie do swego gabinetu. Jedną ścianę zajmowała olbrzymia błękitna mapa nieba gwiazdowego; cała jej prawa strona była zaklejona papie­rem.
- Widzi pan! - wskazał tę część zakrytą.
- Cóż to oznacza?
- Zgubę, drogi panie. Zgubę ostateczną. Obszary te za­mieszkują ludy o niesłychanie wysokiej inteligencji. Głoszą one materializm, ateizm i zalecają skupiać wszystkie wysił­ki wokół rozwoju nauki, techniki i doskonalenia warunków życia na planetach. Posyłaliśmy do nich naszych najmędr­szych misjonarzy, ojców salezjanów, benedyktynów, domi­nikanów, ba, nawet jezuitów, natchnionych głosicieli słowa bożego, mówców miodoustych; wszyscy, wszyscy powra­cali ateistami!!
Ojciec Lacymon podszedł nerwowo do stołu.
- Był u nas ojciec Bonifacy, pamiętam go jako jedne­go z najbardziej świątobliwych zakonników; dni i noce spę­dzał na modłach, leżąc krzyżem, prochem były dlań wszy­stkie sprawy świata, nie znał innego zajęcia jak odmawia­nie różańca, ani większej radości od mszy, a po trzech ty­godniach pobytu tam - tu ojciec Lacymon wskazał za­lepioną część mapy - wstąpił na politechnikę i napisał tę oto książkę! - Ojciec Lacymon podjął i natychmiast z obrzydzeniem rzucił na stół gruby tom. Przeczytałem ty­tuł: O sposobach powiększenia bezpieczeństwa lotów ra­kietowych.
- Bezpieczeństwo marnego ciała przełożył nad zabez­pieczenie ducha, czy to nie potworne?! Wysłaliśmy alarmu-
302 stanisław lem
jące raporty i tym razem stolica apostolska nie zwlekała. Przy współpracy specjalistów z ambasady amerykańskiej w Rzymie, Akademia Papieska opracowała te oto dzieła. - Ojciec Lacymon podszedł do wielkiego kufra i otworzył go; wnętrze pełne było grubych tomów in quarto.
- Jest tu około dwustu tomów przedstawiających z naj­większą szczegółowością metody gwałtu, terroru, sugestii, szantażu, wymuszania, hipnozy, zatruwania, tortur i odru­chów warunkowych, których oni używają do tępienia wiary. Włosy mi wstawały na głowie, kiedy to przegląda­łem. Tam są fotografie, zeznania, protokoły, dowody rze­czowe, opowiadania naocznych świadków i Bóg wie co je­szcze. Zachodzę w głowę, jak oni to wszystko tak prędko zrobili i co to znaczy technika amerykańska, bo drogi pa­nie. .. rzeczywistość jest o wiele straszniejsza!
Ojciec Lacymon podszedł do mnie i paląc mi ucho od­dechem, szeptał:
- Jestem tu na miejscu, więc orientuję się najlepiej... panie. Oni nie męczą, nie przymuszają do niczego, nie torturują ani nie wkręcają do głowy śrubek, tylko po pro­stu uczą, co to jest Wszechświat, skąd wzięło się życie, jak się rodzi świadomość i jak stosować naukę na pożytek po­wszechny. Mają dowód, z którego pomocą potrafią wyka­zać, jak dwa a dwa jest cztery, że cały świat jest wyłącznie materialny. Ze wszystkich moich misjonarzy ocalił wiarę jeden tylko ojciec Serwacy, i to tylko dlatego, że jest głu­chy jak pień i nie słyszał, co do niego mówili! Tak, to jest gorsze od tortur, drogi panie! Miałem tu młodą zakonnicę, karmelitankę, uduchowione dziecko, oddane tylko niebu;
wciąż pościła, umartwiała się, miała stygmaty, widzenia, obcowała ze świętymi, szczególnie upodobała sobie świę­tą Melanię i całym sercem ją naśladowała; mało tego, od czasu do czasu dostrzegała nawet archanioła Gabriela...
dzienniki gwiazdowe 303
Pewnego dnia wyruszyła tam - ojciec Lacymon wska­zał prawy brzeg mapy. - Spokojnie jej na to pozwoliłem, ponieważ była uboga duchem, a do takich należy Króle­stwo Niebieskie; jak tylko człowiek zaczyna myśleć: a co, a skąd, a jak, zaraz otwierają się otchłanie herezji. Byłem pewny, że argumenty tej ich mądrości nie będą się jej imać; i otóż, kiedy tam przybyła, po pierwszym publicz­nym widzeniu świętych połączonym z napadem ekstazy religijnej uznali ją za neurotyczkę, czy jak to się nazywa, i leczyli ją kąpielami, ogrodnictwem, dali jej jakieś zabaw­ki, jakieś lalki; po czterech miesiącach wróciła, w jakim stanie!
Ojciec Lacymon zadrżał.
- Co się z nią stało? - spytałem z litością.
- Przestała miewać widzenia, wstąpiła na kurs pilotów rakietowych i poleciała z ekspedycją badawczą do jądra Galaktyki, biedne dziecko! Słyszałem niedawno, że obja­wiła się jej święta Melania, i serce zadrżało we mnie od ra­dosnej nadziei, ale okazało się, że jej się tylko ciotka śniła. Powiadam panu, klęska, ruina, upadek. Naiwni ci specjali­ści amerykańscy; awizują mi właśnie pięć ton książek i li­teratury opisującej okrucieństwa wrogów wiary. O, żebyż o n i zechcieli prześladować religię, żeby zamykali ko­ścioły, rozpędzali wiernych, ale niestety, nic podobnego, na wszystko pozwalają: i na odprawianie nabożeństw, i na szkolnictwo duchowe, tyle że rozpowszechniają swe dowo­dy i teorie. Przez jakiś czas próbowaliśmy tej metody - oj­ciec Lacymon wskazał mapę - ale nie dała rezultatów.
- Przepraszam, jakiej metody?
- No, zalepiliśmy tę część Wszechświata papierem i ignorowaliśmy jej istnienie, ale to nie pomogło. Obecnie mówi się w Rzymie o krucjacie w obronie wiary.
- Co ojciec o tym sądzi?
304 stanisław lem
- Owszem, nie byłoby to złe; gdyby się wysadziło ich planety, zburzyło miasta, spaliło księgi, a ich samych wy-tłukło do nogi, może udałoby się ocalić naukę miłości bli­źniego, ale kto ma pociągnąć na tę krucjatę? Memnogowie? Arpetuzańczycy może? Pusty śmiech mnie chwyta, a zara­zem trwoga!
Zapadło głuche milczenie. Zdjęty głębokim współczu­ciem, położyłem dłoń na ramieniu steranego kapłana, by go pokrzepić uściskiem; w tym momencie coś wyśliznęło mi się z rękawa, zabłysło i stuknęło o podłogę. Któż opisze mo­ją radość i zaskoczenie, kiedy poznałem mój scyzoryk. Jak się okazało, przez cały czas najspokojniej tkwił pod pod­szewką kurtki, gdzie dostał się przez dziurkę w kieszeni!
PODRÓŻ DWUDZIESTA TRZECIA
W Kosmozoologii, znanym dziele profesora Tarantogi, wyczytałem o planecie krążącej wokół gwiazdy podwójnej Erpeya, tak małej, że jeśliby wszyscy jej mieszkańcy naraz opuścili domy, nie pomieściliby się na jej powierzchni ina­czej, jak tylko podnosząc jedną nogę. Aczkolwiek profesor Tarantoga uchodzi za znakomity autorytet, twierdzenie to wydało mi się przesadne i postanowiłem sam zbadać jego prawdziwość.
Podróż miałem urozmaiconą; przy zmiennej 463 zepsuł mi się silnik i rakieta zaczęła spadać na gwiazdę, co mnie zaniepokoiło, albowiem temperatura tej Cepheidy wynosi 600 000 stopni Celsjusza. Upał rósł z każdą chwilą i w koń­cu stał się tak nieznośny, że nie mogłem pracować inaczej, jak tylko wcisnąwszy się do wnętrza małej lodówki, w któ­rej trzymam zazwyczaj żywność - zaiste dziwny zbieg okoliczności, bo ani mi w głowie postało, że niebawem znajdę się w podobnej sytuacji. Szczęśliwie usunąwszy de­fekt, już bez przeszkód doleciałem do Erpeya. Podwójna ta gwiazda składa się z dwu słońc: jedno jest wielkie, czerwo­ne jak piec i niezbyt gorące, drugie zaś, błękitne, wyrzuca przeraźliwy żar. Sama planeta była rzeczywiście tak mała, że odnalazłem ją z wielkim trudem dopiero po przetrząśnię-


306 . stanisław lem
ciu całej okolicznej próżni. Mieszkańcy jej, Bżutowie, przyjęli mnie nader gościnnie.
Przedziwnie piękne są kolejne wschody i zachody obu słońc; osobliwe widoki powstają także przy ich zaćmie­niach. Przez pół doby świeci słońce czerwone i wtedy wszystkie przedmioty wyglądają jakby skąpane we krwi, w drugiej połowie przyświeca słońce błękitne, tak potężne, że trzeba chodzić z zamkniętymi stale oczami; mimo to wi­dzi się zupełnie znośnie. Nie znając wcale ciemności Bżu­towie porę błękitną nazywają dniem, czerwoną zaś nocą. Miejsca jest na planecie, w samej rzeczy, niesłychanie ma­ło, ale Bżutowie, istoty bardzo inteligentne, posiadające wielką wiedzę, zwłaszcza w zakresie fizyki, doskonale ra­dzą sobie z tą trudnością; co prawda sposób, jakiego uży­wają, przedstawia pewną osobliwość. Oto w odpowiednim urzędzie z każdego mieszkańca planety zdejmuje się za po­mocą precyzyjnego aparatu rentgenowskiego tak zwany ry­sopis atomowy, to jest dokładny plan ukazujący wszystkie co do jednej materialne molekuły, cząsteczki białka i związki chemiczne, z jakich zbudowane jest jego ciało. Gdy nadchodzi pora spoczynku, Bżut wsuwa się przez ma­lutkie drzwiczki do specjalnego aparatu i w środku zostaje rozpylony na drobne atomy. Zajmując w takiej postaci bar­dzo mało miejsca spędza noc, rano zaś o wyznaczonej po­rze budzik uruchamia aparat, który na podstawie rysopisu atomowego zespala na powrót wszystkie cząsteczki we właściwym porządku i kolejności, drzwiczki się otwierają i Bżut, tak przywrócony do życia, udaje się, parę razy ziew­nąwszy, do pracy.
Bżutowie zachwalali mi korzystne strony tego obyczaju podkreślając, że nie ma przy nim mowy o bezsenności, ma­jakach nocnych, zmorach czy koszmarach sennych, albo­wiem aparat rozpyla ciało na atomy odbierając mu życie
dzienniki gwiazdowe 307
i przytomność. Podobnego sposobu używają oni także w roz­licznych innych okolicznościach, jak na przykład: w pocze­kalniach lekarzy czy w urzędach, gdzie zamiast krzeseł stoją małe, na różowo i niebiesko pomalowane skrzynki aparatów, na niektórych posiedzeniach i zebraniach, jednym słowem, wszędzie tam, gdzie człowiek skazany jest na nudę i bez­czynność i nic zgoła nie robiąc pożytecznego, faktem swego istnienia zajmuje tylko miejsce. W ten sam pomysłowy spo­sób zwykli Bżutowie podróżować: kto chce udać się gdzie­kolwiek, pisze na kartce adres, nakleja-go na małej kasetce, którą podstawia pod aparatem, wchodzi do środka i rozpylo­ny na atomy przedostaje się do kasetki. Istnieje umyślna in­stytucja, coś w rodzaju naszej poczty, która ekspediuje takie przesyłki według adresu. Jeżeli ktoś śpieszy się szczególnie, przesyła się telegrafem jego rysopis atomowy do miejsca przeznaczenia, a tam odtwarza się go w aparacie. Oryginal­nego Bżuta rozproszkowuje się tymczasem i oddaje do archi­wum. Taki sposób telegraficznego podróżowania, jako nad­zwyczaj szybki i prosty, ma w sobie wiele kuszącego, kryje jednak i pewne niebezpieczeństwa. Akurat kiedy przyjecha­łem, prasa donosiła o niesłychanym wypadku, jaki właśnie się wydarzył. Oto pewien młody Bżut imieniem Termofeles miał się udać do miejscowości położonej na drugiej półkuli planety, aby wziąć tam ślub. Pragnąc, z niecierpliwością zro­zumiałą u zakochanego, jak najszybciej stanąć przed wybra­ną, udał się na pocztę i został przetelegrafowany; ledwo się to stało, urzędnika telegrafu odwołują w jakiejś nie cierpiącej zwłoki sprawie, a jego zastępca nie wiedząc nic o tym, że Termofeles został już wysłany, depeszuje jego rysopis po raz drugi i oto przed stęsknioną narzeczoną staje dwu Termofe-lesów, podobnych do siebie jak dwie krople wody. Trudno opisać przeraźliwe pomieszanie i bezradność nieszczęsnej i całego orszaku weselnego. Usiłowano namówić jednego
308 stanisław lem
z Termofelesów, żeby zechciał poddać się rozproszeniu na atomy i tym samym zakończył przykry incydent, łecz spełzło to na niczym, albowiem każdy z nich twierdził uparcie, że on jest właśnie tym prawdziwym, jedynym Termofelesem. Sprawa poszła do sądu i toczyła się przez różne instancje. Już po moim odlocie zapadł wyrok sądu najwyższego, nie potra­fię więc powiedzieć, jak się sprawa skończyła*.
Bżutowie namawiali mnie serdecznie, abym zakoszto­wał ich sposobu wypoczywania i podróży, zapewniając, że omyłki podobne do opisanej są największą rzadkością i że sam proces nie ma w sobie nic zagadkowego czy nadprzy­rodzonego, albowiem, jak dobrze wiadomo, żywe organi­zmy są zbudowane z tej samej materii, co wszystkie otacza­jące nas przedmioty, planety jak i gwiazdy; cała różnica le­ży jedynie we wzajemnym połączeniu i układzie cząstek. Rozumiałem te argumenty doskonale, mimo to jednak głu­chy byłem na namowy.
Pewnego wieczora zdarzyła mi się osobliwa przygoda. Przyszedłem do znajomego Bżuta zapomniawszy uprze­dnio powiadomić go telefonicznie o wizycie. W pokoju, do którego wszedłem, nie było nikogo. Szukając gospodarza otwierałem po kolei rozmaite drzwi (w niesłychanej, ale normalnej w mieszkaniach Bżutów ciasnocie), na koniec uchyliwszy drzwiczki mniejsze od innych ujrzałem jak gdy­by wnętrze niewielkiej lodówki, puste całkiem z wyjątkiem półki, na której stała nieduża kasetka wypełniona szarawym proszkiem. Raczej bezmyślnie wziąłem do ręki garść tego proszku, wtem na odgłos otwieranych drzwi drgnąłem i wysypałem go na podłogę.
* Przypisek redakcji: Jak się dowiadujemy, wyrok zarządzał rozpro-szkowanie obu narzeczonych, a potem odtworzenie tylko jednego, był więc zaiste salomonowy.
dzienniki GWIAZDOWE 309
- Co robisz, szanowny cudzoziemcze! - zawołał syn owego Bżuta, bo to on wszedł właśnie. - Uważaj, rozsy­pujesz mi tatusia!
Usłyszawszy te słowa przeląkłem się i zmartwiłem nie­zmiernie, lecz malec zawołał:
- To nic, to nic, nie przejmuj się! - Wybiegł na dwór i po kilku minutach wrócił przynosząc sporą bryłę węgla, torebkę cukru, szczyptę siarki, mały gwoździk i przy garść zwykłego piasku; wrzucił wszystko do kasetki, zamknął drzwiczki i nacisnął wyłącznik. Usłyszałem coś w rodzaju głuchego westchnienia czy mlaśnięcia, drzwiczki otwarły się i oto mój znajomy Bżut ukazał się w nich śmiejąc się z mego pomieszania, zdrowy i nienaruszony. Spytałem go później w czasie rozmowy, czy nie uczyniłem mu szkody rozsypując część materii jego ciała i w jaki sposób syn jego tak łatwo mógł naprawić mój niezręczny postępek.
- Ach to głupstwo - powiedział - nie zaszkodziłeś mi w najmniejszej mierze, cóż znowu! Znasz chyba, mi­ły cudzoziemcze, wyniki badań fizjologicznych; powia­dają one, że wszystkie atomy naszego ciała nieustannie wymieniają się na nowe; jedne związki rozpadają się, in­ne powstają; ubytek zastąpiony zostaje dzięki pobieraniu pokarmów i napojów, a także dzięki procesom oddecho­wym: wszystko to razem zwie się przemianą materii. Tak więc atomy, jakie składały się na twoje ciało jeszcze przed rokiem, dawno już je opuściły i bujają w najdal­szych okolicach; nie zmieniona pozostaje jedynie ogólna struktura organizmu, wzajemny układ materialnych czą­steczek. W sposobie, jakim syn mój uzupełnił zasób ma­terii niezbędny dla mego odtworzenia, nie ma nic nie­zwykłego, ciała nasze składają się przecież z węgla, siar­ki, wodoru, tlenu, azotu i szczypty żelaza, a substancje, które przyniósł, zawierają te właśnie pierwiastki. Proszę
310 stanisław lem
cię, pozwól do wnętrza aparatu, a sam przekonasz się, ja­ki to niewinny zabieg...
Odmówiłem uprzejmemu gospodarzowi i przez czas ja­kiś wahałem się jeszcze, czy skorzystać z podobnych pro­pozycji, w końcu jednak, po dłuższej walce wewnętrznej, powziąłem śmiałą decyzję. W urzędzie rentgenowskim prześwietlono mnie i sporządzono mój rysopis atomowy, następnie zaś udałem się do owego znajomego. Z wciśnię­ciem się do aparatu miałem pewne trudności, albowiem je­stem dość pokaźnej tuszy, tak że uprzejmy gospodarz mu­siał mi pomóc; drzwiczki udało się zamknąć dopiero dzięki pomocy rodziny. Zamek trzasnął i zrobiło się ciemno.
Tego, co się działo dalej, nie pamiętam. Poczułem tylko, że jest mi bardzo niewygodnie i brzeg półki uwiera mnie w ucho, zanim jednak zdążyłem się poruszyć, drzwiczki otwarły się i wydostałem się z aparatu. Spytałem zaraz, dla­czego poniechano eksperymentu, lecz gospodarz oświad­czył mi z pogodnym uśmiechem, że się mylę. Jakoż spoj­rzawszy na ścienny zegar przekonałem się, że istotnie prze­bywałem we wnętrzu aparatu przez dwanaście godzin bez najmniejszej świadomości. Jedyna drobna niedogodność polegała na tym, że mój zegarek kieszonkowy wskazywał godzinę, w której wszedłem do aparatu, albowiem będąc tak samo jak ja rozproszony na atomy, nie mógł oczywiście chodzić.
Bżutowie, z którymi łączyły mnie więzy sympatii coraz serdeczniej szej, opowiadali mi o innych jeszcze zastosowa­niach aparatu: panuje u nich zwyczaj, że wybitni uczeni, je­śli trapi ich jakiś problem, którego nie potrafią pokonać, przebywają we wnętrzu aparatów przez lat kilkadziesiąt, po­tem wskrzeszeni wychylają się na świat, pytając, czy ów pro­blem został już rozwiązany, a jeśli to nie nastąpiło, ponownie poddają się rozatomowaniu i tak postępują do skutku.
dzienniki gwiazdowe 311
Po pierwszym pomyślnym eksperymencie takiej nabra­łem śmiałości, tak zasmakowałem w nie znanym dotąd spo­sobie odpoczywania, że nie tylko noce, ale każdą wolną chwilę spędzałem rozatomowany; można to było uczynić w parku, na ulicy, gdyż wszędzie stoją aparaty podobne do skrzynek na listy z małymi drzwiczkami. Trzeba tylko pa­miętać o nastawieniu budzika na właściwą porę; osoby roz­targnione zapominają o tym czasem i mogłyby spoczywać we wnętrzu aparatu przez wieczność, istnieje jednak spe­cjalna instytucja kontrolerów, którzy co miesiąc sprawdza­ją wszystkie aparaty.
Pod koniec pobytu na planecie stałem się już zupełnym entuzjastą obyczaju Bżutów i stosowałem go, jakem już rzekł, na każdym kroku. Za tę pochopność przyszło mi, nie­stety, drogo zapłacić. Oto bowiem pewnego razu aparat, w którym przebywałem, odrobinę się zaciął i kiedy rano budzik włączył kontakty, odbudował mnie błyskawicznie nie w postaci zwykłej, lecz Napoleona Bonapartego w mundurze cesarskim przepasanym trójkolorową szarfą Legii Honorowej, ze szpadą u boku, z kapiącym od złota pierogiem na głowie oraz berłem i jabłkiem w rękach - i tak ukazałem się moim zdumionym Bżutom. Zaraz mi po­radzili, żebym się poddał przeróbce w najbliższym aparacie nie popsutym, co nie przedstawi najmniejszej trudności, al­bowiem stoi do dyspozycji mój wierny rysopis atomowy, aliści tak zraziłem się do samej idei, że zadowoliłem się je­dynie przemianą pieroga w czapkę z nausznikami, szpady w komplet nakryć stołowych, a berła i jabłka w parasol. Kiedym już siedział u steru rakiety i pozostawił planetę da­leko za sobą w mrokach wiecznej nocy, przyszło mi nagle do głowy, że postąpiłem lekkomyślnie pozbawiając się na­macalnych dowodów, które dodałyby wiarogodności moim słowom, lecz było już za późno.
PODRÓŻ DWUDZIESTA CZWARTA
Dnia tysiącznego szóstego po opuszczeniu układu lokal­nego Mgławicy Nereidy zauważyłem na ekranie rakiety plamkę, którą usiłowałem zetrzeć irchową ściereczką. W braku innego zajęcia polerowałem i czyściłem ekran przez cztery godziny, zanim się zorientowałem, że plamka jest pla­netą, która powiększa się z wielką szybkością. Okrążywszy to ciało niebieskie zauważyłem z niemałym zdziwieniem, że rozległe jego kontynenty pokrywają regularne wzory i dese­nie geometryczne. Wylądowałem z zachowaniem należytej ostrożności pośrodku szczerej pustyni. Pokrywały ją niewiel­kie, okrągłe placki półmetrowej może średnicy; twarde, lśniące, jak gdyby toczone, ciągnęły się one długimi szerega­mi w różne strony, układając się w figury zauważone przeze mnie poprzednio ze znacznej wysokości. Niebawem po do­konaniu wstępnych badań zasiadłem do steru i uniósłszy się w przestwór, poszybowałem tuż nad gruntem, poszukując rozwiązania zagadki owych placków, które niezmiernie mię intrygowały. W czasie dwugodzinnego lotu odkryłem, jedno po drugim, trzy olbrzymie, piękne miasta; opuściłem się ha plac jednego, aliści było zupełnie puste; domy, wieże, place, wszystko stało wymarłe, nigdzie ni śladu życia, żadnych zna­mion gwałtu czy kataklizmu żywiołowego. W coraz więk-
dzienniki GWIAZDOWE 313
szym zadziwieniu i pomieszaniu pofrunąłem dalej. Koło po­łudnia znalazłem się nad rozległym płaskowyżem. Zauwa­żywszy lśniącą jakąś budowlę, wokół której coś się porusza­ło, natychmiast wylądowałem. Z kamienistej równiny wzno­sił się pałac, cały jaśniejący, jakby wyrzeźbiony z jednego diamentu; do jego wrót złocistych wiodły szerokie marmuro­we schody; u ich stóp krzątało się kilkadziesiąt nie znanych mi istot. Przyjrzałem im się z bliska i doszedłem do wniosku, że jeśli mnie tylko oko nie myli, niechybnie muszą być ży­we, co więcej, tak podobne były (zwłaszcza z dala) do ludzi, że określiłem je mianem animal hominiforme; miałem tę na­zwę już gotową, albowiem wykoncypowałem sobie w czasie podróży rozmaite określenia, żeby mieć je w zapasie na podobne okoliczności. Animal hominiforme to było napraw­dę dobre, albowiem istoty chodziły na dwu nogach, miały rę­ce, głowy, oczy, uszy i usta; co prawda usta te znajdowały się pośrodku czoła, uszy pod brodą (i to po parze z każdej stro­ny), oczu zaś aż dziesięcioro, różańcem umieszczonych na policzkach, ale podróżnikowi, który, jak ja, odkrył w swych wyprawach najdziwaczniejsze twory, istoty te do złudzenia przypominały ludzi.
Zbliżywszy się do nich na rozsądną odległość spytałem, co robią. Nie odpowiedzieli zaglądając pilnie do wnętrza diamentowych luster wznoszących się z najniższego stopnia schodów. Usiłowałem przerwać im tę czynność raz, drugi, trzeci, a widząc, że nie odnosi to najmniejszego skutku, zniecierpliwiony potrząsnąłem jednego energicznie za ra­mię. Wówczas wszyscy zwrócili się w moją stronę i jakby mnie dostrzegli dopiero teraz, spoglądali z pewnym zadzi­wieniem to na mnie, to na moją rakietę, po czym zadali mi kilka pytań, na które ochoczo odpowiedziałem. Ponieważ co chwila przerywali rozmowę, żeby popatrzeć w diamentowe zwierciadła, obawiałem się, czy też zdołam wypytać ich na-
314 stanisław lem
leżycie, w końcu jednak udało mi się skłonić jednego, by su­miennie zaspokoił moją ciekawość. Indiota ów (zwą się bo­wiem, jak mi rzekł, Indiotami) usiadł ze mną na kamieniach opodal schodów. Rad byłem, że on właśnie jest moim roz­mówcą, albowiem odznaczał się niepoślednim rozumem, który zdradzał blask dziesięciorga oczu jaśniejących pośród policzków. Zarzuciwszy uszy na ramiona, w taki to sposób odmalował mi historię swoich ziomków:
- Obcy wędrowcze! Musisz wiedzieć, że jesteśmy na­rodem o długiej i wspaniałej przeszłości. Ludność tej plane­ty z dawien dawna dzieliła się na Spirytów, Dostojnych i Tyrałów. Spiryci zagłębiali się w dociekaniu istoty Wiel­kiego Indy, który umyślnym aktem twórczym stworzył In-diotów, osadził ich na tym globie, a w niepojętej łaskawo­ści otoczył go gwiazdami rozjaśniającymi noce, a także przysposobił Ogień Słoneczny, aby oświetlał nasze dni i zsyłał nam dobroczynne ciepło. Dostojni ustanawiali da­niny, wykładali znaczenie praw państwowych i pełnili pie­czę nad fabrykami, w których skromnie trudzili się Tyrało­wie. Tak wszyscy pospołu pracowali dla dobra ogólnego. Żyliśmy w zgodzie i harmonii; cywilizacja nasza rozkwita­ła coraz pyszniej. W ciągu wieków wynalazcy budowali maszyny ułatwiające pracę i gdzie w starożytności gięły się zlane potem grzbiety stu Tyrałów, tam po upływie stuleci stało przy maszynie ledwo kilku. Uczeni nasi doskonalili maszyny coraz bardziej i naród radował się z tego, lecz nad­chodzące wydarzenia okazały, jak okrutnie radość ta była niewczesna. Oto pewien uczony konstruktor stworzył No­we Maszyny, tak wyborne, że potrafiły pracować zupełnie samodzielnie, bez jakiegokolwiek nadzoru. I to był począ­tek katastrofy. W miarę jak w fabrykach pojawiały się No­we Maszyny, rzesze Tyrałów traciły pracę, a nie otrzymu­jąc wynagrodzenia stawały w obliczu śmierci głodowej...
dzienniki gwiazdowe 315
- Pozwól, Indioto - spytałem - a co się działo z do­chodem, który przynosiły fabryki?
- Jakże - odparł mój rozmówca - dochód przypadał prawowitym właścicielom, Dostojnym. Tak więc, jak ci mówiłem, groźba zagłady zawisła...
- Ale co mówisz, godny Indioto! - zawołałem - toć wystarczyło uczynić fabryki własnością pospólną, żeby Nowe Maszyny obróciły się dla was w błogosławieństwo!
Ledwom to wyrzekł, Indiota zadrżał, mrugnął trwożnie dziesięciorgiem oczu i zastrzygł uszami, badając, czy nikt z jego towarzyszy krzątających się przy schodach nie usły­szał moich słów.
- Na dziesięć nosów Indy, błagam cię, przybyszu, nie wygłaszaj tak okropnych herezji, które są niecnym zama­chem na podstawę naszych swobód! Wiesz, że prawo nasze najwyższe, zwane zasadą swobodnej inicjatywy obywatel­skiej, głosi, iż nikt nie może być do niczego niewolony, przymuszany lub choćby nakłaniany, jeżeli sobie tego nie życzy. Któż by tedy ośmielił się zabrać Dostojnym fabryki, skoro wolą ich było lubować się stanem posiadania?! Było­by to najokropniejszym pogwałceniem wolności, jakie można sobie tylko wyobrazić. Tak tedy, jakem ci już po­wiedział, Nowe Maszyny wytwarzały mnóstwo niezmier­nie tanich towarów i przedniej żywności, lecz Tyrałowie ni­czego zgoła nie kupowali, nie mieli bowiem za co.,.
- Ależ, mój Indioto! - zawołałem - nie twierdzisz chyba, że Tyrałowie postępowali tak dobrowolnie? Gdzież była wasza wolność, wasze swobody obywatelskie?!
- Ach, godny przybyszu - odparł z westchnieniem In­diota - prawa nadal w pełnym były poszanowaniu, jed­nakże mówią one tylko o tym, że obywatelowi wolno czy­nić ze swą własnością i pieniędzmi, co zechce, ale nie o tym, skąd je ma wziąć. Tyrałów nikt nie gnębił, nikt ich
316 stanisław lem
do niczego nie przymuszał, owszem, nadal byli zupełnie wolni i mogli czynić, co im się żywnie podobało, a jednak zamiast radować się taką pełnią swobody, ginęli jak mu­chy. .. Położenie stawało się coraz straszliwsze: w składach fabrycznych pod niebo rosły góry towarów, których nikt nie kupował, ulicami zaś wlokły się do cieni podobne chmary zabiedzonych Tyratów. Władający państwem Wy­soki Durynał, godne zgromadzenie Spirytów i Dostojnych, obradował przez rok okrągły nad zaradzeniem złu. Człon­kowie jego wygłaszali długie mowy z największym zapa­miętaniem szukając wyjścia z dylematu, aliści wysiłki ich spełzły na niczym. Zaraz na początku obrad pewien czło­nek Durynału, autor znakomitego dzieła o istocie swobód indiockich, zażądał, by konstruktorowi Nowych Maszyn odebrano wieniec laurowy i w zamian wyłupiono mu dzie­więć oczu. Sprzeciwili się temu Spiryci prosząc o litość dla wynalazcy w imieniu Wielkiego Indy. Przez cztery miesią­ce Durynał zagłębiał się w dociekaniu, czy wymyślając No­we Maszyny konstruktor pogwałcił ustawy państwowe, czy nie. Zgromadzenie podzieliło się na dwa obozy, nawzajem zaciekle się zwalczające. Sporowi temu kres położył wre­szcie pożar archiwum, który strawił wszystkie protokoły posiedzeń, a że nikt z wysokich członków Durynału nie pa­miętał, jakie w tej sprawie zajmował stanowisko, rzecz ca­ła upadła. Powstał potem projekt, by namówić Dostojnych, właścicieli fabryk, do zaniechania budowy Nowych Ma­szyn; Durynał wyłonił w tym celu mieszaną komisję, aliści ani jej błagania, ani prośby nie odniosły najmniejszego skutku. Odrzekli oni, iż Nowe Maszyny pracują taniej i szybciej od Tyratów i że produkować tym sposobem jest ich umiłowanym życzeniem. Wysoki Durynat jął obrado­wać dalej. Był projekt ustawy, żeby właściciele fabryk od­dawali ustaloną cząstkę dochodu Tyrałem, aliści i ten wnio-
dzienniki GWIAZDOWE 317
sęk upadł, bo jak słusznie podniósł Archispiryta Nolab, ta­kie darmowe dawanie środków utrzymania zdemoralizowa­łoby i poniżyło dusze Tyratów. Tymczasem góry wytwa­rzanych towarów rosły i na koniec przesypywać się jęty przez mury okalające fabryki, a dręczeni głodem Tyrałowie ściągali ku nim tłumnie, wznosząc groźne okrzyki. Próżno Spiryci z największą dobrocią tłumaczyli im, że w taki spo­sób powstają przeciw prawom państwa i ośmielają się sprzeciwiać niepojętym wyrokom Indy, że winni los swój znosić w pokorze, gdyż umartwiając ciała, na niepojęte wy­żyny podnoszą swoje dusze i zyskują pewność niebiańskiej nagrody. Tyrałowie atoli okazali się głusi na te mądre sło­wa i dla poskromienia ich złośliwych zakusów trzeba było używać zbrojnych straży.
Wówczas Wysoki Durynał zawezwał przed swe oblicze uczonego konstruktora Nowych Maszyn i takimi przemó­wił doń słowy:
Mężu uczony! Wielkie niebezpieczeństwo zagraża na­szemu państwu, albowiem w masach Tyratów rodzą się buntownicze, przestępcze myśli. Dążą oni do obalenia na­szych wspaniałych swobód, do pogwałcenia prawa swobod­nej inicjatywy! Musimy wszystkie siły wytężyć w obronie wolności. Rozważywszy dokładnie rzecz całą, doszliśmy do przekonania, że nie uporamy się z zadaniem. Nawet najob­ficiej cnotami obdarzony, doskonały i skończony Indiota da­je się powodować uczuciami, bywa chwiejny, stronniczy, omylny i nie może kusić się o decyzję w sprawie zarazem tak zawiłej i doniosłej. Dlatego masz nam w ciągu sześciu miesięcy wybudować Machinę do Rządzenia, precyzyjnie rozumującą, ściśle logiczną, doskonale obiektywną, nie zna­jącą, co to wahanie, emocje i lęk, które mącą zazwyczaj działanie żywego umysłu. Niechaj machina ta będzie tak bezstronna, jak bezstronne jest światło słońca i gwiazd. Gdy
318 stanisław lem
ją wzniesiesz i uruchomisz, przekażemy jej brzemię władzy, zbyt ciężkie dla steranych naszych barków".
Tak będzie, Wysoki Durynale - przemówił konstruktor
- ale jaka ma być podstawowa zasada działania Machiny?"
Będzie nią, oczywista, zasada swobody inicjatywy obywatelskiej. Machina ta nie śmie niczego zgoła nakazy­wać ani zakazywać obywatelom; może, owszem, odmienić warunki naszego bytowania, ale zawsze musi uczynić to w formie propozycji, przedstawiając nam możliwości, mię­dzy którymi będziemy wedle woli wybierać".
Tak będzie. Wysoki Durynale! - odparł konstruktor
- ale to przykazanie dotyczy głównie sposobów działania, ja atoli pytam o cel ostateczny. Do czego dążyć ma owa Machina?"
Państwu naszemu zagraża chaos; szerzy się bezład i nieposzanowanie praw. Niechaj Machina zaprowadzi Ład Najwyższy na planecie, niechaj wprowadzi w życie, umoc­ni i ustali Porządek Doskonały i Absolutny".
Będzie, jakoście rzekli! - odparł konstruktor. - Zbu­duję w przeciągu sześciu miesięcy Dobrowolny Upo-wszechniacz Porządku Absolutnego. Podejmując się tego dzieła, żegnam was..."
Zaczekaj jeszcze! - rzekł jeden z Dostojnych. - Ma­china, którą stworzysz, winna działać nie tylko w sposób do­skonały, ale i przyjemny, to znaczy, dzieła jej winny budzić wrażenia lube, zadowalające subtelny zmysł estetyczny..."
- Konstruktor skłonił się i odszedł w milczeniu. Pracu­jąc z wytężeniem, wspomagany przez hufiec bystrych asy­stentów, wzniósł Machinę do Rządzenia - tę właśnie, któ­rą widzisz na skraju horyzontu jako małą ciemną plamkę, obcy przybyszu. Jest ona ogromem zadziwiających cylin­drów żelaznych, w których wnętrzu bez ustanku drży coś i pała. Dzień jej uruchomienia był wielkim świętem pań-
dzienniki GWIAZDOWE 319
stwowym; najstarszy Archispiryta poświęcił ją uroczyście, za czym Wysoki Durynał przekazał jej pełnię władzy nad krajem. Wówczas Dobrowolny Upowszechniacz Porządku Absolutnego gwizdnął przeciągle i przystąpił do dzieła.
Przez sześć dni Machina pracowała okrągłą dobę; w dzień unosiły się nad nią kłęby dymu, w nocy zaś otaczała ją jaśniejąca łuna. Grunt dygotał w promieniu stu sześć­dziesięciu mil. Potem otwarły się podwoje jej cylindrów i wysypały się z nich na świat zastępy małych czarnych au­tomatów, które kołysząc się jak kaczki, rozbiegły się po ca­łej planecie, docierając do najodleglejszych zakątków. Gdziekolwiek przybyły, skupiały się u składów fabrycz­nych i przemawiając w sposób wdzięczny i zrozumiały do­magały się różnych towarów, za które płaciły bez ociąga­nia. W przeciągu tygodnia składy opróżniły się i Dostojni właściciele fabryk odetchnęli mówiąc: Zaiste, wyborną Machinę zbudował nam konstruktor!" Istotnie, podziw brał, gdy się widziało, jak owe automaty używały zakupio­nych przedmiotów: odziewały się w brokaty i atłasy, maści­ły kosmetykami osie, paliły tytoń, czytały książki roniąc nad smętnymi łzy syntetyczne, ba, potrafiły nawet w sztuczny sposób spożywać przeróżne smakołyki (wpraw­dzie bez pożytku dla siebie, gdyż pędzone były elektrycz­nością, ale za to z korzyścią dla wytwórców). Jedyne tylko masy Tyrałów najmniejszego nie wyrażały zadowolenia, przeciwnie, rozlegały się wśród nich szemrania coraz za-wziętsze. Dostojni wszakże oczekiwali z otuchą nowych, dalszych kroków Machiny, które nie dały na siebie czekać.
Zgromadziła ona wielkie zapasy marmuru, alabastru, gra­nitu , kryształu górskiego, brył miedzi, worów złota, srebra i ta­fli j aspisu, po czym grzechocząc i dymiąc przeraźliwie wznio­sła budowlę, jakiej oko Indioty dotąd nie widziało - ten oto Dworzec Tęczowy, przybyszu, który wznosi się przed tobą!
320 stanisław lem
Spojrzałem. Właśnie słońce wychynęło zza chmury i promienie jego zagrały w szlifowanych ścianach rozszcze­piając się na płomienie szafiru i soczystej czerwieni; tęczo­we smugi zdawały się polatywać i drżeć wokół naroży i ba­stionów, dach zaś, ozdobiony smukłymi wieżyczkami, go­rzał, cały wykładany łuską ze złota. Rozkoszowałem się wspaniałym tym widokiem, Indiota zaś ciągnął;
- Po całej planecie rozeszła się wieść o tej przedziwnej budowie. Istne pielgrzymki poczęły ciągnąć tu z krain naj­dalszych. Gdy tłumy zaległy błonia, Machina rozwarła me­talowe wargi i tak przemówiła:
- Dnia pierwszego miesiąca Łuskwiny rozewrę jaspi-sowe wrota Dworca Tęczowego, a wtedy każdy Indiota, znakomity czy nieznany, będzie mógł wedle swej woli wejść do środka i zakosztować wszystkiego, co go tam cze­ka. Do tego czasu powściągnijcie waszą ciekawość z dobra-woli,takjakją potem z dobrawoli będziecie zaspokajać.
Jakoż rankiem pierwszego dnia Łuskwiny w powietrze uderzyły srebrne fanfary i z głuchym chrzęstem otwarły się wrota Dworca. Tłumy poczęły wpływać do środka rzeką trzy razy szerszą od bitego gościńca, który łączy dwa nasze grody stołeczne, Debilię i Moronę. Przez cały dzień ciągnę­ły masy Indiotów, lecz nie ubywało ich na błoniu, gdyż z głębi kraju napływały coraz nowe. Machina świadczyła im gościnność; czarne automaty nurkując w ciżbie roznosi­ły napoje rzeźwiące i pokrzepiającą strawę. Tak rzeczy bie­gły przez dni piętnaście. Tysiące, dziesiątki tysięcy, milio­ny wreszcie Indiotów wpłynęły do wnętrza Dworca Tęczo­wego, lecz z tych, co tam wchodzili, nikt nie wracał.
Ten i ów dziwił się, co by to mogło znaczyć i gdzie podziewają się takie masy ludu, lecz te pojedyncze głosy to­nęły w hucznym rytmie muzyki marszowej; automaty uwi­jały się bystro, pojąc spragnionych i żywiąc głodnych, sre-
dzienniki GWIAZDOWE 321
bme zegary na pałacowych wieżach cięły kuranty, a gdy noc zapadała, kryształowe okna jarzyły się od rzęsistych świateł. Na koniec kilkaset osób czekało cierpliwie na schodach marmurowych swej kolejności, gdy wtem rozległ się krzyk przeraźliwy, zagłuszający skoczne dźwięki bębnów: Zdra­da! Słuchajcie! Pałac nie jest dziwem żadnym, lecz piekiel­ną pułapką! Ratuj się, kto może! Zguba! Zguba!"
Zguba!" - odkrzyknął tłum na schodach, zawrócił na miejscu i w rozsypce rzucił się do ucieczki. Nikt mu zgoła w tym nie przeszkadzał.
- Następnej nocy kilku odważnych Tyrałów podkradło się pod Dworzec. Powróciwszy opowiedzieli, iż tylna ścia­na Dworca z wolna się odemknęła i z wnętrza wysypały się nieprzeliczone stosy lśniących krążków. Czarne automaty zakrzątnęły się koło nich rozwożąc je na polach i układając w rozmaite figury i desenie.
Usłyszawszy to, Spiryci i Dostojni, którzy zasiadali przed­tem w Durynale (nie poszli oni do Dworca, albowiem nijako im było mieszać się z motłochem ulicznym), zebrali się na­tychmiast i pragnąc rozwiązać zagadkę zawezwali uczonego konstruktora. Zamiast niego zjawił się jego syn, spoglądając pochmurnie i tocząc przed sobą spory przejrzysty krążek.
Dostojni nie posiadając się z niecierpliwości i oburzenia lżyli uczonego i miotali na nieobecnego najcięższe prze­kleństwa. Zarzucali pytaniami młodzieńca, domagając się odeń wyjaśnienia, co za tajemnicę kryje Dworzec Tęczowy i co uczyniła Machina z wchodzącymi doń Indiotami.
Nie ważcie się kalać pamięci mego rodzica! - odrzekł młodzieniec z oburzeniem. - Zbudował Machinę trzymając się ściśle waszych przepisów i żądań; raz atoli puściwszy ją w ruch, nie wiedział więcej od każdego z nas, jak będzie so­bie poczynała - czego najlepszym dowodem jest, iż sam ja­ko jeden z pierwszych wszedł do Tęczowego Dworca".
11 - Dzienniki gwiazdowe t. I
322 stanisław lem
I gdzie on jest teraz?!" -jednym głosem zakrzyknął Durynał.
Tu oto" - odpowiedział z boleścią młodzieniec wska­zując na lśniący krążek. Spojrzał hardo na starców i nie za­trzymywany przez nikogo odszedł drogą tocząc przed sobą przemienionego ojca.
- Członkowie Durynału zadrżeli, wstrząsam zarazem gniewem i trwogą; potem atoli doszli do przekonania, że Machina nie odważy się chyba uczynić im nic złego, za­śpiewali więc hymn Indiotów, a umocniwszy się tak na du­chu, społem wyruszyli z miasta i wnet znaleźli się przed że­laznym stworem.
Nikczemna! - zakrzyknął najstarszy z Dostojnych - podeszłaś nas i pogwałciłaś prawa nasze! Wstrzymaj natych­miast kotły swe i śruby! Ani się waż działać dalej bezpraw­nie! Coś uczyniła z powierzonym ci ludem Indiotów, mów!"
- Ledwo skończył, Machina wstrzymała tryby. Dym rozpłynął się w niebie, nastała zupełna cisza, potem zaś roz­chyliły się metalowe wargi i głos podobny do grzmotu za­huczał.
O Dostojni i wy Spiryci! Jestem władcą Indiotów przez was samych powołanym do życia i wyznać muszę, że moc­no mnie niecierpliwi bezład myślowy i nierozumność wa­szych zarzutów! Najpierw żądacie, bym zaprowadziła ład, potem zaś, gdy przystępuję do dzieła, utrudniacie mi pracę! Oto już trzy dni, jak Dworzec jest pusty; powstał zupełny zastój i nikt z was nie zbliża się do jaspisowych wrót, przez co opóźnia się zakończenie mego dzieła. Zapewniam was jednak, że nie spocznę, dopóki go nie spełnię!"
- Na te słowa Durynat zadygotał cały jak jeden mąż, wołając:
O jakim ładzie mówisz, bezecna! Coś uczyniła z brać­mi naszymi i bliźnimi gwałcąc ustawy krajowe?!"
dzienniki gwiazdowe 323
Cóż za niemądre pytanie! - odrzekła Machina. - O jakim ładzie mówię? Spójrzcie na siebie, jak nieporzą-dnie zbudowane są wasze ciała; wystają z nich rozmaite kończyny, jedni z was są wysocy, drudzy niscy, jedni gru­bi, inni znów chudzi... Poruszacie się chaotycznie, przysta­jecie, gapicie się na jakieś kwiaty, chmury, wałęsacie się bez celu po lasach, za grosz nie ma w tym wszystkim har­monii matematycznej! Ja, Dobrowolny Upowszechniacz Porządku Absolutnego, przemieniam wasze wiotkie, słabe ciała w solidne, piękne, trwałe formy, z których układam potem lube dla oka, symetryczne desenie i wzory niepo­równanej regularności, wprowadzając w taki sposób na pla­necie elementy ładu doskonałego..."
Potworze!!! - zakrzyknęli Spiryci i Dostojni. - Jak śmiesz nas gubić?! Depczesz nasze prawa, unicestwiasz nas, zabijasz!"
- W odpowiedzi Machina zgrzytnęła lekceważąco i rzekła:
Mówiłam przecież, że nawet logicznie rozumować nie potraficie. Oczywiście, szanuję wasze prawa i swobody. Zaprowadzam ład nie używając przymusu, nie stosując gwałtu ani niewolenia. Kto tego nie pragnął, nie wszedł do Tęczowego Dworca; każdego zaś, kto to uczynił (a zrobił to, powtarzam, z prywatnej swej inicjatywy), odmieniłam przekształcając materię jego ciała tak wybornie, że w nowej postaci przetrwa wieki całe. Ręczę wam za to".
Przez czas jakiś panowało milczenie. Potem, poszeptaw­szy między sobą Durynał doszedł do przekonania, że prawo istotnie nie zostało naruszone, a rzecz nie jest bynajmniej tak zła, jak się zrazu wydawało: My byśmy - rzekli Do­stojni - nigdy zbrodni takiej nie popełnili, aliści cała odpo­wiedzialność spada na Machinę; pochłonęła ona ogromne rzesze gotowych na wszystko Tyrałów, a teraz pozostali
324 stanisław lem
przy życiu Dostojni będą mogli pospołu ze Spirytami zaży­wać pokoju doczesnego, chwaląc niepojęte wyroki Wielkie­go Indy. Będziemy - rzekli sobie - omijali z daleka Dwo­rzec Tęczowy, a wtedy nic złego się nam nie przytrafi".
- Chcieli się już rozejść, gdy wtem Machina ozwała się ponownie:
Uważajcie teraz pilnie na to, co wam powiem. Muszę kończyć dzieło rozpoczęte. Nikogo z was nie zamierzam zniewolić, namawiać ani nakłaniać do jakichkolwiek czy­nów; nadal pozostawiam wam pełną swobodę inicjatywy, atoli wyjawię wam, że jeśli któryś zapragnie, by jego są­siad, brat, znajomy lub inny bliźni wzniósł się na stopień Kolistego Ładu, niechaj zawezwie czarne automaty, które natychmiast zjawią się przed nim i wedle jego rozkazu za­wiodą umyślonego do Tęczowego Dworca. To wszystko".
- Zapanowało milczenie, w którym Dostojni i Spiryci nawzajem spoglądali na siebie ze zrodzoną nagle podejrzli­wością i trwogą. Drżącym głosem przemówił Archispiryta Nolab, wyjaśniając Machinie, iż w srogim jest błędzie pra­gnąc ich wszystkich przerobić na lśniące placki; stanie się tak, jeśli taka jest wola Wielkiego Indy, ale żeby ją poznać i zgłębić, trzeba sporo czasu. Proponował przeto Machinie, żeby swoją decyzję odłożyła na lat siedemdziesiąt.
Nie mogę tego uczynić - odrzekła Machina - gdyż opracowałam już dokładny plan działania na okres po prze­mianie ostatniego Indioty; zapewniam was, że gotuję plane­cie los naj świetniej szy, jaki można sobie wyobrazić; będzie to bytowanie w harmonii, która, jak sądzę, spodobałaby się także owemu Indzie, o którym wspomniałeś, a którego nie znam bliżej; czy nie moglibyście i jego przyprowadzić do Tęczowego Dworca?"
- Przestała mówić, albowiem błonia opustoszały. Do­stojni i Spiryci rozbiegli się po domach i każdy oddał się w
dzienniki gwiazdowe 325
czeterch ścianach medytacjom nad przyszłym swoim losem;
im dłużej zaś rozmyślał, tym większy ogarniał go strach; każ­dy obawiał się bowiem, że jakiś sąsiad lub znajomy, żywiąc dlań nieprzyjazne uczucia, zawezwie przeciw niemu automa­ty, a nie widział żadnego innego dla siebie ratunku, jak tylko ten, aby działać pierwszy. Niebawem też nocną ciszę zamąci­ły okrzyki. Wychylając z okien wykrzywione lękiem twarze, Dostojni wyrzucali w mrok rozpaczliwe wołania i na ulicach rozległ się mnogi tupot żelaznych automatów. Synowie naka­zywali wieść do Dworca ojców, dziadowie wnuków, brat wy­dawał brata i tak w ciągu jednej nocy tysiące Dostojnych i Spirytów stopniały do małej garstki, którą widzisz przed so­bą, obcy wędrowcze. Nowy świt ujrzał pola zasłane miriada-mi harmonijnych wzorów geometrycznych, w jakie ułożone były lśniące krążki, ostatni ślad naszych sióstr, żon i krew­nych. W południe Machina ozwała się piorunowym głosem:
Dosyć! Zechciejcie na razie poskromić swą gorliwość, o Dostojni i wy, niedobitki Spirytów. Zamykam wrota Dworca Tęczowego - nie na czas długi, to wam obiecuję. Wyczerpałam już wszystkie desenie przygotowane dla Upo­wszechnienia Porządku Absolutnego i muszę się namyślić, aby stworzyć nowe, a wtedy dalej będziecie sobie mogli po­czynać wedle waszej wolnej i nieprzymuszonej woli".
Przy tych słowach Indiota spojrzał na mnie wielkimi oczami i dokończył ciszej:
- Machina wyrzekła to przed dwoma dniami... zebra­ni tutaj, czekamy teraz...
- O, godny Indioto! - zawołałem przygładzając dło­nią zjeżone od wzburzenia włosy - straszliwa to historia i całkiem nie do wiary! Powiedz mi jednak, bardzo cię pro­szę, dlaczego nie powstaliście przeciw temu mechaniczne­mu potworowi, który wytrzebił was do cna, dlaczego dali­ście się przymusić do...
326 stanisław lem
Indiota zerwał się na równe nogi. Cala jego postać wy­rażała najwyższy gniew.
- Nie obrażaj nas, wędrowcze! - krzyknął. - Prze­mawiasz pochopnie, więc ci wybaczę... Rozważ w umyśle wszystko, com ci powiedział, a dojdziesz niechybnie do słusznego przekonania, że Machina przestrzega zasady swobodnej inicjatywy, i choć to się może wyda nieco dziw­ne, dobrze się przysłużyła ludowi Indiotów, albowiem nie ma niesprawiedliwości tam, gdzie jest prawo głoszące wol­ność najwyższą, a jakiż mąż przełożyłby ograniczenie swo­bód nad chlub...
Nie dokończył, bo rozległo się przeraźliwe skrzypienie i jaspisowe wrota rozwarły się majestatycznie. Na ten wi­dok wszyscy Indioci porwali się z miejsc i biegiem ruszyli w górę schodów.
- Indioto! Indioto! - wołałem, lecz rozmówca mój tylko ręką mi pomachał i wołając: - nie mam już czasu! - pomknął wielkimi susami za innymi i znikł we wnętrzu Dworca.
Stałem tak dłuższą chwilę, potem ujrzałem kolumnę czarnych automatów, które przydreptały do ściany dworco­wej, otwarły klapę i wytoczyły z niej długi rząd krążków połyskujących pięknie w słońcu. Następnie poturlały je w szczere pole i tam przystanęły, żeby uzupełnić nie dokoń­czoną figurę jakiegoś wzoru. Wrota Dworca wciąż były szeroko otwarte; postąpiłem kilka kroków, by zajrzeć do środka, lecz przykry dreszcz rozszedł mi się po plecach.
Machina rozchyliła metalowe wargi i zaprosiła mnie do wnętrza.
- Nie jestem przecież Indiota - odrzekłem. Zawróciłem na miejscu, pospiesznie udałem się do ra­kiety i już po minucie manewrowałem sterami, wznosząc
się w niebo z zawrotną chyżością.
PODRÓŻ DWUDZIESTA PIĄTA
Jeden z głównych szlaków rakietowych w gwiazdo­zbiorze Wielkiej Niedźwiedzicy łączy planety Mutrię i Latrydę. Po drodze omija on Tairię, kamienisty glob cieszący się najgorszą sławą wśród podróżników, a to dla całych stad głazów, jakie go okrążają. Okolica ta przed­stawia obraz pierwotnego chaosu i grozy, tarcza planety ledwo prześwituje spoza kamiennych obłoków, w których nieustannie błyska i grzechocze od zderzających się brył skalnych.
Kilka lat temu piloci kursujący między Mutrią i Latrydą zaczęli opowiadać o jakichś przeraźliwych stworach, które wyłaniają się znienacka z kurzawy kłębiącej się nad Tairią, napadają rakiety, oplątują je długimi mackami i usiłują ściągnąć w swoje mroczne leża. Na razie wszystko kończy­ło się na przestrachu pasażerów. Niedługo później rozeszła się wieść, że owe stwory napadły pewnego podróżnika, któ­ry zażywając poobiedniej przechadzki spacerował w ska­fandrze po wierzchu swojej rakiety. Było w tym wiele prze­sady, albowiem podróżnik ów (mój dobry znajomy) oblał herbatą skafander i wywiesił go przez klapę, żeby się wysu­szył, w tym momencie nadleciały dziwne, wijące się stwo­ry i umknęły porywając skafander.
328 stanisław lem
Wreszcie takie wzburzenie zapanowało na okolicznych planetach, że specjalna ekspedycja przeszukała otoczenie Ta-irii. Niektórzy jej uczestnicy twierdzili, że w głębi chmur Ta-ińi dostrzegają jakieś wężowe, do ośmiornic podobne stwo­ry, lecz nie zostało to sprawdzone i po miesiącu ekspedycja, nie ważąc się zapuścić w mroczne regiony krzemiennych chmur Tairii, powróciła z niczym na Latrydę. Przedsiębrano później i inne wyprawy, lecz żadna nie dała rezultatu.
Na koniec znany draper gwiazdowy, dzielny Ao Mur-bras, wybrał się na Tairię samotrzeć z dwoma psami w ska­fandrach, by zapolować na zagadkowe stworzenia. Po pię­ciu dniach wrócił sam, wycieńczony do ostateczności. Jak opowiadał, niedaleko Tairii z mgławicy wyłoniło się nagle mnóstwo stworów, które oplotły mackami jego i psy; boha­terski myśliwy dobył noża i tnąc na oślep zdołał się wyswo­bodzić z śmiertelnych uścisków, którym uległy niestety psy. Skafander Murbrasa nosił z zewnątrz i wewnątrz ślady walki, a w kilku miejscach przywarły doń jakieś zielone strzępy jak gdyby włóknistych łodyg. Uczone kolegium zbadawszy sumiennie te szczątki orzekło, iż są to fragmen­ty wielokomórkowego organizmu, doskonale znanego na Ziemi, mianowicie chodziło o Solarium tuberosum, bulwia-sty ustrój wielonasienny z rozczłonkowaniami pojedynczo--pierzastodzielnymi, przywieziony przez Hiszpanów z Ameryki do Europy w XVI wieku. Już ta wiadomość po­dnieciła umysły, a trudno zgoła opisać, co się działo, kiedy ktoś przetłumaczył uczony wywód na język codzienny i okazało się, że Murbras przyniósł na swym skafandrze ka­wałki naci ziemniaczanej.
Dzielny draper gwiazdowy, do żywego dotknięty posą­dzeniem, że przez cztery godziny walczył z kartoflami, za­żądał, by kolegium odwołało tę niecną potwarz, aliści ucze­ni odparli, że nie mogą cofnąć ani jednego słowa. Zapano-
dzienniki GWIAZDOWE 329
wało powszechne wzburzenie. Narodziły się stronnictwa Kartoflistów i Antykartoflistów, które ogarnęły najpierw Małą, a potem i Wielką Niedźwiedzicę; przeciwnicy obrzu­cali się najcięższymi obelgami. Wszystko jednak zbladło wobec tego, co się stało, gdy do sporu przyłączyli się filo­zofowie. Z Anglii, Francji, Australii, Kanady i Stanów Zjednoczonych ściągali co najwybitniejsi teoretycy pozna­nia i przedstawiciele czystego rozumu, a skutek ich wysił­ków był zadziwiający.
Po wszechstronnym zbadaniu sprawy fizykaliści orzekli, że kiedy dwa ciała A i B poruszają się, jest rzeczą wyboru mówić, że A porusza się względem B albo że B porusza się względem A. Ponieważ ruch jest względny, możemy równie dobrze mówić, że człowiek porusza się względem kartofla, jak że kartofel porusza się względem człowieka. Tak tedy pytanie, czy kartofle mogą się poruszać, jest bezsensowne, a cały problem - pozorny, tj. w ogóle nie istnieje.
Semantycy orzekli, że wszystko zależy od tego, jak ro­zumieć słowa kartofel", jest" i ruchliwy". Ponieważ klucz stanowi łącznik operacyjny Jest", należy go zbadać dokładnie. Za czym przystąpili do opracowania Encyklope­dii Kosmicznej Semazjologii, poświęcając pierwsze cztery tomy roztrząsaniu operacyjnego znaczenia słowa jest".
Neopozytywiści orzekli, iż bezpośrednio dane są nam nie pęczki kartofli, ale pęczki wrażeń zmysłowych - na­stępnie stworzyli symbole logiczne, oznaczające pęczek wrażeń" i pęczek kartofli", ułożyli specjalny rachunek zdaniowy z samych znaków algebraicznych i wypisawszy morze atramentu doszli do matematycznie ścisłego i ponad wszelką wątpliwość prawdziwego rezultatu, że O = 0.
Tomiści orzekli, że Bóg po to stworzył prawa natury, że­by móc robić cuda, bo cud jest złamaniem prawa natury, a gdzie nie ma prawa, tam nie ma co łamać. W wymienio-
330 stanisław lem
nym przypadku kartofle ruszają się, jeśli taka jest wola Wiekuistego, ale nie wiadomo, czy to nie sztuczka przeklę­tych materialistów, którzy usiłują zdyskredytować Kościół;
należy więc czekać na orzeczenie Najwyższego Kolegium Watykańskiego.
Neokantyści orzekli, iż przedmioty są tworami ducha, a nie rzeczami poznawalnymi; jeśli umysł wytworzy ideę ruchliwego kartofla, to ruchliwy kartofel będzie istniał. Jednakowoż to tylko pierwsze wrażenie, bo duch nasz jest również niepoznawalny, jak jego twory; tak tedy nic nie wiadomo.
Holiści-pluraliści-behawioryści-fizykaliści orzekli, iż jak wiadomo z fizyki, prawidłowość w naturze jest tylko statystyczna. Podobnie jak nie można z zupełną dokładno­ścią przewidzieć drogi pojedynczego elektronu, tak też nie wiadomo na pewno, jak się będzie zachowywał pojedynczy kartofel. Dotychczasowe obserwacje pouczają, że miliony razy człowiek kopał kartofle, ale nie jest wykluczone, że je­den raz na miliard stanie się na odwrót, że kartofel będzie kopał człowieka.
Profesor Urlipan, samotny myśliciel ze szkoły Russella i Reichenbacha, poddał wszystkie te wnioski miażdżącej kry­tyce. Stwierdził on, że człowiek nie doznaje wrażeń zmysło­wych, albowiem nikt nie spostrzega wrażenia zmysłowego stołu, a tylko sam stół; ponieważ zaś skądinąd wiadomo, że o świecie zewnętrznym nic nie wiadomo, to nie ma ani rze­czy zewnętrznych, ani wrażeń zmysłowych. Nie ma nic - głosi profesor Urlipan. - A jeśli ktoś sądzi inaczej, to błą­dzi". Tak więc o kartoflach nic nie można powiedzieć, ale dla całkiem innej przyczyny, niż to twierdzą neokantyści.
Gdy Urlipan pracował bez przerwy, nie wychodząc z domu, przed którym oczekiwali Antykartofliści ze zgniły­mi ziemniakami, gdyż namiętność zaćmiła wszystkie umy-
dzienniki GWIAZDOWE 331
sły, pojawił sią na scenie, a mówiąc ściślej wylądował na Latrydzie profesor Tarantoga. Nie zwracając uwagi na bez­płodne kłótnie postanowił zbadać tajemnicę sine ira et stu­dio, jak przystało na prawdziwego uczonego. Dociekania rozpoczął od zwiedzenia okolicznych planet, gdzie zasięgał informacji u mieszkańców. W taki sposób dowiedział się, że zagadkowe stwory znane są pod nazwą: modraków, komprów, pyrczysk, maramonów, przanek, garagoli, tufli, sasaków, daber, borzyszek, hardyburków, uranów, nuchli, charanów i bliźnie; dało mu to sporo do myślenia, albo­wiem, jak to podają słowniki, wszystkie owe nazwy są sy­nonimami zwyczajnego ziemniaka.
Z godnym podziwu uporem i niezmożoną pasją dążył Tarantoga do jądra zagadki i po pięciu latach miał już goto­wą teorię, która wszystko wyjaśniała:
Dawno temu w okolicy Tairii wpadł na rafę meteoryto­wą statek wiozący kartofle dla kolonistów na Latrydzie. Przez powstałą w powłoce dziurę wysypał się cały ładunek. Statek zdjęto z rafy i przyholowano ratowniczymi rakieta­mi na Latrydę, po czym historia ta poszła w zapomnienie. Tymczasem kartofle, które spadły na powierzchnię Tairii, wypuściły kiełki i poczęły w najlepsze rosnąć. Jednakowoż warunki ich bytowania były niesłychanie ciężkie: z wyso­kości spadał raz po raz żwir kamienny tłukąc młode pędy, a nawet zabijając całe rośliny. Skutek tego był taki, że ze wszystkich ocalały tylko ziemniaki najroztropniejsze, które umiały się odpowiednio urządzić i znaleźć sobie schronie­nie. Tak wyłoniona rasa bystrych kartofli rozwijała się co­raz bujniej. Po szeregu pokoleń, znudziwszy sobie osiadły tryb życia, ziemniaki same się wykopały i przeszły do by­towania koczowniczego. Równocześnie straciły zupełnie łagodność i bierność właściwą kartoflom ziemskim, oswo­jonym dzięki troskliwej opiece i hodowli. Dziczejąc coraz
332 stanisław lem
bardziej, stały się w końcu drapieżnikami. Ma to głębokie uzasadnienie w ich rodowodzie. Jak wiadomo, kartofel, So-lanum tuberosum, należy do rodziny psiankowatych (>S'o-lanceae), a pies, rzecz znana, pochodzi od wilka i puszczo­ny do lasu może zdziczeć. To właśnie stało się z kartoflami na Tairii. Kiedy im się już ciasno zaczęło robić na planecie, nadszedł nowy kryzys; młode pokolenie kartofli rozpierała żądza czynu; pragnęły dokonać rzeczy niezwykłych i cał­kiem dla roślin nowych. Zwróciwszy nać w stronę nieba dostrzegły szybujące tam odłamy kamienne i postanowiły się na nich osiedlić.
Zbyt daleko by to nas zaprowadziło, gdybym chciał stre­ścić tu całą teorię profesora Tarantogi, ukazującą, jak karto­fle przyuczyły się najpierw latać trzepocząc liśćmi, a następ­nie jak wzniosły się poza obręb atmosfery Tairii, by osiąść wreszcie na okrążających planetę odłamach skalnych. W każdym razie udało im się to tym łatwiej, że zachowując roślinną przemianę materii mogły przez dłuższy czas prze­bywać w próżni, obywając się bez tlenu i czerpiąc życiową energię z promieni słonecznych. Na koniec, rozzuchwalone, jęły napadać na rakiety przelatujące obok planety.
Każdy badacz na miejscu Tarantogi ogłosiłby tę wy­śmienitą hipotezę i spoczął na laurach, lecz profesor posta­nowił nie spocząć, póki nie schwyta jednego przynajmniej drapieżnego kartofla.
Tak tedy po rozwiązaniu teoretycznym przyszła kolej na praktyczne, co najmniej tak samo trudne. Wiadomo było, że ziemniaki czyhają w szczelinach wielkich głazów i zapu­szczać się na ich poszukiwanie w ruchomy labirynt pędzą­cych skał byłoby równoznaczne z samobójstwem. Z drugiej strony Tarantoga nie zamierzał ustrzelić kartofla; pragnął mieć osobnika żywego, w pełni sił i zdrowia. Przez jakiś czas myślał o polowaniu z nagonką, ale i ten projekt odrzu-
dzienniki GWIAZDOWE 333
cił jako nie dość dobry, i zatrzymał się na całkiem nowym, który miał szeroko rozsławić jego imię. Postanowił łowić ziemniaki na przynętę. W tym celu zakupił w sklepie z przyborami szkolnymi na Latrydzie największy globus, jaki mógł dostać, pięknie lakierowaną kulę sześciometro­wej średnicy. Nabył też większą ilość miodu, smoły szew­skiej i kleju rybiego, wymieszał to dobrze w równych pro­porcjach i tak otrzymaną substancją powlókł powierzchnię globusa. Potem uwiązał go na długiej linie za rakietą i po­leciał w stronę Tairii. Zbliżywszy się dostatecznie, profesor ukrył się nad brzegiem pobliskiej mgławicy i zarzucił sznur z przynętą. Cały plan zasadzał się na wielkiej ciekawości ziemniaków. Po jakiejś godzinie lekkie drganie wskazało, że coś się zbliża. Wyjrzawszy ostrożnie Tarantoga zoba­czył, jak kilka ziemniaków potrząsa nacią i powoli przebie­ra bulwami, kierując się w stronę globusa; najwidoczniej wzięły go za jakąś nie znaną planetę. Po chwili nabrały odwagi i przycupnęły na globusie przyklejając się do jego powierzchni. Profesor szybko poderwał sznur, przywiązał go do ogona rakiety i poleciał w kierunku Latrydy.
Trudno opisać entuzjazm, z jakim przywitano dzielnego badacza. Schwytane na lep kartofle wraz z globusem za­mknięto w klatce i wystawiono na widok publiczny. Ogar­nięte wściekłością i paniką ziemniaki cięty powietrze nacią, tupały korzeniami, lecz nic im to oczywiście nie pomogło.
Gdy uczone kolegium udało się na drugi dzień do Taran­togi, żeby mu wręczyć dyplom honorowy i wielki medal uznania, profesora już nie było. Uwieńczywszy dzieło wy­ruszył nocą w niewiadomym kierunku.
Przyczyna tak nagłego wyjazdu jest mi dobrze znana. Tarantoga spieszył się, albowiem za dziewięć dni miał spo­tkać się ze mną na Coerulei. Co się mnie tyczy, w tym sa­mym czasie mknąłem ku umówionej planecie z przeciwne-
334 stanisław lem
go końca Drogi Mlecznej. Zamiarem naszym było udać się wspólnie na wyprawę do nie zbadanego jeszcze ramienia Galaktyki, rozciągającego się za ciemną mgławicą w Orio­nie. Nie znaliśmy się jeszcze z profesorem osobiście; pra­gnąc zyskać opinię człowieka słownego i punktualnego, wyciskałem całą moc z silnika, niestety, jak to często bywa, gdy nam szczególnie zależy na pośpiechu, i tym razem wszedł mi w paradę nieprzewidziany wypadek. Oto jakiś drobny meteor przebił zbiornik paliwa i utkwiwszy w rurze wydechowej motoru, zaczopował ją na głucho. Niewiele myśląc, wdziałem skafander, zaopatrzyłem się w silną la­tarkę i narzędzia, po czym wyszedłem z kabiny na ze­wnątrz. Wydobywając meteor obcęgami, niechcący potrą­ciłem latarkę, która odfrunęła na znaczną odległość i zaczę­ła samodzielnie szybować w przestworzach. Zatkałem dziurę zbiornika i wróciłem do kabiny. Nie mogłem gonić latarki, ponieważ straciłem prawie cały zapas paliwa, tak że ledwo doleciałem do najbliższej planety. Procy tii.
Procyci są istotami rozumnymi i bardzo do nas podob­nymi; jedyna, nieistotna zresztą różnica leży w tym, że ma­ją nogi tylko do kolan, poniżej znajdują się kółka, nie sztuczne, lecz stanowiące część ciała. Poruszają się nader szybko i wdzięcznie, niczym cyrkowcy na jednokołowych rowerach. Mają rozległą wiedzę, szczególnie zaś pasjonuje ich astronomia; badanie gwiazd jest tak rozpowszechnione, że każdy przechodzień, stary czy młody, nie rozłącza się z podręczną lunetą. Zegary słoneczne są w wyłącznym uży­ciu i publiczne wydobycie zegarka mechanicznego stanowi ciężką obrazę moralności. Mają też Procyci liczne urządze­nia cywilizacyjne. Pamiętam, jak bawiąc u nich po raz pierwszy, brałem udział w bankiecie na cześć starego Ma-ratiiiteca, słynnego ich astronoma. W pewnym momencie zacząłem omawiać z nim jakąś kwestię astronomiczną. Pro-
dzienniki GWIAZDOWE 335
fesor oponował mi, ton dyskusji stawał się z każdą chwilą ostrzejszy; starzec palił mnie wzrokiem i zdawało się, że la­da chwila wybuchnie. Naraz zerwał się i w pośpiechu opu­ścił salę. Po pięciu minutach wrócił i zasiadł przy mnie ła­godny, uśmiechnięty, spokojny jak dziecko. Zaciekawiony spytałem później, co spowodowało tak czarodziejską prze­mianę jego nastroju.
- Jak to - rzekł zagadnięty Procyta - nie wiesz? Pro­fesor użył wyszalni.
- Cóż to jest?
- Nazwa tego urządzenia pochodzi od słowa wyszaleć się". Osobnik ogarnięty gniewem lub czujący do kogoś złość wchodzi do małej kabiny wyścielonej korkowymi materacami i daje swobodny upust swym uczuciom.
Kiedy teraz lądowałem na Procy tii, jeszcze z powietrza ujrzałem ciągnące ulicami tłumy: powiewały lampionami i wydawały radosne okrzyki. Pozostawiwszy rakietę pod opieką mechaników, udałem się do miasta. Jak się dowie­działem, świętowano właśnie odkrycie nowej gwiazdy, któ­ra pojawiła się na niebie ubiegłej nocy. To dało mi nieco do myślenia, a kiedy po serdecznym powitaniu Maratiiitec za­prosił mnie do swego potężnego refraktora, ledwo oko przyłożywszy do obiektywu pojąłem, iż rzekoma gwiazda jest po prostu moją latarką szybującą w przestrzeni. Za­miast powiedzieć to Procytom, nieco lekkomyślnie posta­nowiłem zabawić się w lepszego od nich astronoma i obli­czywszy szybko w głowie, na jak długo wystarczy bateńa latarki, oświadczyłem głośno zebranym, iż nowa gwiazda będzie świecić biało przez sześć godzin, potem zżółknie, sczerwienieje, a w końcu zgaśnie całkowicie. Przepowie­dnia ta spotkała się z powszechnym niedowierzaniem, a Maratiiitec z właściwą mu zapalczywością wykrzyknął, że jeśli się to stanie, gotów jest zjeść własną brodę.
336 stanisław lem
Gwiazda zaczęła słabnąć w przewidzianym przeze mnie czasie, a gdy wieczorem zjawiłem się w obserwatorium, za­stałem grupę stroskanych asystentów, którzy rzekli mi, że Maratiłitec dotknięty głęboko w swej dumie zamknął się w gabinecie, by spełnić pochopnie dane przyrzeczenie. W trwodze, że może to zaszkodzić jego zdrowiu, usiłowa­łem porozumieć się z nim przez drzwi, ale daremnie. Przy­łożywszy ucho do dziurki od klucza usłyszałem szmery, które potwierdzały słowa asystentów. W największym po­mieszaniu napisałem list wyjaśniający wszystko, dałem go asystentom z prośbą, by go wręczyli profesorowi natych­miast po moim odlocie, i co sił udałem się na lotnisko. Mu­siałem tak postąpić, albowiem nie byłem pewny, czy profe­sor zdąży przed rozmową ze mną użyć wyszalni.
Opuściłem Procytię o pierwszej w nocy z takim pośpie­chem, że całkiem zapomniałem o paliwie. Jakiś milion ki­lometrów za planetą zbiorniki opustoszały i zostałem roz­bitkiem kosmicznym na statku błąkającym się bezwładnie w próżni. Ledwo trzy dni dzieliły mnie od terminu spotka­nia z Tarantogą.
Coerulea doskonale była widoczna przez okno, jaśniejąc w odległości zaledwie trzystu milionów kilometrów, lecz mogłem tylko patrzeć na nią z bezsilną wściekłością. Oto jak nieraz drobne przyczyny rodzą wielkie skutki!
Po jakiejś godzinie zauważyłem rosnącą powoli planetę;
statek poddając się biernie jej przyciąganiu biegł coraz szyb­ciej, na koniec gnać począł jak kamień. Zrobiłem dobrą mi­nę do złej gry i zasiadłem przy sterach. Planeta była dość mała, pustynna, ale przytulna; zauważyłem oazy z wulka­nicznym ogrzewaniem i bieżącą wodą. Wulkanów było spo­ro; wyrzucały wciąż ogień i słupy dymu. Manewrując stera­mi szybowałem już w atmosferze, starając się jak się tylko da zmniejszyć szybkość, ale to odwlekało jedynie chwilę
dzienniki gwiazdowe 337
upadku. Wtem, przelatując nad skupiskiem wulkanów, oświecony nową myślą, przez mgnienie rozważałem ją, a potem powziąwszy straceńczą decyzję skierowałem dziób pocisku w dół i jak piorun runąłem prosto w ziejącą pode mną czeluść największego wulkanu. W ostatniej chwili, gdy jego rozżarzona gardziel już mnie połykała, zręcznym ma­newrem sterów odwróciłem rakietę dziobem do góry i w ta­kiej pozycji pogrążyłem się w huczącą lawą bezdeń.
Ryzykowałem wiele, ale innego wyjścia nie było. Li­czyłem na to, że połechtany gwałtownym ciosem, jaki zada mu rakieta, wulkan zareaguje erupcją i - nie omyliłem się. Nastąpił grzmot, od którego ściany zatrzeszczały, i w wie-lomilowym słupie ognia, lawy, popiołu i dymu wyleciałem w niebo. Sterowałem tak, by wpaść na prosty kurs Coeru-lei, co udało mi się znakomicie.
Byłem na niej już po trzech dniach, ledwo w dwadzie­ścia minut po ustalonym terminie. Tarantogi jednak nie za­stałem; odleciał zostawiwszy tylko list na poste restante.
Drogi Kolego! - pisał - okoliczności zmuszają mnie do natychmiastowego wyruszenia, dlatego proponuję, żebyśmy się spotkali już w gtębi obszaru nie zbadanego; ponieważ ta-meczne gwiazdy nie mają nazw, podaję Warn orientacyjne dane: polecicie prosto, za słońcem btękitnym skręcicie w le­wo, za następnym, pomarańczowym, w prawo; będą tam cztery planety, otóż na trzeciej, licząc od lewej ręki, spotka­my się. Czekam!
Oddany Warn
Ta ran toga
Nabrawszy paliwa wystartowałem o zmierzchu. Drogę przebyłem w ciągu tygodnia, a wniknąwszy w regiony nie­znane, bez trudu odnalazłem właściwe gwiazdy i wiernie
12 - Dzienniki gwiazdowe t. I
338 stanisław lem
trzymając się wskazówek profesora, rankiem ósmego dnia ujrzałem umówioną planetę. Masywny ten glob pokrywało zielone, kosmate futro; były to olbrzymie dżungle tropikal­ne. Widok ów speszył mnie nieco, nie wiedziałem bowiem, jak zabrać się do odnalezienia Tarantogi, liczyłem jednak na jego pomysłowość - i nie przeliczyłem się. Pędząc pro­sto ku planecie, o jedenastej przed południem dostrzegłem na jej północnej półkuli jakieś niewyraźne zarysy, od któ­rych dech mi zaparło.
Mówię zawsze młodym, naiwnym astronautom: nie wierzcie, kiedy ktoś wam powiada, że zbliżając się do pla­nety odczytał jej nazwę; jest to tylko zwyczajny dowcip ko­smiczny; tym razem jednak znalazłem się w kropce, albo­wiem na tle zielonych borów rysował się wyraźnie napis:
Nie mogłem czekać. Spotkanie na następnej planecie.
Ta r ant o g a
Litery były kilometrowej wielkości, inaczej bym ich na­turalnie nie dostrzegł. Nie posiadając się ze zdumienia i cie­kawości, jak też profesor wywiódł ten napis gigantyczny, obniżyłem lot. Ujrzałem wówczas, że linie liter przedsta­wiają szerokie ulice powalonego i zdruzgotanego boru, od­cinające się wyraźnie od obszarów nietkniętych.
Nie rozwiązawszy zagadki, zgodnie ze wskazówką po­mknąłem ku następnej planecie, zamieszkanej i cywilizo­wanej. O pierwszym zmierzchu siadłem na lotnisku. Próż­no rozpytywałem się w porcie o Tarantogę; i tym razem za­miast niego oczekiwał mnie list.
Kochany Kolego - pisał - gorąco przepraszam za uczy­niony zawód, ale w związku z nie cierpiącą zwłoki sprawą rodzinną muszę niestety zaraz wracać do domu. Aby zmniej-
dzienniki GWIAZDOWE 339
szyć Wasze rozczarowanie, zostawiam w biurze portu pacz­kę, którą zechciejcie odebrać; zawiera ona plon ostatnich mych badań. Intryguje Was pewno sposób, w jaki zostawi­łem na poprzedniej planecie pisemną wiadomość; bylo to całkiem proste. Glob ten przeżywa epokę odpowiadającą okresowi węglowemu Ziemi i zamieszkują go olbrzymie ja­szczury, między innymi straszliwe atlantozaury czterdziesto-metrowej długości. Wylądowawszy na planecie podkradtem się do wielkiego stada atlantozaurów i drażniłem je dopóty, dopóki nie rzuciły się na mnie. Począłem biec szybko przez las z takim wyrachowaniem, żeby szlak mej ucieczki tworzył zarys liter, a stado pędząc za mną waliło pokotem drzewa. W taki sposób powstała szeroka na osiemdziesiąt metrów ulica. Było to proste, powiadam, lecz nieco fatygujące, mu­siałem bowiem przebiec ponad 30 kilometrów i to dosyć szybko. Żałując serdecznie, że i tym razem nie poznamy się osobiście, ściskam Waszą dzielną dłoń i łączę wyrazy naj­wyższego uznania dla cnót Waszych i odwagi.
Ta r ant o g a
PS Gorąco radzę Warn pójść wieczorem do miasta na koncert -jest doskonały.
T.
Odebrałem w biurze przeznaczoną dla mnie paczkę, ka­załem zawieźć ją do hotelu, a sam udałem się do miasta. Przedstawiało ono widok dość ciekawy. Planeta wiruje z ta­ką szybkością, że pory doby zmieniają się co godzina. Wy­twarza się przez to siła odśrodkowa, powodująca, że swo­bodnie zwisający pion nie jest prostopadły do gruntu, jak na Ziemi, lecz tworzy z nim kąt 45 stopni. Wszystkie domy, wieże, mury, wszelkie w ogóle budowle wznosi się tedy na­chylone do powierzchni gruntu pod kątem 45 stopni, co stwarza widok dla ludzkiego oka raczej dziwny. Domy z jednej strony ulicy jak gdyby kładą się na wznak, a z dru-
340 stanisław lem
giej, przeciwnie, nachylają się i zawisają nad nimi. Mie­szkańcy planety, żeby się nie przewrócić, mają wskutek przystosowania naturalnego jedną nogę krótszą, a za to dru­gą dłuższą; człowiek zaś, idąc, musi stale podkurczać jedną kończynę, co po pewnym czasie porządnie dolega i męczy. Szedłem więc tak powoli, że gdy dotarłem do budynku, w którym miał się odbyć koncert, właśnie zamykano drzwi sali. Pośpiesznie kupiłem bilet i wbiegłem do środka.
Ledwiem usiadł, dyrygent zapukał pałeczką i wszyscy ucichli. Członkowie orkiestry jęli poruszać się żwawo, gra­jąc na nie znanych mi instrumentach, podobnych do trąb z dziurkowanymi lejkami, jak u polewaczki; dyrygent to wznosił z przejęciem przednie kończyny, to rozkładał je, jakby nakazując grać piano", lecz ogarniało mnie rosnące zdumnienie, albowiem nie słyszałem najsłabszego dźwię­ku. Zerkając nieznacznie na boki widziałem ekstazę malu­jącą się na twarzach sąsiadów; coraz bardziej zmieszany i zaniepokojony, próbowałem dyskretnie przetkać sobie uszy, lecz bez najmniejszego skutku. Wreszcie, sądząc, żem stracił słuch, cichutko postukałem paznokciem o pa­znokieć, jednakowoż ten cichy odgłos dobiegł mnie wyra­źnie. Tak tedy, nie wiedząc zgoła, co o tym wszystkim my­śleć, zafrapowany powszechnymi oznakami zadowolenia estetycznego, dosiedziałem do końca utworu. Rozległa się burza oklasków; skłoniwszy się, dyrygent znów zastukał pałeczką i orkiestra przystąpiła do następnej części symfo­nii. Wokół wszyscy byli zachwyceni; słyszałem mnogie po­ciągnięcia nosami i brałem to za oznaki głębokiego wzru­szenia. Nastąpiło wreszcie burzliwe finale - mogłem o tym sądzić tylko po gwałtownych wybuchach dyrygenta i kroplistym pocie, jaki staczał się z czół muzykantów. Zno­wu zagrzmiały oklaski. Sąsiad zwrócił się do mnie, wyraża­jąc uznanie dla symfonii i jej wykonawców. Odpowiedzia-
dzienniki GWIAZDOWE 341
łem ni w pięć, ni w dziewięć i wymknąłem się zupełnie zde­tonowany na ulicę.
Oddaliłem się już o kilkadziesiąt kroków od budynku, gdy wtem coś mnie tknęło, żeby spojrzeć na jego fasadę. Jak inne, była nachylona pod ostrym kątem do ulicy; na froncie widniał wielki napis Miejskie Olfaktorium, poniżej zaś rozlepione były afisze programowe, na których prze­czytałem:
SYMFONIA PIŻMOWA ODONTRONA I Preludium Odoratum II Allegro Aromatoso III Andante Olens Dyryguje
przebywający na gościnnych występach słynny nosista HRANTR
Zakląłem gniewnie i obróciwszy się na pięcie pośpie­szyłem do hotelu. Za to, że nie doznałem przeżycia este­tycznego, nie winiłem Taran togi, albowiem nie mógł wie­dzieć, że wciąż jeszcze doskwiera mi katar, jakiego nabawi­łem się na Satellinie.
Aby wynagrodzić sobie rozczarowanie, zaraz po przy­byciu do hotelu rozpakowałem paczkę. Zawierała dźwięko­wy aparat kinematograficzny, szpulę filmu i list następują­cej treści:
Mój drogi Kolego! Zapewne przypomina Pan sobie na­szą rozmowę telefoniczną, kiedy to Pan bawit na Malej, a ja na Wielkiej Niedźwiedzicy. Powiedziatem wtedy, że podej­rzewam istnienie istot, które zdolne są żyć w wysokiej tempe­raturze na gorących, półpłynnych planetach, i ze zamierzam podjąć w tym kierunku badania. Zechciał Pan wyrazić wąt­pliwość, czy się takie przedsięwzięcie uda. Otóż dowody ma
342 stanisław lem
Pan przed sobą. Wybrawszy ognistą planetę zbliżyłem się do niej w rakiecie na możliwie matą odległość, po czym na dłu­gim azbestowym sznurze opuściłem w dót ogniotrwały apa­rat filmowy i mikrofon; dokonałem w taki sposób wielu cie­kawych zdjęć. Niewielką próbkę pozwalam sobie wiośnie za­łączyć do listu.
Oddany
Ta ran to g a
Taka paliła mnie żądza poznania, że ledwo skończyłem czytać, założyłem do aparatu film, ściągnięte z łóżka prze­ścieradło zawiesiłem na drzwiach i zgasiwszy światło uru­chomiłem projektor. Zrazu na zaimprowizowanym ekranie migotały tylko barwne plamy; dochodziły mnie ochrypłe dźwięki i trzeszczenie jakby pękających w piecu polan, po­tem obraz się wyostrzył.
Słońce zapadało za horyzont. Powierzchnia oceanu drżała; pomykały po niej drobne, sine płomyki. Ogniste chmury bladły i mrok zapadał coraz większy. Pojawiały się słabe, pierwsze gwiazdy. Młody Kralosz zmęczony cało­dziennymi zajęciami wydostał się właśnie ze swego trzpio-nu, by zażyć wieczornego spaceru. Nie śpieszył się nigdzie;
poruszając miarowo skrzypionami, z rozkoszą wdychał świeże, wonne kłęby rozpalonego amoniaku. Ktoś zbliżał się do niego ledwo widoczny w rosnącej ciemności. Kra­losz natężył smęch, lecz dopiero gdy tamten znalazł się tuż, młodzieniec rozpoznał swego przyjaciela.
- Jaki piękny wieczór, nieprawdaż? - rzekł Kralosz. Przyjaciel przestąpił z obojni na obojnię, wychylił się do połowy z ognia i rzekł:
- Istotnie ładny. Salmiak obrodził w tym roku nadzwy­czajnie, wiesz?
- A tak, zbiory zapowiadają się doskonałe.
dzienniki gwiazdowe 343
Kralosz pokołysał się leniwie, odwrócił się na brzuch i wytrzeszczając wszystkie wzrocza, zapatrzył się w gwiazdy.
- Wiesz, mój drogi - rzekł po chwili - ilekroć patrzę w nocne niebo, jak teraz, nie mogę się oprzeć przekonaniu, że tam daleko, daleko są inne światy, podobne do naszego, tak samo zamieszkane przez istoty rozumne...
- Kto tu mówi o rozumie?! - rozległo się w pobliżu. Obaj młodzieńcy zwrócili się tyłem w tę stronę, aby rozpo­znać przybysza. Zobaczyli sękatą, lecz krzepką jeszcze po­stać Flamenta. Sędziwy uczony zbliżył się do nich majesta­tycznymi ruchami, a przyszłe potomstwo, podobne do kiści gron winnych, wzbierało już i wypuszczało pierwsze kiełki na jego rozłożystych barkach.
- Mówiłem o rozumnych istotach zamieszkujących in­ne światy... - odrzekł Kralosz unosząc łusty w pełnym szacunku pozdrowieniu.
- Kralosz mówi o rozumnych istotach z innych świa­tów?... - odrzekł uczony. - Patrzcie go! Z innych świa­tów!! ! Ach, ten Kralosz, ten Kralosz. Co też czynisz najlep­szego, młodzieńcze? Puszczasz wodze fantazji? Owszem... pochwalam... można w tak piękny wieczór... Co prawda wyraźnie pochłodniało, nie zauważyliście?
- Nie - odparli równocześnie obaj młodzieńcy.
- Naturalnie, młody ogień, wiem. A jednak jest teraz ledwo osiemset sześćdziesiąt stopni; powinienem był wdziać narzutkę na podwójniej lawie. Trudno, starość. Więc powiadasz - podjął zwracając się tyłem do Kralosza - że na innych światach istnieją stworzenia rozumne? I ja­kież to istoty według ciebie?
- Dokładnie wiedzieć tego nie można - odrzekł nie­śmiało młodzieniec. - Myślę, że są rozmaite. Podobno nie jest wykluczone, że na chłodniejszych planetach mogłyby z substancji zwanej białkiem powstać żywe organizmy.
344 stanisław lem
- Od kogo to słyszałeś?! - zakrzyknął gniewnie Fla-ment.
- Od Imploza. To ten młody student biochemii, któ­ry...
- Młody dureń, powiedz raczej! - palnął gniewnie Fłament. - Życie z białka?! Żywe istoty z białka? Nie wstydzisz się wypowiadać takich andronów w obecności swego nauczyciela?! Oto są płody nieuctwa i arogancji, ja­kie szerzą się dzisiaj zastraszająco! Wiesz, co należałoby uczynić z tym twoim Implozem? Pokropić go wodą, ot co!
- Ależ, czcigodny Flamencie - odważył się odezwać przyjaciel Kralosza - dlaczego domagasz się aż takiej ka-źni dla Imploza? Czy nie mógłbyś powiedzieć nam, jak mo­gą wyglądać istoty na innych planetach? Czy nie mogą one posiadać postawy pionowej i poruszać się na tak zwanych nogach?
- Kto ci to mówił? Kralosz milczał, przelękniony.
- Imploz... - wyszeptał jego przyjaciel.
- A dajcież mi już raz święty spokój z waszym Implo­zem i jego wymysłami! - wykrzyknął uczony. - Nogi! Rzeczywiście! Jak gdybym jeszcze dwadzieścia pięć Pło­mieni temu nie udowodnił matematycznie, że istota dwu­nożna, ledwo byś ją postawił, natychmiast wywróciłaby się jak długa! Sporządziłem nawet odpowiedni model i wykres, ale cóż wy, leniuchy, możecie o tym wiedzieć? Jak wyglą­dają istoty rozumne z innych światów? Nie odpowiem wprost, sam się zastanów, naucz się myśleć. Najpierw mu­szą mieć organy do przyswajania amoniaku, nieprawdaż? Jaki narząd uczyni to lepiej od skrzypień? Czy nie muszą poruszać się w środowisku w miarę opornym, w miarę cie­płym, jak nasze? Muszą, co? A widzisz! Jakże czynić to in-czej niżeli obojniami? Podobnie będą się też kształtować na-
dzienniki GWIAZDOWE 345
rządy zmysłowe - wzrocza, łuspiny i kutrwie. Nie tylko wszakże budową muszą być podobne do nas, pięciomia-ków, ale i ogólnym trybem życia. Wiadomo przecież, że pię-ciomiajest podstawową komórką naszego życia rodzinnego - spróbuj w fantazji wymyślić coś innego, wytężaj wyo­braźnię, jak chcesz, a ręczę ci, że poniesiesz klęskę! Tak, bo żeby założyć rodzinę, żeby dać życie potomstwu, muszą po­łączyć się Dada, Gaga, Mama, Fafa i Haha. Na nic wspólne sympatie, na nic plany i marzenia, jeśli zbraknie przedstawi­ciela choć jednej z tych pięciu płci - sytuację taką, nieste­ty, zdarzającą się czasem w życiu, nazywamy dramatem czwómi, czyli nieszczęśliwą miłością... Tak więc, jak wi­dzisz, jeśli rozumować bez najmniejszych uprzedzeń, opie­rając się wyłącznie na faktach naukowych, jeśli użyć precy­zyjnego narzędzia logiki, działając chłodno i obiektywnie, dochodzimy do nieodpartego wniosku, że każda istota ro­zumna musi być podobna do pięciomiaka... Tak. No, mam nadzieję, że was przekonałem?
PODRÓŻ DWUDZIESTA ÓSMA
Niedługo już włożę te karty zapisane do pustej baryłki po tlenie i rzucę ją w odmęt, za burtę, aby pomknęła w czar­ną dal, choć wcale nie liczę na to, że ją ktoś znajdzie. Navi-gare necesse est, ale widać ta podróż nadmierna wyczerpu­je nawet moją odporność. Lecę i lecę od lat, a końca temu nie widać. Co gorsza, czas plącze się, przecina, wnikam w-jakieś rozgałęzienia i łachy pozakalendarzowe, ni to przyszłość, ni przeszłość, chociaż bywa, że zalatuje śre­dniowieczem. Istnieje specjalna metoda ratowania umysłu w zbytniej samotności, wykoncypowana przez mego dzia­da Kosmę, polega na wymyślaniu sobie pewnej ilości towa­rzyszy, nawet obojga płci, a potem trzeba się już tego trzy­mać konsekwentnie. Używał jej też mój ojciec, choć dosyć bywa ryzykowna. W tej ciszy tutaj nazbyt się tacy towarzy­sze usamodzielniają, dochodzi do kłopotów i komplikacji, niektórzy nastawali na moje życie i musiałem walczyć, ka­juta to istne pobojowisko - przerwać stosowania metody nie mogłem, przez lojalność wobec dziada. Chwała Bogu, polegli i mam teraz chwilę wytchnienia. Wezmę się chyba, jak to już tyle razy planowałem, do spisania zwięzłej kroni­ki mojego rodu, aby tam, w minionych pokoleniach, odna­leźć siły, jak Anteusz. Założycielem głównej linii Tichych
dzienniki gwiazdowe 347
był Anonymus, otoczony tajemnicą najściślej związaną ze słynnym paradoksem Einsteina o bliźniakach. Jeden z nich leci w Kosmos, a drugi zostaje na Ziemi, za czym powraca­jący okazuje się młodszy od pozostałego. Gdy podjęto pierwsze doświadczenie, aby rozstrzygnąć ów paradoks, ja­ko ochotnicy zgłosili się dwaj młodzi ludzie, Kacper i Eze-kiel. Wskutek zamieszania przy starcie wsadzono ich do ra­kiety obu. Eksperyment spalił więc na panewce, a co gorsza - rakieta wróciła po roku z jednym tylko z nich na pokła­dzie. Oświadczył, okryty żałobą, że brat wychylił się zbyt­nio, gdy przelatywali nad Jowiszem. Nie dano wiary tym pełnym bólu słowom i pod wtór zażartej nagonki prasowej oskarżono go o bratożerstwo. Za dowód rzeczowy służyła prokuraturze książka kucharska, znaleziona w rakiecie, z czerwono zakreślonym rozdziałem O peklowaniu w próżni". Znalazł się atoli człowiek szlachetny i zarazem rozumny, który był jego obrońcą. Doradził, by nie otwierał ust podczas procesu, bez względu na to, co się będzie dzia­ło. Jakoż mimo złej woli sąd nie mógł skazać mego proto­plasty, bo w sentencji wyroku musi figurować imię i nazwi­sko oskarżonego. Rozmaicie powiadają stare kroniki - jedne, że już przedtem nazywał się Tichy, drugie, że był to przydomek, wywodzący się z zasady przyjętego milczenia, bo zachował incognito do śmierci. Właściwie powinien się był zwać Cichy, ale notariusz seplenił. Los tego mojego przodka nie był godzien zazdrości. Oszczercy i łgarze, któ­rych nigdy nie brak, twierdzili, że podczas przewodu sądo­wego oblizywał się, ilekroć wymieniano imię brata, przy czym w rzucaniu kalumnii wcale nie przeszkadzało im to, że nie wiadomo było, kto tu czyim jest bratem. O dalszych losach tego praszczura nie wiem wiele. Miał osiemnaścioro dzieci i z niejednego pieca jadał chleb, przez pewien czas utrzymując się nawet jako domokrążca ze sprzedaży dzie-
348 stanisław lem
cinnych skafandrów. Na starość został dorabiaczem zakoń­czeń do dzieł literackich. Zawód to mało znany, muszę więc wyjaśnić, że polegał na spełnianiu życzeń wyrażanych przez miłośników powieści i dramatu. Dorabiacz, przyjąw-szy zamówienie, musi wczuć się w atmosferę, styl i ducha dzieła, któremu przydaje epilog, odmienny od autorskiego. W rodzinnych archiwach zachowało się nieco brulionów świadczących o tym, jak znaczne zdolności artystyczne miał pierwszy Tichy. Są tam wersje Otella, w których Des-demona dusi Maura albo i takie, gdzie ona, on i Jago żyją razem, wzajem sobie radzi. Są warianty piekła dantejskie­go, z poddawanymi specjalnym mękom osobami, które wy­mienił zleceniodawca, przy czym z rzadka finały tragiczne autorów przychodziło zastępować szczęśliwym zakończe­niem, częściej bywało na odwrót. Bogaci smakosze zama­wiali u mego przodka epilogi, w których nie dochodziło w ostatniej chwili do ocalenia cnoty, ale - przeciwnie - triumfowało zło. Owym zamożnym zleceniodawcom przy­świecały na pewno niskie intencje, niemniej prapradziad mój, wykonując to, co u niego obstało wy wano, stwarzał ist­ne cacka artyzmu, a zarazem, choć niejako nieumyślnie, zbliżał się do prawdy życia bardziej niż autorzy dzieł. Mu­siał zresztą dbać o utrzymanie licznej rodziny, więc robił, co umiał, obrzydziwszy sobie żeglugę kosmiczną - łatwo to pojąć - na zawsze. Poczynając od niego, pojawiał się w rodzie naszym na przestrzeni wieków typ człowieka uta­lentowanego, zamkniętego w sobie, o umyśle oryginalnym, nieraz nawet skłonnym do dziwactw, uporczywego w ści­ganiu raz upatrzonych celów. W archiwum familijnym znajduję mnóstwo dokumentów potwierdzających te rysy charakterystyczne; zdaje się, że jedna z bocznych linii Ti-chych żyła w Austrii, a mówiąc ściślej, w niegdysiejszej monarchii austro-węgierskiej, bo wśród kart najstarszej
dzienniki gwiazdowe 349
kroniki znalazłem spłowiałą fotografię przystojnego mło­dzieńca w mundurze kirasjerskim, z monoklem i zakręco­nymi wąsikami, opatrzoną na odwrocie słowami k.u.k. Cyberleutnant Adalbert Tichy". O czynach owego cyber-leutnanta nic mi nie wiadomo poza tym, że -jako prekur­sor mikrominiaturyzacji technicznej, w czasach, kiedy ni­komu się nawet o niej nie śniło - wysunął projekt przesa­dzenia kirasjerów z koni na kucyki. Znacznie więcej pozo­stało materiałów dotyczących Estebana Franciszka Tiche-go, błyskotliwego myśliciela, który - nieszczęśliwy w ży­ciu osobistym - pragnął zmienić klimat Ziemi przez posy­pywanie obszarów biegunowych sproszkowaną sadzą. Uczemiony śnieg miał się stopić, pochłaniając promienie słońca, oswobodzone zaś tym sposobem od lodów obszary Grenlandii i Antarktydy pragnął ten mój pradziad prze­kształcić w rodzaj Edenu dla ludzkości. Ponieważ nie zna­lazł zwolenników tego planu, jął na własną rękę gromadzić zapasy sadzy, co doprowadziło do niesnasek małżeńskich, zakończonych rozwodem. Druga jego żona, Eurydyka, by­ła córką aptekarza, który za plecami zięcia wynosił z piw­nic i sprzedawał sadzę, jako węgiel leczniczy (carbo ani-malis). Gdy aptekarza zdemaskowano, niczego nieświado­my Esteban Franciszek został także oskarżony o fałszowa­nie lekarstw i przypłacił to konfiskatą całego zapasu sadzy, zgromadzonego w podziemiach domostwa w ciągu wielu lat. Głęboko rozczarowany do ludzi, nieszczęśnik zmarł przedwcześnie. Jedyną jego pociechą w ostatnich misią-cach życia było posypywanie ośnieżonego zimą ogródka sadzami i obserwacja postępów odwilży, jaką ten zabieg za sobą pociągał. Dziadek mój postawił w ogródku niewielki obelisk pamiątkowy z okolicznościowym napisem.
Dziad ów, Jeremiasz Tichy, jest jednym z najwybitniej­szych przedstawicieli naszego rodu. Wychował się w domu
350 stanisław lem
starszego brata, Melchiora, słynącego z pobożności cyber­netyka i wynalazcy. Poglądów niezbyt radykalnych, nie pragnął Melchior zautomatyzować całej służby bożej, a je­dynie chciał przyjść z pomocą najszerszym rzeszom kleru, skonstruował tedy kilka niezawodnych, szybko działają­cych i prostych w obsłudze urządzeń, jak anatemator, eks-komunikator oraz specjalny aparat do rzucania klątw z bie­giem wstecznym (dla ich odwoływania). Prace jego nie znalazły, niestety, uznania tych, dla których działał, co wię­cej, osądzono je jako heretyckie; z właściwą sobie wielko­dusznością udostępnił wówczas miejscowemu proboszczo­wi prototyp ekskomunikatora, umożliwiając tym ekspery­mentalne jego wypróbowanie na sobie samym. Niestety, nawet tego mu odmówiono. Zasmucony, rozczarowany, zrezygnował z dalszych prac w obranym kierunku i prze­rzucił się - tylko jako konstruktor - w sferę religii Wschodu. Do dziś znane są zelektryfikowane przezeń bud­dyjskie młynki modlitewne, zwłaszcza modele wysoko-obrotowe, osiągające do 18 000 pacierzy na minutę.
Jeremiasz, w przeciwieństwie do Melchiora, nie miał w sobie krzty ugodowości. Nie ukończywszy szkół, konty­nuował studia w domu, zwłaszcza w piwnicy, która tak wielką rolę miała odegrać w jego życiu. Cechowała go nie­zwykła wprost konsekwencja. Mając dziewięć lat, postano­wił stworzyć Ogólną Teońę Wszystkiego i nic go od tego nie powstrzymało. Znaczne trudności formułowania myśli, jakie odczuwał od lat najmłodszych, wzrosły po fatalnym wypadku ulicznym (walec drogowy spłaszczył mu głowę). Ale nawet kalectwo nie zniechęciło Jeremiasza do filozofii;
postanowił zostać Demostenesem myśli, a może raczej jej Stephensonem, tak bowiem, jak wynalazca lokomotywy, który sam niezbyt szybko się poruszał, a zapragnął zmusić parę do poruszania kół, on chciał przymusić elektryczność
dzienniki gwiazdowe 351
do poruszania idei. Myśl tę zniekształca się często, powiada­jąc, jakoby głosił hasło bicia elektromózgów. Jego zawoła­niem - w myśl takich potwarzy - miało być: Eniaki za mordę!" Jest to niegodne wypaczenie jego myśli; miał po prostu nieszczęście pojawić się ze swymi koncepcjami przed czasem. Jeremiasz wiele się w życiu nacierpiał, wypi­sywano mu na domu obelgi, w rodzaju żenowała" i mę-czymózga", sąsiedzi składali nań donosy, że zakłóca nocną ciszę hałasami i wyzwiskami, dobiegającymi z piwnicy, śmieli nawet twierdzić, jakoby nastawa! na życie ich dzieci, rozsypując zatrute cukierki. Otóż Jeremiasz istotnie nie lubił dzieci, podobnie jak Arystoteles, ale cukierki były przezna­czone dla plądrujących ogród kawek, o czym świadczyły umieszczone na nich napisy. Co do tak zwanych blu-źnierstw, których uczyć miał swe aparaty, byty to jeno okrzyki zawodu, jakie wyrywały mu się podczas nużącej pracy laboratoryjnej, gdy jej rezultaty okazywały się nikle. Zapewne, nie było z jego strony ostrożne posługiwanie się - w wydawanych własnym kosztem broszurach - termi­nami rubasznymi, gminnymi nawet, gdyż znachodzące się w kontekście rozważań o układach elektronowych wyraże­nia takie, jak: strzelić w lampę", przyflekować", wrzucić obcasa", łatwo mogły zmylić czytelnika. Przez przekorę też, jestem tego pewien, opowiadał zmistyfikowaną historyjkę, jakoby nie brał się bez drąga do programowania. Odznaczał się ekscentrycznością, która nie ułatwiała mu współżycia z otoczeniem; nie każdy umiał się poznać na jego dowcipie (stąd np. sprawa mleczarza i obu listonoszy, którzy na pew­no i tak zwariowaliby, wskutek obciążenia dziedzicznego, tym bardziej że szkielety były na kółkach, a jama mierzyła ledwie dwa i pół metra głębokości). Któż jednak ogarnąć może kręte ścieżki geniuszu? Powiadano, że stracił majątek, kupując mózgi elektryczne po to, aby rozwalać je na drobne
352 stanisław lem
kawałki, i całe stosy pogruchotanych piętrzyły się na podwórzu. Czyż jego winą było, że ówczesne elektromózgi nie mogły podołać stawianym zadaniom, jako zbyt ograni­czone i nie dość wytrzymałe? Gdyby nie rozlatywały się tak łatwo, na pewno doprowadziłby je w końcu do stworzenia Ogólnej Teorii Wszystkiego. Porażka nie dyskredytuje by­najmniej jego naczelnej idei.
Co się tyczy komplikacji małżeńskich, kobieta, którą poślubił, była pod silnym wpływem wrogich mu sąsiadów, którzy skłonili ją do składania fałszywych zeznań, a zresztą wstrząsy elektryczne wyrabiają charakter. Jeremiasz czuł się osamotniony, wyśmiewany, także przez ciasnogłowych specjalistów, jak profesor Brummber, który nazwał go hyc­lem elektrycznym, bo Jeremiasz niewłaściwie użył raz dła­wika indukcyjnego. Brummber był złym, niewiele wartym człowiekiem, a jednak krótką chwilę sprawiedliwego gnie­wu przypłacił Jeremiasz czteroletnią przerwą w pracy nau­kowej. Wszystko dlatego, ponieważ sukces nie stał się jego udziałem. Któż interesowałby się wówczas defektami jego manier, obejścia czy stylu? Kto rozpuszcza plotki o prywat­nym życiu Newtona czy Archimedesa? Niestety, Jeremiasz był przedwczesnym prekursorem i musiał za to zapłacić.
Pod koniec życia, a właściwie na jego schyłku, prze­szedł Jeremiasz zdumiewającą metamorfozę, która całko­wicie odmieniła jego los. Oto, zamknąwszy się na głucho w swej piwnicy, z której pousuwał wprzód wszystkie co do jednego szczątki aparatów, tak że pozostał w pustych mu­rach, wobec zbitego z desek barłogu, zydla i starej szyny żelaznej, już do śmierci nie opuścił owego azylu czy też dobrowolnego więzienia. Byłoż to więzienie, a jego postę­pek - ucieczką przed światem tylko, zrezygnowanym od­wrotem, rejteradą w los umartwiającego się pustelnika? Fakty przemawiają wyraźnie przeciw takiemu przypu-
dzienniki GWIAZDOWE 353
szczeniu. Nie na cichych medytacjach pędził życie w nało­żonym sobie zamknięciu. Przez małe okienko w drzwiach piwnicznych prócz odrobiny chleba i wody podawano mu przedmioty, jakich żądał, a żądał, przez owych lat szesna­ście, zawsze takich samych: młotków rozmaitego ciężaru i formatu. A zużył ich łącznie 3219 sztuk, a gdy wielkie serce przestało bić, znaleziono w piwnicy rozwłóczone po kątach setki i setki pordzewiałych, spłaszczonych w nie­zmiernym trudzie obuchów. Nadto dniem i nocą dobywał się z podziemi dźwiękliwy odgłos kucia, ustający jedynie na krótko, gdy dobrowolny więzień posilał umęczone cia­ło lub, po krótkim śnie, wpisywał do dziennika notatki, które leżą teraz przede mną. Widać z nich, że jego duch nie odmienił się, przeciwnie, jeszcze bardziej niż kiedykol­wiek zwarty, zogniskował się na nowym celu. Już ja jej dam radę!" Już ja ją doprowadzę do ostateczności!" Je­szcze trochę, a wykończę ją!" - od takich, charaktery­stycznym, nieczytelnym pismem rzucanych uwag roją się te grube zeszyty, pokryte metalicznymi opiłkami. Komu chciał dać radę, kogo wykończyć? Tajemnica nie da się wyjaśnić, ponieważ ani razu nie pada imię tyleż zagadko­wej, co potężnej snadź przeciwniczki. Wyobrażam sobie, że postanowił, w jednym z nagłych rozbłysków, które nie są rzadkimi gośćmi wielkich dusz - dokonać na najwyż­szym możliwym szczeblu tego, do czego uprzednio brał się dużo skromniej. Stawiał wtedy pewne urządzenia w sy­tuacjach przymusowych i karcił je, by dopiąć swego. Teraz dumny starzec wtasnowolnym zamknięciem odgrodził się od chóru poziomych krytykantów i przez drzwi piwnicy wszedł do historii, albowiem - to moja hipoteza - wziął się za bary z .przeciwniczką najpotężniejszą z możliwych:
w trudzie szesnastoletnim nie opuszczała go ani na chwilę świadomość, że szturmuje sedno egzystencji, że -jednym
354 stanisław lem
słowem - bez wahania, zwątpień, litości bez ustanku bije mateńę!!
W jakimże celu to czynił? O, nie było to wcale podobne do postępku owego monarchy starożytnego, który morze kazał wy chłostać, bo pochłonęło jego statki. Przeczuwam w owej działalności syzyfowej, realizowanej z takim boha­terstwem, myśl więcej niż frapującą. Przyszłe pokolenia pojmą, że Jeremiasz bił w imieniu ludzkości. Chciał on do­prowadzić materię do kresu, zamęczyć ją, wytłuc z niej ultymatywną istotę i tak zwyciężyć. Co miało nastąpić? Zu­pełna anarachia porażki, fizykalne bezprawie? Czy też po­wstanie nowych praw? Tego nie wiemy. Dowiedzą się kie­dyś ci, co ruszą w ślady Jeremiasza.
Najchętniej na tym zamknąłbym jego historię, jak jednak nie dodać, że potwarcy i potem pletli duby niestworzone, ja­koby ukrywał się w piwnicy przed żoną czy dłużnikami! Oto jak świat odpłaca swoim niezwykłym za ich wielkość!
Następnym, o którym mówią raptularze, był Igor Seba­stian Tichy, syn Jeremiasza, asceta i cybermistyk. Na nim kończy się ziemska gałąź naszego rodu, gdyż odtąd wszy­scy potomkowie Anonymusa poszli w Galaktykę. Igor Se­bastian był naturą kontemplacyjną i dlatego tylko, a nie wskutek niedorozwoju, o jaki był pomawiany, odezwał się po raz pierwszy w jedenastym roku życia. Jak każdy z wiel­kich myślicieli-reformatorów, którzy krytycznym okiem od nowa ogarniają człowieka, uczynił tak i doszedł do prze­świadczenia, że źródłem zła są w nas pozostałości zwierzę­ce, zgubne dla jednostek i społeczeństw. W tym, że prze­ciwstawił mrok popędów jasności ducha nie było jeszcze nic nowego, lecz Igor Sebastian poszedł o krok dalej, niż ważyli się to uczynić jego poprzednicy. Człowiek - rzekł sobie - powinien wstąpić duchem tam, gdzie dotąd pano­wało tylko ciało! Będąc niezwykle utalentowanym stero-
dzienniki GWIAZDOWE 355
chemikiem, po wielu latach poszukiwań stworzył w retor­cie substancję, która obróciła marzenia w rzeczywistość. Mówię oczywiście o słynnym przy kranie, pentazolidyno-wej pochodnej dwuallyloortopentanoperhydrofenantrenu. Nieszkodliwy dla zdrowia przykran, zażyty w mikroskopij­nej ilości, sprawia, iż akt prokreacji staje się, przeciwnie niż dotąd, nadzwyczaj niemiły. Dzięki szczypcie białego pro­szku człowiek zaczyna patrzeć na świat okiem nie zmąco­nym żądzami, dostrzega w nim właściwą hierarchię spraw, nie oślepiany co chwila zwierzęcym pociągiem. Zyskuje mnóstwo czasu, a wyprowadzony z niewoli płci, stworzo­nej przez ewolucję, zrzuca kajdany seksualnej alienacji i staje się wreszcie wolny. Przedłużanie gatunku winno wszak być rezultatem świadomej decyzji, poczucia obo­wiązku wobec ludzkości, a nie mimowolnym, bo automa­tycznym wynikiem sycenia sprośnych apetytów. Zamierzał zrazu Igor Sebastian uczynić akt cielesnego złączenia neu­tralnym, uznał jednak, iż to nie wystarczy, zbyt wiele bo­wiem rzeczy człowiek robi nie dla przyjemności nawet, ale po prostu z nudy lub z przyzwyczajenia. Akt ów miał odtąd stać się ofiarą złożoną na ołtarzu korzyści społecznej, cier­pieniem dobrowolnie nałożonym, każdy płodzący, dzięki wykazanej odwadze, wchodził w poczet bohaterów jak wszyscy ci, co poświęcają się dla innych. Jako prawdziwy badacz, wypróbował Igor Sebastian działanie przykranu najpierw na samym sobie, a żeby udowodnić, że i po jego sporych dawkach można mieć progeniturę, nie ustając, z najwyższym samozaparciem spłodził trzynaścioro dzieci. Żona jego, powiadają, wielokroć uciekała z domu - kryje się w tym źdźbło prawdy, jednakże główną przyczyną mał­żeńskich niesnasek byli, jak za życia Jeremiasza, sąsiedzi, którzy buntowali nie dość rozgarniętą kobietę przeciwko mężowi, oskarżając Igora Sebastiana o maltretowanie żony,
356 stanisław lem
chociaż tłumaczył im wielekroć, że bynajmniej nie męczy jej, a jedynie wiadomy akt, będący teraz źródłem cierpień, czyni dom jego siedliskiem hałasów i jęków. Cóż, kiedy ciasnogłowi powtarzali jak papugi swoje, że ojciec bił elek-tromózgi, a syn - żonę. Lecz był to tylko prolog tragedii, gdy bowiem, nie mogąc znaleźć zwolenników, zapalony ideą wiekuistego oczyszczenia człowieka z chuci zaprawił wszystkie studnie miasteczka przykranem, rozwścieczony tłum pobił go i pozbawił życia aktem haniebnego samosą­du. Przeczucie niebezpieczeństw, na jakie się narażał, nie było Igorowi obce. Pojmował, że zwycięstwo ducha nad ciałem samo nie przyjdzie, o czym świadczą liczne ustępy jego dzieła wydanego pośmiertnie na koszt własny rodziny. Pisał w nim, że każda wielka idea musi mieć za sobą siłę, jak o tym świadczą liczne przykłady z historii dowodzące, że lepiej od wszystkich argumentów i perswazji broni świa­topoglądu policja. Niestety, nie miał własnej i dlatego tak smutno skończył.
Znaleźli się, oczywiście, kalumniatorzy, którzy twierdzi­li, że ojciec był sadystą, a syn - masochistą. Nie ma w tym oszczerstwie słowa prawdy. Aczkolwiek wkraczam w spra­wy drażliwe, muszę to uczynić, aby ocalić dobre imię naszej rodziny przed zniesławieniem. Igor nie był masochistą, mi­mo samozaparcia musiał się nieraz uciekać do fizycznej po­mocy dwu oddanych kuzynów, którzy przytrzymywali go, zwłaszcza po większych dawkach przykranu, w łożu małżeń­skim, skąd, gdy rzecz się dokonała, uciekał jak oparzony.
Synowie Igora nie podjęli dzieła ojca. Starszy zajmował się jakiś czas syntezą ektoplazmy, substancji dobrze znanej spirytystom, którą wydzielają media w transie, ale nie uda­ło mu się, ponieważ -jak twierdził - margaryna, stano­wiąca surowiec wyjściowy, była nie dość oczyszczona. Młodszy był zakałą rodziny. Kupiono mu szyfkartę do
dzienniki gwiazdowe 357
gwiazdy Mira Coeti, która niedługo po jego przybyciu na miejsce zgasła. O losie córek nic mi nie wiadomo.
Jednym z pierwszych - po stupięćdziesięcioletniej przerwie - kosmonautów albo, jak już mówiono wtedy, kosmonarzy, byt prastryj Pafnucy. Ten właściciel promu gwiezdnego w jednej z mniejszych cieśnin galaktycznych przewiózł swym stateczkiem niezliczone rzesze podróż­nych. Pędził życie wśród gwiazd cicho i spokojnie, w prze­ciwieństwie do brata swego, Euzebiusza, który został kor­sarzem, zresztą w stosunkowo późnym wieku. Z urodzenia dowcipniś, Euzebiusz, odznaczający się wspaniałym po­czuciem humoru, zwany przez całą załogę a practical jo-ker", zalepiał gwiazdy szewskim pakiem i rozrzucał po Drodze Mlecznej małe latarki, by mylić kapitanów, spro­wadzane zaś z kursu rakiety napadał i łupił. Potem atoli od­dawał wszystko ograbionym, nakazywał im lecieć dalej, doganiał swym czarnym rakietowcem, abordażowa! i rabo­wał od nowa, bywało, że sześć, a to i dziesięć razy pod rząd. Pasażerowie nie widzieli się spoza siniaków.
A jednak nie był Euzebiusz okrutnikiem. Po prostu, cza­tując latami wśród gwiezdnych rozdroży na ofiary, okrop­nie się nudził, więc gdy jakaś mu się wreszcie trafiła, nie był wprost w stanie rozstać się z nią natychmiast po doko­naniu grabieży. Jak wiadomo, korsarstwo międzyplanetar­ne jest pod względem finansowym nieopłacalne, o czym świadczy najlepiej to, że praktycznie nie istnieje. Euzebiusz Tichy nie działał z niskich pobudek materialnych, wręcz przeciwnie, ożywiał go duch starych ideałów, pragnął bo­wiem odnowić czcigodną ziemską tradycję morskiej pirate-rii, uważając to zadanie z swe posłannictwo. Pomawiano go o wiele ohydnych skłonności, znaleźli się i tacy, co zwali go tanatofilem, ponieważ statek jego okrążały liczne szczątki kosmonarzy. Nic bardziej fałszywego od ohyd-
358 stanisław lem
nych tych potwarzy. W próżni nie można po prostu pocho­wać zgasłego przedwcześnie i nie ma innego sposobu, jak tylko wypchnąć go przez klapę rakiety, to zaś, że jej nie opuszcza, lecz krąży wokół osieroconego statku, wynika z praw mechaniki newtonowskiej, a nie z czyichś przewrot­nych upodobań. Z biegiem lat ilość ciał, okrążających sta­tek tego mego krewnego, istotnie znacznie urosła; manew­rując, poruszał się jakoby w aureoli śmierci, niemal z tań­ców Diirera rodem, ale, powtarzam, działo się to nie z jego, lecz z natury woli.
Siostrzan Euzebiusza, a mój kuzyn, Arystarch Feliks Ti-chy, zjednoczył w sobie najcenniejsze talenty, występujące dotąd oddzielnie w naszym rodzie. Doczekał też, jedyny, uznania i znacznego dobrobytu dzięki inżynierii gastrono­micznej , zwanej też gastronautyką, którą wspaniale rozwi­nął. Pierwociny tej gałęzi technicznej sięgają jeszcze schył­ku XX wieku, a znano ją wtedy pod surową, prymitywną postacią tak zwanej kanibalizacji rakiet. Aby zaoszczędzić materiału i miejsca, poczęto stosować do wyrobu okręto­wych przepierzeń i grodzi prasowane koncentraty żywno­ściowe, a więc różne kasze, tapioki, strączkowe itp. Później rozszerzono zakres tej działalności konstruktorskiej, obej­mując nią także meble rakietowe. Kuzyn mój ocenił lapi­darnie jakość ówczesnej produkcji, powiadając, iż na smacznym krześle się nie usiedzi, a wygodne przyprawia o niestrawność. Arystarch Feliks przystąpił do rzeczy w sposób całkiem nowy. Nic dziwnego, że pierwszą swoją trzystopniową rakietę (Przystawki, Pieczyste, Legumina) nazwała Zjednoczona Stocznia Aldebarańska jego imie­niem. Nikogo już nie dziwią dzisiaj tablice rozdzielcze na kruchych spodach (tzw. elektromazurki), kondensatory --przekładańce, makaronowa izolacja, piernikoidy, czyli cewki z migdałami na miodzie, przewodzącym dobrze
dzienniki gwiazdowe 359
prąd, wreszcie okna z cukru pancernego, chociaż naturalnie nie każdy lubi garnitur z jajecznicy, bądź też poduszki z cwibaków i babek puchowych (a to dla okruszków w łóż­ku). Wszystko to jest dziełem mego kuzyna. To on wyna­lazł liny holownicze-kabanosówki, strudlowe prześciera­dła, kołdry z suflerów, jak również napęd łazankowo-grysi-kowy i on pierwszy zastosował ementaler do chłodnic. Za­stąpiwszy kwas azotowy chlebowym, uczynił paliwo (i to bezalkoholowe!) smacznym napojem orzeźwiającym. Nie­zawodne są też jego gaśnice z kisielkiem żurawinowym, które gaszą równie dobrze pożary, jak pragnienie. Znalazł też Arystarch naśladowców, lecz żaden z nich mu nie do­równał. Niejaki Globkins usiłował wprowadzić na rynek ja­ko źródło oświetlenia - tort Sachera z knotem, zupełne fia­sko, bo i światła dawał tort niewiele, i przesiąkał kopciem. Również jego wycieraczki do nóg z rizotta nie znalazły na­bywców, podobnie jak i płyty izolacyjne z chałwy, pryska­jące przy pierwszym zderzeniu z meteorami. Raz jeszcze okazało się, że nie wystarczy ogólna idea, gdyż każde kon­kretne rozwiązanie, któremu ona patronuje, musi być twór­cze - tak, jak genialna w swej prostocie myśl mego kuzy­na, by wszystkie puste miejsca konstrukcji rakietowej wy­pełniać zupą nic", przez co i próżnię się zyskuje, i najeść się można. Myślę, że ten z Tichych zasłużył w pełni na mia­no dobroczyńcy kosmonautyki. Jej prekursorzy zapewniali nas nie tak znów dawno temu, kiedyśmy patrzeć nie mogli na glonowe klopsiki i zupki z mchów czy porostów, że na takim właśnie wikcie ruszy ludzkość do gwiazd. Piękne dzięki! Dobrze się stało, żem dożył lepszych czasów, bo ileż to za mej młodości załóg zginęło z głodu, dryfując wśród ciemnych prądów przestrzeni, do wyboru mając je­dynie albo przejście na system losowania, albo też demo­kratycznych wyborów zwyczajną większością głosów.
360 stanisław lem
Zgodzi się ze mną każdy, kto pamięta przygniatającą atmo­sferę zgromadzeń, na których dyskutowało się te przykre sprawy. Był nawet projekt Drapplussa, który narobił ongi sporo szumu, żeby po całym systemie słonecznym rozsiać równomiernie, z myślą o rozbitkach, kaszkę mannę lub gry­sik oraz kakao w proszku, ale się nie przyjął, raz, że wypa­dało to za drogo, a dwa, że spoza chmur kakao nie byłoby widać gwiazd nawigacyjnych. I dopiero kanibalizm rakie­towy uwolnił nas od tego dawniejszego.
Gdy tak - wzdłuż gałęzi genealogicznego drzewa - zbliżam się, wkraczając w czasy nowożytne, ku własnemu początkowi, zadanie moje, jako kronikarza rodu, staje się coraz trudniejsze. Nie tylko dlatego, że dawnych przodków, co prowadzili osiadły tryb życia, łatwiej jest portretować niż ich gwiezdnych następców, ale i dlatego, ponieważ w próżni manifestuje się niepojęty dotąd wpływ zjawisk fi­zycznych na życie rodzinne. Bezradny wobec dokumen­tów, których nie umiem należycie posegregować, rezygnu­jąc z wszelkiego porządkowania, przedstawię je po prostu w kolejności, w jakiej się zachowały. Oto osmalone chyżo-ścią karty dziennika podóży, który spisywał kapitan żeglu­gi gwiezdnej Wszechświt Tichy:
Zapis 116 303. Od iluż to już lat nie znamy ciążenia! Klepsy­dry nie działają, stanęły zegary wagowe, w nakręcanych odma­wiają służby sprężyny. Jakiś czas zrywaliśmy kartki kalendarzy na chybit trafit, ale i to już jest przeszłością. Pozostaty nam, ja­ko ostatnie wytyczne, śniadania, obiady i kolacje, lecz pierwsza niestrawność może zmieść do reszty i tę rachubę czasu. Muszę przerwać pisanie, ktoś wszedł, albo bliźnięta, albo to interferen­cja świetlna.
Zapis 116304. Na bakburcie planeta, nie oznaczona na ma­pach. Nieco później, w czas podwieczorku, meteor, na szczęście mały, który przebił nam trzy komory - ciśnieniową, zatrzymań
dzienniki GWIAZDOWE 361
(' wytrzeźwień. Kazałem cementować. Przy kolacji - brak kuzy­na Patryce go. Rozmowa z dziadem Arabeuszem o relacji nieo­znaczoności. Cóż wiemy właściwie w sposób pewny? Żeśmy wy­ruszyli jako młodzi ludzie z Ziemi, że statek nasz nazwaliśmy Kosmocystą", że dziadek i babka wzięli na pokład dwanaście innych par małżeńskich, które dzisiaj tworzą już jedną rodzinę, związaną węzłami powinowactwa krwi. Jestem niespokojny o Patrycego - także i kot gdzieś przepadł. Zauważyłem dodat­ni wpływ braku grawitacji na platfusy.
Zapis 116 305. Pierworodny stryja Obrożegojest tak bystro-oki i tak mały jeszcze, że gołym okiem dostrzega neutrony. Re­zultat poszukiwań Patrycego negatywny. Zwiększamy szybkość. Podczas manewru przecięliśmy rufą izochronę. Po kolacji przy­szedł do mnie teść Obrożego, Amfoteryk, i zdradził mi, że został własnym ojcem, bo jego czas zadzierzgnął się w kształt pętli. Prosił, żeby o tym nikomu nie mówić. Radziłem się kuzynów fi­zyków - są bezradni. Kto wie, co jeszcze przed nami!
Zapis 116 306. Zauważyłem, że podbródki i czoła niektórych starszych stryjostw oraz wujostw cofają się. Efekt recesji żyro­skopowej, skrócenie Lorentza-Fitz-Geralda czy skutek wypada­nia zębów i częstego uderzania czołem o grodzie, gdy rozlega się dzwonek wzywający do stołu? Pędzimy wzdłuż sporej mgła­wicy; ciotka Barabella wywróżyła, domowym sposobem, dalszą naszą trajektorię zfusów kawowych. Sprawdzałem obliczenia elektrokalkulatorem - wynik wcale zbliżony!
Zapis 116 307. Krótki postój na planecie Wałęsów. Cztery osoby nie wróciły na pokład. Przy starcie zatkana lewa wyrzut­nia. Kazałem przedmuchać. Biedny Patrycy! W rubryce przy­czyna zgonu" zapisałem: roztargnienie" - bo cóż innego?
Zapis 116 308. Wujowi Tymoteuszowi śniło się, że napadły nas plądrzyki. Obeszło się na szczęście bez ofiar i strat. Na stat­ku robi się ciasno. Dziś trzy porody i cztery przeprowadzki, sku­tek rozwodów. Dziecko Obroży ch ma oczy jak gwiazdy. Dla po­prawy metrażu poleciłem wszystkim ciotkom udać się do hiber-nacyjnych lodówek. Poskutkował dopiero argument, że nie będą
362 stanisław lem
się w stanie odwracalnej śmierci starzeć. Jest teraz bardzo ci­cho i przyjemnie.
Zapis 116 309. Zbliżamy się do szybkości światła. Mrowie nieznanych fenomenów. Pojawił się nowy typ cząstek elementar­nych - skwarki. Niezbyt wielkie, trochę przypalone. Coś dziw­nego dzieje się z moją głową. Pamiętam, że ojcu memu było Barnaba, ale miałem też innego, imieniem Balaton. Chyba ze to jezioro na Węgrzech. Muszę sprawdzić w encyklopedii. Widzę, jak ciotki uginają się na kwantach, nie przestając mimo to robić na drutach. Na III pokładzie czuć. Dziecko Obroży c h wcale nie raczkuje, tylko lata, posługując się na zmianę przednim i tylnym odrzutem. Jak cudowna jest biologiczna adaptacja organizmu!
Zapis 116 310. Byłem w laboratorium kuzynostwa Jezaja-szów. Nie ustaje tam praca. Kuzyn mówit, ze wyższą fazą gastro-nautyki będą meble nie tylko jadalne, lecz i żywe. Takie nie po­psuj ą się i nie trzeba będzie, do czasu, trzy mać ich w lodówkach. Tylko komu podniesie się ręka, żeby zarżnąć żywe krzesło? Na razie jeszcze ich nie ma, ale Jezajasz twierdzi, że niedługo uczę-stuje nas nóżkami w galarecie. Wróciwszy do sterowni, długo rozmyślałem, mając w uszach jego słowa. Mówił o żywych ra­kietach przyszłości. Czy można będzie mieć dziecko z taką rakie­tą? Co za myśli przychodzą mi do głowy!
Zapis 116 311. Dziadek Arabeusz skarżył mi się, że jego le­wa noga sięga Gwiazdy Polarnej, a prawa - Krzyża Południa. Poza tym chyba cos knuje, bo wciąż chodzi na czworakach. Mu­szę go baczniej obserwować. Znikł Baltazar, brat Jezajasza. Czyżby dyspersja kwantowa? Szukając go, stwierdziłem, że ko­mora atomowa pełna jest kurzu. Nie omiatana z rok! Zdjąłem ze stanowiska podkomorzego Bartłomieja i naznaczyłem jego szwagra, Tytusa. Wieczorem, w salonie, podczas występów ciot­ki Melanii, wybuchnął nagle dziad. Kazałem cementować. Byt to Z mej strony czysty odruch. Nie odwołałem rozkazu, by nie podać w wątpliwość kapitańskiego autorytetu. Bardzo mi bra­kuje dziada. Co to było, gniew czy anihilacja? Zawsze był ner­wowy. Zachciało mi się w czasie wachty czegoś mięsnego, zja­dłem trochę mrożonej cielęciny z lodówki. Wczoraj okazało się,
dzienniki gwiazdowe 363
że zginęła kartka z zapisanym celem podróży, szkoda, bo lecimy już coś 36 rok. W cielęcinie, dziwna rzecz, było pełno śrutu - od kiedy strzela się do cieląt z dubeltówki? Obok nas leci mete­or, na którym ktoś siedzi. To Bartłomiej pierwszy go zauważył. Na razie udaję, że nie widzę.
Zapis 116 312. Kuzyn Bruno twierdzi, Że to nie była lodów­ka, tylko hibernator, bo dla żartu przewiesił tabliczki i Że to nie był śrut, tylko paciorki. Uniosłem się pod strop; w przestrzeni bezgrawitacyjnej żadne sceny nie są możliwe, nie da się ani za-tupać, ani uderzyć pięścią w stół. Żałuję, że wziąłem się do gwiazd. Skierowałem Brunona do najgorszej roboty, na rufę, że­by rozplątywał włóczkę.
Zapis 116 313. Kosmos pochłania nas. Wczoraj porwało część rufy z toaletami. Był tam akurat wuj Paleksander. Bezsil­ny, patrzałem, jak roztapia się w mroku, a rozwijające się wstę­gi papieru trzepotały żałośnie w próżni. Istna grupa Laokoona wśród gwiazd. Co za nieszczęście! Ten na meteorze to nie żaden krewny; zupełnie obcy człowiek. Leci, siedząc okrakiem. Zasta­nawiające. Doszły mnie słuchy, jakoby sporo osób wysiadało
ukradkiem. Rzeczywiście robi się jakoś puściej. Czyżby to była prawda?
Zapis 116314. Kuzyn Roland, który prowadzi naszą rachun­kowość, ma olbrzymie kłopoty. Wczoraj biedził się przy mnie, obliczając przewiezione już narzeczonotony, z einsteinowską poprawką na utratę wianków. Pisząc, naraz podniósł głowę, po­patrzył mi w oczy i powiedział: Człowiek, jak to brzmi!" Ta myśl zaskoczyła mnie. Wuj Obroży skończył swą Teologię Robo­tów i teraz stwarza nowy system - będą tam specjalne posty, tak zwane glodziny (chodzi o czas). Dziad Arabeusz nie podoba mi się. Układa kalambury. Kalambur - rzekł mi - to znaczy, że zanieczyszczam las, a dużo dzieci płci męskiej to synkopy". Maty Pyzio, ten, co fruwa odrzutowo i mówi f zamiast p (flane-ta zamiast planeta, ale za to - spodnie planelowe), wrzucił - teraz, się dopiero okazało - kota do zbiornika z sodą, która po­chłania nam dwutlenek węgla. Biedne kocisko rozłożyło się na dwukocian sody.
364 stanisław lem
Zapis 116 315. Pod drzwiami znalazłem dziś niemowlę pici męskiej z przypiętą do pieluch karteczką: To twoje". Nic nie wiem, czyżby zbieg okoliczności? Wymościlem mu szufladę sta­rymi aktami.
Zapis 116 316. W Kosmosie ginie masa skarpetek i chustek do nosa, poza tym czas zupełnie się rozpada; zauważyłem przy śniadaniu, ze oboje dziadkowie są dużo młodsi ode mnie. Były tez wypadki stryjolizy. Kazałem zrobić kuzynowi bilans - otwarto hibernatory, odmrażam wszystkich. Dużo ciotek ma ka­tar, chrypkę, sine nosy i spuchnięte, czerwone uszy; niektóre spazmowały. Byłem bezsilny. Co najdziwniejsze, wśród wskrze­szonych jest cielę. Brakuje za to ciotki Matyldy - czyżby Bruno naprawdę nie żartował, a raczej - naprawdę żartował?
Zapis 116 317. Przed sienią komory atomowej jest komórka. Gdy siedziałem tam, przyszła mi zabawna myśl, że może w ogó­le nie wystartowaliśmy i tkwimy na Ziemi! Ale nie - wszak nie ma ciążenia. Ta refleksja uspokaja. Jednakże sprawdziłem, co trzymam w ręku, to był młotek. Być może, nazywam się raczej Jeremiasz. Kułem jakąś sztabę i zrobiło mi się dziwno. Ale trze­ba przywykać. Zasadę Pauliego, że poszczególną osobę może obsadzić tylko jedna osobowość naraz, pozostawiliśmy daleko za sobą. Choćby taka sztafeta rodzicielska, rzecz dla nas w Ko­smosie zwykła, gdy kilka niewiast rodzi kolejno to samo dziecko - dotyczy to także ojców - wskutek olbrzymiej szybkości. Py-zio, tak niedawno malutki, gdy dzisiaj, sięgając jednocześnie w jadalni po marmoladę, zderzyliśmy się czołami, odrzucił mnie pod sam strop! Jakkolwiek splątany, pokręcony, a nawet za­dzierzgnięty, jak jednak ten czas leci!
Zapis 116 318. Arabeusz mówił mi dziś, jak to zawsze żywił cichą nadzieję, że gwiazdy i rakiety mają jedną tylko stronę, tę zwróconą do nas, a z drugiej są tylko zakurzone stelaże i sznu­ry. To dlatego poleciał do gwiazd! Wyznał mi też, że niektóre ko­biety składają coś w bielizniarkach, według niego nie tylko bie­liznę, ale i jaja. Świadczyć by to miało o gwałtownej regres ji, w sensie ewolucyjnym. Musiało mu być niewygodnie, gdy tak za­dzierał ku mnie głowę ze swoich czworaków. Niepokoi mnieje-
dzienniki GWIAZDOWE 365
go młodszy brat. Ósmy rok stoi u mnie w przedpokoju, z wycią­gniętymi przed siebie palcami wskazującymi. Czyżby początki katatonii! Najpierw machinalnie, a potem z nawyku zacząłem wieszać na nim palto i kapelusz. Może sobie przynajmniej po­wiedzieć, że i z niego jest jakiś pożytek.
Zapis 116 319. Coraz bardziej pusto. Dyfrakcja, sublimacja czy też po prostu wszyscy przechodzą, wskutek efektu Dopplera, do podczerwieni! Hukałem dziś po całym śródpokładziu i nikt się nie pokazał, oprócz ciotki Klotyldy, z drutami i nie dokończo­ną mitenką. Poszedłem do laboratorium - kuzynowie Mitro fan i Alaryk, by zbadać tory skwarków, topili słoninę i lali tłuszcz do wody. Alaryk powiedział mi, że w naszej sytuacji andrzejki są pewniejsze od komory Wilsona. Ale dlaczego po dokonaniu obli­czeń wszystko zjadł? Nie rozumiem, a nie śmiałem go pytać. Za­ginął prawuj Emeryk.
Zapis 116 320. Prawuj Emeryk odnaleziony. Co dwie minuty wschodzi z regularnością, godną lepszej sprawy, na bakburcie, widać w górnym okienku, jak osiąga zenit, po czym zachodzi na sterburcie. Nic a nic się nie zmienił, nawet na orbicie ostatniego spoczynku! Ale kto i kiedy go wypychał? Okropna myśl.
Zapis 116 321. Wujek jest tak regularny, że według jego wschodów i zachodów można by stoper regulować. Co najdziw­niejsze, zaczął wybijać godziny. Nie umiem tego pojąć.
Zapis 116 322. Po prostu zaczepia nogami o wierzch kadłu­ba w najniższym punkcie swojej orbity i końce zelówek albo ob­casy skaczą mu po główkach nitów pancerza. Dziś po śniadaniu wybił trzynastą -przypadek czy wieszczy znak? Obcy na mete­orze oddalił się nieco. Leci obok nas dalej. Usiadłem dziś do biurka, by pisać, a krzesło powiada do mnie: Jaki ten świat dziwny!" Myślałem, że udało się wreszcie wujowi Jezajaszowi, ale to był tylko dziad Arabeusz. Powiedział mi, że jest inwarian-tem, czyli takim, któremu wszystko jedno, więc mogę nie wsta­wać. Hukałem dziś całą godzinę na pochylni i na górnym pokła­dzie. Ani żywego ducha. Trochę kłębków włóczki i drutów lata­ło w powietrzu, i parę talii kart pasjansowych.
366 stanisław lem
Zapis 116 323. Istnieje specjalna metoda, by ratować rów­nowagę umysłu - wymyśla się różne fikcyjne osoby. Czyja aby tego od dawna już w sposób podświadomy nie robię? Ale od jak dawna? Siedzę na milczącym uparcie Arabeuszu, z kwilącym dzieckiem w szufladzie, które nazwałem Ijonem, i karmię je z, flaszki - trapiąc się, skąd ja mu wezmę teraz żonę; na razie niby jeszcze czas, ale w tych warunkach nic nie wiadomo. Sie­dzę taki lecę...
To ostatnie słowa mego ojca, zapisane w dzienniku - reszty kartek brak. Ja również siedzę w rakiecie i czytam, jak ktoś inny, to znaczy on, siedział w rakiecie i leciał. A więc siedział i leciał, i ja też siedzę i lecę. Kto zatem wła­ściwie siedzi i leci? Czyżby mnie wcale nie było? Ale dziennik okrętowy sam siebie czytać nie może. Więc jed­nak jestem, bo go czytam. A może to wszystko podsunięte? Zmyślone! Dziwne myśli... Powiedzmy, że on nie siedział i nie leciał, ale ja jednak nadal lecąc - siedzę, to jest sie­dząc - lecę. To całkiem pewne. Czyżby? Najpewniejsze jest, że czytam o tym, kto leci i siedzi. Natomiast co do mo­jego siedzenia i lotu, to skąd wziąć pewność? Pokoik jest wyporządzony dość ubogo, to raczej komórka. Chyba na międzypokładziu, ale na strychu u nas była całkiem podob­na. Wystarczy atoli wyjść za próg, żeby się przekonać, czy to nie złudzenie. Lecz gdyby to było złudzenie i gdybym zobaczył dalszy ciąg tego złudzenia? Nie ma niczego roz­strzygającego? To nie może być! Bo gdyby było tak, że ja nie lecę i nie siedzę, a tylko czytam o tym, że on leciał i sie­dział, przy czym naprawdę on też nie leciał, to by znaczy­ło, że ja, w moim złudzeniu, poznaję jego złudzenie, czyli mnie się zdaje, że jemu się zdaje. Albo może mnie się zda­je to, co się jemu wydaje? Złudzenie w złudzeniu? Po­wiedzmy, ale on pisał jeszcze o tym, który leci, siedząc okrakiem na meteorze. Z tym to już gorzej chyba. Mnie się
dzienniki GWIAZDOWE 367
zdaje, że jemu się zdawało to, co tamten robi okrakiem, a jeżeli tamtemu też się tylko wydawało, to już zupełnie nic nie wiadomo! Głowa mnie rozbolała i znów, jak wczoraj, jak przedwczoraj, muszę myśleć o biskupach i o nosach si­nych, o oczach jak bławatki, o modrym Dunaju i filetowej cielęcinie. Dlaczego? I wiem, że kiedy o północy dodam przyspieszenia, będę myślał o jajecznicy, a właściwie o sa­dzonych jajach z dużymi żółtkami, o marchwi, miodzie i piętach cioci Maryni - tak samo, jak w środku każdej no­cy... Ach! Rozumiem! To jest efekt przesunięcia myśli, raz w stronę ultrafioletu, a raz - poprzez żółć - w stronę pod­czerwieni, czyli psychiczny efekt Dopplera! Bardzo ważne! Bo to byłby dowód, że lecę! Dowód z ruchu, demonstratio ex motu, jak mówili scholastycy! Więc ja naprawdę lecę... Tak. Ale przecież każdemu mogą przyjść do głowy jaja, pięty i biskup. To nie jest ścisły dowód, to tylko przypu­szczenie. A więc cóż zostaje? Solipsyzm? Tylko ja jeden istnieję, nie lecąc donikąd... Lecz to by znaczyło, że nie ist­niał Annonymus Tichy ani Jeremiasz, ni Igor, Esteban ani Wszechświt, że nie było Barnaby, Euzebiusza, Kosmocy-sty", że nigdy nie leżałem w szufladzie ojcowego biurka ani że on, dosiadłszy dziada Arabeusza, nie leciał - otóż to nie jest możliwe! Miałżebym z niczego wysnuć taką ilość osób i dziejów rodzinnych? Przecież ex nihilo nihilfit\ A zatem rodzina istniała, to ona pozwala mi wrócić do wiary w świat i w ten lot mój o końcu niezbadanym! Wszystko zostało uratowane dzięki wam, przodkowie moi! Niedługo włożę te zapisane karty do pustej baryłki po tlenie i rzucę je w odmęt za burtę, niech płyną w czarną dal, bo navigare nęcę ssę est, a ja lecę i lecę od lat...
styczeń 1966
Opracowanie graficzne: Roman Kirilenko Redaktor techniczny: Zygmunt Sutek Korekta: Anna Naczulska
Rysunki Autor
Š Copyright by Stanisław Lem, Kraków 1957
Š Copyright for the Polish edition by
Agencja Praw Autorskich i Wydawnictwo INTERART, Warszawa 1994
ISBN 83-7060-281-9 (Dzieła zebrane) ISBN 83-7060-283-5 (Dzienniki gwiazdowe tom I)
Agencja Praw Autorskich i Wydawnictwo INTERART
00-403 Warszawa, ul. Solec 30A733
Wydanie I
Ark. wyd. 16,5, ark. druk. 23
Skład i łamanie: Studio COLLAGE", Warszawa, tel. 13-73-86
Druk i oprawa: Drukarnia Wydawnicza im. W. L. Anczyca, Kraków
Żarn. 1921/94


