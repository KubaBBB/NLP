  

      Viktor E. Frankl

  

  

  Psychoterapia dla każdego

  

  Instytut Wydawniczy PAX 

  Warszawa 1978 

  

  

  Gertrudzie Paukner

  poświęcam

  

  

  Przedmowa

  

  

  W latach 1951-1955 byłem co miesiąc zapraszany przez 

kierownictwo Programu Naukowego wiedeńskiej rozgłośni 

Rot-Weiss-Rot Sender do wygłaszania odczytu na temat 

psychoterapii. Po ukazaniu się w formie książkowej pierwszych 

siedmiu z tych radiowych pogadanek zdecydowałem się opublikować 

kolejny wybór, uzupełniając go odczytami już wcześniej wydanymi, 

wszystko w postaci istotnie rozszerzonej i zaopatrzonej w 

przypisy. Zdecydowałem się na to powodowany echem, jakim te moje 

pogadanki odbiły się w wielu listach słuchaczy. Uznałem, że 

winienem im umożliwić przeczytanie w druku tego, o czym do nich 

mówiłem. Miałem też nadzieję rozszerzyć oddziaływanie moich 

prelekcji, świadome oddziaływanie w duchu higieny psychicznej. 

Marzyłem o tym, by nie tyle na temat psychoterapii mówić, co 

raczej ją - przez radio - uprawiać. Psychoterapia poprzez mikrofon 

wydała mi się tym rodzajem zbiorowej psychoterapii, który potrafi 

najlepiej przeciwdziałać zbiorowej nerwicy. 

  Każda z pogadanek stanowi zamkniętą całość - stąd nie można 

uniknąć częściowego zachodzenia na siebie tematów, a także 

powtórzeń, może nie tak całkiem niepożądanych, jeśli mogą być 

dydaktycznie pożyteczne. Co się tyczy stylu, zachowałem 

autentyczną formę pogadanki radiowej, choć u niejednego ze 

słuchaczy mogę narazić się na zarzut zbytniej niedbałości. Ale 

wiadomo, żywa mowa jest czymś zgoła różnym od tego, co napisane; 

tym bardziej nie sposób stawiać ogólnie dostępną pogadankę radiową 

na równi ż naukową dysertacją. 

  Viktor E. Frankl

  

  

  1. Kłopoty z wiedzą o psychoterapii

  

  

  ...coacervat nec scit quis percipiat ea. *

  

  W sprawozdaniu z podróży naukowej do Stanów Zjednoczonych 

psychiatra marburski Villinger wyraża przypuszczenie, że panująca 

tam skłonność do popularyzacji i upowszechniania wyników badań 

uważana będzie przez jednych za godną pochwały, przez innych 

jednak za błąd. Co do mnie, proponuję rozróżnienie. Uważam 

mianowicie, że upowszechnianie wyników badań może być dużą 

zasługą, natomiast tendencja do ich popularyzacji jest na pewno 

błędem. O ile bowiem upowszechnianie rzeczywiście przekazuje 

ogółowi na przykład wiedzę o higienie psychicznej czy 

psychoterapii, i w ten sposób rozszerza jej oddziaływanie, o tyle 

nie da się zaprzeczyć, iż popularyzacja samej psychoterapii nie 

zawsze jest psychoterapią, nie zawsze więc musi oddziaływać 

psychoterapeutycznie. Zanim przejdę do wykazania tego w 

szczegółach, chciałbym przytoczyć słowa myśliciela, którego 

kompetencja naukowa jest równie bezsporna jak rekordy w zakresie 

ilości prób spopularyzowania jego nauki. Mam na myśli Alberta 

Einsteina i to jego powiedzenie, że naukowiec musi zdecydować się 

na wybór: albo pisać zrozumiale i powierzchownie, albo w sposób 

gruntowny i niezrozumiały. * 

  Jeśli wrócimy jednak do naszego tematu szerzenia wiedzy 

psychiatrycznej i psychoterapeutycznej, to okaże się, że 

niebezpieczeństwo niezrozumienia nie jest nawet tym największym 

niebezpieczeństwem, jakie grozi wszelkim próbom popularyzacji; 

większym od niego jest niebezpieczeństwo zrozumienia fałszywego. 

Tak, na przykład, dr Binger, odpowiedzialny za higienę psychiczną 

w Nowym Jorku, skarżył się na to, że przed fałszywym zrozumieniem 

nie jest zabezpieczony nawet ten, kto wygłasza obiektywnie dobre 

odczyty; on sam miał w radiu odczyt o tzw. medycynie 

psychosomatycznej, i już nazajutrz otrzymał list, w którym ktoś 

zapytywał, gdzie można nabyć buteleczkę psychosomatycznej 

"medycyny"...

  

  ...gromadzi wiedzę, a nie wie, kto z niej będzie korzystał. 

  

  Abstrahuję już od tego, że naukowcy starający się pisać 

zrozumiale popełniają zazwyczaj ten błąd, iż pozostają 

niekonkretni, nie uwzględniają indywidualnych przypadków.

  

  

  Cóż, muszę wyznać, że bynajmniej nie jestem przekonany o tym, iż 

wiedza o chorobach przedstawia w każdym przypadku wartość 

leczniczą. Przeciwnie, potrafię sobie bardzo dobrze wyobrazić, że 

może oddziałać nader szkodliwie. Chciałbym tylko przypomnieć, jak 

na przykład ma się sprawa przy pomiarach ciśnienia krwi. Załóżmy, 

że mierzę pacjentowi ciśnienie i stwierdzam, że jest ono lekko 

podwyższone. Otóż jeśli na trwożliwe pytanie chorego: - Panie 

doktorze, jak jest z moim ciśnieniem? - odpowiem, że nie ma powodu 

do obaw, to czy okłamuję wówczas mego pacjenta? Ośmielam się 

twierdzić, że nie. Mój chory bowiem na te uspokajające słowa 

odetchnie z ulgą i powie ze swej strony: - Bogu dzięki, bo wie 

pan, panie doktorze, bałem się już, czy nie dostanę udaru. - I 

skoro to lękliwe oczekiwanie ustąpi, ciśnienie krwi pacjenta 

będzie już rzeczywiście normalne. A co stałoby się w odwrotnym 

przypadku, gdybym powiedzieli choremu prawdę? Nie skończyłoby się 

na owym rzeczywistym lekkim podwyższeniu ciśnienia: teraz dopiero, 

po moim wyznaniu, szczerze zatroskany i przestraszony pacjent 

natychmiast zareagowałby istotnym podwyższeniem ciśnienia 

tętniczego. 

  Albo pomyślmy o popularyzacji wyników badań statystycznych. 

Jestem przekonany, że gdyby na podstawie statystyki ustaliło się, 

że tylu a tylu mężów zdradza swoje żony - a próbę taką podjęto 

rzeczywiście w ramach rozległych badań - otóż gdyby ustaliło się 

to i podało do powszechnej wiadomości, jestem przekonany, że i w 

tym przypadku nie skończyłoby się na ustaleniu odsetka niewiernych 

mężów. Przeciętny mąż na pewno nie pomyślałby sobie: to skandal, 

że taka jest większość mężów (wraz ze mną), od dziś będę wierny 

mojej żonie, już choćby po to, aby wzmocnić i wesprzeć mniejszość 

mężczyzn uczciwych. Przeciętny mąż pomyślałby sobie po prostu: no 

cóż, i ja nie jestem święty i nie muszę być lepszy niż większość - 

i przy najbliższej okazji, w chwili pokusy, taka refleksja 

przechyliłaby może szalę decyzji. Wszystko to można chyba porównać 

ze znaną tezą fizyka Heisenberga, iż sama obserwacja elektronu 

wywiera pewien wpływ. Coś podobnego zachodzi i w naszym przypadku 

i śmiem twierdzić, że na przykład ogłaszanie jakiejś prawdy 

statystycznej oznacza także wpływanie na ludzi objętych 

statystyką, a więc prowadzi w końcu do wykrzywienia prawdy.

  W Ameryce, gdzie właśnie popularyzacja psychologii głębi, 

psychoanalizy przybrała rozmiary, o jakich mieszkaniec Europy 

środkowej nie może mieć pojęcia ( * ), już ujawniają się jej 

ujemne skutki. Tak więc można było niedawno wyczytać i to w 

czasopiśmie fachowym! - że tak zwane wolne skojarzenia, na których 

wytwarzaniu opierają się, jak wiadomo, psychoanalityczne metody 

leczenia, w wielorakim sensie dawno już nie są "wolne", w każdym 

razie nie tak wolne, aby mogły udzielić lekarzowi jakichkolwiek 

informacji o tym, co nieświadome w pacjencie. Chory mimochodem 

dowiedział się już grubo za wiele o tym, "o co chodzi" 

psychoanalitykowi, a dowiedział się tego z licznych książek 

zajmujących się psychoanalizą i podobnymi ulubionymi tematami 

tamtejszych czytelników - toteż o szczerości i nieuprzedzeniu 

również nie może tu już być mowy. * 

  Przeciętny czytelnik już zna najważniejsze kompleksy czy jak 

bądź nazywać się mogą te zdewaluowane do modnych haseł pojęcia. * 

Nie wie jednak, że takie kompleksy czy konfliikty, albo też tak 

zwane przeżycia traumaityczne, inaczej mówiąc, urazy psychiczne, 

bynajmniej nie mają w końcu tak wielkiego, jak przypuszcza, 

udziału w powstawaniu nerwic. Aby to zilustrować, poleciłem kiedyś 

lekarce mego oddziału, aby jak popadnie, bez wyboru, wypytała 

dziesięciu pacjentów ostatnio leczonych w naszym ambulatorium o 

wszystkie ich wstrząsające przeżycia. Następnie również jak 

popadło, bez wyboru, wypytano dziesięciu dalszych, i to takich, 

którzy leżeli na naszym oddziale z powodu organicznych chorób 

układu nerwowego. Rezultat był zdumiewający: ci, którzy pozostali 

psychicznie zdrowi, mieli za sobą nie tylko podobne i podobnie 

ciężkie przeżycia co pierwszych dziesięciu, ale mieli ich nawet o 

wiele więcej, jednakże właśnie potrafili je przezwyciężać nie 

popadając w nerwicę. 

  

  

  Por. uwagę poczynioną w nowojorskim "Aufibau" z 25 XII 1953, s. 

19: "Kuracja u psychoanalityka należy dziś w Stanach Zjednoczonych 

do dobrego tonu". 

  

  

  Por. wypowiedź Emila A. Gutheila z Nowego Jorku: "W takich 

przypadkach pacjenci przynoszą często z sobą wcześniej wymyślony 

materiał skojarzeniowy przeznaczony do sprawienia przyjemności 

analitykowi. Im bardziej rozszerza się analiza, a jej podstawowe 

pojęcia stają się dobrem powszechnym, tym nieufniej należy 

ustosunkowywać się do tak zwanych "wolnych" skojarzeń. Tylko 

nielicznym pacjentom można dziś zaufać co do tego, że ich 

skojarzenia powstają naprawdę spontanicznie. Większość skojarzeń, 

które pacjent ujawnia w toku dłuższej kuracji, nie ma nic 

wspólnego z wolnością. Niejednokrotnie obliczone są one na 

przekazanie analitykowi określonych idei, które, zakłada pacjent, 

będą tamtemu miłe. To wyjaśnia okoliczność, iż w opublikowanych 

przez pewnych analityków raportach o chorych znajdujemy tyle 

materiału zdającego się potwierdzać idee terapeuty. Pacjenci 

zwolenników Adiera mają, zdawałoby się, do czynienia tylko z 

problemami władzy, a ich konflikty wydają się uwarunkowane 

wyłącznie ich ambicją, dążeniem do przewagi itp. Pacjenci będący 

zwolennikami Junga zarzucają swych lekarzy archetypami i 

wszelkiego rodzaju górnolotną symboliką. Freudyści nasłuchają się 

od swych pacjentów potwierdzeń kompleksu kastracji, urazu 

porodowego i tym podobnych. Tylko nieliczne skojarzenia pacjentów 

nie są z góry obmyślone i zafałszowane". (Aktive Psychoanalyse, w: 

Handbuch der Neuroseniehre und Psychotherapie, wyd. V. E. Franki, 

V. E. von Gebsattel i J. H. Schultz.) 

  

  

  Psychiatra amerykański G. R. Forrer wspomina przykładowo o 

pewnej damie, która miała 3-letniego syna - otóż w jego obecności 

nie wolno było używać nożyc, "gdyż mali chłopcy lękają się 

kastracji" ("The Psychiatrie Quarterly" 1954, 28, 126).

  Por. wypowiedź W. G. Eliasberga z Nowego Jorku: "Staje się już 

zagadnieniem sumienia, czy nie mamy przypadkiem za wiele 

psychologii. Mam oczywiście na myśli psychologizm. Coś z tego 

psychologizmu szerzy się w Ameryce, mianowicie w postaci 

poszukiwania poza wszelkimi ludzkimi zjawiskami - kompleksów, 

popędów, emocji i interesów" ("Schweizer Archiy fur Neurologie und 

Psychiatrie" 1948, 62, 113). 

  

  

  Nie ma więc żadnego absolutnie powodu do przyjęcia jakiegoś 

fatalizmu. Fatalistyczne nastawienie obec minionych przeżyć, 

również ciężkich, byłoby mianowicie już samo z siebie czymś 

neurotycznym, byłoby objawem nerwicy. Bo czymś typowo neurotycznym 

jest wymawiać się swoimi kompleksami czy charakterem i czynić tak, 

jakby należało się z góry ze wszystkim pogodzić. Ale typowe dla 

neurotyka jest właśnie to: jeśli coś w sobie stwierdza, nic już 

przeciwko temu nie czyni; jeśli coś w sobie znajduje, znajduje też 

od razu w sobie zgodę na to. Jeśli mówi na przykład o słabości 

swej woli, to zapomina, iż ważna jest zasada, że tam, gdzie jest 

wola, tam znajdzie się także i droga wyjścia. I inna zasada, o 

większym jeszcze znaczeniu, że gdzie jest cel, tam znajdzie się i 

wola jego realizacji. Skoro jednak neurotyk mówi tylko o cechach 

charakteru, i w ogóle o swoim charakterze, to z góry już wymawia 

się tym charakterem. Jak jednak ktoś uważający swój los za 

przypieczętowany miałby go przezwyciężyć? 

  Oto dlaczego musimy wystąpić przeciw nerwicowemu fatalizmowi, a 

zarazem przeciw pewnemu rodzajowi popularyzacji wyników badań 

psychiatrycznych, który może wyrządzać tylko szkody. Iluż 

spotykamy pacjentów, u których nerwica powstała w ogóle dopiero 

wskutek tego, że na jakieś same w sobie niewinne nerwowe 

dolegliwości reagowali obawą, iż mogą one być objawem albo 

zapowiedzią grożących poważnych chorób. A okazję do takich obaw 

znajduje laik wciąż na nowo w popularnej wiedzy medycznej lub 

psychiatrycznej, nieraz pokrywającej się z groźnym niedouczeniem.

  Dziś, gdy do dobrego tonu dziennikarskiego należy operowanie 

fachowymi wyrażeniami psychiatrycznymi, dziś również i film nie 

może pozostawać w tyle, i dochodzi do tego, że zajmuje się on 

psychoanalizą, przypadkami rozdwojenia jaźni i utraty pamięci, a 

przynajmniej tym, jak sobie ludzie filmu wyobrażają psychoanalizę 

itd. W rzeczywistości mnoży się w ten sposób tylko niepotrzebne 

obawy. Tak więc każda konsekwentnie myśląca kobieta, obejrzawszy 

film "Kłębowisko żmij", musiała się pytać: czyżby i moja matka nie 

dała mi kiedyś zbyt późno piersi albo mój ojciec czy nie podeptał 

mojej lalki, krótko mówiąc, czy i ja nie uległam psychicznemu 

urazowi, jak bohaterka filmu w swoim dzieciństwie? Wprawdzie nic o 

tym nie wiem, ale i ona była długo tego nieświadoma, dopóki nie 

zdołał jej o tym pouczyć psychoanalityk! Tak więc kobieta myśląca 

rzeczywiście konsekwentnie mogła opuścić kino zatroskana tym, że 

sama również trafi w kłębowisko żmij, na prokrustowe łoże. * Nie 

tu miejsce na krytykę artystyczną filmu, ale stwierdzić należy, że 

wprawdzie nie wszystko, niemniej niejedno z tego, co film 

"Kłębowisko żmij" serwuje w zakresie informacji psychiatrycznych, 

jest wierutnym bałamuctwem.

  Nie mówmy już o owych filmach posuwających się talk daleko, że 

jako szczyt mądrości przedstawiają, na przykład, kombinację 

samobójstwa z eutanazją. Semper aliquid haeret - mówi łacińskie 

przysłowie, zawsze coś przylgnie, i pewnego dnia zaważy na szali 

decyzji. Należałoby więc życzyć sobie, aby ludzie odpowiedzialni 

za produkcję filmową mieli świadomość, że każdy metr filmu, który 

nakręcają, stanowi wkroczenie w zbiorową psyche, a każdy seans 

filmowy, czy chce się tego, czy nie - rodzaj masowego zalecenia 

psychoterapeutycznego. I niechaj nikt nie próbuje ułatwiać sobie 

sprawy i wymawiać się tym, że takie rzeczy jak aktualna produkcja 

filmowa i książkowa są tylko objawami, zwykłymi oznakami choroby 

wieku. Wolno nam bowiem troszczyć się o to, aby film i książka, 

gazeta i radio, krótko mówiąc, wszystko, co wywiera wrażenie i 

wpływa na masy, nie tylko świadczyło o chorobie, ale było też na 

nią lekiem.

  

  Przy tego rodzaju lękach chodzi na ogół o wyobrażenia natrętne, 

a właśnie ktoś skłonny do podobnych wyobrażeń jest po prostu 

uodporniony na prawdziwe choroby psychiczne.

  

  

  

  

  2. Psychoanaliza i psychologia indywidualna

  

  

  Teoria Zygmunta Freuda, psychoanaliza, jest - wbrew 

rozpowszechnionej wśród laików opinii - tylko jedną ze szkół 

współczesnej psychoterapii, czyli leczenia zaburzeń psychicznych 

przez oddziaływanie psychiczne. Jest jednak pierwszą taką szkołą, 

stąd nią najpierw wypada nam się zająć. 

  Na pytanie, jakie było założenie psychoanalizy, należałoby 

odpowiedzieć: Freud pragnął wyświetlić sens psychicznych objawów 

chorobowych, które określa się jako "histeryczne". Stwierdził, że 

objawy te rzeczywiście mają pewien sens, ale jest on nieświadomy, 

niezrozumiały dla chorego. Ów sens nie jest jednak nieuświadomiony 

na podobieństwo czegoś zapomnianego: nie został zapomniany, lecz 

usunięty, wyparty do nieświadomości, wyłączony, i utrzymywany poza 

świadomością. Freud uznał następnie, że udało mu się stwierdzić, 

iż treść takich nieświadomych, wypartych ze świadomości przeżyć 

pozostaje koniec końców w związku z życiem seksualnym. Fakt ten, 

zdaniem Freuda, był w ogóle nawet przyczyną, dla której nastąpiło 

wyparcie odpowiednich przeżyć ze świadomości. Należy zresztą 

pamiętać, że pojęcie "popędu seksualnego" pojmowane jest w 

psychoanalizie w sensie szerokim i odpowiada ostatecznie z grubsza 

popędowości lub energii życiowej. 

  Freud wykazał, że to, co padło ofiarą wyparcia ze świadomości, 

znowu ujawnia się, na przykład w snach, i wraca do świadomości. 

Dokonuje się to jednak w postaci zmienionej, i to symbolicznej. 

Odpowiednie wyobrażenia czy dążenia ośmielają się wydobyć na 

światło dzienne niejako tylko pod osłoną, pod maską symbolu. 

Innymi słowy, świadomość i nieświadomość wchodzą jakby w rodzaj 

kompromisu. Otóż takim kompromisem, zdaniem Freuda, jest także 

nerwica, na przykład wyobrażenie natrętne. Również tu, w myśl 

teorii psychoanalitycznej, leży u podstaw wyparty ze świadomości 

impuls związany z popędem, występujący u pacjenta w postaci 

ukrytej, w maskaradzie dziwacznego wyobrażenia natrętnego. Kuracja 

psychoanalityczna ma za zadanie przez zniesienie stłumienia i 

ponowne uświadomienie nieświadomych zdarzeń doprowadzić do 

wyzwolenia z nerwicy. 

  Ze szkoły psychoanalitycznej wywodzi się - wyrosły również na 

gruncie wiedeńskim - drugi ważny kierunek, tak zwana psychologia 

indywidualna Alfreda Adlera. Wyszedł on w swych badaniach od tego, 

co nazwał "Organminderwertigkeit", upośledzeniem organicznym, 

rozumiejąc pod tym wrodzoną, konstytucjonalną mniejszą wartość 

niektórych narządów. Wkrótce zaobserwował, że taka mniejsza 

wartość fizyczna odbija się także na sferze psychicznej prowadząc 

do tego, co psychologia indywidualna określa ogólnie już znanym 

wyrażeniem: "kompleks poczucia mniejszej wartości". Teraz otwarła 

się przed Adlerem interesująca perspektywa: zdołał wykazać, że 

również inne okoliczności, nie tylko mniejsza wartość narządów, 

mogą wytworzyć ów kompleks, i to już we wczesnym dzieciństwie. 

Może go spowodować na przykład słabe zdrowie, wątłość, a przede 

wszystkim rzeczywista czy też tylko domniemana brzydota. Pewien 

stopień poczucia mniejszej wartości znamienny jest, w myśl teorii 

psychologii indywidualnej, właściwie każdemu człowiekowi. Wykazuje 

je jako istota, która już w najwcześniejszych okresach życia o 

wiele bardziej niż zwierzęta zdana jest z konieczności na pomoc 

innych, dorosłych, rodziców. Jednakże normalne poczucie mniejszej 

wartości normalnego dziecka zostaje powetowane, wyrównane czy, jak 

nazywa to psychologia indywidualna, skompensowane przez naturalne 

dążenie do bezpieczeństwa wśród społeczności ludzkiej. 

  Inaczej ma się sprawa w przypadku patologicznego poczucia 

mniejszej wartości, pogłębionego kompleksu dzieci chorowitych, 

wątłych czy brzydkich. Tu nie wystarczy kompensacja, tu trzeba już 

nadkompensacji. Rzeczywiście, wszyscy z doświadczenia wiemy, że 

ludzie, którzy czują się niepewni, zwykli też dążyć do wybijania 

się w sposób szczególny: albo starają się o szczególnie użyteczne 

osiągnięcia w swej społeczności, albo przeciwstawiają się jej i 

pragną zaimponować reszcie bliźnich i skompensować swój kompleks 

niższości pozorami wyższości. Adler mniemał, że również wszystkie 

nerwicowe zaburzenia, a więc to, co w tytule jednej ze swych 

książek nazwał "charakterem nerwowym", daje się sprowadzić do tego 

rodzaju chybionej nadkompensacji głębokiego poczucia mniejszej 

wartości. A co z terapią? Psychologia indywidualna stara się w 

podobnych przypadkach zaatakować u samych korzeni przesadne 

dążenie do znaczenia u tych niepewnych siebie, nerwowych ludzi, po 

pierwsze, uświadamiając im, co się za tym wszystkim kryje, 

mianowicie nie wyznany kompleks mniejszej wartości, po wtóre, 

ucząc ich przezwyciężania tego kompleksu przez dodawanie im odwagi 

i sprowadzanie na powrót do ludzkiej społeczności. 

  Współczesna psychoterapia nie zatrzymała się w swoim rozwoju, 

lecz uruchomiła inne jeszcze metody kuracji. Wspomnę tylko o 

kierunku obranym przez C. G. Junga, słynnego psychologa 

szwajcarskiego, który był uczniem Freuda, ale wcześnie rozstał się 

z mistrzem wkraczając na własne drogi badań. Doprowadziły go one 

na przykład do odkrycia, że w nieświadomych warstwach psychiki 

zarówno czowieka zdrowego, jak i chorego natrafić można nie tylko 

na symbole seksualne, ale i na inne, jakie spotykamy w odległych i 

obcych kulturach lub odpowiednich religiach. 

  Nie sposób zająć się tym wszystkim bliżej. Tym ważniejszą rzeczą 

będzie wskazać na fakt, że w ciągu półwiecza istnienia 

psychoanalizy Zygmunta Freuda coraz trudniej było zaprzeczyć, że 

jest ona w pełni dziecięciem swego wieku. * Wiemy, że dziś 

bardziej niż kiedykolwiek przeniknęła ona do szerokiej 

publiczności, podczas gdy w latach wielkich odkryć Freuda 

napotykała na twardy opór ze strony opinii publicznej, a tym 

bardziej fachowców, klinicystów. Nie powinno nam jednak zamącać 

sądu ani szerokie współczesne oddziaływanie psychoanalizy, ani 

respekt przed genialnością jej twórcy. Ostatecznie czcimy dziś 

jeszcze Hipokratesa i Paracelsusa, wcale nie czując się 

zobowiązanymi do wypisywania recept ani dokonywania operacji wedle 

nauk tych wielkich lekarzy. Toteż trzeba sobie otwarcie 

powiedzieć, że Freud był najściślej związany z naturalizmem swej 

epoki. To znaczy, że widział, w człowieku ostatecznie tylko dzieło 

natury, przeoczał natomiast jego naturę duchową. Oczywiśce 

człowiek ma także popędy, ale to, co dlań najistotniejsze, nie 

daje się wyprowadzić z popędów, nie sposób też sprowadzić, do 

popędów czegoś takiego, jak umysł, osoba, ludzkie "ja". 

  Freud widział prawidłowo, ale nie widział wszystkiego, a 

uogólniał tylko to, co widział. Rentgenolog także widzi 

prawidłowo, kiedy - na zdjęciu małoobrazkowym - widzi człowieka 

tak, jakby chodziło nie o człowieka, ale o jego szkielet. A jednak 

żaden rentgenolog nie wpadnie na pomysł, aby twierdzić, że 

człowiek składa się tylko z kości. Raczej powie sobie: w obrazie 

rentgenowskim widzę wprawdzie tylko kości, w rzeczywistości jednak 

istnieją też inne tkanki. A ważne jest jeszcze coś: kiedy u żywego 

człowieka widoczna jest kość poza właściwym obrazem rentgenowskim, 

człowiek ten nie jest już zdrowy, i mamy do czynienia z otwartym 

złamaniem kości.

  

  

  Por. Irving Kristol, "Der Monat" 1951, 3, 147: "Teorię Freuda 

można - podobnie jak marksizm - uznać za pełnoprawny produkt 

filozofii XIX wieku. Głosiła ona, że w dotychczasowych dziejach 

umysł ludzki nie był wolny, lecz był niewolnikiem natury albo 

społeczeństwa". 

  

  

  Otóż podobnie ma się sprawa z psychoanalizą. Człowiek ma popędy, 

kiedy jednak popędowa natura u człowieka się ujawnia, on sam także 

nie jest zdrowy, i chodzi wtedy o szczególny przypadek istoty, 

która - jak zdradza to już samo słowo - daje się przez swe popędy 

popędzać. Na podstawie tego szczególnego przypadku nie należałoby 

jednak nigdy ryzykować konstruowania obrazu człowieka, ani tym 

bardziej, jak uczynił to Freud, chcieć wyjaśniać całą ludzką 

kulturę - naturą popędowa. 

  Każda epoka ma swoje nerwice i każda wymaga odpowiedniej 

psychoterapii. I tak dowiedziono, że Freudowska psychoanaliza 

doskonale odpowiada epoce wiktoriańskiej i kulturze "pluszowej" 

(Kretschmer) - a zatem epoce z jednej strony pruderyjnej, z 

drugiej lubieżnej. Wówczas zaiste warto było zdzierać maskę z 

fałszywego oblicza ówczesnej społeczności i podstawiać jej 

zwierciadło, aby się sobie przyjrzała. Dziś jednak niedole epoki 

są inne, i dzisiejsza psychoterapia mniej też ma do czynienia z 

seksualnym nienasyceniem, więcej zaś z niezaspokojeniem 

egzystencjalnym: z tęsknotą ludzką za celem życia i sensem bytu, 

za konkretnym zadaniem i osobistym posłannictwem - jednym słowem, 

ze zmaganiem się o sens egzystencji. * 

  Nietzsche powiedział kiedyś: "Kto musi żyć pod znakiem pytania 

"po co?", ten zniesie prawie każde pytanie dotyczące tego, "jak" 

życie przeżyć". Inaczej mówiąc, temu, kto zna "sens swego życia, 

świadomość ta bardziej niż cokolwiek innego pomaga w 

przezwyciężaniu zewnętrznych trudności i wewnętrznych 

dolegliwości. Z tego wynika wniosek, jak ważnym byłoby, również z 

punktu widzenia terapeutycznego, pomóc człowiekowi w znalezieniu 

sensu jego egzystencji i w ogóle obudzić drzemiące w nim 

pragnienie nadawania jej jakiegoś sensu. Oczywiście potrzeba by 

było w tym celu innego obrazu człowieka aniżeli ten, który 

przyświecał dawnym szkołom psychoterapii. Gdyż psychoanaliza 

zapoznała nas z dążeniem do przyjemności, które możemy ująć w 

zasadę przyjemności, a psychologia indywidualna oswoiła nas z 

dążeniem do mocy w postaci dążenia do znaczenia. Ale najgłębiej 

włada człowiekiem naprawdę dążenie do sensu. A praktyka - nie 

tylko praktyka ordynacji lekarskich i karetek pogotowia, lecz 

skrajnych "sytuacji granicznych": schronów przeciwlotniczych i 

lejów po bombach, obozów jenieckich i koncentracyjnych - praktyka 

ta pokazała nam, że tylko jedno jedyne umożliwia znoszenie tego, 

co najgorsze, i podołanie sytuacjom krańcowym, a tym jednym jest 

właśnie wezwanie do poszukiwania sensu i świadomość, że człowiek 

odpowiedzialny jest za nadawanie swemu życiu sensu.

  

  

  Odczuwanie braku sensu może u człowieka spowodować zaburzenia 

psychiczne nie mniej niż poczucie mniejszej wartości. Cierpi 

wówczas nie tyle w poczuciu własnj mniejszej wartości, ile w 

poczuciu, że jego istnienie straciło wszelki sens. 

  

  

  

  3. Postawa fatalistyczna 

  

  

  Drugą w tym cyklu pogadankę o psychoterapii zakończyłem apelem o 

poczucie odpowiedzialności. Starałem się wykazać, że wszelka 

działalność psychoterapeutyczna winna ostatecznie zmierzać ku 

temu, aby uczyć chorego radosnej gotowości do odpowiadania za 

swoje czyny. Tymczasem w naszych pacjentach-neurotykach wciąż 

uderza nas właśnie coś odwrotnego: obawa, lęk przed 

odpowiedzialnością. Już mowa potoczna poucza nas, że człowiek 

winien być "pobudzany" do odpowiedzialności - zdaje się więc 

istnieć coś, co skłania go do uchylania się od niej. Cóż to jest 

takiego, co daje człowiekowi ową "siłę popychającą go do ratowania 

się ucieczką"? Jest to przesądna wiara w potęgę losu: w potęgę 

okoliczności zewnętrznych i wewnętrznych. Jednym słowem, jest to 

fatalizm przenikający ludzi, ludzi chorych psychicznie, ale nie 

tylko ich, również ludzi na pozór zdrowych, do pewnego stopnia 

nawet współczesnych ludzi w ogóle. 

  Oczywiście, można by mniemać, że jest to jakaś nerwicowa cecha 

współczesnej ludzkości. I w tym sensie można by słusznie mówić o 

pewnej patologii związanej z duchem czasu, w której ramach 

fatalizm, wiara w przeznaczenie, przedstawiałby jeden z objawów. A 

jednak sądzę, że dzisiejsze teorie o jakiejś "chorobie wieku" czy 

o czymś w tym rodzaju są czczą gadaniną - pozbawioną 

przekonujących podstaw i zwodniczą w swych wnioskach. Jednym 

słowem, teorie te są równie nienaukowe, co nieodpowiedzialne. * 

  Jedna z najbardziej trywialnych diagnoz "chorób wieku" sprowadza 

się do tego, jakoby chorym czyniło człowieka tempo naszych dni. 

Tak na przykład nie kto inny jak znany socjolog Hendrik de Man 

stwierdził: "Nie można bezkarnie przyspieszać tempa poza pewna 

określoną granicę". 

  

  

  Czy choroba wieku miałaby być identyczna z tym, nad czym biedzi 

się wszelka psychoterapia, z nerwicą? Czyżby cały nasz wiek miał 

być nerwowo chory? Istnieje rzeczywiście książka F. C. Weinkego 

pod tytułem: Der nervose Zustand, das Siechthum unserer Zeit 

(Nerwowość, choroba naszego wieku). Książka ukazała się w Wiedniu, 

u J. G. Heubnera w roku 53, ale nie w 1953, lecz 1853. Jak 

widzimy, aktualność nerwicy nie jest zbyt świeżej daty: nie tylko 

nasi współcześni są nerwowi!

  

  

  Czy to twierdzenie jest prawdziwe? Otóż proroctwo o tym, że 

organizm człowieka nie zniesie, powiedzmy, wzrastającej szybkości 

pojazdów mechanicznych, że więc nie dorósł do postępu 

technicznego, jest proroctwem fałszywym, choć nienowym. Kiedy w 

ubiegłym stuleciu ruszyły pierwsze koleją żelazne, powagi 

ówczesnej medycyny uznały za niemożliwe, aby człowiek mógł bez 

szkody dla zdrowia znieść przyśpieszenie związane z podróżą 

kolejową. A jeszcze przed niewielu laty wyrażano wątpliwość, czy z 

punktu widzenia zdrowia będzie możliwe latanie samolotem o 

szybkości ponaddźwiękowej. Teraz, kiedy te proroctwa i wątpliwości 

okazały się fałszywe, widzimy, ile racji miał Dostojewski 

określając człowieka jako istotę zdolną przywyknąć do wszystkiego. 

  Jako przyczyna "choroby wieku", w ogóle jako przyczyna choroby, 

współczesne tempo nie wchodzi więc w żadnyni razie w rachubę. 

Śmiałbym nawet twierdzić, że przyśpieszone tempo dzisiejszego 

życia stanowi raczej, nieudaną wprawdzie, próbę samorzutnej 

terapii. Łatwo rzeczywiście zrozumieć szalone tempo życia, jeśli 

ująć je jako próbę samozagłuszania się: człowiek ucieka od 

wewnętrznej nudy i pustki i rzuca się w szaleńczy wir. Wielki 

psychiatra francuski Janet stwierdził u tych neurotyków, których 

określił jako psychasteników, nazwany i opisany przez siebie 

sentimen de vide, czyli poczucie jałowości i pustki. Otóż takie 

poczucie pustki istnieje również w głębszym sensie przenośnym. Mam 

na myśli poczucie pustki egzystencjalnej, poczucie bezcelowości i 

beztreściowości życia. 

  Tego rodzaju poczucie jawnie owłada dziś wieloma ludźmi, 

wystarczy przypomnieć, co w drugiej pogadance mówiłem o 

uwarunkowaniu psychoanalizy przez epokę. Wspomniałem, że wówczas, 

za życia Zygmunta Freuda, na pierwszym planie stała problematyka 

seksualna, podczas gdy dziś problemem staje się nie tyle 

nienasycenie seksualne, co niezaspokojenie egzystencjalne lub, aby 

posłużyć się wyrażeniem psychiatry amerykańskiego, frustracja, 

zawód w zakresie tego, co nazwałem wówczas dążeniem do sensu. I 

teraz już wiemy: tempo służy współczesnemu człowiekowi do 

zagłuszania frustracji, nienasycenia, niezaspokojenia jego dążenie 

do sensu. Dzisiejszy człowiek przeżywa bowiem po wielokroć to, co 

może najtrafniej wyraził Goethe kilku słowami w swym Egmoncie: Nie 

wie, skąd wyruszył, tym mniej zaś, dokąd pędzi. I można by dodać: 

im mniej ktoś wie o sensie egzystencji i celu własnej wędrówki, 

tym bardziej przyspiesza tempo życia. 

  Poza obwinianiem tempa jako przyczyny duchowego kryzysu 

natrafiamy też na wielorakie inne próby wyjaśnienia "choroby 

wieku". Mówi się na przykład o naszym wieku jako o wieku lęku, the 

Age of Anxiety, albo - by przytoczyć tytuł znanej książki - 

przedstawia się "Lęk jako chorobę Zachodu". Również i temu należy 

się przeciwstawić. Chciałbym tylko wskazać na to, na co zwróciło 

uwagę dwóch amerykańskich badaczy w "American Journal of 

Psychiatry", że mianowicie dawne czasy, na przykład epoki 

niewolnictwa, wędrówek ludów, wojen religijnych, palenia czarownic 

czy wielkich epidemii - że wszystkie te "stare dobre czasy" chyba 

również nie były bardziej wolne od lęku aniżeli nasza epoka. *

  

  

  Słusznie stwierdził kiedyś psychiatra niemiecki Joachim Bodamer: 

Jeśli człowiek współczesny cierpi na lęk, jest to lęk przed nudą. 

Wiemy również o tym, że nuda może być śmiertelna. Internista 

heidelberski profesor Plugge wykazał, że u podstaw badanych 

przezeń przypadków usiłowanego samobójstwa nie tkwiła w żadnym 

razie jako motyw choroba czy nędza ani konflikty zawodowe czy 

inne, raczej - rzecz zdumiewająca - bezgraniczna nuda a więc 

niezaspokojenie ludzkiej tęsknoty za wartościową treścią życia! 

Widzimy zatem, ile racji ma Karl Bednarik twierdząc, ze problem 

materialnej nędzy mas przekształcił się w problem (dobrobytu, 

problem wolnego czasu. W ściślejszym jednak związku z problemem 

nerwic, wiedeński neurolog Paul Polak ostrzegał już przed laty, 

aby nie ulegać złudzeniom, że wraz z rozwiązaniem zagadnień 

społecznych ustąpią też same z siebie zaburzenia nerwicowe. 

Doprawdy będzie odwrotnie: z rozwiązaniem zagadnień społecznych 

tym szerzej odsłonią się w ludzkiej świadomości zagadnienia 

egzystenajalne. "Rozwiązanie problemu społecznego dopiero wyzwoli 

i zmobilizuje problematykę duchową; człowiek dopiero wtedy stanie 

się na tyle wolny, by naprawdę zabrać się do siebie i poznać 

zagadkowość swej istoty i problematykę jej egzystencji." 

  Co się tyczy częstotliwości zachorowań na nerwice, to nie 

wzrosła ona i w ciągu dziesięcioleci utrzymuje się na tym samym 

poziomie, nerwice lękowe stały się nawet rzadsze (J. Hirschmann). 

Zmienił się zatem kliniczny obraz nerwic, inna stała się ich 

symptomatologia. Coś podobnego dostrzegamy też w sferze psychoz 

(H. Kranz), nie tylko nerwic. I tak okazało się, że ludzie chorzy 

na melancholię rzadziej dziś cierpią na poczucie winy, zwłaszcza 

wobec Boga. Na pierwszy plan wysuwa się troska o zdrowie cielesne, 

a więc zespół hipochondryczny, oraz troska o miejsce i zdolność do 

pracy: oto tematyka współczesnej melancholii. (A. v. Orelli) - ale 

to przypuszczalnie tylko dlatego, że nie Bóg i poczucie winy, lecz 

zdrowie i praca stanowią główne problemy przeciętnego 

współczesnego człowieka. 

  Nie może więc w ogóle być mowy o tym, aby częstość zaburzeń 

nerwicowych dzisiaj się zwiększyła; raczej zwiększyło się tylko 

coś innego: potrzeba psychoterapii, czyli masowa potrzeb zwracania 

się w trudnościach psychicznych, etycznych, intelektualnych - do 

psychiatry. Ale za tą psychoterapeutyczną potrzebą kryje się z 

kolei zapewne coś innego, a mianowicie stare, odwieczne ludzkie 

potrzeby metafizyczne. 

  Powtarzam: w przeciwieństwie do nerwic w najszerszym, przenośnym 

sensie, nerwic zbiorowych, jak bym je określił, nie może być mowy 

o przyroście nerwic w ściśle klinicznym sensie tego stówa.

  

  

  Ktoś mógłby sądzić, że uda się jednak statystycznie dowieść 

tego, o czym tyle się mówi, mianowicie że w ostatnim czasie 

wzrosła liczba zaburzeń psychicznych. Otóż chciałbym i temu 

zaprzeczyć: procent rzeczywistych chorób psychicznych, mówiąc 

klinicznie: psychoz endogennych, utrzymuje się na zadziwiająco 

stałym poziomie. Wahaniom podlega jedynie i wyłącznie liczba 

przyjęć do zakładów leczniczych. Ale są po temu zrozumiałe powody. 

Jeśli, na przykład, w wiedeńskim szpitalu psychiatrycznym Am 

Steinhof osiągnięto w roku 1931 liczbę 5000 przyjęć, maksymalną w 

okresie przeszło 40 lat, natomiast w roku 1942 liczbę około 2000, 

najmniejszą, bardzo łatwo to wyjaśnić. W latach trzydziestych, w 

czasach światowego kryzysu gospodarczego, rodziny czy najbliżsi ze 

zrozumiałych ekonomicznych względów pozostawiali pacjentów 

możliwie długo w zakładach, także sami pacjenci nieraz z ochotą 

korzystali tu z dachu nad głową i ciepłej strawy. Inaczej było za 

Hitlera: z równie zrozumiałej, uzasadnionej obawy przed tzw. 

eutanazją możliwie rychło zabierano czy zwalniano chorych do domu 

albo też w miarę możności w ogóle nie oddawano ich do zakładów 

zamkniętych. 

  Podobnie nie mniej fałszywe są opinie rozgłaszane o rzekomym 

przyroście liczby samobójstw, o tak zwanej epidemii samobójstw. Na 

pewno to niejednego zaskoczy, ale sprawa ma się tak: krzywa 

samobójstw, o ile w ogóle wykazuje wahania, to w czasach 

gospodarczej nędzy i politycznych kryzysów - opada. Fakt ten - na 

który wskazywali na przykład tacy badacze jak Durkheim i Hoffding 

- potwierdził się również niedawno. Właśnie te kraje, które mogły 

cieszyć się najdłuższymi okresami pokoju, wykazują w Europie 

rekordy częstotliwości samobójstw; nie dość tego, wiadomo dziś, że 

w Niemczech Północnych liczba samobójstw od roku 1946 jest niższa 

niż w epoce wilhelmińskiej. A z innej statystyki, opublikowanej 

przez dra Zigeunera, dowiedzieć się można, że w Grazu lub w Styrii 

krzywa samobójstw wykazywała stan najniższy w latach 1946-1947, a 

więc właśnie w czasie szczególnego obniżenia się standardu 

życiowego ludności. 

  Jak to wyjaśnić? Moim zdaniem najlepiej przez porównanie: 

pozwoliłem sobie kiedyś wyrazić się, że sklepienie grożące 

zawaleniem można podeprzeć i umocnić przez to - choć brzmi to 

paradoksalnie - że się je obciąży. Dość podobnie dzieje się z 

człowiekiem: wraz z zewnętrznymi trudnościami jak gdyby wzrastała 

jego wewnętrzna odporność. * 

  Rzeczą najważniejszą jest - na co wskazałem już poprzednio - aby 

(cytuję raz jeszcze Nietzschego) człowiek "żył pod znakiem pytania 

"po co?"": tylko wówczas "zniesie prawie każde pytania dotyczące 

tego, "jak" życie przeżyć". W tym względzie winniśmy upatrywać 

poważne psychiczne zagrożenie współczesnego człowieka w 

stanowisku, jakie zajmuje on wobec istnienia bomby atomowej. 

Właśnie lekarz chorób nerwowych jest dziś po wielokroć świadkiem 

tego, jak ludzie przyjmują osobliwą postawę życiową, której nie 

mogę określić inaczej niż jako egzystencję prowizoryczną. Jej 

przedstawiciele żyją niejako w zawieszeniu, tylko do odwołania; 

przestają planować na daleką metę, budować i urządzać swe życie ze 

świadomością celu. Nie dbają o nic powołując się na to, że 

wybuchnie przecież bomba atomowa i że wszystko i tak straci 

wszelki sens. Nie mówią wprawdzie: "apres moi le deluge", po mnie 

- potop, myślą sobie jednak: po mnie - bomba atomowa, i wszystko 

staje się im obojętne. * Jest rzeczą oczywistą, że taki 

niepoważny, właśnie prowizoryczny stosunek do życia musi 

oddziaływać zgubnie na szerokie masy. Pamiętajmy przecież: jeśli 

jeszcze w ogóle cokolwiek, to właśnie tylko świadomość celu, 

poczucie stojącego przed nami zadania, pozwala człowiekowi wytrwać 

- nawet wśród najcięższych zewnętrznych warunków - w wewnętrznej 

uczciwości i przeciwstawić się w ten sposób owym siłom epoki, 

które tylko małodusznemu wydają się przemożnym fatum. 

  

  

  Zob. także: H. Schulte, który mówi o "powszechnie znanej 

mniejszej częstotliwości rozwodów, samobójstw, manii i 

wymagających leczenia nerwic jako zjawisku towarzyszącym wszelkim 

Społecznym kryzysom" ("Gesundheit und Wohlfahrt", rocznik 1952, s. 

78); podobne spostrzeżenia zob. również: E. Menniger-Lerchenthal 

(Das europaische Selbstmordproblem, Wiedeń 1947, s. 37) i J. 

Hirschmann odnośnie do samobójstw w burzliwych politycznie 

czasach. 

  

  

  Na jednej z niedawnych dyskusji publicznych powstała z miejsca 

jakaś kobieta z ludu i poczyniła następującą uwagę (cytuję 

dosłownie): "Dopóki zagraża bomba atomowa, wydawanie na świat 

dzieci jest czymś nieodpowiedzialnym". 

  

  

  

  4. Egzystencja prowizoryczna

  

  

  W ostatniej, trzeciej pogadance o psychoterapii, poruszyłem 

zagadnienie, czy można w ogóle, a jeśli tak, to w jakim sensie 

mówić zasadnie o patologii ducha wieku. Wstępnie a dość obszernie 

omówiłem też to, o czym dziś ma być mowa, mianowicie główny objaw 

choroby związanej z duchem wieku: fatalizm, przesądną wiarę we 

wszechmoc losu; natomiast tylko wspomniałem o drugim objawie: 

postawie polegającej na egzystencji prowizorycznej.

  Przypomnijmy sobie, jak prowizorycznie żył człowiek w czasie 

wojny, jak bardzo żył z dnia na dzień, ponieważ nigdy nie mógł 

wiedzieć, czy jeszcze w ogóle dożyje następnego dnia. To nigdy 

przecież nie było pewne: ani na froncie, w leju po bombie, ani na 

tak zwanym zapleczu frontu (którego to zaplecza w tej wojnie jakby 

już w ogóle nie było), a więc w schronie przeciwlotniczym; ani w 

kraju wroga, w obozie jenieckim; ani w obozie koncentracyjnym. 

Nigdzie nie było się pewnym dalszego życia - i w ogóle przeżycia. 

Tak popadało się w stan egzystencji prowizorycznej, żyło po prostu 

z dnia na dzień.

  Człowiek, który prowadzi takie życie, żyje też zawsze życiem 

popędów. Toteż można zrozumieć, że również na przykład w erotyce 

rezygnowano na dalszą metę z życia godnego tej nazwy, z rozwijania 

życia miłosnego godnego człowieka, lecz myślano jedynie o 

wyzyskaniu chwili, aby nie przepuścić żadnej pożądanej okazji. 

Wiele rozbitych później małżeństw, typowych małżeństw wojennych, 

zawiązało się z takim nastawieniem. Dla zainteresowanych partnerów 

życie seksualne było właśnie tym, czym być nie powinno: zwykłym 

środkiem do celu: osiągnięcia rozkoszy, podczas gdy normalnie - i 

idealnie - winno być środkiem wyrazu, wyrażania owej łączności 

zwanej miłością. 

  Jeszcze nie wyzbyliśmy się postawy znamiennej dla egzystencji 

prowizorycznej. Nadal ulega jej współczesny człowiek owładnięty 

rodzajem fobii, lęku przed bombą atomową. Dzisiejszy człowiek jak 

gdyby żył jeszcze zawsze z mysią o jej groźbie. Oczekuje jej z 

lękiem. Lecz ten lęk, lęk oczekiwania, jak my klinicyści go 

nazywamy, przeszkadza żyć życiem świadomym celu. Człowiek trwa w 

prowizorycznej wegetacji nie dostrzegając, co przy tym traci - że 

traci wszystko. Zapomina, jak bardzo miał rację Bismarck mówiąc 

kiedyś: w życiu bywa jak u dentysty, wciąż sądzi się, że właściwy 

moment dopiero przyjdzie, a tymczasem już jest po wszystkim. Jakże 

niesłuszne jest takie nastawienie. Bo gdyby nawet nadejść miała 

kosmiczna katastrofa trzeciej wojny światowej, nawet wówczas nasz 

wysiłek każdego dnia i każdej godziny nigdy nie byłby daremny. 

  W ostatniej wojnie światowej przeżyliśmy ciężkich sytuacji pod 

dostatkiem, i widzieliśmy ludzi, którzy nie bardzo mogli liczyć na 

ujście cało, a mimo to, mimo świadomości konfrontacji ze śmiercią, 

usiłowali robić co możliwe i wypełnić swoje zadanie. Nawet 

śmiertelne zagrożenie w obozie koncentracyjnym - że włączę do 

rozważań tylko tę jedną sytuację graniczną, jakby ją nazwał 

Jaspers - nawet to śmiertelne zagrożenie nie upoważniało tych 

ludzi do dostrzegania w swej sytuacji, w życiu obozowym, jedynie 

prowizorium czy zwykłego epizodu: życie to było dla nich raczej 

próbą sprawdzenia się, nieraz stawało się nawet punktem szczytowym 

ich egzystencji, okazją do najwyższego wzlotu. * Pomyślmy tylko o 

tym, co powiedział Hebbel: życie nigdy nie jest czymś, lecz zawsze 

tylko okazją do czegoś. Skoro jednak spełniliśmy postawione sobie 

zadanie, nie trzeba nam już się lękać, bo jeśli wierzyć Laotsemu, 

spełnić zadanie to żyć wiecznie. 

  Za czyny, jakich dokonujemy, rzadko wznosi się komuś pomnik, a 

pomnik też nie trwa wiecznie. Jednakże każdy czyn jest swoim 

własnym pomnikiem! A nie tylko z tego, cośmy uczynili, lecz i z 

tego, cośmy kiedykolwiek przeżyli, "żadna na świecie siła nie może 

nas ograbić", jak mówi poeta. Paru dni szczęścia, które przeżyła, 

dajmy na to, wdowa po żołnierzu, już nie można wymazać. Nie da się 

cofnąć niczego, co się raz zdarzyło. Czy tym bardziej nie chodzi 

we wszystkim o to, aby czegoś światu przysporzyć? Choćby to było 

coś bardzo przelotnego - przeszłość je przechowuje i chroni przed 

zapomnieniem, przed działaniem czasu i ratuje jako swój dorobek. W 

przeszłości nic nie zatraca sią bezpowrotnie, raczej wszystko 

zostaje zachowane bez uszczerbku. Zazwyczaj człowiek widzi tylko 

ściernisko znikomości, przeocza zaś pełne spichrze przeszłości.

  

  

  Por. co pisze Robert J. Lifton z Nowego Jorku o "rodzajach 

reakcji amerykańskich jeńców wojennych repatriowanych z Korei 

Północnej": There were examples among them of both extremely 

altruistic behavior as well as the most primitive forms of 

struggle for survwal - trafiały się wśród nich przykłady zarówno 

zachowania skrajnie altruistycznego jak i najbardziej prymitywnych 

form walki o przeżycie" (..The American Journal of Psychiatry", 

1954, 110, s. 733). 

  

  

  Postawa spod znaku egzystencji prowizorycznej nie jest w żadnej 

sytuacji usprawiedliwiona. Nawet w obliczu zbliżającej się śmierci 

życie nie traci swego sensu. Nawet w tym przypadku człowiek staje 

przed zadaniem, zupełnie konkretnym, najbardziej osobistym, choćby 

chodziło jedynie o to, aby sprostać rzeczywistemu, prawdziwemu 

cierpieniu, jakie niesie los. Chciałbym ukazać to na przykładzie. 

Oto niezwykle pilna pielęgniarka dostaje raka, przy próbnej 

operacji okazuje się on nie do usunięcia. Na krótko przed śmiercią 

odwiedzam ją i zastaję w stanie skrajnej rozpaczy. Bardziej niż 

nad czymkolwiek innym cierpi nad tym, że nie może wykonywać swego 

nad wszystko umiłowanego zawodu. Co miałem powiedzieć wobec tej aż 

nadto zrozumiałej rozpaczy? Sytuacja biednej siostrzyczki była, 

zdawałoby się, po prostu beznadziejna. Jednakże spróbowałem tak to 

jej wyjaśnić: To, że pracuje osiem czy Bóg wie ile godzin 

dziennie, to jeszcze nie sztuka - to łatwo potrafi zrobić ktoś 

inny. Ale być tak chętnym do pracy jak ona, a stać się do niej 

niezdolnym i mimo to nie poddać się rozpaczy - to byłoby 

osiągnięcie, na które nie każdy by się zdobył. A czy nie krzywdzi 

pani - pytałem ją - owych tysięcy chorych, którym poświęciła swe 

życie jako pielęgniarka, czy nie wyrządza im pani krzywdy uważając 

życie człowieka chorego, niedomagającego czy niezdatnego do pracy 

za pozbawione sensu? Poddając się rozpaczy w pani sytuacji, czyni 

pani tak, jak gdyby sens życia ludzkiego polegał jedynie na tym, 

że pracuje się tyle a tyle godzin. Tym samym jednak odmówiłaby 

pani wszelkiego prawa do istnienia wszystkim chorym i 

zniedołężniałym. W rzeczywistości jednak ma pani właśnie teraz 

jedną w swoim rodzaju szansę: podczas gdy dotąd nie mogła pani dla 

wszystkich tych powierzonych sobie ludzi uczynić nic poza fachową 

pomocą, teraz ma pani szansę stać się dla nich czymś więcej: 

wzorem człowieka. 

  W przypadku tym okazuje się zresztą, jak bardzo wszelka rozpacz 

polega ostatecznie na pewnego rodzaju absolutyzacy jednej jedynej 

wartości, na nadawaniu wyłącznego znaczenia jednej jedynej 

możliwości sensu, w konkretnym przypadku: zdatności do pracy, a 

więc wartości na pewno względnej i w żadnym razie nie jedynej 

możliwości nadawania życiu sensu. * 

  Tyle co do zagadnienia egzystencji prowizorycznej, ale też idąc 

dalej co do dostrzegania w życiu, wśród wszelkich jego warunków i 

okoliczności, w każdej sytuacji, nawet granicznej i krańcowej, 

zadania i tym samym sensu, choćby polegającego tylko na tym, jak 

tę ciężką sytuację przyjmujemy. Jeśli będziemy pamiętać, że życie 

w rzeczywistości nigdy nie może stracić swego sensu, to znaczy że 

w ostateczności nawet i cierpienie kryje w sobie jakąś możliwość 

sensu, jeśli będziemy o tym pamiętać, dążyć będziemy do 

realizowania każdej możliwości nadawania życiu sensu, i 

nastawianie się do niego w duchu prowizorium stanie się dla nas 

niemożliwe. Również bomba atomowa nie zastraszy nas ani nie 

obezwładni, lecz odwrotnie, doda nam bodźca, aby zrobić wszystko, 

co w naszej mocy, dla zapobieżenia jej użyciu. Tu wszelako 

potrzeba przede wszystkim jednego. W klinicznym żargonie mówiłem 

przedtem o fobii atomowej jako lękowej nerwicy oczekiwania. Nie 

zapominajmyż więc, że w lęku oczekiwania istotnym jest, iż dopiero 

on czyni rzeczywistym to, przed czym się ktoś lęka. Kto na 

przykład boi się zaczerwienienia, ten już właśnie w wyniku tej 

obawy zaczyna się czerwienić. Należy więc możliwie stanowczo 

występować przeciw wszelkiemu panikarstwu i zbiorowemu 

katastrofizmowi. W tym celu trzeba jednakże wiedzieć, jak w ogóle, 

z psychologicznego punktu widzenia, mogło dojść do tego, że musimy 

dziś zajmować się takim zjawiskiem jak fobia atomowa. Nasza 

następna pogadanka będzie poświęcona dalszemu, że się tak wyrażę, 

objawowi nerwicy zbiorowej, mianowicie fanatyzmowi, i winna ona 

wyjaśnić tamtą psychologiczną zagadkę. 

  

  

  Mimo wszystko jest oczywiste, że rozpacz nie jest jeszcze sama w 

sobie czymś chorobliwym, nienormalnym, neurotycznym twierdząc to 

popadlibyśmy w błąd patologizmu. Odwrotnie, w spirytualizm 

popadlibyśmy próbując twierdzić, że każda nerwica tkwi korzeniami 

w rozpaczy lub zgoła w absolutyzacji jakiejś wartości. Nie każda 

rozpacz czy też tylko frustracja egzystencjalna jest patogenna, 

chorobliwa i nie każda nerwica jest "noogeno", czyli uwarunkowana 

przez problem intelektualny czy konflikt moralny. Eva Niebauer 

zdołała wśród swoich chorych ustalić jedynie 12% tego rodzaju - 

jak zwykłem je określać - nerwic noogennyh. Procent, który 

przypadkowo zupełnie zgodny jest z danymi ogłoszonymi przez 

Ambulatorium Psychoterapeutyczne Uniwersyteckiej Kliniki 

Psychiatrycznej w Tybindze (Ruth Volhard i D. Langen). Nie chcemy 

więc być bardziej papiescy od papieża, a przynajmniej od pewnego 

franciszkanina, ojca J. H. Vander-Veldta, który oświadcza 

wyraźnie: Jeśli nerwice powstają w ogóle z konfliktu, to konflikt 

ten nie zawsze jest natury moralnej, a tym mniej religijnej (J. H. 

Vander-Veldt i R. P. Odenwald, Psychiatry and Catholicism, Nowy 

Jork 1952, s. 190). 

  

  

  

  5. Masa i "Wódz" 

  

  

  W obu ostatnich pogadankach omówiłem po jednym objawie patologii 

ducha wieku: pierwszym był fatalizm, drugim - to, co określiłem 

jako postawę egzystencjalnego prowizorium. W pewnym sensie obydwa 

te objawy się uzupełniają, jeden odpowiada drugiemu. Jeśli bowiem 

przyjrzeć się bliżej, widać, że fatalista reprezentuje wciąż 

stanowisko, iż nie jast możliwe działanie, ujmowanie losu w swe 

ręce, ponieważ los jest czymś przemożnym. Ze swej strony jednostka 

nastawiona na egzystencję prowizoryczną myśli sobie: działanie nie 

jest też wcale potrzebne, nie wiemy bowiem, co nam jutro 

przyniesie. Działać, planować na przyszłość, żyć ze świadomością 

celu - wszystko to wydaje mu się zbędne i bez sensu, wystarczy mu 

tylko jedno: żyć dniem bieżącym. 

  Dziś przechodzimy do kolejnego, trzeciego objawu wynikającego z 

nerwicy zbiorowej - jeśli w ogóle wolno nam, o czym już mówiliśmy, 

przenosić pojęcie nerwicy na zbiorowość. Otóż tym trzecim objawem 

jest myślenie kolektywistyczne, z roku na rok coraz bardziej się 

szerzące. Warto jadnak wiedzieć, co właściwie rozumiemy pod 

myśleniem kolektywistycznym czy, ogólniej, kolektywizmem. 

Chciałbym mianowicie przestrzec - i to jak najpoważniej - przed 

ujednoznacznieniem pojęcia masy z pojęciami wspólnoty czy 

społeczności. Ugodzilibyśmy wtedy w odwrotność tego, przeciw 

czemu; się zwracamy, mianowicie w odwrotność masy. 

  Nigdy nie dość podkreślać różnicy między społecznością czy 

wspólnotą, z jednej, a masą z drugiej strony. Rozróżnienie dotyczy 

tego, co nas w naszym temacie najbardziej interesuje: stosunku 

obu, wspólnoty społecznej i masy, do osobowości człowieka, ściślej 

do jego osobowego charakteru i istnienia jako osoby. Otóż co do 

tej sprawy okazują się, że na przykład wspólnota społeczna jak 

najbardziej potrzebuje indywidualności, osobowości, podobnie jak, 

odwrotnie, każda osobowość potrzebuje społecznej tuspólnoty, aby w 

jej ramach, i dopiełro, i tylko w jej ramach, móc się sama 

dopełnić, a więc stać się w pełni osobą. Całkiem inaczej ma się 

rzecz z masą: w masie żadna ludzka osobowość, nawet zwykła 

indywidualność jakiegoś człowieka, nie może się naprawdę uwydatnić 

ani rozwinąć. Ale masa chętnie też rezygnuje z osobowości, mało 

tego, osobowość masie właściwie tylko przeszkadza. Dlatego masa 

zwalcza osobowości, uciska je, obdziera z wolności, przycina tę 

ich wolność do równości: indywidualności ulegają zrównaniu, a 

osobowości w wyniku gleichszaltacji, tendencji niwelacyjnej, 

zatracają się. Taki jest w masie los osobistej wolności - a 

wszystko to gwoli jakiejś bezosobowej jednakowości. Cóż jednak 

dzieje się wówczas z trzecim ideałem, o którym mamy zwyczaj myśleć 

w tym kontekście, co dzieje się z braterstwem? Cóż, wyrodnieje, 

wyradza się w zwykły instynkt stadny. 

  Jak dochodzi do tego, że przeciętny współczesny człowiek - 

nacechowany czy niemal napiętnowany nerwicowymi rysami 

współczesnej ludzkości - popada w tryby myślenia 

kolektywistycznego? Dzieje się to głównie dlatego, że lęka się on 

odpowiedzialności, a odpowiedzialność jest zawsze w najwyższym 

stopniu osobista. Ogromną rolę odegrała tu przeżyta wojna i 

konkretnie służba wojskowa. Człowiek nauczył się, musiał się 

nauczyć tego, że go popędzają, że nim tyrają, jak to żołnierze 

sami zwykli mówić. * Należało przecież raczej dawać nura, znikać w 

masie. I tego też powszechnie pragnie się dzisiaj: zniknąć w 

masie. Ale cóż dzieje się naprawdę? Nie znika się, lecz ginie w 

masie. Człowiek rezygnuje ze swej osobowej istoty. 

  Nie wolno nam jednak nigdy zapominać, że masa, ani nawet 

wspólnota społeczna, nie jest istotą osobową. A tylko osoby znają 

wolność i tylko one znają odpowiedzialność. To też tylko osoby 

mogą na podstawie swoich wolnych decyzji i odpowiedzialnego 

działania mieć poczucie winy albo zasługi, Nigdy natomiast nie 

mogłaby masa, z istoty swej nieosobowa, obciążyć się winą, z 

natury rzeczy więc nie ma niczego takiego jak wina zbiorowa. Kto 

osądza ryczałtowo, kolektywnie, albo kto potępia jakąś zbiorowość 

jako całość, ten próbuje tylko ułatwić sobie sprawę, a przede 

wszystkim uchylić się samemu od odpowiedzialności - owej 

odpowiedzialności związanej z wszelkim wartościowaniem czy nawet 

wyrokowaniem. 

  

  

  Nie tylko pozwalają sobą tyrać, się popychać, również sami 

spychają, mianowicie winę za własne niepowodzenie w tym czy owym, 

na wewnętrzne czy zewnętrzne okoliczności. Albo przypisują winę 

sytuacji społecznej, w jakiej się znajdują, albo też własnym 

psychofizycznym predyspozycjom. Co się tyczy zwłaszcza czynnika 

psychicznego, to nie wolno nam ukrywać tego, że wulgarnie 

interpretowana psychoanaliza nierzadko potęguje tę fatalistyczną 

cechę współczesnego człowieka. Ale i tak zwana przez autora 

"analiza losu" Szondiego działa, na rzecz współczesnego fatalizmu. 

Utrzymuje ona, ni mniej ni więcej, że los człowieka zapisany jest 

w genach. Szondi sam określa swoją teorię jako wprawdzie 

kierowany, ale mimo wszystko fatalizm. Dziś więc los nie jest już, 

jak dawniej, "zapisany w gwiazdach", lecz w genach. Ale i nadal 

bywa, jeśli nie zapisany, to drukowany, pod znakiem gwiazd, o czym 

nietrudno przekonać się zajrzawszy do odpowiedniej rubryki 

dziennika czy tygodnika. Tak czy owak, ankieta Instytutu Gallupa 

wykazała, że tylko 45% kobiet austriackich nie "wierzy w 

astrologiczny związek swego życia z położeniem gwiazd".

  

  

  Jeśli zapytamy teraz, jaki to charakterystyczny typ człowieka 

reprezentują ci, co skłaniają się do takich uogólnień, to 

dojdziemy od razu do czwartego i ostatniego objawu, który 

należałoby nam omówić w związku z patologią ducha wieku, 

mianowicie do fanatyzmu. W stosunku do omówionego przedtem 

kolektywizmu fanatyzm jest jakby inną stroną medalu: o ile ktoś 

myślący kolektywistycznie zapomina owej własnej osobowości, to 

ktoś nastawiony fanatycznie przeoczą osobowy byt innego człowieka, 

inaczej myślącego. On nie dopuszcza innego myślenia. Tym, co 

wyłącznie dopuszcza, nie jest czyjś inny pogląd, lecz tylko opinia 

własna. Ale fanatyk tej nawet nie ma: nie reprezentuje żadnej 

własnej opinii, to opinia publiczna reprezentuje jego. I to też 

właśnie czyni fanatyzm tak niebezpiecznym: ze opinia publiczna tak 

łatwo owłada fanatykami, a równocześnie, że poszczególni ludzie 

mogą tak łatwo zawładnąć opinią publiczną! Tymi poszczególnymi 

ludźmi są mianowicie rządzący, a raczej, mówiąc ściślej, ktoś 

jeden rządzący, "wódz". Stąd też łatwo zrozumieć, że podobno 

Hitler wykrzyknął w jednej z rozmów przy stole: co za szczęście 

dla rządzących, że ludzie nie myślą! Miał na myśli, że nie myślą 

żadnymi własnymi myślami, a tylko pozwalają innym myśleć za 

siebie. 

  Fanatyczny typ charakteru nie jest dla psychiatrów niczym 

nieznanym ani niezwykłym. I tak norweskie Ministerstwo 

Sprawiedliwości powołało przed laty specjalnie komisję 

psychiatrów, której zadaniem było poddanie badaniu 

psychiatrycznemu nie mniej niż 60 000 byłych quislingowców. I co 

się przy tym okazało? Na przykład to, że procent paralityków, 

paranoików i paranoidalnych psychopatów był wśród tych fanatyków 

dwa i pół raza większy od odpowiedniego odsetka wśród przeciętnej 

ludności norweskiej. Nie chodzi o to, czego ostatnio tak często 

się żąda, mianowicie, aby poddawać polityków regularnym badaniom 

psychiatrycznym. Pominąwszy już to, czy takie postulaty dałyby się 

przeprowadzić, badania tego rodzaju przychodziłyby za późno. 

Trzeba by bowiem już odpowiednio wcześniej poddawać badaniom tych, 

z których pomocą i na których barkach odpowiedni politycy mogli 

wspiąć się do przyszłego wodzostwa. 

  Jeśli, wracając do fanatyzmu, przypominamy sobie, co 

twierdziliśmy o fanatyku: że ignoruje on osobę, czyli wolność 

decyzji i ludzką godność bliźniego, to uderzy nas inna wypowizeż 

Hitlera, mianowicie, że polityka jest grą, w której każdy chwyt 

jest dozwolony. Rzeczywiście, nic nie jest, moim zdaniem, tak 

znamienne dla fanatyka jak właśnie okoliczność, że wszystko staje 

się dlań zwykłym chwytem, zwykłym środkiem do celu. Sens jego 

poglądów tkwi w tym, że cel uświęca środki. W rzeczywistości jest 

na pewno, odwrotnie, istnieją również środki zdolne zbezcześcić 

cel. Istnieje także coś co nigdy nie powinno być poniżane do roli 

zwykłego środka. Kant dobrze o tym wiedział, że kimś takim jest 

człowiek! To poniżanie wciąż się jednak odbywa, mianowicie w 

fanatycznej polityce, nią cofającej się przed człowiekiem, lecz 

wprzęgającej go bez reszty do swych celów. Przez taką politykę 

fanatyzmu następuje dehumanizacja człowieka, podczas gdy tak ważne 

byłoby odwrotnie, aby nastąpila humanizacja polityki. * 

  Opinia publiczna, o której wspomnieliśmy wyżej, że tak owłada 

sfanatyzowanymi ludźmi, opinia ta niejako wykrystalizowuje się w 

formie haseł-sloganów. One to, raz rzucone w masy, wyzwalają 

reakcję łańcuchową - psychologiczną reakcję łańcuchowa, o wiele 

groźniejszą od reakcji fizycznej, właściwej mechanizmowi bomby 

atomowej. Mechanizm ów bowiem, owa reakcja łańcuchowa, nigdy nie 

mógłby doprowadzić do wybuchu, gdyby nie wyprzedziła go łańcuchowa 

reakcja psychologiczna, gdyby w masę, w człowieka z masy nie 

uderzyło, że tak powiem, błyskotliwe hasło-slogan. * 

  Tek więc dotarliśmy do końca naszych rozważań o objawach 

będących niejako oznakami nerwicy zbiorowej składającymi się na 

patologię ducha czasu. Obrazowo, ale też tylko obrazowo, można by 

w tym kontekście mówić wprost o jakiejś psychicznej epidemii, 

zwłaszcza epidemii fanatyzmu. Nie inaczej niż zwykłe, somatyczne 

epidemie, również epidemie psychiczne są w pewnym sensie skutkiem 

wojny i typowym zjawiskiem każdego okresu powojennego, 

charakterystycznym nie tylko dla naszej epoki. Co odróżnia 

epidemie psychiczne od somatycznych i czyni je szczególnie 

niebezpiecznymi, to to, że epidemie psychiczne są nie tylko, jak 

epidemie somatyczne, bardziej lub mniej koniecznym następstwem 

wojny (z którym trzeba się pogodzić), lecz niestety także możliwą 

przyczyną wojny. Z tego powodu zwalczanie tych epidemii powinno 

być najpilniejszym zadaniem higieny psychicznej! 

  

  

  Tymczasem fanatyk stara się sprawiać wrażenie, jakoby polityka 

stanowiła, że się tak wyrażę, rozwiązanie wszelkich problemów. 

Jednakże polityka nie może być panaceum na wszystko już choćby 

dlatego, że niejednokrotnie sama bywa oznaką choroby. 

  

  

  Rozumiemy teraz, ile racji miał Karl Kraus mówiąc, że gdyby 

ludzkość nie znała frazesów, nie potrzebowałaby broni. Co się 

tyczy w szczególności bomby atomowej, trafił w sedno Einstein: 

"Problemem nie jest bomba atomowa - problemem jest ludzkie serce".

  

  

  Dopisek 

  

  Aby zbadać rozprzestrzenianie się objawów nerwicy zbiorowej 

poleciłem moim współpracownikom dokonanie wyrywkowej próby na 

osobach w sensie najściślej klinicznym nie-neurotycznych. Pytanie 

testowe odnoszące się do pierwszego objawu, czyli dotyczące 

postawy egzystencjalnego prowizorium, brzmiało: Czy uważa pan(i), 

że właściwie nie warto działać i kierować swoim losem, skoro w 

końcu ma spaść bomba atomowa i wszystko pozbawić wszelkiego sensu? 

Pytanie testowe dotyczące objawu drugiego, czyli fatalistycznego 

nastawienia życiowego: Czy sądzi pan(i), że człowiek nie jest 

ostatecznie niczym innym, jak tylko igraszką sił zewnętrznych i 

wewnętrznych? Pytanie testowe co do objawu myślenia 

kolektywistycznego: Czy sądzi pan(i), że rzeczą najważniejszą jest 

starać się, aby tylko nie podpaść? I wreszcie podchwytliwe, 

szczerze mówiąc, pytanie odnoszące się do fanatyzmu brzmiało: Czy 

uważa pan(i), że człowiek działający w najlepszej intencji jest 

uprawniony do posłużenia się każdym środkiem, jaki uzna za 

stosowny? Na podstawie powyższego testu moi współpracownicy 

zdołali ustalić, że spośród badanych tylko jeden jedyny był 

rzeczywiście wolny od wszystkich czterech objawów nerwicy 

zbiorowej, podczas gdy nie mniej niż polowa badanych osób 

wykazywała co najmniej trzy z owych czterech objawów. 

  Wiemy więc, że nie tylko psychiczny, ale również duchowy 

konflikt, na przykład konflikt sumienia, może doprowadzić do 

nerwicy. Jest więc zrozumiałe, że jak długo człowiek będzie w 

ogóle zdolny do przeżywania konfliktu sumienia, tak długo będzie 

też uodporniony na fanatyzm, a nawet, ogólniej, na nerwicę 

zbiorową. Odwrotnie też, ktoś cierpiący na nerwicę zbiorową, na 

przykład polityczny fanatyk, w miarę odzyskiwania zdolności 

wsłuchiwania się w nękający go głos sumienia, będzie też w stanie 

przezwyciężać zbiorową nerwicę. 

  Przed niewielu laty mówiłem na ten temat na zjeździe lekarzy, 

między innymi przed kolegami po fachu żyjącymi pod reżimem 

totalitarnym. Po odczycie podeszli oni do mnie i stwierdzili: - 

Bardzo dobrze znamy to, o czym pan, panie kolego, mówił. U nas, 

trzeba panu wiedzieć, nazywa się to chorobą funkcjonariuszy. Tylu 

a tylu funkcjonariuszy partyjnych załamuje się nerwowo pod 

wzrastającą presją sumienia, po czym jednak są już wyleczeni ze 

swego politycznego fanatyzmu. 

  O wszystkim tym miałem niedawno okazję rozmawiać za granicą, za 

Oceanem, i wciąż pytano mnie tam: - Niech pan nam powie, czy to, 

co pan mówi, nie dotyczy przypadkiem tylko Europy? - Kiedy po raz 

pierwszy zadano mi to pytanie, zaimprowizowałem następującą 

odpowiedź: - Możliwe, że problematyka nerwicy zbiorowej jest 

bardziej aktualna w Europie, że zagrożenie Europejczyka przez tę 

nerwicę jest dotkliwsze. Jednakże niebezpieczeństwo to, 

niebezpieczeństwo nihilizmu, odnosi się do calej naszej planety, 

nie ogranicza się bynajmniej do jednego kontynentu. Wszystkie 

cztery objawy nerwicy zbiorowej: postawa egzystencjalnego 

prowizorium i fatalistyczne nastawienie życiowe, myślenie 

kolektywistyczne i fanatyzm - dają się sprowadzić do lęku przed 

odpowiedzialnością i ucieczki od wolności. Ale wolność i 

odpowiedzialność przesądzają o duchowości człowieka, stanowią jego 

istotę. Dzisiejszy człowiek jest jednak duchowo znużony, i 

znużenie duchowe to właśnie istota współczesnego nihilizmu. Dla 

niebezpieczeństwa nihilizmu Europa może być rodzajem sejsmografu, 

pozwalającego wcześniej odczytać groźbę duchowego trzęsienia 

ziemi, duchowych wstrząsów i przewrotów. Możliwe, że Europejczyk 

posiada subtelniejszy węch, gdy chodzi o wyziewy duchowej trucizny 

nihilizmu. Ale właśnie dlatego może on też chyba wcześniej i 

lepiej od nie-Europejczyka wytworzyć odtrutkę. 

  

  

  

  6. Higiena psychiczna starzenia się 

  

  

  Mówi się współcześnie wiele o nadmiernym starzeniu się ludności, 

o tym, że bardziej niż kiedykolwiek przeważają w niej liczbowo 

stare roczniki, podczas gdy odwrotnie maleje procent ludzi 

młodszych. Nie chciałbym tu bliżej wnikać w konsekwencje, które z 

tych przesunięć w składzie wieku dzisiejszego społeczeństwa 

wynikają dla polityki demograficznej i społecznozdrowotnej. 

Chciałbym raczej spróbować spojrzeć otwarcie na te fakty ze 

stanowiska psychoterapii i higieny psychicznej, a więc także z 

punktu widzenia psychoterapeutycznego podejścia do chorych i 

zapobiegania chorobie. 

  Rzadko kiedy prosta odpowiedź na proste pytanie tak celnie 

trafiła w samo sedno, jak odpowiedź pewnej kobieciny z przytułku 

dla nieuleczalnie chorych. Zapytana przez odwiedzającą ją znajomą: 

- Niechże mi pani powie, cóż pani tu robi cały czas? - kobieta 

odpowiedziała: - Mój Boże, w nocy śpię, a we dnie schodzę na psy. 

- Co to znaczy? - Cóż, ni mniej ni więcej, tylko to, że 

bezczynność sama w sobie jednoznaczna jest z wyniszczaniem się. 

Stara kobieta miała rację: sam fakt, że nie oddawała się żadnemu 

zajęciu, oznaczał dla niej postępujące niedołężnienie. Ktokolwiek 

jednak zachował w sobie choć trochę wrażliwości, ten przyzna, że 

sam nagi fakt, że się pozostaje przy życiu, nie uwalnia jeszcze 

żadnej istoty ludzkiej godnej tej nazwy od poczucia głębokiego 

niedosytu i zawodu. Taka egzystencja, we właściwym znaczeniu tego 

słowa nieludzka, równałaby się raczej wegetacji i słusznie 

zasługiwała na takie określenie. Pomyślmy tylko o tym, co w 

poprzednich pogadankach słyszeliśmy o niejako wrodzonym wszystkim 

ludziom dążeniu do sensu, o drzemiącym w każdym z nas pragnieniu 

zapewnienia naszej egzystencji pełni tego sensu. 

  Otóż ilekroć to dążenie i ta walka o cel życia i treść 

egzystencji pozostają bezowocne, objawia się to nie tylko w 

zakresie uczuć, więc na przykład poczuciem pustki i nudy, lecz 

mści się też owo niedopełnienie oddziałując niekorzystnie nawet na 

fizyczne podstawy ogółu procesów życiowych. I tak na przykład 

wiemy, że emeryci nie mający żadnych, przynajmniej psychicznie 

równowartościowych zajęć, zastępujących im dawną działalność 

zawodową, niemal z zasady wcześniej czy później zachorowują, 

niedołężnieją, i stosunkowo wcześnie umierają. Znana jest też 

odwrotna obserwacja: oto świadomość zadania, i to zadania całkiem 

konkretnego i w najwyższym stopniu osobistego, nie tylko 

podtrzymuje psychicznie i duchowo starego człowieka, lecz i w 

zakresie zdrowia cielesnego chroni przed chorobami i przedwczesną 

śmiercią. 

  Na dowód moich twierdzeń mógłbym w związku z tym przytoczyć 

wiele historyjek o chorych, lecz zamiast tego wolę przywołać tu 

historię literatury. Pozwolę sobie przypomnieć, że sędziwy już 

Goethe długo jeszcze pracował nad drugą częścią tragedii Fausta, 

aby w końcu przewiązać manuskrypt i przyłożyć na nim swą pieczęć z 

napisem: "po siedmioletniej pracy" - było to w styczniu 1832 roku. 

Umarł w marcu tegoż roku. Chyba nie pomylimy się przyjmując, że ta 

śmierć dawno już nad nim wisiała i, że tak powiem, uległa tylko 

zawieszeniu. Nawet samemu Goethemu nie udało się ujść śmierci 

fizycznej, mogła ona jednak ulec przesunięciu. I została 

przesunięta, dopóki dzieło, któremu poświęcił resztę życia, nie 

zostało ukończone. Aż do tego punktu, a więc przez siedem lat, 

mógł Goethe żyć niejako ponad swój stan biologiczny. 

  Po tym wypadzie w historię literatury pozwolę sobie jeszcze na 

dygresję w dziedzinę historii naturalnej. Słyszymy na przykład, że 

zwierzęta, które, tresowane do tego celu, występują w cyrkach, a 

zatem muszą wykonywać określone sztuczki - aby nie rzec: wypełniać 

określone zadania - żyją przeciętnie dłużej od innych 

przedstawicieli swego gatunku trzymanych w zoo, czyli zwierząt 

pozostawionych bez zajęcia. 

  Wróćmy jednak do człowieka i starajmy się wyciągnąć z tego, co 

powiedzieliśmy, użyteczny wniosek. Możemy tylko jeszcze dobitniej 

podkreślić rady na przykład profesora Stransky.ego, który z myślą 

o higienie psychicznej nieznużenie wskazuje na palącą konieczność 

dania starym ludziom wyłączonym z życia zawodowego szansy dalszej 

aktywności choćby w innej postaci, zamiast żeby rdzewieli 

bezczynnie odpoczywając. Stransky wykazał również, jak ta dalsza 

aktywność wyjść może na pożytek społeczności. Szczególną wartość 

przywiązuję jednak do okoliczności, że owa użyteczność ma ogromne 

znaczenie psychiczne. Wewnętrzna wartość wszelkich zajęć polega, 

moim zdaniem, na tym, że budzą one w starym człowieku przekonanie, 

że mimo swego wieku może on nadać życiu jakiś sens. 

  Wielu pomyśli, że bynajmniej nie dowiedziono z całą pewnością, 

aby to poczucie własnej użyteczności i wartości dalszego życia 

było psychologicznie tak ważne. Na szczęście mogę dostarczyć na to 

dowodu. Rozporządzam mianowicie odpowiednimi precedensami, a to z 

dziedziny psychologii bezrobotnych. Mam na myśli nerwicę 

bezrobotnych, w swoim czasie przeze mnie opisaną ( * ), i pewne w 

związku z tym doświadczenia psychoterapeutyczne. 

  W roku 1933, a więc w okresie światowego kryzysu gospodarczego, 

dwaj wiedeńscy psychologowie, uczniowie Charlotty Buhler, 

Lazarsfeld i Zeisel, opublikowali w jednym z czasopism 

psychologicznych artykuł o bezrobotnych z Marienthal. Wskazali w 

nim na to, jak zgubny, zgoła niszczący wpływ na życie psychiczne 

może wywierać bezrobocie. Ostatecznie praca ta potwierdzała 

jedynie to, co przed 300 laty napisał Pascal. W Myślach znajdujemy 

bowiem zdanie: Nic nie jest człowiekowi tak nieznośne jak sytuacja 

bez zadań, bez celów. Przyjrzawszy się bliżej, widzimy, że zdanie 

to jest jakby odwróceniem tezy, którą reprezentowałem już i 

rozwijałem w jednej z wcześniejszych pogadanek: podczas gdy Pascal 

mówi o nie do zniesienia życiu pozbawionym zadań, ja mówiłem 

wówczas o tym, że nie ma zgoła niczego, co w takim stopniu 

pozwalałoby ludziom przezwyciężać trudności jak to jedno: 

świadomość służenia jakiemuś zadaniu. 

  Ta moja teza potwierdziła się właśnie w pełni w obserwacjach 

poczynionych w związku z nerwicą bezrobotnych. Chodziło przeważnie 

o młodych ludzi, którzy - zdawałoby się właśnie wskutek braku 

pracy - popadali w stany najcięższej depresji. Ktoś może uznać, że 

depresje te są aż nadto zrozumiałe i wczuć się w nie łatwo. 

Możliwe, ale przede wszystkim chodzi mi o fakt, że te depresje 

wcale nie trwały równie długo jak ich pozorna przyczyna, czyli 

brak pracy, i w pełni dawały się wyleczyć, mimo że w sytuacji 

bezrobotnego nie zachodziła najmniejsza choćby zmiana. Stany 

zdenerwowania ustawały mianowicie w tej samej chwili, w której 

młodzi ludzie obejmowali jakąkolwiek honorową, a więc całkowicie 

bezpłatną, urzędową funkcję, na przykład jako porządkowi na 

uniwersytetach ludowych, jako siły pomocnicze w wypożyczalni 

powszechnej czy funkcjonariusze organizacji młodzieżowej. Tak czy 

owak, mogli w końcu znów mieć poczucie, że służą dobrej sprawie i 

nie są już kimś zbytecznym. Nierzadko ci młodzi ludzie zapewniali 

mnie: potrzebujemy nie tyle pieniędzy, co jakiegoś sensu i treści 

życia. Na szczęście właśnie to można im było ofiarować, nawet 

niezależnie od zarobku czy umowy o pracę! I niejednemu z tych, 

którzy znaleźli odtąd jakąś treść życia i zdołali w ten sposób 

przezwyciężyć swe depresje - nadal burczało w żołądku, gdyż wciąż 

nie mieli zarobku ani dość jedzenia, a mimo to zdenerwowanie ich 

mijało. 

  

  

  Zob. Viktor E. Franki, Wirtschaftskrise und Seelenieben vom 

Standpunkt des Jugendberaters, "Sozialarztliche Rundschau", marzec 

1933. 

  

  

  Z tego względu jestem w pełni optymistą co do 

psychoterapeutycznych postulatów Stransky.ego. Jestem po prostu 

przekonany, że wpływ utrzymywanej aktywności osób starzejących 

się, zdolny przedłużyć żyde i uchronić przed chorobą, w 

najmniejszym stopniu nie zależy od tego, czy chodzi o zajęcie 

odpłatne czy też, właśnie w sensie propozycji i sugestii 

Stransky.ego, o działalność honorową. 

  Z punktu widzenia psychoterapii nie chodzi więc o to, czy ktoś 

jest młody czy stary, ani ile może mieć lat. Chodzi raczej o to, 

czy czas i świadomość człowieka wypełnione są czymś, czemu się 

poświęca, i czy może on mieć poczucie, że mimo swego wieku nadal 

żyje życiem wartościowym i samego siebie godnym, jednym słowem, że 

nawet w podeszłych latach wewnętrznie realizuje siebie. I nie o to 

chodzi, czy działanie mające nadać sens i treść ludzkiej 

egzystencji związane jest z zarobkiem, czy nie. Z punktu widzenia 

psychologicznego rozstrzyga i decyduje jedynie i wyłącznie 

pytanie, czy w człowieku, obojętnie jak bardzo byłby już posunięty 

w latach, to działanie budzi poczucie istnienia dla czegoś lub dla 

kogoś. 

  

  

  7. Higiena psychiczna dojrzewania

  

  

  Mówiąc o psychicznej higienie człowieka starzejącego sią 

musiałem z konieczności mówić głównie o tym, co dotyczy mężczyzn. 

Kiedy teraz opowiedzieć mam nie o człowieku starzejącym się, lecz 

dojrzewającym, zwrócić się winienem, ma się rozumieć, głównie do 

płci żeńskiej. Znajdujemy się tu już wśród problemów obchodzących 

kobietę, i to zwłaszcza kobietę "w latach bardziej dojrzałych". 

Gdyż tak rozpowszechniony lęk przed "krytycznymi" - jak mówią - 

latami, przed "niebezpiecznym wiekiem", daje się w znacznej mierze 

sprowadzić do nieporozumienia, mianowicie do mieszania pojęć 

"dojrzewania" i "starzenia się". Zdarza się też, iż wiele kobiet, 

które lękliwie zbliżają się do tego okresu życia, ogarnia tak 

zwana panika zapadania klamki - ponieważ właśnie przyjmują, że 

odtąd zaczynają się już starzeć. 

  W pewnym sensie jest to prawda, tylko że w tym sensie zaczynamy 

starzeć się już znacznie wcześniej. Psycholog Charlotte Buhler 

zdołała na przykład wykazać, że co się tyczy organizmu cielesnego, 

jesteśmy już dawno na etapie zstępowania w dół, kiedy nasze życie, 

jeśli chodzi o osobowość duchową, dopiero zaczyna zbliżać się do 

swego punktu szczytowego. Innymi słowy, biologicznie osuwamy się w 

dół, gdy nasza biografia jeszcze niejako wspina się w górę. Ten 

więc, kto poddaje się panice zapadania klamki, zapomina, że 

podczas gdy zatrzaskują się dawne bramy, otwierają się nowe - nowe 

bramy i nowe możliwości. Tylko te kobiety, które ze wszystkich sił 

i za wszelką cenę starają się wyglądać młodzieżowo, tylko one mają 

słuszne podstawy do paniki. 

  Z paniką zapadania klamki jest podobnie jak z lękiem w ogóle. 

Stwierdzono kiedyś, że wszelki lęk jest koniec końców lękiem przed 

śmiercią. Ja zaś uzupełniłbym to twierdzenie: każdy lęk śmierci 

jest właściwie lękiem sumienia. Poszedłbym jeszcze dalej, 

twierdząc, że istnieje też coś takiego jak negatywny lęk sumienia 

- odnoszący się nie tyle do jakichkolwiek czynów i działań, co 

raczej do wszystkich szans i okazji, które ktoś mógł w życiu 

przepuścić i zaniedbać. 

  Przypomnijmy sobie o tym, cośmy nazwali dążeniem do nadawania 

życiu sensu, o owym dążeniu do sensu, które przeciwstawiliśmy 

zarówno dążeniu do przyjemności, w psychoanalizie, jak i dążeniu 

do mocy, dążeniu do znaczenia, w psychologii indywidualnej. 

Zrozumiemy wówczas, że między innymi i chyba przede wszystkim 

właśnie owo dążenie do sensu niejako opłakuje zaniedbane okazje, 

które być może domagały się realizacji.

  Wśród możliwości otwierających się przed kobietą, jeśli chce w 

pełni sensu kształtować swoją egzystencję, wysuwają się na 

pierwszy plan dwie: być żoną i stać się matką. Nie może być 

wątpliwości, że chodzi tu o dwie wartości. Biada jednak, jeśli 

obie te możliwości nadania sensu egzystencji kobiety, jeśli te 

dwie względne wartości nie zostaną utrzymane na prawach swej 

względności, lecz ulegną absolutyzacji. Jeśli więc kobieta 

postępuje tak, jakby w małżeństwie i macierzyństwie była nie 

jedna, lecz jedyna możliwość realizowania wartości. Już raz bowiem 

słyszeliśmy o tym i teraz widzimy tylko potwierdzenie prawdy, że 

każde absolutyzowanie mści się prowadząc wprost ku rozpaczy, lub 

odwrotnie, że u podstaw wszelkiej rozpaczy tkwi wiośnie 

ubóstwienie wartości względnych. Lepiej nie ukrywajmy przed sobą, 

jakie znaczenie mają dziś te rzeczy. Wiele kobiet z konieczności 

nie wyjdzie za mąż i pozostanie bez dzieci. Otóż wiele spośród 

tych "nadliczbowych" kobiet uzna też, że są zbyteczne, że życie 

ich jest bez pożytku i nie ma znaczenia. Pomyślą, że życie bez 

męża i dziecka nie ma żadnego sensu. I jest wówczas tylko sprawą 

osobistej konsekwencji, czy kobieta tak myśląca odbierze sobie 

życie, czy nie. Chyba że dostrzeże w końcu, iż weszła na drogę 

fałszywej absolutyzacji. I tylko zawróciwszy z tej drogi 

przestanie być ofiarą rozpaczy. 

  Szczęśliwym trafem tylko bardzo nieliczne kobiety są tak 

konsekwentne, że z rozpaczy się zabijają. Większość na szczęście 

cofa się przed ostatecznością i idzie inną drogą - wprawdzie na 

ogół drogą ucieczki. Pierwsza, jaka się narzuca, to droga 

odwartościowania, resentymentu, aby nie pozostawać oko w oko z 

rozpaczą. Tak jak w klasycznej historyjce o lisie, któremu 

winogrona były jakoby za kwaśne, niektóre kobiety patrzą odtąd 

krzywym okiem na takie sprawy, jak miłość, małżeństwo i dzieci. 

Słowo ressentiment tłumaczy się czasem jako zazdrość o życie; tu 

można by też mówić: zazdrość o miłość. Może ją odczuwać typ 

histerycznej starej panny, jak i typ będący swoistym połączeniem 

pruderiii i lubieżności, połączeniem dobrze przylegającym do istot 

o nie zrealizowanych aspiracjach. 

  Obok tej drogi, prowadzącej do zgorzknienia, istnieje dla tego, 

kto ucieka przed rozpaczą, druga droga: droga kompromisu. Kobieta 

wchodzi w kompromisy, czyni ustępstwa, stosuje taryfę ulgową, 

dzieli z innymi kobietami męskiego partnera, bez którego nie może, 

jak sądzi, się obejść, a w końcu jest nawet gotowa dzielić go z 

jego żoną, to znaczy utrzymuje stosunki z mężczyznami żonatymi. 

  Z jakiego powodu to się w końcu dzieje? Wyjaśnić to można tylko 

tym, że kobieta ta stała się najpierw niewierna dążeniu do sensu i 

rezygnuje z jego realizacji na rzecz zaspokojenia dążenia do 

przyjemności. Oczywiście z tą samą chwilą całe życie seksualne 

staje się już tylko środkiem do celu, i to środkiem w służbie 

zasady przyjemności - jedaym słowem: życie seksualne staje się 

"środkiem użycia", zamiast pozostać tym, czym normalnie i idealnie 

być powinno, mianowicie nie środkiem użycia, lecz środkiem wyrazu, 

cielesnym wyrazem tej psychiczno-duchowej łączności, która nazywa 

się miłością. 

  Albowiem dopiero tutaj zaczyna się ludzkie i godne człowieka 

życie seksualne w ogóle: tu, gdzie jest już czymś więcej aniżeli 

samym życiem płci, gdzie jest właśnie życiem miłości. Tak jak 

życie zawodowe, jeśli przyjrzeć mu się bliżej, wykracza w sposób 

istotny poza zwykły instynkt samozachowawczy, zupełnie tak samo ma 

się sprawa z życiem intymnym właściwie ludzkim: życie miłosne 

zaczynia być nim dopiero wtedy, gdy jest czymś więcej aniżeli 

wyrazem instynktu samozachowawczego - a życie małżeńskie czymś 

więcej aniżeli środkiem chowania potomstwa. Widzimy więc, że 

miłość między ludźmi zasługująca na to miano zaczyna się tam, 

gdzie chodzi o samorealizację, jaką gotują sobie nawzajem 

kochający się ludzie, natomiast od razu kończy się, gdy dwu 

istotom ślepo dążącym ku sobie chodzi tylko o wzajemne 

zaspokojenie się. I jest samo przez się zrozumiałe, że właśnie 

ludzie nie będący w stanie przeżyć jakości i autentycznej 

realizacji miłosnej zwykli zagłuszać w sobie poczucie tego braku, 

tej wewnętrznej pustki, w jakiej się rozstają - zaspokajaniem 

ilościowym samego popędu. 

  A przecież wciąż są takie kobiety, które nie chcą mieć nic 

wspólnego ani z tym samooszukiwaniem się, ani z okłamywaniem się 

owych typów staropanieńskich, o których mówiliśmy wcześniej; 

istnieją kobiety nie znoszące połowiczności żadnego rodzaju, lecz 

chcące mieć albo wszystko, albo nic - i gotowe raczej na 

wyrzeczenie. I tak stoimy już wobec ostatniego wyjścia - zauważmy: 

prawdziwego wyjścia, nie zaś zwykłego uniku. Ta możliwość polega 

właśnie na wyrzeczeniu. Ale - co kryje się już niejako w potocznym 

zwrocie - każde wyrzeczenie musi być wyrzeczeniem, zaparciem się 

siebie i chodzi tu o akt świadomy, wymagany w tej sytuacji od 

jednostki. * Ten świadomy akt wyrzeczenia się jest też jedynym 

aktem chroniącym od absolutyzacji, a tym samym od rozpaczy. 

Wyrzeczenie się oznacza jednak uznanie, że wartość względna jest 

właśnie względna, nie inna. 

  Brzmi to abstrakcyjnie, dlatego chciałbym być bardziej konkretny 

i zacytuję stare chińskie przysłowie mówiące, że każdy mężczyzna 

powinien w swoim życiu zasadzić jedno drzewo, napisać jedną 

książkę * i spłodzić jednego syna. Cóż, większość mężczyzn, gdyby 

się tego chcieli trzymać, musiałaby popaść w rozpacz. Bowiem tylko 

niewielu z nich było chyba w stanie nadać swemu życiu ów właściwy 

sens: nawet gdyby zasadzili drzewa, to pewnie nie napisaliby 

książki albo spłodzili tylko córkę czy jeszcze inaczej. Choćby 

jednak zamiast sadzenia drzew, pisania książek i płodzenia synów, 

w ogóle idei ojcostwa, absolutyzowano ideę macierzyństwa - 

musielibyśmy powiedzieć: jakże ubogie byłoby życie, gdyby nie 

dostarczało także innej możliwości kształtowania go z sensem, 

wypełniania sensem. A dodam jeszcze: cóż by to było za życie, 

którego sens zawisłby nieodwołalnie od tego, czy człowiek się żeni 

i ma dzieci, czy sadzi drzewa i pisze książki? 

  Zapewne, wszystko to są wartości, autentyczne wartości. Są one 

jednak względne - natomiast czymś bezwzględnym może być tylko: 

nakaz naszego sumienia. A to sumienie nakazuje - we wszelkich 

warunkach i okolicznościach - stawić czoło naszemu losowi, 

jakikolwiek by on był. I sumie nie wymaga od nas, byśmy ten los 

kształtowali, byśmy działali, byśmy, gdzie tylko można, chwytali 

los w swe ręce. Byśmy jednak byli też gotowi, jeśli trzeba, 

przyjąć swój los, a także przyjąć z podniesioną głową prawdziwe 

cierpienia, jakie nam los rzeczywiście zgotował. 

  

  

  W oryginale nieprzetłumaczalna gra słów wynikająca ze zwrotu 

Verzicht leisten. (Przyp. tłum.) 

  

  

  Zważmy: napisać książkę to żadna sztuka, osiągnięciem byłoby 

dopiero napisanie książki, którą można by kierować się w życiu, 

albo zgoła pokierowanie życiem tak, aby można o nim napisać 

książkę... Tak czy owak można polecić w sensie kategorycznego 

imperatywu następującą maksymę: Żyj tak, jakbyś pisał swoją 

autobiografię i właśnie doszedł do dnia, który akurat przeżywasz, 

i jakbyś wyjątkowo jeszcze w ostatniej chwili mógł wprowadzić 

poprawki! 

  

  Stawiwszy jednak czoło losowi, czy to przez działanie, czy - tam 

gdzie działanie nie było możliwe - przez prawą postowę, zrobiliśmy 

tak czy owak to, co do nas należało. * Wtedy nie będzie już mowy o 

złym sumieniu - ani pozytywnym, ani negatywnym, nie odnoszącym się 

ani do naszych czynów, ani do naszych zaniedbań. I wówczas ustaje 

naraz wszelka panika zapadania klamki. Koniec końców polega ona 

bowiem na owym złudzeniu optycznym, o którym już raz wspominałem 

mówiąc, że człowiek widzi przeważnie tylko ściernisko znikomosci, 

a nie dostrzega pełnych spichrzy minionego życia, przeocza to 

wszystko, co zdołał uratować jako dorobek przeszłości, w której 

nie zatraca się on bezpowrotnie, ale znajduje trwałe schronienie. 

  Ktoś żyjący w obawie, że wciąż musi z czymś się żegnać, i 

ogarnięty paniką zamkniętych drzwi, zapomina, że owe drzwi grożące 

zatrzaśnięciem są właśnie bramą do pełnego spichrza... 

  Nie słyszy pociechy i mądrości płynących ku nam ze słów Biblii: 

"Dojrzałym zejdziesz do grobu jak snopy zbierane w swym czasie". 

  

  

  A cóż mówić o działaniach niegodnych. Bywają przecież zupełnie 

uzasadnione wyrzuty sumienia, których nie wolno uspokajać, ale 

trzeba na nie odpowiadać. Oczywiście człowiek, i to każdy 

człowiek, popełnia błędy, popełnia też błędy, których nigdy już 

nie potrafi naprawić. Lecz już w Gracjanowskim Oraculum w ręku... 

(Maksymy X. Baltazara Graciana... pod tytułem Oraculum w ręku y 

nauka roztropności... po hiszpańsku wydana, 1647, wyd. pol. 1764 - 

przyp. tłum.) czytamy w jakimś miejscu: "Głupcem nie jest ten, kto 

popełnia głupstwo, lecz ten, kto nie umie go naprawić". Otóż nie 

trzeba, aby naprawa dokonywała się na tej samej płaszczyźnie, co 

popełniony przez nas błąd. Na wyższej jednak płaszczyźnie możemy 

zawsze zmienić błąd w dobro, bo na przykład szczera skrucha nas 

samych zmienia i to co negatywne przemieniamy w wartości 

pozytywne: w dojrzewanie i wzrastanie naszej własnej osobowości. 

Jednym słowem, choćbyśmy nawet popełnili fałszywy krok, wszystkim 

można jeszcze sensownie pokierować dzięki uczciwej postawie - 

wprawdzie chodzi już wówczas o postawę, jaką zajmujemy wobec nas 

samych, to znaczy, ze na przykład odwracamy się od siebie samego i 

nad samego siebie wyrastamy. 

  

  

  

  8. Hipnoza

  

  

  Narodziny nowoczesnej psychoterapii łączy się zazwyczaj z 

momentem ukazania się studiów Breuera i Freuda o histerii, 

zatytułowanych Zeitgenossische wissenschaftliche Seelenheilkunde 

("Nauka o współczesnym leczeniu chorób psychicznych"). Tkwi w tym 

może nieco dowolności, gdyż z równym prawem można by twierdzić, że 

początek psychoterapii zbiega się z rozwojem tak zwanego 

mesmeryzmu, czyli nauki i działalności Mesmera. Ten ostatni, 

podobnie jak Breuer i Freud, działał przeważnie w Wiedniu. A co 

się tyczy jego nauki, to chodzi w niej o tak przez samego Mesmera 

nazwany magnetyzm zwierzęcy. W rzeczywistości jednak ów rzekomy 

magnetyzm nie ma w ogóle nic wspólnego ze zjawiskiem natury 

określanym jako magnetyzm zarówno przez fizykę z czasów Mesmera, 

jak i dzisiejszą. Mesmer rozpoznał i zbadał naprawdę nie co innego 

jak to właśnie, co dziś nazywamy hipnotyzmem. 

  Autorowi temu tak poszło w jego badaniach, jak niejednemu innemu 

naukowcowi, również ludziom współczesnej nauki, a ostatecznie 

także dzisiejszym psychoterapeutom. Tu chciałbym ograniczyć się 

tylko do przypomnienia, że rozmaite kuracje wstrząsowe, które 

otworzyły nową erę przed dzisiejszą psychiatrią, a przede 

wszystkim skończyły raz na zawsze z terapeutycznym nihilizmem 

dawnej psychiatrii otóż te kuracje wstrząsowe wychodziły również z 

całkowicie błędnych rozważań teoretycznych, a mimo to wyniki 

praktyczne są zdumiewające. Zapamiętajmy więc: hipnoza nie ma 

absolutnie nic wspólnego z magnetyzmem. Czymże więc jest hipnoza? 

  Jest ona wyjątkowym stanem psychicznym, mianowicie chodzi w niej 

o stan podobny do snu, w który człowiek popada czy też zostaje 

wprowadzony przez hipnotyzera. Na jakiej szczególnej drodze 

dokonuje się to, jeśli najwyraźniej nie chodzi o zapadnięcie w 

zwyczajny sen, lecz właśnie o stan do snu tylko podobny? Otóż w 

stan hipnozy wprowadza się kogoś przekazując mu odpowiednie 

sugestie. Innymi słowy, hipnoza - aby kontynuować naszą próbę 

definicji jest podobnym do snu wyjątkowym stanem psychicznym jako 

skutkiem zabiegów opartych na sugestii, przy czym mało ważne jest 

dla istoty sprawy, czy zastosowana w danym przypadku sugestia jest 

natury słownej, czy innej. Nieistotne więc jest, czy zaczynam 

hipnozę każąc osobie poddanej doświadczeniu wygodnie się położyć, 

zamknąć oczy i nie myśleć o niczym innym poza moimi słowami, czy 

też inaczej, na przykład próbując, zamiast sugestii słownych, 

doprowadzić daną osobę do coraz większego bezwładu przez trzymanie 

przed nią jakiegoś błyszczącego przedmiotu z nakazywaniem 

wpatrywania się w niego - wszystko to, powtarzam, jest nieistotne. 

  Określenie istoty tego, co nazywamy hipnozą, wymaga jeszcze 

pewnego uzupełnienia. Hipnoza mianowicie wynika nie tylko z 

sugestii, ale sama jest także stanem najbardziej sprzyjającym 

przyjmowaniu dalszych sugestii, i to, jeśli tak wolno powiedzieć, 

sugestii coraz bardziej ryzykownych. Oto przykład. Jeśli potrzymam 

pod nosem jakiemuś panu czy pani otwartą flaszeczkę z benzyną, to 

na ogół nie uda mi się im wmówić, że chodzi o jakieś pachnidło, na 

przykład o wodę różaną. Jednakże z pewnością nie przyjdzie mi zbyt 

trudno zasugerować danej osobie - zakładając, że ma inteligencję 

przeciętną, a nadto wykazuje zainteresowanie takimi eksperymentami 

- że czuje się znużona, że znużenie wzrasta, że jej członki stają 

się coraz bardziej ociężałe, oczy się zamykają i że w końcu zapada 

w stan podobny do snu. Doprowadziwszy już kogoś tak daleko, mogę 

zaryzykować więcej, potrzeć benzyną okolice nosa i ze znaczną 

pewnością liczyć na to, że mnie niejako nie zawiedzie czy zgoła 

nie ośmieszy, lecz na moje zdecydowane pytanie: - Mam tu 

pachnidło, czuje je pan(i)? Woda różana, prawda? - przyzna: - Tak, 

zgadza się, teraz to czuję, pachnie różami. 

  Chodzi mi teraz o uświadomienie tego, że podobne przypadki nie 

mają w ogóle nic wspólnego z czymś takim, jak spirytyzm, okultyzm 

itp. W przypadku hipnozy, ogólnej sugestii, chodzi o sprawy 

całkiem naturalne. Nic nadnaturalnego nie włącza się w zachodzący 

tu proces - choćby artyści kabaretowi i szarlatani ze wszystkich 

sił starali się na naturalne zjawiska narzucić jakąś nadnaturalną 

zasłonę czy też siebie samych otoczyć nimbem wyższej wiedzy i 

kunsztu. Chodzi mi, jednym słowem, o odmitologizowanie hipnozy. 

  Tendencja ta odpowiada też dążeniom zapoczątkowanym przez 

profesora Ernesta Kretschmera i zmierzającym do tego, aby 

wyłączyć, mówiąc jego słowami, czarodziejskie akcesoria i pozbawić 

metody sugestii ich magicznej atmosfery. Albowiem, jak stwierdza 

profesor Kretschmer, nimb cudotwórcy nie daje się pogodzić z 

postawą lekarza wykształconego w naukach przyrodniczych. Dodałbym 

jeszcze, że lekarz ten nie powinien dać sobie narzucić tej 

niegodnej siebie roli nawet przez pacjentów, tych mianowicie, 

którzy wolą taką, psychoterapeutyczną kurację i leczenie swych 

dolegliwości, byle jednego tylko przy tym od nich nie żądano, 

mianowicie decyzji własnej. A przecież my, odwrotnie, wiemy, jak 

bardzo w każdym efekcie psychoterapii chodzi ostatecznie właśnie o 

osobistą decyzję pacjenta. 

  Pozostaje jeszcze poruszyć parę zagadnień adresowanych tak 

często do psychiatry ze strony laików. Oto one. Kto potrafi 

hipnotyzować? Kogo można hipnotyzować? Wreszcie, czy zdarzają się 

przestępstwa w hipnozie? Co do pierwszego pytania: hipnotyzować 

może w zasadzie każdy, kto rozporządza potrzebną wiedzą 

techniczną, a poza tym posiada to, co określiłbym jako rodzaj 

jakiegoś subtelnego wyczucia. Nauka w zakresie rozmaitych metod 

technicznych należy oczywiście do wykształcenia lekarza. Nie 

wpadłoby mi zresztą do głowy, aby z pozycji wykładowcy dawać 

odpowiednie pouczenia. Nikt z moich słuchaczy nie wykształciłby 

się tą drogą na hipnotyzera, natomiast mogłoby się nader łatwo 

zdarzyć, że jeden czy drugi zasnąłby i może nie tylko z nudy. 

Ostatecznie i takie zaśnięcie nie byłoby nieszczęściem: bądź co 

bądź pracuje się nawet do 11 w nocy, a zresztą gwarantuję, że 

słuchacz rano obudzi się na czas, choć wcale nie będę musiał 

udzielać mu żadnych specjalnych pohipnotycznych poleceń. Jedna z 

niemieckich klinik przeszła notabene ostatnio na wprowadzanie 

swych pacjentów w stan hipnozy za pomocą telefonu, gramofonu i 

magnetofonu i na uwalnianie ich w ten sposób od różnych dręczących 

bólów. Powiedziałbym, że jest to typowe dla naszych czasów, 

przedstawia typową dla naszej epoki próbę kombinacji mitu i 

techniki. Ale wspomniana klinika przynajmniej nie stosuje masowo 

swej utechnicznionej, zmechanizowanej hipnozy, lecz ogranicza się 

do poszczególnych pacjentów. 

  I to jest ważne, ponieważ rzecz nie zawsze i nie od razu się 

udaje. Na przykład, przypominam sobie, jak to jako młody lekarz 

byłem zatrudniony na oddziale chirurgicznym jednego z wiedeńskich 

szpitali i mój ówczesny szef dał mi zaszczytne wprawdzie, lecz 

wcale nie rokujące sukcesu polecenie, aby poddać hipnozie jakąś 

staruszkę. Chciał ją operować, ona jednak nie zniosłaby zwykłej 

narkozy, a miejscowe znieczulenie z jakiegoś powodu również nie 

wchodziło w rachubę. Rzeczywiście spróbowałem drogą hipnozy wziąć 

bezboleśnie w karby biedną kobietę, i próba ta całkowicie mi się 

powiodła. Tylko że zrobiłem rachunek bez gospodarza, gdyż wkrótce 

między hymny pochwalne lekarzy i dziękczynienia pacjentki 

wmieszały się gorzkie wyrzuty pielęgniarki, która musiała 

obsługiwać instrumenty przy operacji, a nadto, co mi później 

wypomniała, walczyć, cały czas mobilizując resztę siły woli, z 

sennością wywołaną moimi monotonnymi sugestiami, działającymi nie 

tylko na chorą, lecz i na siostrę. 

  Albo też, innym razem, na oddziale neurologicznym, przytrafiła 

mi się jako młodemu lekarzowi rzecz następująca. Szef poprosił 

mnie, abym przy pomocy hipnozy sprowadził upragniony sen u jednego 

z pacjentów drugiej klasy, czyli umieszczonego w pokoju 

dwułóżkowym. Późno wieczorem wkradłem się do pokoju, usiadłem przy 

moim chorym i co najmniej przez pół godziny powtarzałem sugestywne 

zaklęcia: - Jest pan całkowicie spokojny, jest pan przyjemnie 

znużony, jest pan coraz senniejszy, oddycha pan zupełnie 

spokojnie, powieki panu ciążą, wszystkie troski jakby odleciały. 

Zaraz pan zaśnie. - I tak ciągnęło się to przez pół godziny. Kiedy 

jednak chciałem się już wymknąć, musiałem ku memu rozczarowaniu 

stwierdzić, że nie pomogłem mojemu choremu. Jakże jednak zdumiałem 

się, kiedy nazajutrz, po przekroczeniu progu tego samego pokoju, 

powitał mnie entuzjastyczny okrzyk: - Cudownie spałem tej nocy: w 

kilka minut, odkąd zaczął pan przemawiać, pogrążyłem się w 

głębokim śnie! - Tymi słowami przyjął mnie drugi pacjent, sąsiad 

chorego, którego miałem zahipnotyzować. 

  A teraz krótko o zagadnieniu drugim: kogo można hipnotyzować? W 

zasadzie każdego, z wyjątkiem dzieci i umysłowo chorych. Zresztą 

hipnoza udaje się na ogół tylko wtedy, gdy "obiekt" jest nią 

zainteresowany, i to nie teoretycznie, lecz przeciwnie, 

praktycznie, czyli zainteresowany jest na przykład wyzwoleniem się 

przy pomocy hipnozy od jakiegoś objawu chorobowego. Wola 

wyzdrowienia jest więc warunkiem wstępnym - natomiast w żadnym 

razie nie jest słuszny szeroko rozpowszechniony pogląd, jakoby 

dawali się zahipnotyzować tylko ludzie o słabej woli. 

  A komu wolno hipnotyzować? Ponieważ w przypadku hipnozy mamy do 

czynienia z zabiegiem psychoterapeutycznym, a psychoterapia 

zastrzeżona jest, w myśl ustawy lekarskiej, wyłącznie dla lekarza, 

hipnozą wolno oczywiście zajmować się tylko lekarzowi i jedynie w 

celach terapeutycznych. Choćby efekt nie zawsze był terapeutyczny, 

terapeutyczny musi być motyw hipnozy. Co się jednak stanie, jeśli 

motyw nie będzie terapeutyczny, lecz przeciwnie, kryminalny? Albo 

jeśli także sam efekt hipnozy był zaplanowany jako kryminalny? 

Innymi słowy, jak to jest, kiedy hipnotyzer hipnotyzuje w złym 

zamiarze lub nawet zmusza swoje tak zwane medium (co za śmieszne 

wyrażenie - jakby hipnoza miała coś wspólnego z duchami) do 

spełnienia osobiście jakiegoś złego czynu? Aby się długo nie 

rozwodzić: nawet w hipnozie czy z hipnotycznej inspiracji nie 

zmieniło się nigdy w czyn nic takiego, co w jakiś sposób nie 

odpowiadałoby woli osoby hipnotyzowanej albo nie było jej na rękę. 

Właściwie dokonuje się w hipnozie i po niej ostatecznie tylko to, 

z czym obiekt doświadczenia w jakiś sposób się zgadza. 

  Pogląd taki reprezentował także pewien sławny psychiatra 

wiedeński. Ale zwalczał go swego czasu nie mniej sławny, aby nie 

powiedzieć: osławiony, gwiazdor kabaretowy. Aby obalić tezę 

uczonego, ów kabaretowy hipnotyzer zasugerował pewnego dnia swoje 

żeńskie "medium", wcisnął jej do ręki pistolet i polecił jako 

pohipnotyczne zadanie, aby udała się do gabinetu psychiatry i na 

miejscu go zastrzeliła. I co się stało? Co zrobiła dama? Zrobiła, 

co jej nakazano, ale kiedy złożyła się już do strzału w lekarza, w 

ostatniej chwili opuściła pistolet. Tak więc teza inicjatora 

eksperymentu, mającego dowieść, że przestępstwa w hipnozie leżą w 

sferze możliwości, została obalona: zamach nie doszedł do skutku. 

Ale nawet gdyby to nastąpiło, "ofiara" zamachu miałaby przecież 

rację; mogę bowiem państwu zdradzić, że ofiara nie stałaby się 

wcale ofiarą, lecz pozostałaby zdrowa i przy życiu, ponieważ 

pistolet był pistoletem dziecięcym, a rzekoma przestępczyni dobrze 

wiedziała, że nie ma w ręku prawdziwego pistoletu. 

  

  

  9. O Lęku i nerwicach lękowych 

  

  

  O ile pod pojęciem Seelenheilkunde ( * ), leczenia psychicznego, 

rozumiemy psychoterapię, to jej przedmiotem jest leczenie tak 

zwanej nerwicy. Rozróżniamy zaś wśród nerwic głównie nerwice 

lękowe i nerwice natręctw, zależnie od tego, jakie objawy wysuwają 

się na plan pierwszy: stany lękowe czy wyobrażenia natrętne. 

Zajmijmy się dziś bliżej nerwicami lękowymi. Otóż wydawałoby się, 

że częstotliwość zaburzeń lękowonerwicowych ostatnio w naszej 

epoce wzrosła. Zewsząd słyszy się przecież o lękach; mówi się na 

przykład, że żyjemy w wieku lęku, albo też o lęku jako o chorobie 

Zachodu. Nie są to jednak prawdy naukowe, ale zwykłe brednie. I 

tak psychiatra amerykański Freyhan zdołał dowieść, że dawne epoki 

zaznały z całą pewnością więcej lęku, a ich ludzie mieli więcej do 

niego podstaw niż ludzie współcześni. Wspomniał w związku z tym 

czasy wędrówki ludów, palenia czarownic, dżumy, handlu 

niewolnikami. Nie tylko jednak w porównaniu z dawnymi stuleciami, 

również w stosunku do ostatnich dziesięcioleci lęk w naszej epoce 

nie wzrósł, czego można dowieść z całą dokładnością, i to 

statystycznie. Chciałbym w związku z tym twierdzeniem oprzeć się 

na świeżo opublikowanej pracy profesora Hirschmanna. Udało mu się 

wykazać, że nie tylko liczba chorych umysłowo w ostatnich latach 

się nie zmieniła - o tym już wiedziano i sam już w jednym z 

poprzednich odczytów radiowych na to wskazywałem; co więcej 

jednak, mój kolega był w stanie dowieść, że również ilość nerwic, 

a więc nie tylko psychoz, w omawianym okresie ani się nie 

zwiększyła, ani nie zmniejszyła. Zmieniły się raczej ich objawy i, 

o dziwo, w tej dziedzinie można było zanotować taką właśnie 

zmianę, że liczba stanów lękowych nawet się zmniejszyła.

  

  

  Nazwa rdzennie niemiecka, odpowiednik greckiej psychoterapii, 

dosłownie: nauka o leczeniu duszy. (Przyp. tłum.) 

  

  

  Zapytajmy więc teraz o przyczyny, w wyniku których powstać może 

coś takiego jak nerwica lękowa. Zazwyczaj sądzi się, również wśród 

laików, że tego rodzaju nerwica powstaje zapewne z tak zwanego 

szoku lub przynajmniej z tego co sobie laik wyobraża. Albo też 

mówi się o warunkach powstawania nerwicy lękowej jako o jakimś 

psychicznym urazie (trauma), a więc o rodzaju psychicznego 

zranienia, o jakimś raniącym przeżyciu, którego chory musiał był 

doznać we wczesnym dzieciństwie; wreszcie mówi się sloganowo o 

komplekmie. Jednakże wszystko to chyba nigdy nie jest ostateczną i 

właściwą przyczyną lękowo-nerwicowego zachowania. To, że w ogóle 

jakiś psychiczny uraz, a więc odpowiednio ciężkie przeżycie, 

działa w sposób raniący, a więc na trwałe szkodliwy, zależy 

każdorazowo od człowieka, od struktury jego charakteru, a zatem 

nie od samego przeżycia, którego musiał doznać.

  Już twórca psychologii indywidualnej, Alfred Adler, zwykł był 

mawiać: doświadczenia przeżywa człowiek - mając na myśli to, że od 

człowieka zależy, czy w ogóle i jak dalece pozwala wpływać 

otoczeniu na siebie. Zresztą, ciężkie psychiczne przeżycia 

zachodzą tak powszechnie i u poszczególnej jednostki tak często, 

że wcale nie mogą stanowić prawdziwej przyczyny powstania choroby. 

Co do tego punktu, podjąłem kiedyś próbę wyrywkową i na moim 

oddziale neurologicznym poleciłem jednej z koleżanek zbadać 

przygodną grupę chorych na nerwice - a więc wybranych wyrywkowo 

pacjentów z zaburzeniami psychicznymi, leczonych u nas 

ambulatoryjnie - na okoliczność tego, jakie konflikty i psychiczne 

urazy różnego rodzaju dałoby się u nich stwierdzić. Następnie 

prosiłem koleżankę o szukanie tych samych konfliktów itp. w równie 

dużej grupie tak samo przygodnie wybranych pacjentów naszego 

oddziału szpitalnego, chorych nie psychicznie, lecz na jakieś 

organiczne choroby neurologiczne. I oto proszę: wynik nawet dla 

mnie samego był zaskakujący. Okazało się mianowicie, że takie 

same, a przede wszystkim równie ciężkie konflikty i przeżycia 

ujawniły się w daleko większej liczbie u psychicznie zdrowych, a 

tylko somatycznie chorych, aniżeli u owych zdrowych cieleśnie, 

którzy przychodzili do nas ze swymi zaburzeniami psychicznymi, 

swymi nerwicami. Takie same i równie ciężkie przeżycia uszkodziły 

zatem psychicznie jedną grupę, a nie uszkodziły drugiej. Nie może 

to więc zależeć od samego przeżycia, od wpływu środowiska, ale 

zależy od poszczególnej jednostki i jej postawy wobec tego, czego 

musiała doświadczyć. 

  Nie miałoby więc najmniejszego sensu uprawiać profilaktykę 

nerwic i chcieć chronić jednostki przed tego rodzaju psychicznym 

zaburzeniem przez oszczędzanie im wszelkiego konfliktu i usuwanie 

im z drogi wszelkich cięższych przeżyć. Przeciwnie, byłoby raczej 

wskazane zawczasu te jednostki niejako psychicznie hartować. 

Albowiem dawne doświadczenie uczy, że w skrajnych i kryzysowych 

sytuacjach zaburzenia nerwicowe maleją. Również w życiu 

poszczególnej jednostki okazuje się dość często i wciąż na nowo 

potwierdza, że obciążenie (mam oczywiście na myśli nie obciążenie 

dziedziczne, lecz obciążenie w sensie wymagań) działa raczej 

psychicznie uzdrawiająco. Zwykłem to zawsze porównywać z faktem, 

że grożące zawaleniem sklepienia można wesprzeć i wzmocnić przez 

to, że się je obciąża. Na odwrót, okazuje się również, że właśnie 

sytuacje odciążenia, powiedzmy więc: wyzwolenia od długotrwałego i 

ciężkiego psychicznego nacisku, są z psychicznohigienicznego 

punktu widzenia niebezpieczne. Pomyślmy tylko o takich sytuacjach 

jak zwolnienie z więzienia! Niemało ludzi przeżyło dopiero 

wówczas, a więc dopiero po zwolnieniu, swój prawdziwy psychiczny 

kryzys, podczas gdy w czasie uwięzienia właśnie pod tym 

zewnętrznym i wewnętrznym naciskiem byli zmuszeni, a także zdolni, 

dać z siebie wszystko i osiągnąć swoje maksimum. Jednakże skoro 

tylko nacisk ustępuje, a cóż dopiero, kiedy dzieje się to nagle, 

właśnie jak w przypadku zwolnienia z więzienia, owo nagłe 

odciążenie człowiekowi zagraża, i ta sytuacja w pewnym sensie 

przypomina tak zwaną chorobę kesonową, w której nurek, zbyt szybko 

wydobyty z głębi wody, może groźnie zachorować wskutek 

równoczesnego nagłego obniżenia ciśnienia atmosferycznego. 

  Coś podobnego widzimy też w przypadkach, gdy ktoś zostaje nagle 

wyrwany ze swego życia zawodowego i przez to naraz uwolniony od 

sumy stałych wymagań, którym umiał sprostać przez dziesięciolecia. 

Mam na myśli znany kryzys i zagrożenie psychiczne, jakie może 

łączyć się z przechodzeniem na emeryturę, o ile się na czas nie 

zatroszczyć o znalezienie nowych zadań. Mógłbym też wskazać na tak 

zwaną nerwicę niedzielną, na ową skłonność do smutnego nastroju 

powstającą u niektórych właśnie w czasie weekendu, a więc wtedy 

gdy człowiek już nie jest pod naciskiem powszedniej krzątaniny. 

Może w końcu odetchnąć, ale równocześnie dostrzega własną czczosć 

i pustkę, swoje duchowe i intelektualne niespełnienie, brak 

wszelkiego życiowego zadania, które wychodziłoby poza codzienne 

zarobkowanie i czyniło życie dopiero godnym życia. * Nic dziwnego, 

że internista heidelberski i dyrektor szpitala profesor Plugge po 

katamnezie i badaniu psychologicznym 50 osób, które usiłowały 

popełnić samobójstwo, mógł ustalić jako ostateczną i głębszą 

przyczynę ich znużenia życiem nie tyle, na przykład, nędzę czy 

chorobę, kompleksy czy konflikty, ile wciąż na nowo tylko to nie 

dające się opisać poczucie wewnętrznego niespełnienia - rezultat 

pozornie bezsensownej egzystencji! 

  

  

  Por. stwierdzenie jednego z hamburskich instytutów społecznych o 

tym, że 58% ankietowanych młodocianych "nie wie, co z sobą począć" 

w wolnym czasie, a liczba ta nie obejmuje jeszcze fanatyków 

sportu, którzy z pewnością dadzą dalsze 30%. Pozostali notabene 

wolą imprezy zbiorowe. Z innego sondażu zdaje się wynikać, że 

43,6% wszystkich widzów kinowych tylko dlatego chodzi do kina, że 

"nie wie, co począć ze swoim czasem". 

  

  

  Dwaj profesorowie z kliniki Akademii Medycznej imienia Gustawa 

von Bergmanna w Monachium potrafili wykazać na podstawie swych 

badań nad byłymi więźniami obozów koncentracyjnych, że również 

choroby wewnętrzne, takie jak choroby serca, płuc, przewodu 

pokarmowego i przemiany materii, niejednokrotnie występowały 

dopiero wtedy, gdy ludzie ci wyszli już z obozu i wolni byli od 

nacisków obozowego życia. Obaj badacze obserwując to zastanawiali 

się, co też to może być takiego, co podtrzymuje człowieka 

fizycznie i psychicznie, jeśli nagłe i nadmierne odciążenie, jak i 

zbyt wielkie obciążenie tak samo może doprowadzić do choroby? 

Konkluzja brzmiała: człowiek, jeśli chce pozostać zdrowym na duszy 

i ciele, potrzebuje przede wszystkim jednej rzeczy: odpowiedniego 

celu życia, dostosowanego dla siebie zadania, jednym słowem tego, 

by życie stale stawiało mu wymagania, oczywiście takie, którym 

może sprostać. Czyż nie jest to jednak odmiana tematu, na który w 

innym kontekście już kilkakrotnie wskazywałem i który najzwięźlej 

sformułowany znalazłem w jednej z tez Nietzschego? Owo zdanie 

brzmi: "Kto musi żyć pod znakiem pytania "po co?", ten zniesie 

prawie każde pytanie, "jak" życie przeżyć"; a to znaczy: kto zna 

sens swego życia, ten, i tylko ten, może jeszcze najprędzej 

przezwyciężyć wszelkie trudności. 

  Ten fakt, ta podstawowa zasada ludzkiej egzystencji winna 

zaowocować w terapii. I to jest właśnie problem chorego na nerwicę 

lękową: z piekielnego kręgu swoich myśli, krążących ostatecznie i 

jedynie wokół własnego lęku, można go wyrwać dopiero wtedy i tylko 

w tej mierze, w jakiej nie tylko nauczy się odwracać swą uwagę od 

objawu, lecz potrafi też zwrócić się osobiście ku jakiejś 

obiektywnej sprawie. Im bardziej chory, w sensie takiego 

obiektywizmu, postawi na pierwszym planie swej świadomości jakąś 

sprawę, która mogłaby nadać jego życiu sens i wartość, tym 

bardziej cofną się na plan dalszy przeżycia związane z własną 

osobą, a zatem jego osobista niedola. Toteż często o wiele 

ważniejsze niż szukanie kompleksów i konfliktów, a przez to 

ewentualne likwidowanie poszczególnych objawów, jest podjęcie 

maksymalnego wysiłku w kierunku odwrócenia uwagi od samego objawu. 

W Pamiętniku wiejskiego proboszcza Bernanosa znajduje się piękne 

zdanie: Jest łatwiej, niż można, sądzić, nienawidzić siebie; łaska 

polega jednak na tym, aby o sobie zapomnieć. Można odmienić tę 

wypowiedź i stwierdzić to, o czym niejeden neurotyk rzadko 

pamięta, mianowicie, że o wiele ważniejsze od gardzenia sobą czy 

zwracania zbytniej uwagi na siebie byłoby - do końca i całkowicie 

o sobie zapomnieć, to znaczy nie myśleć już w ogóle o samym sobie 

i wszystkich swoich wewnętrznych sprawach, lecz być wewnętrznie 

oddanym konkretnemu zadaniu, którego wypełnienie wymagane jest od 

siebie i dla siebie zastrzeżone. Tylko bowiem idąc przez świat 

trafiamy na powrót do naszego ja, jak podkreśla Hans Trub. I 

dopiero w oddaniu się jakiejś sprawie kształtujemy własną osobę. 

Nie przez kontemplowanie siebie ani przez samouwielbienie, nie 

przez krążenie myślami wokół naszego lęku uwalniamy się od tego 

lęku lecz przez poświęcenie, ofiarę z siebie i oddanie się sprawie 

godnej takiego oddania. Oto tajemnica wszelkiego kształtowania 

siebie i chyba nikt nie wyraził tego trafniej od Karla Jaspersa, 

kiedy mówi on o "nieugruntowanym człowieczeństwie opartym tylko na 

sobie samym" i o tym, że "ludźmi stajemy się zawsze przez to, że 

oddajemy się czemuś czy komuś drugiemu", i kiedy konkludując 

pisze: "Człowiek jest człowiekiem przez sprawę, którą czyni swoją 

sprawą". 

  

  

  10. O bezsenności

  

  

  Dzisiejszą pogadankę wyznaczono na godzinę nieco późniejszą niż 

dotąd i niejeden z moich słuchaczy myślał już, pewnie o udaniu się 

na spoczynek. Może więc wyda się zrozumiałe, jeśli poszukując 

stosownego tematu na dzisiejszą audycję pomyślałem i ja właściwie 

o tym samym, mianowicie o śnie jako problemie 

psychoterapeutycznym, a więc przede wszystkim o zakłóceniach snu, 

co głównie obchodzi laika. Nad snem zaczyna on przecież 

zastanawiać się zazwyczaj dopiero wtedy, gdy zakłóceniu uległ jego 

sen. Podobnie jak zwykły człowiek, nie-lekarz, zaczyna myśleć o 

swoim sercu, a nawet w ogóle je odczuwać, dopiero wtedy, gdy 

dostrzeże jakieś zakłócenie, na przykład bicie serca. 

  Otóż pacjent zwracający się do lekarza z powodu zakłócenia snu 

prawie nigdy nie używa tego określenia, prawie zawsze mówi o 

bezsenności. Jak gdyby kiedykolwiek zdarzała się rzeczywista 

bezsenność. Cierpiący na tak zwaną bezsenność podlega mianowicie 

samozłudzeniu, kiedy naprawdę spał bądź co bądź w nocy kilka 

godzin, rano zaś gotów jest przysięgać, że nie spał ani chwili. A 

przy tym trzeba powiedzieć, że podlega temu złudzeniu z 

konieczności, że więc nie przesadza bardziej czy mniej świadomie. 

To samozłudzenie jest w końcu bliskie temu, kiedy wiele ludzi 

zapewnia, że nigdy nie śni, podczas gdy w rzeczywistości swoje sny 

tylko zapomina. 

  Co się tyczy zakłóceń snu, należy z góry stwierdzić, że tak 

zwane środki nasenne, a więc wszelkie starania, aby lekami w 

sposób niejako chemiczny sen wymusić, oczywiście nie są prawdziwą 

terapią. Przeciwnie, przy ciągłym używaniu leki nie są ściśle 

biorąc nigdy na dalszą metę nieszkodliwe. Mimo to nie można w 

zasadzie mieć zastrzeżeń, jeśli się je od czasu do czasu stosuje 

czy zaleca. W przypadku jakiegoś silnego zdenerwowania, mającego 

za tło bieżące konflikty i niepewności, zawsze jeszcze lepiej 

jest, jeśli ktoś przy pomocy chemicznych środków nasennych zapewni 

sobie przynajmniej na kilka nocy sen, aniżeli gdyby - zbyt dumny, 

aby uciekać się do tej podpory, lub zbyt leniwy, aby odwiedzić 

lekarza - spędzał długie bezsenne noce, aż... aż co się stanie? 

Tymczasem niepewności dawno minęły, konflikty zostały rozwiązane, 

jednakże bezsenność trwa nadal bez widocznej przyczyny, a raczej z 

tej prostej przyczyny, że zainteresowany zaczął tymczasem bać się 

bezsenności, i sama ta obawa może już sen wypłoszyć. Działa tu 

mechanizm lęku oczekiwania, kiedy to jakiś w istocie niewinny i 

zupełnie przelotny objaw budzi w pacjencie pewne obawy, te zaś z 

kolei wzmacniają ów objaw, i tak, wzmocniony dodatkowo, utwierdza 

on pacjenta w jego obawach. Mawiamy w tym kontekście chętnie o 

jakimś circulus mtiosus, piekielnym kręgu, w który pacjent popada. 

Egon Fenz mówi może jeszcze trafniej o spirali, w postaci której 

zjawisko chorobowe coraz bardziej się wzmaga. W każdym razie 

pacjent może oprząść się coraz bardziej, niby kokonem, swym lękiem 

oczekiwania: początkowo ma jeszcze nadzieję, że następnym razem 

objaw zniknie, potem już się go boi, a w końcu jest przekonany, że 

się pojawi. 

  Cóż może jednak lekarz, a właściwie sam pacjent zdziałać przeciw 

temu lękowi oczekiwania - w szczególnym przypadku przeciw 

płoszącemu sen lękliwemu oczekiwaniu, że nadchodzącą noc będzie 

musiał spędzić bezsennie? Ten lęk może potęgować się aż do lęku 

przed samym położeniem się do łóżka: ktoś z zakłóconym snem przez 

cały dzień czuje się zmęczony; ledwie jednak przychodzi czas 

pójścia do łóżka, chwyta go, właśnie na widok łóżka, lęk przed 

następną bezsenną nocą, staje się niespokojny, zdenerwowany, i 

rzeczywiście to zdenerwowanie już nie daje mu zasnąć. Teraz 

popełnia największy z możliwych błędów: czyha na zaśnięcie! Z 

napiętą uwagą, kurczowo śledzi, co się w nim dzieje; im bardziej 

jednak napina swą uwagę, tym mniej zdolny jest na tyle się 

odprężyć, aby w ogóle móc zasnąć. Gdyż sen to przecież nic innego 

jak pełne odprężenie. I świadomie dąży do snu, choć sen to właśnie 

zatonięcie w nieświadomości. Wszelka myśl o nim, wszelka wola 

zaśnięcia tyle tylko sprawiają, że nie dają zasnąć. 

  Znam pewnego pana, który miał zawsze największe trudności, gdy 

chciał zasnąć. Pewnego wieczoru męcząc się, z trudem w końcu 

zasnął; nagle coś wyrwało go z lekkiej drzemki, ogarnęło go 

zakłócające sen uczucie, że chciał coś zrobić, miał coś załatwić. 

Obudził się i przychodzi mu do głowy, czego to chciał: chciał 

zasnąć! Czy nie przypomina to postaci z farsy - sklerotycznego 

pana, który coraz to pyta sam siebie: - Cóż to ja chciałem 

powiedzieć? Ach, racja; nic. 

  Tak to już jest, jak powiedział kiedyś Dubois: sen przypomina 

gołębia, który siada na ręce, jeśli ją trzymać spokojnie, ale 

natychmiast odlatuje, gdy tylko po niego sięgnąć; sen również 

płoszy się przez to, że ktoś o niego zabiega, im zaś usilniej się 

to czyni, tym bardziej się płoszy. Kto niecierpliwie czeka na 

zaśnięcie, lękliwie obserwując swe wysiłki, płoszy sen. 

  Cóż jednak winien czynić? Przede wszystkim: winien obezwładnić 

swój lęk czekania na bezsenną noc, uświadamiając sobie rzecz 

najważniejszą, mianowicie zasadę następującą: Każdy znajdzie już 

sobie minimum snu, którego organizm bezwzględnie potrzebuje. O tym 

należy wiedzieć i z tej wiedzy winno się, powiedziałbym, czerpać 

zaufanie do własnego organizmu. Zapewne: to minimum snu jest dla 

każdego człowieka określone i dla każdej jednostki inne. Nie 

chodzi jednak przy tym o długość trwania snu, ale o jego dostatek, 

na co składa się długość trwania i głębokość snu. Istnieją bowiem 

ludzie nie wymagający długiego snu, dlatego że śpią wprawdzie 

krótko, ale głęboko. Również u tej samej jednostki zmienia się 

głębokość snu w ciągu nocy i istnieją tu różne typy odpowiednio do 

ich krzywej snu. Jedni śpią najgłębiej przed północą, a inni, do 

których należą przede wszystkim pracownicy umysłowi, osiągają 

maksimum głębokości swego snu dopiero nad ranem. Pozbawić ten 

ostatni typ ludzi kilku godzin ich rannego snu to oczywiście 

pozbawić ich większej ilości snu aniżeli w przypadku innym, ze 

snem śródnocnym, kiedy to krzywa snu nad ranem już opada. 

  Przede wszystkim więc żadnych obaw przed następstwami, jakie 

pociąga dla zdrowia zakłócenie snu! Następna przestroga: człowiek 

o zakłóconym śnie kładąc się do łóżka może myśleć o wszystkim, 

tylko nie o samym problemie snu, bezsenności itp. Niech już raczej 

myśli o wydarzeniach minionego dnia, przebiegając je wewnętrznym 

spojrzeniem - to zawsze jeszcze jest lepsze od tłumienia trosk czy 

problemów, spychania ich ze świadomości, bo wówczas mogą one sen 

zakłócać, a przynajmniej niepokoić w snach. Nie wystarcza więc 

negatywne postanowienie: byle tylko nie myśleć o spaniu, bo takie 

postanowienie zmusza jednak, choćby tylko w negatywnym sensie, do 

myślenia o nim. Dzieje się wtedy z nami jak z człowiekiem, któremu 

obiecano, że będzie mógł robić złoto z miedzi, pod tym tylko 

warunkiem, że podczas odpowiedniej procedury alchemicznej przez 

dziesięć minut nie będzie myślał o kameleonie. Po czym nie mógł 

już myśleć o niczym innym jak o tym osobliwym zwierzęciu, które 

przez całe życie nie przyszłoby mu na myśl. 

  Jeśli więc tak się sprawa ma, jak to na wstępie twierdziłem, że 

wszelkie kurczowe usiłowanie i świadoma wola Zaśnięcia, że już 

wszelka świadoma chęć płoszy sen - co by też się stało, gdyby ktoś 

kładąc się nie dążył do zaśnięcia, gdyby nie dążył do niczego, 

albo nawet dążył do czegoś wprost przeciwnego, a przynajmniej do 

czegoś innego niż zaśnięcie? Cóż, efekt byłby gwarantowany, 

polegałby ź wszelką pewnością na tym, iż rzeczywiście by zasnął. 

Jednym słowem, w miejsce lęku przed bezsennością winien akurat 

pojawić się zamysł spędzenia nocy bezsennej, a zatem świadoma 

rezygnacja ze snu - i to wystarczy, aby zagwarantować zaśnięcie. 

Wystarczy tylko postanowić sobie: dzisiejszej nocy nie chce wcale 

spać, chcę się tylko odprężyć, pomyśleć o tym czy owym, o moim 

ostatnim czy nadchodzącym urlopie itd. Jeśli więc, jak 

widzieliśmy, wola snu uniemożliwia zaśnięcie, to już pozorna i 

czasowa wola bezsenności w sposób paradoksalny sen sprowadza. 

Wtedy przynajmniej nie będziemy się już bali bezsenności, lecz 

właśnie przez to samo znajdziemy się na najlepszej drodze do 

wśliznięcia się w sen. 

  Na koniec jeszcze parę słów nie tyle o zakłóceniach zasypiania, 

ile o przesypianiu nocy bez przerwy. Co ma czynić nieszczęśliwiec, 

który wprawdzie wieczorem zasypia, ale w nocy się budzi? Przede 

wszystkim nie wolno mu czynić tego, co wszakże tacy ludzie 

niestety zazwyczaj czynią; zapalać światła, patrzeć na zegarek, 

sięgać po książkę, ani wreszcie rozmyślać o zawodowych planach na 

dzień najbliższy. Oto co jedynie i wyłącznie powinien czynić: 

łapać koniuszek tego, o czym ostatnio śnił, i w myśli do tego 

nawiązywać. Jednym słowem, nie można ryzykować tego, że wypadnie 

się z nastroju snu. A co powinno się robić, jeśli wprawdzie 

budzimy się dopiero rano, ale za wcześnie, jeśli na przykład budzą 

nas nieprzyjemne hałasy sąsiadów itp. Tu jest tylko jedna rada: 

nie poddawać się nastrojowi gniewu na to gwałtowne zakłócenie, 

gdyż zazwyczaj dopiero ów gniew z powodu obudzenia nie pozwoli już 

ponownie zasnąć. Ale i z tego gniewu nie wolno czynić 

anegdotycznego kameleona i wprawdzie postanowić nie gniewać się, 

ale przez to dopiero na dobre się rozgniewać, rozgniewać na swój 

gniew. W gruncie rzeczy niczym nie można jeszcze bardziej 

zirytować kogoś już zirytowanego aniżeli przypominaniem mu: 

człowieku, nie irytuj się! Komuś tak wzbudzonemu nie pomoże 

poddawanie się gniewowi, lecz raczej na przykład wyobrażenie 

sobie, że musi teraz, tak wcześnie rano, opuścić łóżko i pójść 

wykonać jakąś nieprzyjemną robotę itp. Skoro tylko zacznie to 

sobie wyobrażać, ogarnie go takie lenistwo, że wcześniej czy 

później ponownie zaśnie. Tak dotarłem do końca moich wyrywkowych 

rozważań o zakłóceniach snu i szczerze ucieszy mnie, jeśli mi się 

powiodło doprowadzić tym późnowieczornym wykładem tego czy innego 

z moich słuchaczy do rozleniwienia i znużenia, wystarczającego dla 

zagwarantowania przynajmniej na dzisiejszą noc dobrego snu. 

  

  11. Hipochondria i histeria 

  

  

  Dzisiaj będzie mowa o dwóch psychicznych stanach chorobowych 

określonych wprawdzie z grecka, będących jednak mimo to na ustach 

wielu laików. Chodzi o hipochondrię i histerię. - Jesteś 

hipochondrykiem, albo: jesteś historyczką - to nie tylko częste 

diagnozy laików; te obce wyrazy są po prostu wyzwiskami. Jeszcze 

jeden powód więcej, abyśmy wzięli je pod lupę naszych rozważań, 

które winny wprawdzie być powszechnie zrozumiałe, lecz mimo to 

chcą pozostać naukowe. 

  Wyjdźmy więc znowu od konkretnego przypadku. Zjawia się u nas 

pacjentka, która od lat cierpi na gwałtowne dolegliwości serca. 

Bardziej jeszcze cierpi jednak na dręczący lęk, mianowicie obawę, 

że za jej dolegliwościami może kryć się poważna choroba serca, i 

to taka, która prędzej czy później przyprawi ją o śmierć. Doszło 

już do tego, że od miesięcy kobieta ta nie opuszcza domu, najwyżej 

w towarzystwie z lęku, że może jej się coś przytrafić na ulicy, że 

może upaść zasłabłszy nagle lub w wyniku udaru serca. Jeśli 

wnikniemy w prehistorię wszystkich tych typowo hipochondrycznych 

lęków, można ustalić rzecz następującą: przed laty chora 

rzeczywiście cierpiała raz na lekkie pobolewanie serca, i to 

mianowicie w związku z tak zwaną infekcją grypową; w następstwie 

grypy połączonej z wysoką gorączką pojawiły się dolegliwości 

serca, jak skurcze dodatkowe itp. Lekarz domowy zalecił 

sporządzenie EKG i mając w ręku wynik potrząsnął głową mówiąc: - 

No cóż, uszkodzenie mięśnia sercowego... - Więcej też nie było 

trzeba naszej chorej. Na wszelki przypadek dojrzała w tym 

rozpoznaniu coś w rodzaju wyroku śmierci. Nie zapominajmy, ile 

prawdy zawarł kiedyś Karl Kraus w słowach: Jedną z 

najpowszechniejszych chorób jest diagnoza - miał zapewne na myśli, 

że niejeden chory czy cierpiący właściwie o wiele bardziej niż na 

swoją istotną chorobę cierpi na to, że choroba ta została po 

lekarsku rozpoznana i zaetykietowana, i właśnie ta etykieta 

człowieka kłuje. Semper aliquid haeret - mówi przysłowie 

łacińskie, zawsze coś w tym tkwi, zawsze coś pozostaje, a 

człowiek, zwłaszcza chory, skłonny jest z określeniami 

diagnostycznymi łączyć prognozę raczej niekorzystną. 

  Wróćmy jednak do naszej chorej. Ledwie dowiedziała się z EKG o 

diagnozie: "uszkodzenie mięśnia sercowego", już nazajutrz spotkała 

znajomą. O czymże mówiły? Oczywiście o uszkodzeniu jej mięśnia 

sercowego, przy czym znajoma wspomniała: - Aha, wie pani, moja 

córka także miała uszkodzenie mięśnia sercowego i każdej chwili 

grozi jej udar. Odtąd zaczęła i nasza pacjentka lękać się upadku, 

nagłego zasłabnięcia, a wiemy już z poprzednich pogadanek, że lęk 

potrafi ściągać na nas to, czego właśnie się lękamy. Jak życzenie 

jest ojcem myśli, powiedzieliśmy kiedyś, tak obawa jest matką 

wypadku, tu wypadku chorobowego. Również lęk przed nagłym 

zasłabnięciem, żywiony przez naszą pacjentkę, doprowadził wkrótce 

do wszelkich negatywnych odczuwań. A te niezmiennie kierowały ją 

do lekarza - aż ten kazał sporządzić nowe EKG, i co państwo 

powiecie? Wynik okazał się już w pełni normalny, tylko 

dolegliwości pozostały. A co uczynił lekarz? Oświadczył pacjentce, 

że to zwykłe nerwy, że tylko wmawia w siebie to wszystko, że 

powinna to sobie wybić z głowy. Naszej chorej to jednak nie 

pomogło, mimo wszystko czuła się chora i w swej chorobie 

traktowana przez lekarza nie dość poważnie: sądziła, że lekarz 

bagatelizuje jej dolegliwości, bo co czuję, myślała, to przecież 

czuję, i na pewno nie jest to normalne. Nawet uspokajające 

twierdzenie lekarza, że nic już jej nie jest, przynajmniej nie ma 

nic organicznego, prowokowało tylko postawę protestu, a ten 

protest skupiał coraz bardziej uwagę pacjentki na jej złym 

samopoczuciu. 

  Ludzie tego rodzaju zapominają, że przecież nie ma "zwykłej" 

nerwowości, bo ostatecznie i nerwowość jest chorobą. Ale nawet 

abstrahując od tego, odpowiednie negatywne odczucia nerwowe 

powstają, jak już mówiliśmy, przeważnie z początkowo zrozumiałego, 

później jednak już bezpodstawnego, nadmiernego kierowania uwagi na 

schorzały kiedyś organ, powiedzmy serce. Pacjenci tego rodzaju 

winni zważyć, że wystarczy skierować przez kilka minut uwagę także 

człowieka zdrowego na przykład na jedną rękę, aby rychło doznał 

jakichś negatywnych emocji, jak mrowienie, pulsowanie itd., to 

jest nieprzyjemnych odczuć, które przecież na pewno nie oznaczają 

nic więcej. A ostatecznie, niechżeby tacy chorzy wzięli pod uwagę, 

że niewątpliwie jest zawsze jeszcze lepiej, jeśli ma się jakieś 

nieprzyjemne wrażenia i otrzymuje zapewnienie lekarza, iż nie ma 

za tym nic organicznego - jest to bądź co bądź pomyślniejszy 

przypadek aniżeli coś odwrotnego, że mianowicie nie czuje się 

niczego, a jednak rozwija się w człowieku podstępna, groźna 

choroba. Na wszelki wypadek chciałbym każdemu skłonnemu do snucia 

hipochondrycznych obaw dać radę, aby raczej zapytał swego lekarza 

o kilka razy za wiele, aniżeli o jeden raz za mało. Nie mogę 

bowiem zapomnieć pewnego pouczającego i ostrzegawczego przykładu. 

Pewnego razu pacjentka, właśnie tak zwana hipochondryczka, na moje 

stanowcze perswazje, że wszakże nic już jej nie jest (w każdym 

razie nic poza lękliwością i obawą przed chorobą), odparła mi: - O 

nie, panie doktorze, przypadkiem wiem z całą pewnością, jak bardzo 

jestem chora, wiem dobrze, co mi jest, odczytałam to czarno na 

białym, mianowicie z wyniku mego rentgena: cierpię na corpulmo. - 

Ja jednak zapytałem ją, czy może nie było tam liter "w n.", co 

potwierdziła. Mogłem jej więc wyjaśnić: Cor-Pulmo to serce - 

płuca, a "w n." znaczy po prostu: w normie. Gdyby zaraz o to 

zapytała, otrzymałaby natychmiast uspokajającą odpowiedź. Rzecz 

polega nie tylko na tym, że zrobiliśmy naprawdę mało szufladkując 

jako hipochondryków i ograniczając się do spławienia takich ludzi 

cierpiących choćby tylko na lęk przed chorobą ( * ); gorzej 

jeszcze, jeśli przedstawiamy ich jako histeryków. Gdyż diagnozę, a 

właściwie scharakteryzowanie kogoś jako histeryka odczuwa się 

zawsze w pewnym stopniu jako coś uwłaczającego.

  

  

  We wszystkim tym gra rolę nie tylko lęk przed chorobą, lecz i 

pragnienie zdrowia. Co dzieje się, jeśli absolutyzuje się zdrowie? 

Otóż z tą samą chwilą jest się już chorym, chorym na hipochondrię. 

Kto na przykład troszczy się nadmiernie o swój zdrowy sen, jest 

już bezsenny. Zdrowy sen zakłada bowiem pewną beztroskę i 

odprężenie - podczas gdy hipochondryk na punkcie snu czyha z 

napiętą uwagą na zaśnięcie. Dubois porównał kiedyś sen do gołębia, 

który, właśnie kiedy chce się go schwytać, odlatuje. Po prostu 

istnieją rzeczy, które winny pozostać spontanicznym efektem, a nie 

można o nie zabiegać. Kto na gwałt chce osiągnąć efekt, temu on 

się wymyka. 

  Efekt to tyle co sukces. Również kto usilnie ubiega się o 

zawodowy sukces, komu zależy nie na dokonaniu czegoś, lecz na 

znaczeniu, na dojściu do wysokiej pozycji, ten pozbawia się 

sukcesu. Każdy "czuje intencję i jest tym zdegustowany": od razu 

przejrzał tego, kto goni za znaczeniem.

  Jednakże nie tylko "dążenie do znaczenia" - jak nazywa to 

psychologia indywidualna Alfreda Adiera - zawodzi się na sobie. 

Również "zasada przyjemności" - wysunięta, jak wiadomo, przez 

psychoanalizę - stoi sama sobie na zawadzie. Twierdzi się 

powszechnie, że człowiek dąży do sukcesu i do szczęścia. Ale i 

jedno, i drugie jest mylne i opaczne. Również szczęście zamyka się 

przed nami, w miarę jak za nim gonimy, i im bardziej człowiek 

wysila się na doznawanie przyjemności, im bardziej mu idzie o samą 

przyjemność, tym bardziej się od niej oddala. Ujawnia się to 

szczególnie w nerwicy seksualnej. Ten jednak, kto nie myśli ani o 

sukcesie, ani o użyciu, kto w ogóle me myśli o sobie samym, lecz z 

miłością oddany jest jakiejś sprawie czy osobie, jakiemuś dziełu, 

czy jakiemuś człowiekowi - znajduje to wszystko wokół siebie, 

zarówno sukces jak i przyjemność. I w miarę jak oddał się komuś 

lub czemuś, jakiejś osobie czy jakiejś sprawie, w tej mierze, w 

jakiej się oddał, będzie mu dane to, czego wcale nie szukał: 

zdrowie - sukces - szczęście. Musiał najpierw zapomnieć o samym 

sobie, gdyż wedle pięknego powiedzenia Bernanosa w zapomnieniu o 

sobie samym spoczywa łaska.

  

  

  Jest to już raczej moralne napiętnowanie niż określenie 

psychologiczne. Co rozumie jednak pod histerią nowoczesna 

psychiatria? Rozróżnia ona między histerycznymi mechanizmami i 

reakcjami z jednej, a histerycznym charakterem, z drugiej strony. 

Współczesny psychiatra prawie nie spotyka się z histerią jako 

właściwą chorobą, na przykład w sensie klasycznej teorii Charcota, 

a więc z tak zwaną "wielką" histerią z jej napadami i porażeniami. 

Objawy zmieniły się. Co się natomiast tyczy charakteru 

histerycznego, to wskazać należałoby na trzy istotne jego cechy: 

1. nieautentyczność tego rodzaju ludzi, 2. ich chorobliwy egoizm i 

3. wyrachowanie. Ludzie ci są nieautentyczni - uchodzą za 

przeciążonych, wszystko w nich sprawia wrażenie przesady, a wynika 

ostatecznie z czegoś odwrotnego, co usiłują wyrównać i powetować. 

Cierpią mianowicie dotkliwie na ubóstwo przeżyć i stąd rodzi się 

jakiś głód przeżyć. Możliwe, że ich szczególna gotowość do 

ulegania sugestii, podatność na jej wpływ, ale również ich 

skłonność do konwersji, czyli ich zdolność do fizycznego wyrażania 

psychicznych treści cielesnymi stanami chorobowymi że wszystko to 

stanowi kompensację wewnętrznego ubóstwa cechującego histeryka. 

Dochodzi tu jednak, jako druga typowa cecha charakterystyczna, 

właśnie wewnętrzny chłód, zimne wyrachowanie, fakt, że u histeryka 

wszystko służy egoizmowi jako środek do celu. Sprawia on zawsze 

wrażenie teatralne, wciąż nastawiony jest na efekt, i wszystko w 

nim wydaje się ostatecznie odgrywane i sztuczne. 

  Wyleczyć takiego człowieka znaczyłoby zrobić go całkiem innym 

człowiekiem, całkowicie wychowawczo przekształcić go i przerobić. 

Czy i jak byłoby to możliwe - stanowi zagadnienie zbyt złożone, 

zbyt wielowarstwowe, abym mógł je przed laikiem rozwinąć. Powiem 

tylko tyle: histeryk bawi się w teatr i sam w nim reżyseruje; 

jeśli dostarczymy mu widzów, damy jedynie pożywkę jego histerii, 

będziemy brali udział w tej grze i akceptowali chorobę. Jeśli 

chcemy mu w miarę możności pomóc, winniśmy najpierw zatroszczyć 

się o to, aby mu zabrakło publiczności, pozbawić go publicznego 

efektu. Jak to robić, to problem zbyt konkretny, dający się 

rozwiązać tylko konkretnie, od wypadku do wypadku. Nie jest to też 

problem dla nielekarza, ponieważ nie może on nigdy wiedzieć, kiedy 

mamy do czynienia z histerią. Widziałem już dziesiątki przypadków, 

w których nielekarze rozpoznawali histerię, gdy w rzeczywistości 

chodziło o ciężkie choroby organiczne. (Austriacki kodeks lekarski 

słusznie zakazuje nielekarzowi uprawianie psychoterapii.) Jeśliby 

jednak chodziło rzeczywiście o histerię, histeryczny objaw, "teatr 

histeryka", to chciałbym wspomnianą wyżej zasadę terapeutyczną, 

aby pozbawić histeryka jego efektu - zilustrować państwu na pewnym 

prawdziwym zdarzeniu. 

  Pewnego dnia stało mnóstwo ludzi w ogonku przed jakimś urzędem. 

Pani w średnim wieku odłączyła się od tej masy, podeszła do 

urzędnika troszczącego się o porządek i zwróciła się doń 

następującymi słowy: - Panie porządkowy, mnie musi pan przepuścić 

wcześniej. Rozumie pan, jestem chora na serce i jeśli będę musiała 

długo stać, zemdleję. Co z tego panu przyjdzie? Same kłopoty! Musi 

pan wezwać pogotowie ratunkowe itd. Zobaczy pan, zemdleję panu. - 

Na co urzędnik, intuicyjnie przenikając zarówno zdrowy organizm 

jak i histeryczny charakter kobiety, odparł z całym spokojem: - 

Pani mnie zemdleje? Sobie samej pani zemdleje. - Jednym słowem: 

kto już zaczyna reżyserować w teatrze histerycznym, niechże sam 

odpowiada za całość imprezy. Konsekwencje powinien ponosić sam 

pacjent. 

  Zręczność zaś terapeuty zaczyna się akurat tam, gdzie potrafi on 

zatrzymać mechanizm histerii bez urażenia pacjenta. I tylko ten, 

kto czuje się wolny choćby od odrobiny histerii, niech pierwszy 

spróbuje śmiać się z pacjenta-histeryka. 

  

  

  12. Wokół miłości

  

  

  Jeśli wierzyć tekstom szlagierów, to nie ma na świecie nic 

ważniejszego, a nawet w ogóle jest tylko jedna jedyna rzecz 

dostatecznie ważna i w ogóle godna tego, aby dla niej żyć - a ma 

być nią miłość. Czy ostatecznie nie głosi jednak czegoś podobnego 

także psychoanaliza, przystrajając to tylko w naukowe formuły? A 

znakomity psychiatra szwajcarski Ludwig Binswanger przeciwstawił 

filozofii Martina Heideggera własną konstrukcję doktrynalną, w 

której na miejsce tego, co według Heideggera właściwie i 

ostatecznie wyróżnia ludzkie bytowanie, mianowicie na miejsce 

troski, stawia w centrum życia miłość, czyli, jak się sam 

Binswanger wyraża, miłosną wspólnotę ludzi, ugruntowującą tak 

przezeń nazwaną Wirheit, egzystencję pod znakiem "my". Widzimy 

więc, jak to pod słowem "miłość" mamy do czynienia z wyrazem 

zastępującym najróżniejsze pojęcia: raz, w tekstach szlagierów - 

flirt; kiedy indziej, w psychoanalizie - popęd seksualny jako 

bezkształtny rodzaj popędowości fizjologiczno-biologicznej; 

wreszcie mowa była o miłości w owym ściśle ontologicznym czy 

antropologicznym sensie, w jakim posługuje się tyra wyrazem tak 

zwana analiza egzystencjalna Binswangera. I zależnie od tego, w 

jakim z tych sensów mówi się każdorazowo o miłości, jest rzeczą 

słuszną albo niesłuszną mówienie o niej jako o samym centrum czy 

najwyższym szczycie ludzkiej egzystencji. 

  Stając przed zagadnieniem, czym jest miłość, wyjdźmy najlepiej 

od pytania, co nie jest miłością. Gdybyśmy na przykład chcieli dać 

wiarę szlagierowym rymopisom, czymże wszystkim nie byłaby miłość! 

Nikt bezstronny nie zgodzi się na określanie mianem kochającego - 

człowieka, który zapewnia o swej miłości dopiero co poznaną 

dziewczynę o takich wyróżnianych przezeń cechach, jak jasne włosy 

i niebieskie oczy. Chyba nie pomylilibyśmy się przyjmując, że 

chodzi tu o coś, co się łączy z popędem. Ale i w innym przypadku, 

mianowicie gdy ktoś zachwyca się gwiazdą filmową, chyba nikt nie 

będzie chciał mówić o miłości w węższym znaczeniu tego słowa, 

nawet jeśli nie będzie tu szło, jak poprzednio, o cechy 

przemawiające do popędu, a raczej o takie właściwości, jak uśmiech 

czy timbre głosu. Z miłością nie ma to wszystko nic wspólnego, 

raczej można by tu mówić o zakochaniu. 

  Inaczej ma się oczywiście sprawa, kiedy nie idzie już o czyjeś 

właściwości czy cechy, lecz raczej o to, czego ktoś w ogóle nie 

ma, tylko czym jest, a więc o nosiciela owych właściwości czy 

cech, i to o niego jako człowieka w jego wyjątkowości i 

jednorazowości, jednym słowem, gdy idzie o osobę poza tymi 

wszystkimi właściwościami. Ją dojrzeć, z nią się spotkać - oto co 

znaczy kochać. 

  Miłość nie ma więc na myśli anonimowego z istoty swej partnera 

na przykład stosunków seksualnych: partnera, którego bez trudu 

można wymienić na dowolnego nosiciela takich samych właściwości, 

gdyż ktoś nastawiony jedynie popędowo albo zakochany nie ma 

przecież na myśli osoby, ale pewien typ. Stąd też bierze się, że w 

przeciwieństwie do miłości, w instynkcie możliwe jest tak zwane 

przeniesienie, podczas gdy miłość jest, że się tak wyrażę, 

nieprzenośna, o czym może się każdy przekonać zapytując, czy w 

przypadku śmierci kochanego człowieka mógłby w jego zastępstwie 

pokochać kogoś w rodzaju sobowtóra, na przykład bliźniaczkę czy 

bliźniaka kochanej istoty. Partner w stosunku czysto popędowym 

(ale i partner w związku jedynie towarzyskim) jest bardziej czy 

mniej anonimowy. Natomiast z partnerem autentycznego związku 

miłosnego spotykamy się w pełni jako z osobą - zwracamy się doń 

zawsze jako do "ty". Toteż możemy tak rzecz sformułować: kochać to 

móc powiedzieć do kogoś: "ty". Lecz jeszcze i coś innego: móc 

powiedzieć mu: "tak". A więc nie tylko ująć jakiegoś człowieka w 

jego istocie, w jego jednorazowości i wyjątkowości, jakeśmy to 

przedtem nazwali, ale i potwierdzić go w jego wartości. Nie tylko 

więc widzieć, że ten człowiek jest taki, a nie inny, ale zarazem 

też coś ponadto: jego potencjalność i stan idealny, widzieć nie 

tylko, jakim jest w rzeczywistości, ale także wszystko, czym 

mógłby lub powinien się stać. Innymi słowy, w myśl pięknego 

powiedzenia Hattingberga: kochać to widzieć innego człowieka 

takim, jakim go pomyślał Bóg. 

  Nie może więc być w ogóle mowy o tym, że na przykład prawdziwa 

miłość zaślepia - to mogłoby dotyczyć tylko zakochania. Właściwie 

dopiero prawdziwa miłość pozwala nam widzieć, więcej, widzieć 

jasno, czyni nas wprost jasnowidzącymi. Gdyż widzieć potencjalność 

ukochanej istoty znaczy widzieć to, co jest zwykłą możliwością, co 

nie jest jeszcze wcale zrealizowaną rzeczywistością, lecz tym, co 

może i powinno być urzeczywistnione.

  Po wszystkim, co powiedziałem, można by odnieść wrażenie, jakoby 

miłość, również miłość między mężczyzną a kobietą, miała bardzo 

mało wspólnego z popędem. Bynajmniej jednak tak nie jest. Raczej 

powiedzieć można, że miłość jak najbardziej potrzebuje popędu, ale 

i popęd potrzebuje miłości. Na ile miłość wymaga popędu płciowego? 

Na tyle, że posługuje się popędem jako swoim środkiem wyrazu, tak 

że można właściwie rzec: ludzkie życie płciowe zaczyna dopiero 

wtedy być ludzkie, czyli godne człowieka, gdy jest już czymś 

więcej aniżeli zwykłym życiem seksualnym, gdy jest właśnie życiem 

miłosnym. Natomiast miłość nie jest, w każdym razie nie jest z 

natury swej i w żadnym wypadku być nie powinna, tylko środkiem do 

użycia, zwykłą - że tak powiem - "używką". 

  Tak samo jednak nie może być tylko "środkiem do celu" w innym 

sensie, mianowicie zwykłym środkiem dla celów rozmnażania. W obu 

przypadkach ludzkie życie miłosne zostaje poniżone, pozbawione 

swej wartości i godności. Co się w szczególności tyczy ujmowania 

życia miłosnego, albo lepiej mówiąc: małżeńskiego, jako zwykłego 

środka do celów rozmnażania, to właśnie takie ujęcie pozbawia 

małżeństwo, przynajmniej w przypadku bezdzietności, niezależnego 

sensu. Takie ograniczenie pola widzenia wartości, takie 

przesłonięcie zmysłowej pełni ludzkiej egzystencji, jsdnym słowem: 

takie "zaślepienie" prowadzi, jak wszelkie zaślepienie, wprost do 

rozpaczy. U podstaw bowiem wszelkiej rozpaczy tkwi zaślepienie, 

czyli przecenienie jakiejś jednej wartości, która właśnie 

zaślepia, tak że stajemy się "ślepi" na wszystkie inne wartości. 

  Jak ubogie byłoby jednak życie, gdyby nie użyczało jeszcze 

innych możliwości sensownego kształtowania, napełniania go sensem, 

i muszę wprost powiedzieć: cóżby to było za życie, którego sens 

opierałby się jedynie i wyłącznie na poślubieniu się i rodzeniu 

dzieci! Takie ujęcie właściwie obniża wartość życia, a w 

szczególności poniża życie kobiety.

  Na ile popędowość ludzka potrzebuje miłości? Na tyle, na ile 

zdolność do miłowania u młodego człowieka jest warunkiem i 

podstawą normalnego rozwoju popędu seksualnego. Ta miłosna 

zdolność właściwie nadaje dopiero kierunek procesowi dojrzewania 

popędu, nadaje ona w ogóle kierunek popędowi, wyprostowuje i 

ukierunkowuje popęd nie tylko na cel, lecz i na obiekt popędu, aby 

posłużyć się tą pojęciową antytezą Freuda, mianowicie właśnie na 

osobę ukochanego partnera. Tylko w miarę, jak popęd zostaje w ten 

sposób wyprostowany i ukierunkowany na osobę drugą, ukochaną, 

tylko w miarę tego pozwala się też popęd uporządkować i 

podporządkować własnej osobie. Dopiero wówczas dana jest też 

rękojmia nieodwołalnego wyboru wyłącznego partnera. 

  Dojrzewanie życia popędowego polega zatem na rosnącym 

integrowaniu popędowości przez osobę. Ale tylko "ja" skierowane ku 

"ty" może zintegrować "id"! 

  Jeśli w tym sensie zdolność do miłowania jest podstawą 

normalnego życia popędowego, to odwrotnie, miłość nie może być 

prostym produktem czy prostym zjawiskiem towarzyszącym 

popędowości. Toteż tak ceniony i znany analityk Theodor Reik, 

jeden z najwybitniejszych i najstarszych uczniów Zygmunta Freuda, 

napisał w swoim ostatnim dziele dosłownie: Nie ma sublimowanego 

seksualizmu i teoria libido zbudowana jest na błędnej podstawie. 

Książka, o której mowa, nosi w przekładzie niemieckim znamienny 

tytuł Geschlecht und Liebe, "Płeć i miłość", i dualizm, do którego 

czyni aluzję, jest pomyślany radykalnie i w pełni odpowiada 

przekonaniu Reika, że miłość z jednej, a płciowość z drugiej 

strony przedstawia właśnie dwoistość; i jedna, i druga ani nie 

dadzą się do siebie sprowadzić, ani z siebie wyprowadzić. 

  Mówiliśmy o procesie integracji, a więc zjednoczenia i scalania 

popędowości przez osobę, o procesie stawania się osobą, przebicia 

się z wnętrza naszego "ja". Otóż istnieją dwa momenty mogące 

zniweczyć ten proces integracji: może on nie udać się, po 

pierwsze, wskutek zniechęcenia, po wtóre, wskutek rozczarowania. 

Wskutek zniechęcenia - jeśli nawet nie potrafimy sobie wyobrazić, 

że możliwe byłoby stworzenie szczęśliwego związku miłosnego, 

wskutek rozczarowania - jeśli jedno z młodych było już na 

najlepszej drodze do stworzenia autentycznego związku miłosnego, 

zostaje jednak przez partnera odrzucone i w swym rozwoju się cofa. 

Tacy ludzie pogrążają się wówczas w odurzenie, w oszołomienie 

czysto zmysłowe, zaspokajanie zwykłego popędu. W takich 

przypadkach ulegają zepchnięciu nie popędy, to znika miłość 

zepchnięta przez popędy! Oczywiście następuje wówczas z 

konieczności nie tylko kompensacja, wyrównanie, lecz 

nadkompensacja, coś więcej aniżeli tylko powetowanie straty. 

Mianowicie dochodzi wówczas do tego, że ilość zastępuje jakość - 

mówiąc konkretnie, zamiast poszukiwanego i upragnionego szczęścia 

miłosnego, trzeba poprzestać na zwykłym zaspokajaniu popędu. I im 

mniej ktoś wierzy jeszcze w możliwość spełnienia swej tęsknoty do 

miłości, tym bardziej widzi się zmuszonym do szukania jak 

najwięcej przyjemności w samym zaspokajaniu popędu. Tragikomiczne 

w tym wszystkim albo, jeśli wolno się tak wyrazić, rodzajem 

widowiska satyrowego jest tylko to, że zainteresowany zachowuje 

się niby bohater, podczas gdy w rzeczywistości jest słabeuszem, 

niezdolnym do zapewnienia sobie prawdziwego szczęścia miłosnego. 

  Jednakże kompensacja tego rodzaju nie musi się łączyć tylko z 

zawodem miłosnym. Może też łatwo zdarzyć się, że zawód, jakiego 

człowiek doznaje w dążeniu do sensu swej egzystencji, że taki 

zawód egzystencjalny bywa kompensowany zagłuszaniem się 

seksualnym, i zdarza się to we wszystkich tych przypadkach, kiedy 

człowiek ponosi klęskę w swym dążeniu do sensu, jak to nazwaliśmy. 

Jeśli ta nadzieja na własny cel w życiu go zawiedzie, to 

zaspokajanie popędu staje się tym bardziej środkiem do celu, 

mianowicie do celu użycia, staje się więc, jak to już 

określiliśmy, używką. Co więcej, wtedy już samo użycie staje się 

zwykłym środkiem do celu: do zagłuszania się! * 

  Streszczam się: człowiek jest ostatecznie z natury swej ożywiony 

czy zgoła natchniony tęsknotą do maksymalnego wypełniania sensu 

swej egzystencji i dlatego walczy o jakąś treść życia, wydobywa ze 

swego życia tę treść i sens. I jak sądzę, dopiero wtedy i tylko w 

przypadku, gdy to dążenie do sensu pozostaje nie spełnione - 

usiłuje stłumić to poczucie niespełnienia, zagłuszyć i oszołomić 

się tym bardziej wyładowaniem czysto popędowym. Innymi słowy: 

dążenie do przyjemności wysuwa się na plan pierwszy dopiero wtedy, 

gdy człowiek w dążeniu do sensu przegrywa; w ogóle dopiero wtedy 

człowiek poddaje się zasadzie dążenia do osiągania przyjemności w 

sensie psychoanalizy. Tylko w pustce egzystencjalnej rozrasta się 

seksualne libido! 

  

  

  Zob. Lew Tołstoj, Wojna i pokój, część VIII, rozdział l: 

"Pierre.a już nie nachodziły jak dawniej chwile rozpaczy, 

przygnębienia i wstrętu do życia; ale ta sama choroba, która 

przedtem objawiała się ostrymi atakami, obecnie wniknęła do jego 

wnętrza i ani na chwilę go nie opuszczała. "Na co? Dlaczego? Co to 

się dzieje na świecie?" - te pytania ze zdumieniem zadawał sobie 

kilka razy dziennie i mimo woli zaczynał się zastanawiać nad 

sensem zjawisk życiowych; jednakowoż wiedząc z doświadczenia, że 

na te pytania odpowiedzi nie ma, pośpiesznie starał się od nich 

odwrócić, zabierał się do książek albo spieszył do klubu, albo do 

Apołłona Nikołajewicza, by pogwarzyć o miejskich plotkach. (...) 

Zbyt straszne było życie pod jarzmem tych nie rozstrzygniętych 

pytań, oddawał się więc pierwszemu porywowi, byle tylko o nich 

zapomnieć. (...) Pierre.owi wszyscy i ludzie wydawali się takimi 

żołnierzami szukającymi ratunku przed życiem: ten w ambicji tamten 

w kartach, ów w układaniu praw, inny w kobietach, w zabawach, 

koniach, w polityce, w polowaniu, w winie, w sprawach 

państwowych". Przekład polski: Andrzej Stawar. (L. Tołstoj, Wojna 

i pokój. Warszawa 1973, t. 2, część V, rozdz. l, s. 361 - 364). 

  

  

  

  13. O nerwicach lękowych i nerwicach natręctw

  

  

  Stwierdziłem kiedyś, w innym kontekście, że nie sposób 

wyprowadzić nerwic po prostu z tego, że pacjent kiedyś tam, w 

najwcześniejszym dzieciństwie, przeżył szok lub doznał urazu. 

Zawsze bowiem jeszcze, twierdziłem, istnieje problem, jak ktoś 

nastawia się do tego wszystkiego, co przeżywa, i dopiero od tego 

nastawienia zależy w ogóle, czy po tak zwanym urazie, a więc po 

tym swoim psychicznym zranieniu zachowuje jakąś psychiczną bliznę 

i ponosi trwałą szkodę. 

  Dziś chciałbym najpierw zwrócić uwagę na ewentualne podłoże 

somatyczne zaburzeń nerwicowych. Wyjdziemy od nerwicy lękowej, a w 

szczególności od lęku przestrzeni. Co do niego można więc 

nadmienić, że, jak to coraz częściej się obserwuje, chorujący na 

ów lęk wyraźnie wykazują objawy nodczynności tarczycy. Oczywiście 

równie dobrze można by też powiedzieć, że cierpią oni na 

nadpobudliwość jednego z dwóch układów nerwowych mimowolnych, 

mianowicie układu współczulnego, o ile w ogóle wolno rozróżniać 

między funkcją tego "nerwu życiowego" a funkcją jego 

kontrpartnera, nerwu błędnego. W każdym razie charakterystyczna 

nerwowa nadpobudliwość daje się wtedy stwierdzić i problemem jest 

tylko, na ile mamy tu do czynienia ze stosunkiem 

przyczynowo-skutkowym, czy stosunek ten jest odwracalny i czy może 

tu chodzić o wzajemne oddziaływanie. Jasne jest bowiem, że jak 

nadpobudliwość układu wspólczulnego pociąga za sobą - niejako w 

postaci odblasku psychicznego i nadbudowy psychicznej - pewne 

pogotowie lękowe, tak samo też, na odwrót, czyjaś lękliwość 

wprowadzi nerwy współczulne w pewien stan podniecenia. Ustalmy 

więc najpierw jedno: jakaś ewentualna z dzieciństwa się wywodząca 

pobudliwość czy też okazyjny stan drażliwości układu współczulnego 

wyrażą się w sferze psychicznej w formie pogotowia lękowego. 

  Czy jednak mamy już wówczas do czynienia z przypadkiem nerwicy 

lękowej, mianowicie w sensie wyraźnej nerwicy, a więc faktycznego 

zachorowania? Nie! Do tego zwykłego pogotowia lękowego musi dojść 

jeszcze coś nowego, mianowicie musi nim zawładnąć dobrze nam, 

lekarzom chorób nerwicowych, znany - proszę wybaczyć to wyrażenie 

- mechanizm psychiczny. Dopiero wówczas wybija godzina narodzin 

właściwej nerwicy. A czymże jest ten mechanizm? Jest nim 

wielokrotnie już przeze mnie omawiany i ukazany w jego znaczeniu 

lęk oczekiwania. Pozwolę sobie dać przykład oddziaływania tego 

lęku. Załóżmy, że ktoś jest od dzieciństwa bardzo wrażliwy i 

skłonny do potów. Któregoś dnia spotyka swego przełożonego lub 

jakąś inną osobę wyżej postawioną, społecznie. Co się stanie? Z 

samego lęku i podniecenia zacznie się pocić i wyczuje przy tym, że 

poci mu się też wyraźnie ręka, którą winien podać. Jeśli zwróci na 

to uwagę, może się łatwo zdarzyć, że następnym razem będzie się 

bał, że to samo znów się powtórzy i wprowadzi go w to samo 

zakłopotanie. Cóż jednak dzieje się naprawdę? Już sam lęk przed 

poceniem przyspiesza wydalanie potu, potu lęku, z gruczołów 

potnych skóry, dopiero teraz zacznie więc na dobre się pocić. 

Jednym słowem, widzimy oto, jak określony objaw, w konkretnym 

przypadku pocenie, wywołuje odpowiednią obawę, jak ta obawa, lęk 

oczekiwania, czyli lękliwe oczekiwanie pojawienia się objawu, 

sprzyja spotęgowaniu tego właśnie objawu, wreszcie jak tak 

spotęgowany objaw utwierdza jeszcze pacjenta w jego obawie. I tak 

zamyka się diabelski krąg albo raczej pacjent zamyka się w tym 

diabelskim kręgu, owija się weń jak w kokon. Wszyscy znamy stare 

przysłowie: życzenie jest ojcem myśli. Teraz zaś możemy dodać, że 

jeśli życzenie jest przysłowiowym ojcem myśli, to obawa jest matką 

wypadku, i to, jak się okazuje, również wypadku chorobowego. 

  Wróćmy jednak do nerwicy lękowej. Okazuje się więc, że lęk 

oczekiwania odnosi się w niej do czegoś szczególnego, i tym, czego 

zainteresowany tak bardzo się lęka, czego z taką trwogą oczekuje, 

jest sam lęk. Jednym słowem, ofiara nerwicy lękowej cierpi nie na 

jakiś ogólny lęk oczekiwania, lecz konkretnie na oczekiwanie lęku. 

Ma ona lęk przed lękiem. W tym sensie potwierdza się opinia 

Franklina Delano Roosevelta, który w jednej ze swych sławnych 

Chatteries at the Fireplace, gawęd przy kominku, powiedział 

kiedyś: Niczego nie powinniśmy lękać się tak bardzo jak - samego 

lęku. 

  Idźmy jednak w naszych pytaniach dalej i głębiej, zapytajmy 

samego pacjenta o bliższy powód jego lęku przed własnym lękiem. 

Okaże się, że boi się go tak bardzo, ponieważ lęka się wszelkich 

możliwych stanów będących skutkiem podniecenia lękowego: lęka się 

nagłego zasłabnięcia w pustych miejscach czy udaru serca albo 

mózgu na pustej ulicy. I już tu powinna - niezależnie od 

równoczesnej terapii somatycznej - wkraczać psychoterapia, 

wyjaśniając pacjentowi zupełną bezzasadność wszystkich tych obaw. 

Więcej nawet, w ramach psychoterapii winno się pacjenta pouczyć, 

aby w żadnym wypadku nie uciekał przed swoim lękiem pozostając w 

domu. Aby raczej próbował życzyć, sobie tego wszystkiego, czego 

się lęka, choćby tylko na ułamki sekund. Skoro bowiem na miejsce 

lęku pojawi się życzenie, uprzedza ono i udaremnia wszelki lęk. 

Głupia obawa jest wówczas tą mądrzejszą i jako taka ustępuje. 

  Zilustrujmy to wszystko na konkretnych przykładach. Oto pewnego 

dnia przychodzi do mnie kolega, ale nie po fachu, tylko chirurg 

pracujący w klinice. Cierpi on niewypowiedzianie, bo przy operacji 

zaczynają mu drżeć ręce, z chwilą gdy jego szef, dyrektor kliniki, 

wkroczy do sali operacyjnej. Z czasem zaczynały mu drżeć ręce 

nawet wtedy, gdy miał komuś podać ognia, z samego strachu, że ktoś 

dostrzeże tę jego skłonność do drżenia i pomyśli sobie: mój Boże, 

jeśli temu drżą ręce przy zwykłym podawaniu ognia, to wolałbym nie 

być przez niego operowany. Tylko jeden jedyny raz nie miał przy 

takiej okazji drżenia: gdy ze znajomym jechał pociągiem mocno 

trzęsącym. Podając w tej sytuacji ognia znajomemu, miał wreszcie 

raz wszelkie powody do drżenia rąk, a jednak nie było najmniejszej 

tego oznaki. Dlaczego? Po prostu dlatego, że w tym wypadku nie 

potrzebował bać się drżenia. Tak oto miał już raz na zawsze dowód 

- i wystarczyło tylko dobitnie zwrócić uwagę tego chorego lekarza 

na ów dowód, że to zawsze tylko lęk powodował drżenie rąk. 

  Mówię akurat o tym pacjencie-lekarzu, ponieważ chcę też 

opowiedzieć o skutkach jego leczenia: nie tylko on sam został 

uwolniony od lęku przed drżeniem i od drżenia rąk, lecz również 

inna pacjentka - od tego samego rodzaju nerwicy. Wspomniałem o 

tamtym pierwszym przypadku w jednym z moich wykładów dla studentów 

medycyny, a w 14 dni później otrzymałem list, w którym jakaś 

medyczka, słuchaczka owego wykładu, doniosła mi o podobnym swoim 

przypadku. Przez cały semestr cierpiała na to, że przy sekcji 

zaczynała drżeć, skoro tylko profesor anatomii przekroczył drzwi 

prosektorium, aby przyjrzeć się pracy studentów. Usłyszawszy 

jednak, jakie to memu pacjentowi-chirurgowi wskazałem wyjście z 

jego lęku przed drżeniem rąk, spróbowała sama zastosować tę metodę 

i powtarzać sobie w duchu to samo, co ów chirurg, mianowicie coś w 

tym rodzaju: - Oto wchodzi profesor, roztrzęsę się przed nim na 

cały regulator i zaraz mu pokażę, jak potrafią mi drżeć ręce - i w 

tej samej chwili wszelkie drżenie znikało. W miejsce lęku 

pojawiało się życzenie, życzenie uzdrawiające. Oczywiście, nie 

bierze się takiego życzenia poważnie, chodzi jedynie o to, aby je 

w sobie na krótką chwilę wzbudzić. Pacjent równocześnie sam się z 

siebie śmieje i w grze tej zwycięża. Ten śmiech, i w ogóle wszelki 

humor, stwarza dystans, pozwala pacjentowi zdystansować się wobec 

swej nerwicy i jej objawów. I nic nie może równie skutecznie 

stworzyć nam dystansu jak właśnie humor. Z jego pomocą bodaj 

najłatwiej nauczy się pacjent swoje objawy nerwicowe jakoś 

ironizować, a w końcu i przezwyciężać. 

  Oczywiście chodzi tu tylko o jeden moment, na pewno nie o całość 

ani o istotę psychoterapii nerwic. Ale bądź co bądź o pewien 

moment ważny i w pewnych okolicznościach decydujący. Podobnie 

ukierunkowana terapia będzie też skuteczna w niejednej nerwicy 

natręctw. Wprawdzie w tego rodzaju nerwicy sprawy mają się nieco 

inaczej. Neurotyk z wyobrażeniami natrętnymi skłonny jest od 

dzieciństwa do drobiazgowych dociekań, wątpliwości i skrupułów. 

Budzi się w nim przymus liczenia okien, wymyślania bluźnierstw, 

ustawicznego sprawdzania, czy odkręcony jest kurek gazowy, albo 

też nieustannego mycia rąk. Z jakiegoś powodu zaczyna pewnego dnia 

bać się tych nierzadko śmiesznych myśli, owych natrętnych 

wyobrażeń, które od czasu do czasu przychodzą mu do głowy. Trzeba 

tylko, aby powziął myśl, że może tu chodzić o zapowiedź czy zgoła 

oznakę jakiejś choroby umysłowej, jakiejś prawdziwej choroby 

psychicznej. * I teraz pełen niepokoju zaczyna walczyć z tymi 

wyobrażeniami, które go nachodzą, atakować je z całą 

gwałtownością. O ile ofiara nerwicy lękowej cierpi w końcu 

właściwie na lęk przed lękiem, to ofiara nerwicy natręctw cierpi, 

jak się okazuje, na lęk przed przymusem, to znaczy przed 

wyobrażeniem natrętnym, i z lęku przed nim podejmuje walkę z 

przymusem, który odczuwa. Podczas gdy chory na nerwicę lękową od 

lęku ucieka, ofiara nerwicy natręctw, jak się okazuje, odczuwany 

przymus gwałtownie atakuje. Zachowanie to jest jednak nie mniej 

błędne. Bo tak jak lęk potęguje się do "lęku przed lękiem", tak 

samo też nacisk nerwicowych wyobrażeń natrętnych potęguje się 

wskutek odporu, jaki chory daje atakując te wyobrażenia. 

  

  

  Właśnie ta obawa przed chorobą psychiczną powstrzymuje większość 

takich chorych od porady psychiatrycznej. Nie mniej niż 2/3 

ankietowanych w tej sprawie pacjentów leczonych w poliklinice 

neurologicznej, na oddziale więc nie psychiatrycznym, zapewniało 

leczącego ich lekarza, że przenigdy nie poszliby na oddział 

psychiatryczny, właśnie z lęku przed wszystkim, co się łączy z 

psychiatrią. 

  

  

  Również w takich przypadkach terapia winna zaczynać się od 

samych korzeni zła. A zło tkwi w tym, że wszyscy tego pokroju 

neurotycy padają ofiarą błędu. Nie wiedzą, w każdym razie, zanim o 

tym im się nie powie, że lękają się czegoś, czego lękać się, 

właśnie przy swym nerwicowo-natrętnym usposobieniu, nie mają 

żadnego, nawet najmniejszego, powodu. Mianowicie właśnie oni nie 

mogą zachorować psychicznie, ponieważ jest rzeczą znaną wszystkim 

psychiatrom, że ludzie skłonni do wyobrażeń natrętnych lub na nie 

cierpiący są po prost odporni na prawdziwe choroby psychiczne, a 

więc na psychozy. 

  

  

  14. Narkoanaliza i psychochirurgia

  

  

  W ostatnich latach wciąż widzimy, jak alarmują opinię publiczną 

dwie formy postępu w leczeniu zaburzeń psychicznych. Mam na myśli 

narkoanalizę i psychochirurgię. Zacznę od narkoanalizy, znanej 

szerokiej opinii publicznej pod zwodniczym określeniem serum 

prawdy. Zapytajmy od razu, czy ta nazwa jest słuszna, czy chodzi 

rzeczywiście, po pierwsze, o serum, o jakąś surowicę, po drugie, o 

prawdę, której się poszukuje. Na oba pytania trzeba z miejsca dać 

odpowiedź przeczącą. Co do pierwszego, należałoby stwierdzić, że 

leki wstrzykiwane przy zabiegu narkoanalizy nie są żadną surowicą, 

ale związkami chemicznymi, które niezależnie od tego nowego 

zastosowania dawno już były używane jako środki nasenne, przede 

wszystkim jednak - jako narkotyki. Na pytanie drugie można by 

odpowiedzieć, że za pomocą narkoanalizy nie zawsze ujawniona bywa, 

po pierwsze, pełna prawda, zaś, po drugie, czysta prawda. 

  Po wielu, aż nazbyt wielu publikacjach w dziennikach i 

czasopismach ilustrowanych można przyjąć już za rzecz znaną, jak w 

praktyce odbywa się taka narkoanaliza. Lekarz powoli wstrzykuje 

pacjentowi odpowiedni lek do żyły w zgięciu łokcia - tak powoli i 

akurat tyle, że pacjent nie całkiem zasypia, lecz może jeszcze 

rozmawiać z lekarzem. Lekarz oczekuje, że w tym stanie pacjent 

wykaże pewne odhamowanie, na tyle mianowicie, że będzie gotów 

mówić o rzeczach, które przedtem, do czasu narkoanalizy, 

przemilczał, choć w pełni je sobie uświadamiał. 

  Narkoanaliza wywodzi się w swym historycznym rozwoju z hipnozy 

wywoływanej za pomocą środków nasennych. Swego czasu w 

przypadkach, w których okazywało się rzeczą trudną wprowadzenie 

pacjenta dla celów terapeutycznych w stan hipnozy, przystępowano 

do wywoływania snu hipnotycznego przez uprzednie podanie środków 

nasennych. W czasie drugiej wojny światowej psychiatrzy anglosascy 

wrócili do tych prób. Zaczęli wszakże stosować je w nerwicach, do 

których gruntownego leczenia psychoanalizą nie mieli ani dosyć 

czasu, ani dostatecznie wyszkolonego personelu. Byli zmuszeni 

pomagać sobie tą skróconą metodą psychoterapeutyczną. Psychiatrom 

wojskowym wprawdzie nie tyle zależało na odkrywaniu jakichś 

wypartych do podświadomości przeżyć psychicznych, co przede 

wszystkim na tak zwanym odreagowaniu, to znaczy, aby pacjent w 

narkoanalizie, czyli w sztucznie, za pomocą leków wytworzonym 

stanie zamroczenia, przeżył na nowo ową sytuację, która 

spowodowała ostre zaburzenia psychiczne, aby przeżył na przykład 

konflikt sumienia czy stan lękowy, do którego nie chciał się 

początkowo przyznać. I to ponowne przeżycie idzie w parze z 

gwałtownymi wzruszeniami (krzykami, drżeniem, oblewaniem się potem 

itd.), które w pierwotnym, jednorazowym przeżyciu sytuacji 

doprowadzającej do choroby nie zostały niejako dopuszczone do 

głosu, na przykład ze wstydu, czy żołnierskiego poczucia honoru. 

  Jeśli abstrahujemy od tego odreagowania, a zwracamy się znowu ku 

odkrywaniu nieświadomych, wypartych do podświadomości czy tylko 

przemilczanych faktów, to należałoby raz jeszcze podkreślić, że 

przy próbie takiego odkrywania nie wychodzi na jaw ani pełna, ani 

czysta prawda. Dlaczego niepełna? Ponieważ pacjent lub mówiąc 

ogólniej osoba będąca przedmiotem eksperymentu jest zdolna do 

samego końca (można tego doświadczalnie dowieść), nawet w 

narkoanalizie, przynajmniej częściowo prawdę przemilczeć. A 

dlaczego nieczysta prawda? Ponieważ ktoś znajdujący się w 

narkoanalizie, jak można to stwierdzić, staje się niezwykle 

podatny na sugestię, to znaczy w określonych warunkach daje się 

już: przez sam sposób stawiania pytań skłonić do odpowiedzi 

stosownej do pytania. A zatem kierujący eksperymentem, sam o tym 

nie wiedząc, usłyszy w odpowiedzi tylko echo tego, co umieścił w 

pytaniu skierowanym do osoby poddawanej doświadczeniu. O 

nieodpartym przymusie złożenia wyznania nie może więc być mowy. 

Jeśli jednak rzeczywiście dojdzie do wyznania, nie może również 

być mowy o wyznaniu z całą pewnością zgodnym z prawdą. Tyle co do 

samych faktów. Odnośnie do strony prawnej zagadnienia mogę jako 

lekarz tylko milczeć, tym bardziej że dość wydano orzeczeń o 

niedopuszczalności, w sensie prawnym, w sensie praw ludzkich, 

używania narkoanalizy w policji czy sądownictwie. Nawet wyniki 

faktycznie przeprowadzonej narkoanalizy nie mogłyby z omówionych 

wyżej przyczyn być dopuszczone jako dowód w procesie. 

  A teraz co do psychochirurgii, to jest ona w gruncie rzeczy 

pewnym odpowiednikiem narkoanalizy. Ta ostatnia polega na 

stosowaniu wstrzyknięć, psychochirurgia zaś na dokonywaniu 

zabiegów operacyjnych. O ile narkoanaliza miała, w sensie 

skróconego zabiegu, służyć przede wszystkim leczeniu nerwic, to 

psychochirurgia ma wywierać wpływ przede wszystkim w psychozach, a 

więc nie w lżejszych zaburzeniach psychicznych, chorobach 

nerwowych, ale głównie w tak zwanych chorobach umysłowych. 

Jednakże tak jak wyrażenie "serum prawdy" jest, powtarzam, 

niedorzeczne, tak samo zupełnie niedorzeczne jest określenie 

"psychochirurgia". Jak gdyby nóż chirurga mógł kiedykolwiek 

dosięgnąć czegoś takiego jak psyche! Również w operacjach mózgu 

skalpel nie dociera do duchowej osobowości człowieka. Dlaczego to 

jednak owa tak zwana psychochirurgia spowodowała tyle zamieszania? 

Ponieważ dotknęła czułego punktu, powiedziałbym nawet: kompleksu 

dzisiejszej zbiorowej psyche. Już narkoanaliza - gdy się pomyśli o 

jej masowym zastosowaniu była czymś upiornym. Zapytywano poważnie, 

dokąd to się dojdzie, jeśli można z każdego człowieka w każdym 

czasie wydobyć każde wyznanie. W stosunku do psychochirurgii, 

zapytywano, dokąd to dojdzie się, jeśli rzeczywiście, jak 

informują psychochirurdzy, zabiegami operacyjnymi na mózgu można 

zmieniać charakter człowieka. Jak widzimy, oba upiory straszliwej 

potencjalnej przyszłości zdają się zbiegać w ogólnie zatrważającej 

tendencji, aby z człowieka, będącego podmiotem, uczynić bezwolny 

przedmiot, aby istotę będącą wolną osobą zmienić w zwykłą rzecz, z 

którą można robić, co się chce, u której można wymusić wyznania i 

wmusić w nią hasła. 

  Wiemy już, że to pierwsze nie jest możliwe, nawet za pomocą 

narkoanalizy. Czy możliwa jest zmiana charakteru za pomocą 

operacji mózgu? W pewnym sensie, i na szczęście, tak: gdyż w ten 

sposób można nieść pomoc w niektórych określonych przypadkach 

chorób psychicznych, i to właśnie, rzecz ważna, w przypadkach 

najcięższych. * Aby lepiej to zrozumieć, trzeba znowu wyjść od 

historii, od początków psychochirurgii. Historię tych początków 

znamy tym lepiej, że początków tych, jak i początków narkoanalizy, 

należy właściwie szukać w Wiedniu. Metodę hipnozy za pomocą 

środków nasennych rozwinęli profesorowie Kauders i Schilder; 

eksperymentalne prace wstępne do późniejszej psychochirurgii 

zapoczątkowali w Wiedniu, w roku 1932, Potzl i Hoff. Ale już o 

wiele wcześniej wiedziano, że szczególnie przy chorobach płata 

czołowego mózgu występują pewne zmiany charakteru, a mianowicie 

zależnie od umiejscowienia tych zmian w płacie czołowym 

występowały u pacjenta albo tak zwane obniżenie napędu 

psychoruchowego, albo też tak zwana moria, to jest patologiczna 

skłonność do dowcipkowania.

  

  

  Mimo tej pozytywnej opinii Autora o pożytku "psychochirurgii", 

chociaż, tylko w najcięższych przypadkach chorób psychicznych, 

wypada nadmienić, że w Polsce nie stosuje się tzw. leukotomii w 

ogóle z powodu jej skutków - nieodwracalnych już zmian osobowości 

u operowanych. (Przyp. red.) 

  

  

  Miałem raz okazję przyglądania się, jak z całą dobitnością 

pojawiało się najpierw obniżenie napędu, a następnie chorobliwe 

dowcipkowanie. Pacjent cierpiał mianowicie na guz płata czołowego 

mózgu, guz umiejscowiony właśnie w tym jego miejscu, którego 

uszkodzenie osłabia napęd. Przy operacji guza z konieczności 

trzeba było z kolei naruszyć inne miejsce, którego uszkodzenie 

powoduje u tego typu pacjentów wspomnianą skłonność do 

dowcipkowania. I tak doszło do tego, że nasz pacjent początkowo, 

mając jeszcze guz nowotworowy, był małomówny i leżał w łóżku 

odrętwiały. Całkiem innym stał się jednak, gdy po operacji mózgu 

wrócił do nas z kliniki chirurgicznej. Wykazywał teraz typowy 

chorobliwy dowcip. Oto przykład. Kiedy pielęgniarka zapytała go: - 

No cóż, proszę pana, jak długo był też pan na chirurgii? - ten 

rzucił jej w odpowiedzi: - Dokładnie tak jak tu, w poliklinice 

neurologicznej: 1,72 metra. * 

  Takie to są niezamierzone skutki operacji mózgu. W 

psychochirurgii jednak tego rodzaju zmiany, zwane zmianami 

osobowości, bywają zamierzone. Wprawdzie nie jest tak, jak 

wyobrażał to sobie wielki Moniz. Ten znakomity neurolog 

portugalski, który otrzymał przed laty Nagrodę Nobla, sądził 

mianowicie, że za pomocą wskazanego przez siebie cięcia w istocie 

białej płata czołowego mózgu, a więc za pomocą tak zwanej 

lobotomii (przecięcia płata) względnie leukotomii (przecięcia 

istoty białej) można by pokusić się o przerwanie włókien 

nerwowych, które, jak sądził, przewodziły chorobliwe skojarzenia, 

na przykład urojenia. O niczym takim nie może być mowy, ale, jak 

często w dziejach lecznictwa, tak i tym razem błędne czy zgoła 

naiwne wyobrażenie teoretyczne doprowadziło do owocnego podejścia 

praktycznego, a w końcu do odkrycia względnie wynalazku, który 

spowodował doniosły postęp. 

  

  

  W oryginale nieprzetłumaczalna gra słów wynikająca z tego, że 

niemieckie lang oznaczać może zarówno - w sensie czasowym - 

"długo", jak i - w sensie przestrzennym - formę orzecznikową 

przymiotnika "długi". (Przyp. tłum.)

  

  

  Co się więc tyczy w szczególności zmian charakteru po operacji 

według Moniza, odnoszą się one w istocie tylko do sfery afektywnej 

i popędowej, to znaczy, że pacjent, przynajmniej po obustronnej 

operacji, nie będzie już zdolny do tak gwałtownych wzruszeń jak 

przed zabiegiem chirurgicznym, oraz będzie też mniej podatny na 

nacisk różnorodnych stanów popędowych. Pacjent więc w istocie 

stanie się bardziej otępiały. Nie zapominajmy jednak: kiedy owa 

operacja była w ogóle wskazana, a więc jej podjęcie uprawnione, 

chodziło nam przede wszystkim o to, aby go w pewnej mierze uczynić 

bardziej otępiałym i przez to mu właśnie pomóc. Kiedyż bowiem 

podejmuje się w ogóle tego rodzaju operację? Tylko wtedy, gdy 

pacjent znajduje się w stanie wyjątkowego napięcia, gdy udręczony 

jest z powodu chorobliwie nasilonego popędu, bądź chorobliwego 

wewnętrznego przymusu czy chorobliwego lęku, i gdy we wszystkich 

tych stanach nie można było ulżyć mu żadnym innym sposobem. Bo jak 

zaznaczał to już przed laty profesor Strandky: leukotomia wchodzi 

w rachubę tylko jako tak zwana ultima ratio, jako ostateczny 

ratunek, czyli gdy wypróbowano już wszystkie inne sposoby i 

wszystkie zawiodły. Jej efekt polega wówczas na tym, że lęk, 

wewnętrzny przymus i popęd - ale i nie dający się żadnym innym 

sposobem złagodzić ból, jak mawia specjalista, niejako się od 

chorego oddala. Jest rzeczą jasną, że można w ten sposób okazać 

pomoc człowiekowi, który w przeciwnym razie musiałby znosić 

nieludzkie udręki. A z tym, że pojawi się tu pewne stępienie 

uczuciowe, trzeba się z góry pogodzić. Idzie bowiem o mniejsze zło 

w porównaniu z większym, od którego pacjenta uwolniliśmy. Przed 

podjęciem leukotomii należy zawsze rozważyć, wyważyć, co daje 

pacjentowi lepszą szansę, a co bardziej utrudni mu wartościowe, 

godne człowieka życie: choroba, z powodu której doradzamy 

operację, czy zmiana usposobienia, do której doprowadziłaby 

operacja. Jeżeli interwencja chirurgiczna była w ogóle 

usprawiedliwiona, każdorazowe szkody i skutki ujemne zrównoważą 

się przez korzyści i skutki pożądane. 

  W końcu tak to już bywa - zarówno gdy chodzi o lekarza, jak i 

pacjenta - że przy każdej interwencji chirurgicznej, a nawet przy 

każdym lekarstwie, z całą świadomością musimy uwzględnić skutki 

późniejsze, jak i uboczne - i najczęściej możemy je uwzględnić. A 

co do tego, kiedy jaki lek albo operacja warte są ceny, jaką się 

za nie płaci, a kiedy jej warte nie są, to od tej decyzji lekarz 

nigdy nie zdoła się uchylić. Wprawdzie im większe ryzyko, tym 

decyzja trudniejsza. Ale w dziedzinie techniki medycznej wiedzie 

się ludzkości nie inaczej niż w dziedzinie techniki w ogóle: w 

miarę jak trafia, nam do rąk pewna władza, spada na nas także 

określona odpowiedzialność. 

  

  

  15. Melancholia 

  

  

  Wielokrotnie mówiłem w pogadankach z tej serii o nerwicach. 

Natomiast stosunkowo rzadko była mowa o tych chorobach 

psychicznych, jakie się przeciwstawia zaburzeniom nerwowym: mam na 

myśli psychozy, a więc to, co zwykło się nazywać chorobami 

umysłowymi. Porozmawiajmy o nich dziś i następnym razem, 

zaczynając od pytania, jak można odróżnić chorobę psychiczną w 

ściślejszym tego słowa znaczeniu od nerwic, czyli tak zwanych 

chorób nerwowych.

  Jakże często słyszy się, jak mówią do takiej "nerwowej" osoby: - 

Pan powinien po prostu wziąć się bardziej w garść. - Słusznie 

jednak wskazał kiedyś wielki neurolog Hans von Hattinberg, że z 

nerwicą mamy przecież do czynienia właśnie wtedy, gdy samo wzięcie 

się w karby i skupienie sił już nie jest skuteczne albo nawet w 

ogóle możliwe. Wtedy dopiero nerwica zaczyna być chorobą. W 

przeciwnym, razie chodziłoby o zwykłą sprawę natury moralnej albo 

charakteru, nie zaś o coś klinicznego, chorobliwego. Dopóki 

jeszcze można komuś albo czyjemuś cierpieniu pomóc radami w 

rodzaju: - Winien pan się trochę rozerwać, oderwać od pracy, albo 

zmienić środowisko - dopóki taka rada ma jeszcze sens, nie mamy do 

czynienia z chorym na nerwicę. Nie zapominajmy, że nerwica jest 

chorobą - a neurotyk człowiekiem chorym i należy go leczyć, nie 

zaś tylko upominać. 

  Tym bardziej dotyczy to, oczywiście, chorych psychicznie,chorych 

na psychozy. Od samego początku nie wolno nam jednak zapominać, że 

tak jak wśród nerwic główny ich kontyngent stanowią nerwice lękowe 

i nerwice natręctw, tak wśród psychoz rozróżnia się dwa ważne 

kręgi postaci klinicznych. Po pierwsze, tak zwane (dawniej) 

otępienie wczesne, inaczej dementia praecox albo schizofrenia, i 

po drugie, tak zwana psychoza maniakalno-depresyjna, o której 

chciałbym dziś pomówić obszerniej. Psychoza maniakalno-depresyjna 

jest więc psychozą, którą z trudem można by nazwać chorobą 

umysłową. Raczej chodzi w niej tak naprawdę o coś, co można 

określić także jako chorobę afektywną. Chodzi tu o stan 

zmienionego nastroju, przede wszystkim o rozstrój nacechowany 

smutkiem, melancholią. Ale bywa tu też przeciwieństwo smutku, stan 

nadmiernej radości życia, przesadnego napędu twórczego i 

chorobliwego przeceniania siebie. 

  Pozostańmy przy tej ostatniej chorobie zwanej manią i zapytajmy, 

czym chory tego rodzaju może w pewnych okolicznościach zagrażać 

sobie czy swemu otoczeniu. Cóż, nie jest on winien temu, że 

przeceniając siebie szasta pieniędzmi na wszystkie strony czy też 

wdaje się w awanturnicze interesy, których nigdy nie ryzykowałby 

będąc w nastroju normalnym. Jest rzeczą jasną, że na czas choroby 

należy takiego chorego chronić przed nim samym, na przykład 

oddając go pod opiekę, gdy okaże się to konieczne. 

  Dopiero co wspomniałem o czasie trwania określonego stanu 

chorobowego, i jest to moment istotny. Zarówno bowiem w opisanej 

właśnie manii jak i w jej odpowiedniku dosłownie smutnym, w 

melancholii, chodzi w istocie rzeczy o obrazy chorobowe 

przebiegające fazowo. Znaczy to, że mania lub melancholia zaczyna 

się i kończy, po czym następuje przerwa, mogąca bez zakłóceń trwać 

lata czy nawet dziesięciolecia, kiedy to pacjenci znajdują się w 

całkiem normalnym i równym nastroju, w ogóle więc wśród otoczenia 

niczym nie rzucają się w oczy. U niektórych znowu pacjentów stany 

depresyjne, a więc fazy melancholiczne przeplatają się z fazami 

podniecenia maniakalnego. A w jeszcze innych przypadkach pojawia 

się w całym życiu w ogóle tylko jeden jedyny okres melancholiczny, 

tak że przyszły przebieg omawianej tu choroby afektywnej z całą 

pewnością nie daje się na daleką metę nigdy przewidzieć. Ale z tym 

większą pewnością daje się zawsze przewidzieć i przepowiedzieć, że 

dana faza, powiedzmy stan melancholii, z wolna przeminie, i to w 

zasadzie - podkreślam to z naciskiem nawet bez leczenia, a więc 

niejako sama przez się. Jest rzeczą niemałego w końcu znaczenia 

zdawać sobie z tego sprawę i uświadomić to także pacjentowi lub 

jego bliskim. Móc wyrazić tak pomyślną prognozę, nawet w czasie 

ostrego stanu chorobowego, należy do najwdzięczniejszych momentów 

praktyki psychiatrycznej. Proszę sobie tylko wyobrazić, co to może 

znaczyć dla najbliższych, jeśli na moich oczach pacjentka biega 

tam i z powrotem, w podnieceniu formalnie wyrywa sobie włosy z 

głowy i bez przerwy oskarża się o najbardziej nieprawdopodobne 

przestępstwa - a ja jako lekarz mogę mimo to ze stuprocentową 

pewnością przepowiedzieć, że ta chora na tak zwaną melancholia 

agitata, to jest melancholię połączoną z lękiem i podnieceniem, ze 

swej choroby wyzdrowieje i stanie się taka, jaka była w dniach 

zdrowia. Proszę tylko pomyśleć, co to znaczy. Bo nawet w przypadku 

anginy, zapalenia gardła, nie można postawić pomyślnej prognozy z 

tak znaczną pewnością, gdyż ciężkie zapalenie gardła może przecież 

dać czasem w następstwie gościec stawowy lub jakąś wadę serca. 

  Wprawdzie sam pacjent melancholik nie uwierzy naszej tak 

pomyślnej prognozie - nie będzie mógł uwierzyć - do objawów 

melancholii należy i ten sceptycyzm, pesymizm. Zawsze znajdzie 

jakiś włos w zupie, a na sobie też nie pozostawi suchej nitki! 

Przypominam sobie pewną pacjentkę, która dawno temu, przed 

trzydziestu pięciu laty, siedziała przede mną i w stanie 

melancholii skarżyła się, że jest nieuleczalnie chora. Na moim 

stole leżało jednak 35 kart historii choroby jednej i tej samej, 

tejże właśnie pacjentki. Już 35 razy miała ona fazy melancholiczne 

i za każdym razem wracała w pełni do zdrowia w przeciągu niewielu 

tygodni. Trzymałem jej te karty przed oczyma, ale mówiłem jak do 

głuchej. Argumenty, apele do rozsądku w ciężkich przypadkach 

prawdziwej melancholii po prostu nie działają. Kontrargumenty nie 

trafią do takich chorych, w żadnym wypadku ich nie uspokoją, a to 

z prostego powodu: psychoza afektywna pojawia się sama bez 

jakichkolwiek powodów, motywów. Melancholia, przynajmniej w 

pojęciu specjalisty psychiatry, zaczyna się dopiero w tym punkcie, 

w którym nieważne są wszelkie motywy i żadna zewnętrzna czy 

wewnętrzna przyczyna nie tłumaczy smutku melancholika. Melancholia 

i w ogóle psychoza maniakalno-depresyjna - jak każda psychoza w 

węższym tego słowa znaczeniu - nie jest bowiem, praktycznie 

biorąc, uwarunkowana psychicznie, lecz spowodowana czymś 

cielesnym. Oczywiście moment psychiczny może uczynnić poszczególną 

fazę melancholii, ale przyczyna wyzwalająca nie jest jeszcze 

istotną przyczyną choroby. 

  Jak bardzo nawroty czy to chorobliwego smutku, czy chorobliwej 

wesołości są na pozór niezależne od niczego, jak mało u pacjenta z 

psychozą maniakalno-depresyjna nastroje zależą od okoliczności 

zewnętrznych - o tym przekonałem się w sposób naoczny i do głębi 

poruszający na przykładzie pewnego pacjenta, który w obozie 

koncentracyjnym Dachau przechodził fazę maniakalną. Był wówczas - 

przynajmniej relatywnie i mimo wszystko - w dobrym nastroju, by po 

zwolnieniu czy wyzwoleniu z obozu i bezpośrednio przed upragnioną 

podróżą do Ameryka, pogrążyć się w najgłębszej melancholii. 

  Ta niezależność chorobowego stanu psychicznego od zdarzeń i 

przeżyć jest naturalnie czymś, na co winniśmy zwrócić choremu 

uwagę. Jedna bowiem z charakterystycznych cech rzeczywistej 

melancholii, a więc smutku i depresji uwarunkowanych cieleśnie, a 

nie psychicznie, polega na tym, że pacjent skłonny jest do 

czynienia sobie najgwałtowniejszych wyrzutów z najbardziej błahych 

powodów. Stąd bierze się, że tacy pacjenci - w przeciwieństwie na 

przykład do chorych na nerwice depresyjne czy zgoła histeryków 

prawie nigdy nie starają się ciągnąć zysków ze swego cierpienia 

czy je wykorzystywać, na przykład tyranizując otoczenie albo 

stwarzając sobie pretekst do uchylania się od wszelkich 

zobowiązań. Prawdziwy melancholik - przeciwnie - oskarża się o to, 

że staje się ciężarem dla otoczenia, że nie jest godny tego, aby 

żyć i być leczonym - już choćby dlatego, że wcale nie jest 

naprawdę chory. Mówić takiemu pacjentowi, że za mało się stara 

panować nad sobą, to dlań, przy jego nastroju, prawdziwa trucizna. 

Takie wyrzuty to tylko woda na młyn jego typowych chorobliwych 

samooskarżeń. Dlatego jest rzeczą ważną, aby laik, a laikiem jest 

każdy nielekarz, powstrzymywał się od dyletanckich prób 

pocieszania chorego czy choćby tylko dodawania mu zachęty i 

odwagi. Efekty kuracji ze strony takich psychoterapeutów-amatorów 

mogłyby łatwo stać się katastrofalne. 

  Właściwa terapia opiera się tu, jak wszędzie, na właściwym 

rozpoznaniu, a rozpoznać melancholię, czyli odróżnić ją od jakiejś 

nerwicy czy nerwicowego stanu depresyjnego, może tylko fachowiec. 

Może stwierdzić też przypadek nietypowy, na przykład kiedy na 

pierwszym planie obrazu chorobowego znajduje się nie smutek, lecz 

- jak to często bywa - ogólne zahamowanie albo podniecenie lękowe. 

Przede wszystkim jednak tylko doświadczony fachowiec może 

zdecydować, czy w konkretnym przypadku zachodzi niebezpieczeństwo 

samobójstwa, czy nie. Gdyby mianowicie takie niebezpieczeństwo 

groziło, mogłoby okazać się rzeczą wskazaną umieścić pacjenta 

przejściowo, na czas jego melancholicznej fazy, w zakładzie, w 

którym jest tak intensywnie leczony, że z przesytu życiem nie 

próbuje sobie życia odebrać. W takich ciężkich przypadkach - które 

na szczęście są stosunkowo rzadkie - wskazana też być może kuracja 

za pomocą przepuszczenia przez mózg prądu elektrycznego, czyli 

metoda wstrząsóiw elektrycznych. Właśnie w ten sposób, jeśli 

wcześniej nie pomogły lekarstwa, udaje się nastrój chorego 

stopniowo rozjaśnić, przede wszystkim zaś przytłumić podniecenie. 

  Wśród tych fizycznych i chemicznych metod leczniczych nie wolno 

jednakże zapominać o czynniku najważniejszym i centralnym, nie 

tylko przy zaburzeniach nerwicowych, ale także psychotycznych, 

mianowicie o psychoterapii, o pocieszę psychicznej. Psychoterapia 

melancholii wymaga zresztą osobnego ukierunkowania, zupełnie 

innego niż psychiczne leczenie nerwicowych stanów depresyjnych. W 

melancholii ważne jest mianowicie, aby przyuczyć pacjenta do dwóch 

rzeczy: 1. zaufania do stuprocentowo pewnej prognozy, jaką 

przecież lekarz ma prawo mu postawić, 2. cierpliwości, mianowicie 

cierpliwości wobec samego siebie - właśnie ze względu na pomyślne 

rokowanie. I choćby nie wiadomo jak bardzo uważał, że albo nie 

jest chory, a tylko, zgodnie ze swoimi chorobliwymi 

samooskarżeniami, nikczemny, albo też że jest chory, i to chory 

nieuleczalnie - ostatecznie przecież uczepi się słów swego lekarza 

i zawartej w nich nadziei. I tak w końcu będzie w stanie pozwolić 

swej melancholii przepłynąć jak chmura, która wprawdzie może 

przesłonić słońce, ale nie pozwala zapomnieć, że mimo to słońce 

istnieje; tak samo uczepi się też melancholik myśli, że jego 

choroba może wprawdzie zaciemnić sens i wartość jego egzystencji, 

tak że ani w świecie, ani w sobie nie znajdzie niczego, co mogłoby 

jeszcze nadać życiu wartość - ale i to jego zaślepienie na 

wartości przeminie i również on dojrzy w sobie odblask tego, co 

poeta Richard Dehmel ubrał niegdyś w słowa: "Spójrz: z bólem 

doczesności - igra wieczysta błogość". 

  

  

  16. Schizofrenia 

  

  

  Poprzednim razem mówiłem o jednym z dwóch najważniejszych 

klinicznych kręgów chorób psychicznych, mianowicie o kręgu 

maniakalno-depresyjnym, a więc głównie o melancholii. Tym razem ma 

być mowa o drugim kręgu, o kręgu schizofrenii. W języku niemieckim 

zazwyczaj nazywa się tę psychozę młodzieńczą chorobą psychiczną. 

Jednak wyrażenie to wprowadza w błąd o tyle, że tak zwana psychoza 

młodzieńcza występuje nie tylko w młodości. Podobnie ma się sprawa 

z łacińską nazwą tej psychozy, wprowadzoną przez dawną 

psychiatrię: dementia praecox. (Tę nazwę, jak się zdaje, miał 

również na oku, by nie powiedzieć: w uszach, pisarz Kurt 

Tucholsky, kiedy wspomniał raz o tym, że psychiatrzy znają nie 

tylko imiona, ale i nazwiska chorób; prawdopodobnie dementia 

praecox brzmiała mu w uszach jak Krescencja Prgarten.) Dementia 

praecox znaczy tyle co otępienie wczesne - tak jak gdyby po 

ukończeniu lat młodości było ono już czymś normalnym. 

  W rzeczywistości w przypadku schizofrenii w ogóle nie chodzi o 

proces otępienny, a więc o żadne obniżenie zdolności 

intelektualnych. Skąd pochodzi zatem wyrażenie schizofrenia, które 

zdobyło dziś na ogół prawo obywatelstwa? W przekładzie z greckiego 

byłaby to psychoza rozszczepienna. Słowo to zawdzięcza swoje 

powstanie dawnej psychologii asocjacyjnej, kojarzenia wyobrażeń, 

pod której wpływem psychiatra zuryski Eugen Bleuler uznał, że w 

schizofrenii usamodzielniają się, odszczepiają zespoły wyobrażeń. 

W żadnym razie jednak tej chorobie psychicznej nie towarzyszy 

rozszczepienie osobowości ani też nie można upatrywać w tym jej 

istoty. Podkreślam to, ponieważ tego rodzaju nieporozumienia są 

zaiste szeroko rozpowszechnione. I tak przypominam sobie siostrę 

pewnego pacjenta schizofrenika, która nie była wprawdzie lekarką, 

ale bądź co bądź psychologiem, i przy okazji porady zapytała mnie, 

czy schizofrenia brata nie pochodzi z jakiegoś uszkodzenia 

czaszki. - Wie pan, panie doktorze, kiedyś w szkole średniej 

zdzielił go kolega rysownicą po głowie; czy nie mogło wówczas 

dojść do rozszczepienia jaźni? - Otóż coś takiego nie było 

oczywiście możliwe. 

  Ale i z tak zwanym rozdwojeniem jaźni, tak ulubionym jako temat 

filmu i powieści, schizofrenia ma bardzo mało wspólnego. Również 

na to chciałbym wskazać z określonego powodu. Proszę zauważyć, że 

do istoty lat dojrzewania należy i to, że młody człowiek, niepewny 

co do samego siebie, intensywnie się obserwuje. "Zwei Seelen 

wohnen, ach, in meiner Brust - Dwie dusze we mnie żyją w wiecznym 

sporze" * - zwykł on wtedy mówić; jedna gra jak aktor na scenie, 

druga przygląda mu się z boku. Człowiek w tym stanie narzeka, że 

wciąż jest własnym obserwatorem, i wskutek tego rozdwojonym, 

rozszczepionym na obserwatora i aktora. Wszelako jest to jeszcze 

całkowicie w granicach normy i nie ma w ogóle nic wspólnego ze 

schizofrenią. Ta skłonność do samoobserwacji charakteryzuje raczej 

osobę wykazującą pewną skłonność do nerwicy natręctw, a jeśli przy 

tym obawia się ona, że skłonność do nadmiernej dociekliwości 

mogłaby pewnego dnia wyrodzić się w chorobę psychiczną, to mogę to 

złudzenie zburzyć i obawy usunąć. Doświadczenie bowiem uczy, że 

właśnie jednostki skłonne do nerwicy natręctw odporne są na 

prawdziwe choroby psychiczne. 

  A teraz zwróćmy się do poszczególnych postaci "schizofrenii". 

Psychiatra rozróżnia przede wszystkim trzy ich rodzaje: 

hebefrenię, katatonię i schizofrenię paranoidalną. Hebefrenia 

odznacza się wczesnym początkiem i powolnym przebiegiem choroby. 

Schizofrenia paranoidalna stanowi jej postać najważniejszą. 

Pojawiają się w niej urojenia, z początku zazwyczaj urojenia 

odnoszące się do własnych wysokich koneksji - chory czuje się 

śledzony - w końcu zaś urojenia prześladowcze. Znamienny przy tym 

jest tak zwany system urojeniowy, polegający na tym, że pacjenci 

nie tylko odnoszą do siebie najniewinniejsze wokół siebie zajścia 

- coś podobnego zdarza się ostatecznie i w zaburzeniach 

nerwicowych - lecz schizofrenicy paranoidalni czują się wtedy 

prześladowani przez wrogów, przy czym domniemanych wrogów zawsze 

łączą wzajemnie ze sobą. 

  

  

  Goethe, Faust, cz. I, przekład Feliksa Konopki. 

  

  

  Nierzadko trafiają się w schizofrenii, szczególnie zaś w jej 

postaci paranoidalnej, obok urojeń także złudzenia zmysłowe, tak 

zwane halucynacje, i to głównie halucynacje słuchowe. Chorzy 

uskarżają się przede wszystkim, że słyszą głosy, które komentują 

ich postępowanie i zachowanie złośliwymi lub szyderczymi uwagami, 

albo też wydają im rozkazy. Takie stany są niekiedy dla samego 

pacjenta równie dręczące, jak dla otoczenia niebezpieczne. W 

schizofrenii paranoidalnej pewną rolę grają także tak zwane 

halucynacje kinestetyczne, to jest ruchowo-czuciowe. Tego rodzaju 

chorzy dają do zrozumienia, że poddawani są działaniu aparatów 

wysyłających jakieś fale albo oddziaływaniu dziwnych prądów, a za 

wszystkim tym mają się ukrywać właśnie ich wrogowie. Co więcej, 

nierzadko uskarżają się na to, że ich myśli nie są ich własnymi 

myślami, ale są im narzucane, a ich wola jest pod cudzym wpływem. 

Łatwo zrozumieć, że tacy pacjenci starają się ex post swe osobliwe 

przeżycia samodzielnie wyjaśnić, dochodząc do przekonania, że byli 

pod działaniem hipnozy, ewentualnie "zdalnej hipnozy" (czego w 

ogóle nie ma). W dawnych czasach schizofrenicy wykładali sobie 

naturalnie swe przeżycia inaczej: uważali się na przykład za 

opętanych, opętanych przez złe duchy. 

  W końcu też może u schizofreników rozwinąć się urojenie 

wielkości. Niezwykle rzadko jednak trafia się taki chory typu 

schizofrenicznego, jakim laik zazwyczaj sobie wyobraża psychicznie 

chorego. Przynajmniej wtedy, kiedy - przed laty pełniłem służbę w 

dużym zakładzie psychiatrycznym i przez moje ręce, że się tak 

wyrażę, przewinęły się tysiące chorych psychotycznych - otóż przez 

wszystkie te lata nie spotkałem ani jednego chorego, który w swoim 

urojeniu podawałby się, na przykład, za cesarza chińskiego. 

Również błędne jest wyobrażenie laika, jakoby ciężko chory 

psychicznie miał stale napady szału. Trafiają się one tylko w 

pewnych stanach choroby, i to w określonych okresach, a więc tylko 

przejściowo. Zewnętrzny spokój nie powinien jednak zwodzić nas co 

do powagi sytuacji i konieczności w takim wypadku umieszczenia 

chorego w szpitalu oraz poddania go intensywnemu leczeniu. To 

bowiem, o czym najbliżsi tak często mówią: że pacjenci nie mogą 

być chorzy psychicznie, bo przecież rozpoznają swoich bliskich i 

wszystko sobie dokładnie przypominają - samo to nie zaprzecza 

jeszcze rozpoznaniu specjalistycznemu. Niepoznawanie otoczenia i 

zaburzenie postrzegania trafia się bowiem w schizofrenii, tej 

najczęstszej i pod względem społeczno-lekarskim najważniejszej 

chorobie psychicznej, tylko w zupełnie wyjątkowych przypadkach. 

Zauważmy nawiasem: to, co artyści kabaretowi zwykli przedstawiać 

jako główną cechę charakterystyczną psychicznie chorego, 

mianowicie dziwaczne drgania twarzy, nie jest w ogóle oznaką 

zaburzenia psychicznego, lecz niewinnym objawem, który może z 

najróżniejszych przyczyn występować u ludzi całkowicie normalnych, 

którzy nie muszą nawet być "nerwowi" w sensie tradycyjnym. 

  Pozostaje jeszcze wymienić trzecią postać zaburzeń 

schizofrenicznych, mianowicie katatonię, psychozę, którą 

znamionuje stan silnego napięcia, występującą stosunkowo 

najostrzej, a więc szybko się pojawiającą, ale równie szybko 

przemijającą - aby ewentualnie po latach znowu powrócić. I jak w 

melancholii występuje stan zahamowania, tak tu, w katatonii - stan 

tak zwanego zatamowania. Katatonicy prawie się nie poruszają, nie 

odpowiadają na pytania - leżą, siedzą lub stoją odrętwiali, 

oniemiali. Zatamowanie to może zresztą nieoczekiwanie zostać 

przerwane przez tak zwany katatoniczny raptus, nagły stan 

podniecenia. Zważcie jednak, panie i panowie, że gdy powstaje 

problem, czy w konkretnym przypadku może wystąpić takie nagłe 

podniecenie, czy nie, a nawet czy w ogóle chodzi akurat o 

zatamowanie schizofreniczne, czy o zahamowanie melancholiczne - to 

rozstrzygnąć taki problem może tylko specjalista psychiatra. Od 

jego decyzji zależy wiele, na przykład, czy pacjenta zwolnić i 

oddać pod opiekę domową, albo skierować na urlop, czy też 

pozostającego w domu przekazać pod opiekę szpitala 

psychiatrycznego. U rzeczywistych schizofreników będzie to na ogół 

konieczne już choćby dlatego, że tak pilną i decydującą o 

prognozie wczesną kurację przeprowadzić można jedynie w szpitalu. 

Mam na myśli leczenie dużymi dawkami insuliny albo wstrząsami 

elektrycznymi. Te rodzaje terapii zapoczątkowały nową epokę w 

psychiatrii i prognoza w schizofrenii stała się już nieco 

pomyślniejsza. * Ta nowa epoka miała swój początek w Klinice 

Wiedeńskiej, która pozostawała wówczas pod kierownictwem mego 

wielkiego mistrza, profesora Ptzla. 

  Nie chcę bliżej wnikać we wspomniane ani możliwe inne metody 

kuracji, jak na przykład leukotomia, czyli stosowanie w 

schizofrenii metody operacyjnej, a szczególnie w tych, w których 

wspomniany już moment napięcia wysuwa się na czoło obrazu choroby. 

Jedną rzecz należy w każdym razie zalecić w przypadkach 

schizofrenii: oddziaływanie psychologiczne lekarza, psychoterapię. 

Wprawdzie my, europejscy psychiatrzy, nie podzielamy tak 

rozpowszechnionego gdzie indziej poglądu, że schizofrenia jest w 

istocie swej zjawiskiem psychogennym, a więc że rodzi się na tle 

psychicznym, jako odmiana nerwicy, jednakże uważamy psychoterapię 

za jeden z najważniejszych i decydujących środków jej leczenia. I 

choćby się uważało czynnik predyspozycji, moment dziedziczności, 

za współczynnik i częściową przyczynę schizofrenii, to zgodnie z 

radą Rudolfa Allersa należy przynajmniej postępować tak, jakby 

dziedzicznej predyspozycji nie było i możliwości oddziaływania 

psychicznego były nieograniczone - jedynie wówczas można mieć 

pewność, że wyczerpało się rzeczywiście istniejące możliwości 

leczenia. 

  

  

  Obecnie wspomniane przez autora metody leczenia insuliną i 

wstrząsami elektrycznymi stosuje się tylko wyjątkowo. Wyparła je, 

jak w innych specjalnościach medycznych, farmakoterapia środkami 

taw. psychotropowymi, bardziej oszczędzającymi chorego. (Przyp. 

red.) 

  

  

  Rozumie się chyba samo przez się, że psychoterapia winna w 

psychozach przybrać zupełnie inny charakter aniżeli w nerwicach. 

Winna zwracać się ku temu, co pozostało zdrowe w chorym, aby 

wspólnie z nim zwalczać chorobę. Psychiatra wiedeński Heinrich 

Kogerer był pierwszym, który nam wskazał pewną drogę, zwracając 

uwagę na szczególne znaczenie przywracania pacjentowi zaufania. W 

wielu wypadkach przez wzbudzanie zaufania można w ogóle zapobiec, 

mimo istniejącej predyspozycji, wybuchowi schizofrenii. 

  Wszelako zadaniem lekarza jest nie tylko zapobiegać i leczyć, 

ale obok leczenia chorych uleczalnych również opiekować się 

chorymi nieuleczalnie. Szpitale dla psychicznie chorych nazywają 

się wszakże zakładami leczniczymi i opiekuńczymi. * Lekarz winien 

również wtedy, gdy już nie może pomóc, nauczyć siebie i innych 

jednej rzeczy: aby nawet w końcowym stadium schizofrenii nie 

odmawiać głębokiego szacunku na pozór wypalonej ruinie ludzkiej 

istoty. Bo choćby taki stary pensjonariusz zakładu był już istotą 

pozbawioną wszelkiej wartości użytecznej, to ta ludzka istota 

zachowała nadal swą ludzką godność. 

  

  

  W krajach języka niemieckiego nazwa od dawna przyjęta: Heil - 

und Pflegeanstalt. 

  

  

  

  17. Lęk człowieka przed samym sobą 

  

  

  Jak wiadomo, nazwano nasz wiek - wiekiem lęku. Będzie więc 

rzeczą stosowną porozmawiać o lęku współczesnego człowieka przed 

samym sobą. Temat jest aktualny w szerokim sensie i właśnie na 

okres naszego stulecia. 

  Dalsze to już zagadnienie, do czego ów lęk się odnosi, czego 

człowiek się lęka. Odpowiedź na to pytanie starała się dać przede 

wszystkim współczesna filozofia egzystencjalna, stwierdzając, że 

wszelki lęk jest ostatecznie lękiem przed nicością. 

  Również psychoterapia musi chcąc nie chcąc zająć się problemem 

lęku. A jako psychiatrzy wiemy niemało o tym, jaką rolę gra lęk w 

ludzkim życiu. Zazwyczaj odnosi się on do wszystkiego, co mogłoby 

życiu zagrozić, przede wszystkim do grożącej nam śmierci. To, co 

lekarz nazywa hipochondrią, nie jest niczym innym jak poniekąd 

skupieniem, kondensacją ogólnego lęku w poszczególnym narządzie, 

niejako w jądrze każdorazowej obawy. Z chwilą bowiem, kiedy lęk 

już nie odnosi się ogólnie do nicości, lecz raczej do czegoś 

konkretnego, do choroby, z chwilą gdy koncentruje się na danej 

chorobie i w ten sposób się konkretyzuje, lęk staje się strachem, 

obawą. Rozróżnienie to zresztą, po raz pierwszy sformułowane przez 

Zygmunta Freuda, twórcę psychoanalizy, da się ostatecznie 

wyprowadzić od Kierkegaarda, ojca egzystencjalizmu. * 

  Strach przed chorobą to sprawa szczególna. Strach ten po prostu 

przyciąga to, czego się boimy. Stwierdzono kiedyś, że większość 

wypadków utonięcia odnieść można właściwie do tego, że tonący 

przeraził się możliwości utonięcia. Jeśli życzenie jest ojcem 

myśli, to można by też powiedzieć: obawa jest matką wypadku. 

Dotyczy to także wypadku chorobowego. To czego ktoś się obawia, 

czego ze strachem oczekuje, to też mu się przytrafia. Kto mocno 

obawia się zarumienienia, ten już się czerwieni. Kto boi się 

oblania potem, temu właśnie ta obawa wyciska ze skóry zimny pot. 

My psychiatrzy znamy ten mechanizm lęku oczekiwania. Chodzi tu o 

krąg iście diabelski: jakieś samo w sobie niewinne zakłócenie 

zdrowia, które jako takie byłoby czymś przejściowym, rodzi obawy, 

obawy potęgują to zakłócenie, a spotęgowane umacnia pacjenta w 

jego obawach. Diabelski krąg zamyka się, więżąc pacjenta, 

przynajmniej do chwili wkroczenia lekarza. 

  

  

  Autora Bojaźni i drżenia, Frygt og Baeven. (Przyp. tłum.)

  

  

  Momentem najbardziej diabelskim w tym kręgu jest to, że lękliwe 

oczekiwanie zawsze prowadzi do intensywnej samoobserwacji. 

Pomyślmy tylko o jąkale: trwożnie obserwuje on własną wymowę, i 

już ta samoobserwacja zakłóca mu mowę i zahamowuje go. Albo 

pomyślmy o kimś, kto na gwałt, kurczowo usiłuje zasnąć: napięcie, 

z jakim kieruje swoją uwagę na zaśnięcie, samo je uniemożliwia. 

Może nawet się zdarzyć, że ktoś taki nagle budzi się z 

osiągniętego już snu z myślą: - Zdaje mi się, że przed zaśnięciem 

chciałem jeszcze coś załatwić. Racja, chciałem przecież zasnąć! 

  Do rzeczy, których tak bardzo neurotyk się lęka, należy więc sam 

lęk. Psychiatra mówi w tym kontekście o lęku przed lękiem. 

Neurotyk zdaje się potwierdzać przekonanie Franklina Delano 

Roosevelta, który powiedział kiedyś: Niczego nie trzeba nam się 

tak bardzo lękać jak samego lęku. Znany jest na przykład obraz 

chorobowy tak zwanej agorafobii, lęku przestrzeni. Jeśli wypytać 

tego rodzaju pacjentów, to w większości przypadków okaże się, iż 

przede wszystkim boją się, że ich trwożne podniecenie mogłoby 

doprowadzić do udaru serca czy mózgu albo do zapaści, zasłabnięcia 

na pustej ulicy. 

  Tak jak chory na nerwicę lękową boi się swojego lęku, tak chory 

na nerwicę natręctw - swoich natręctw, swoich wyobrażeń 

natrętnych: upatrując w nich zapowiedzi czy zgoła oznaki 

zaburzenia umysłowego. Tacy godni pożałowania ludzie widzą już 

siebie, jak zwykli mówić, lądujących w okratowanej celi albo - 

jeśli oglądali film pod tym tytułem - w Kłębowisku żmij. 

  Dla chorego na nerwicę natręctw jest to jednak tragiczne 

nieporozumienie. Bo jeśli istnieje jakaś grupa chorych po prostu 

uodpornionych na poważne choroby psychiczne, to są nimi właśnie 

ci, co cierpią na wyobrażenia natrętne, albo ci, którzy są do nich 

skłonni. Jednakże chorobliwy i przesadny lęk przed chorobą 

psychiczną jest wyobrażeniem natrętnym, i trzeba tego rodzaju 

chorym wyjaśnić, że jako uodpornieni przez tę nerwicę przed 

psychozami, są od nich bezpieczni: choćby najbardziej się ich 

lękali, nie mogą w żadnym razie zachorować psychicznie. 

  Chory na nerwicę natręctw boi się jeszcze czegoś. Boi się, że 

mógłby któregoś dnia zacząć krzyczeć w teatrze czy kościele albo, 

pozostawiony w jakimś pomieszczeniu sam z innymi ludźmi, rzucić 

się na nich - dlatego tacy pacjenci celowo chowają noże, widelce i 

nożyce pod kluczem. Albo też boją się przebywać na wyższych 

piętrach w pobliżu okien z obawy, aby nie ulec nagłej pokusie 

rzucenia się w dół. Jednakże i tych złudzeń wolno i należy ich 

pozbawić. Wśród wielu bowiem ludzi, którzy kiedykolwiek sami 

odebrali sobie życie, nie było z pewnością ani jednego, który by 

popełnił taki czyn pod wpływem myśli natrętnej, a więc obrócił w 

czyn natrętne wyobrażenie. I nigdy jeszcze nie spadł nikomu włos z 

głowy ze strony kogoś cierpiącego na wyobrażenie natrętne, iż 

mógłby kogoś innego chwycić za gardło. 

  Wyszliśmy od lęku przed śmiercią. Już on sam jest właściwie 

lękiem przed nicością. Jednakże nicość, której człowiek się lęka, 

jest nie tylko na zewnątrz niego, ale i w nim samym. I nie tylko, 

aby użyć tytułu popularnej książki, jest "Hitler w nas samych", 

lecz i tendencja do samozniszczenia czy też - że tak powiem - 

bomba atomowa jest w nas. 

  Również w obliczu tej wewnętrznej nicości ogarnia człowieka 

trwoga, i z trwogi przed sobą samym ucieka on od samego siebie. 

Ucieka od samotności, bo samotność oznacza konieczność przebywania 

z sobą samym. A kiedyż to zazwyczaj zmuszony jest do pozostawania 

z samym sobą? Wówczas gdy interesy i ruch w zakładzie pracy 

zmniejszają się czy zgoła ustają. A zatem, na przykład, w czasie 

weekendu, w niedzielę. Ta ostatnia niedziela * - tak brzmi tytuł 

osławionego melancholijnego szlagieru, osławionego wskutek mnóstwa 

samobójstw, które on rzeczywiście spowodował, rozgłaszanych nie 

tylko w reklamie przedsiębiorczego wydawnictwa muzycznego. My 

psychiatrzy znamy bowiem aż nadto dobrze obraz chorobowy, który 

określamy jako nerwicę niedzielną. Chodzi tu o uczucie czczości i 

pustki, beztreściowości i bezsensu istnienia, budzące się i 

dochodzące do głosu właśnie w przerwie spowodowanej zastojem w 

zapobiegliwości dni powszednich. To przeżycie bezcelowości i 

bezsensu wszelkiego trudu określiłem mianem frustracji 

egzystencjalnej, * czyli nie spełnionego, a najgłębiej w nas 

zakorzenionego dążenią do sensu.

  

  

  W oryginale: Einsamer Sonntag, Samotna niedziela. (Przyp. tłum.) 

  

  

  Mówi się w naszych czasach wiele, a i w tej książce co nieco, o 

chorobie dyrektorskiej. W pewnym sensie można by frustrację 

egzystencjalną nazwać Mrs. Manager.s Disease, chorobą pani 

dyrektorowej. O ile bowiem tak zwani managerowie za mało mają 

czasu, aby móc odpocząć i przyjść do siebie, o tyle ich żony mają 

niejednokrotnie za wiele czasu i nie bardzo wiedzą, co z tym 

mnóstwem czasu począć - a już najmniej wiedzą, co zrobić z sobą 

samymi. 

  

  

  To dążenie do sensu przeciwstawiałem dążeniu do mocy, które nie 

bez racji tak akcentuje na przykład psychologia indywidualna 

Adlera w postaci dążenia do znaczenia. Przeciwstawiałem też 

dążenie do sensu jeszcze czemuś innemu, mianowicie dążeniu do 

przyjemności, o którego nadrzędnym znaczeniu w postaci zasady 

przyjemności tak bardzo przekonana jest Freudowska psychoanaliza. 

Otóż w przypadku nerwicy niedzielnej jasno widzimy, jak właśnie w 

tych momentach, gdy dążenie do sensu, nie realizowane, kapituluje, 

dążenie do przyjemności musi służyć właściwie temu, aby, 

przynajmniej w świadomości człowieka, zagłuszać to jego 

egzystencjalne niespełnienie i ukrywać je przed jego sumieniem. O 

tym, że egzystencjalna frustracja w ogóle, ale i w szczególności 

tak zwana nerwica niedzielna może zakończyć się śmiercią, 

mianowicie samobójstwem - o tym przekonuje praca naukowa 

internisty heidelberskiego Plggego. Na podstawie analizy 

pięćdziesięciu prób samobójczych wykazał on, że nie wynikły one 

ani z choroby bądź niedostatku, ani z konfliktów zawodowych bądź 

innych, ale, rzecz zdumiewająca, z bezgranicznej nudy, a więc z 

niezaspokojenia ludzkiej tęsknoty, ludzkiego dążenia do życia 

wypełnionego ważną treścią. 

  Nie tylko poszczególna jednostka wie, co to jest lęk przed samą 

sobą - lęk przed własnymi możliwościami ogarnia dziś także całą 

ludzkość. Również ludzkość ogólnie biorąc wie, czym jest nicość, 

nihil. I znajomość tego wyraża się we współczesnym nihilizmie. 

Wszelako nie poprzestańmy na diagnozie, lecz spróbujmy pokusić się 

o znalezienie sposobu terapii. Aby to osiągnąć, trzeba koniecznie 

postawić przedtem diagnozę maksymalnie ścisłą! Czymże jest 

nihilizm? W moim pojęciu jest on duchowym znużeniem, przesytem. 

Dzisiejszy człowiek najchętniej wolałby nic już nie wiedzieć o 

swej duchowości. Wypiera się jej wyznając różnego rodzaju 

homunkulizmy, w rodzaju takich jak ten, że sam człowiek nie jest 

niczym innym jak tylko zbiorem drobin białkowych (twierdził to nie 

byle kto, bo sam Bertrand Russell), albo że człowiek potrafi 

zrozumieć swoją istotę pojmując ją za Pawłowem jako system 

odruchów, czy za Freudem jako "aparat psychiczny" i mechanizm. 

Człowiek wypiera się swej wolnosci, ilekroć ucieka w sferę 

fatalizmu i pozwala popędzać się czy popychać przez siły 

zewnętrzne albo wewnętrzne. A wreszcie wypiera się swej 

odpowiedzialności ulegając przerostom kolektywizmu, który 

umożliwia mu - zamiast służenia z pełnym poczuciem 

odpowiedzialności prawdziwej wspólnocie - roztopienie się w 

anonimowej masie. W obliczu wszystkich tych pokus należy dziś 

bardziej niż kiedykolwiek wychowywać człowieka - zarówno 

poszczególną jednostkę jak i wspólnotę ludzką - do radości z 

przyjmowania odpowiedzialności, do umiłowania wolności, do 

najgłębszej czci wobec tego, co w nim samym jest duchowe. A przede 

wszystkim winniśmy czynić to, co jest także zadaniem 

psychoterapii: wzbudzać w człowieku wewnętrzną odwagę. Dopiero ta 

wewnętrzna odwaga pozwoli człowiekowi przezwyciężyć lęk przed 

samym sobą. 

  

  

  18. Dyrektorska choroba 

  

  

  Wśród nowych publikacji medycznych ostatnich lat znajduje się 

książka dwóch cenionych niemieckich profesorów nosząca osobliwy 

tytuł: Die Unternehmerkrankheit, Choroba przedsiębiorców. A i 

skądinąd mówi się o tej chorobie, wprawdzie pod nazwą 

Managerkrankheit, choroby dyrektorskiej. I już w kołach 

hipochondryków zaczyna się szeptać, że powstała oto nowa choroba. 

Mówi się o śmierci w najlepszym męskim wieku, grożącej jakoby 

właśnie czołówce dzisiejszych mężczyzn, i można oczekiwać, że ta 

gadanina powoli przerodzi się w istny straszak, tak że wkrótce 

hipochondrycy nie będą już trwożnie pytali: - Czy mam raka?, lecz: 

Czy w końcu i ja także należę do owych "menedżerów"? 

  Z tego właśnie powodu, aby takiej nowej hipochondrycznej fobii 

występującej w skali zbiorowej - przeciwstawić się, w tej samej 

skali, chcemy tu pomówić o chorobie dyrektorów i kierowników. 

Zazwyczaj rozumie się pod tą nazwą wczesne fizyczne i psychiczne 

załamanie się ludzi, na których barkach spoczywa niewspółmiernie 

ciężka odpowiedzialność. Ich wczesne załamanie oznacza praktycznie 

tyle samo co przedwczesną śmierć. Pomijając mniej czy bardziej 

ciężką, mniej czy bardziej ostrą lub przewlekłą chorobę przewodu 

żołądkowo-jelitowego, chodzi w tego rodzaju załamaniach głównie o 

udar serca i udar mózgu oraz o określone formy nadciśnienia 

tętniczego. Stałe ciśnienie, jakiemu poddawani są ci ludzie, 

trwałe napięcie psychiczne, w jakim żyją, odbijają się mianowicie 

również na stanie ciśnienia naczyń krwionośnych, i początkowo 

przemijające, zakłócenia funkcjonalne sumują się z czasem w zmiany 

organiczne w układzie naczyniowym. 

  Gwoli uspokojenia chciałbym z góry oświadczyć, że wszystkie te 

choroby nie tylko można leczyć, lecz można im także z powodzeniem 

zapobiegać. Dla lepszego zrozumienia problemu wypada wprawdzie 

cofnąć się i zorientować, jakie miejsce choroba dyrektorska 

zajmuje w ramach ogólnej nauki o chorobach. Okaże się, że choroba 

ta należy do tak zwanych chorób cywilizacji technicznej, wynika z 

samego postępu tej cywilizacji. Nie chcemy tu jednak bynajmniej 

naśladować tych, co potępiają technikę. Po pierwsze, tacy ludzie 

przeoczają zazwyczaj tkwiącą tu sprzeczność: zapominają, że 

naprawdę skutecznie, bo przed tysiącami słuchaczy, mogą "potępiać 

technikę" tylko przy pomocy tejże techniki, dojącej im do 

dyspozycji mikro-, magneto- i megafony. Po wtóre, ileż 

niewdzięczności jest w tym modnym dziś wyklinaniu techniki! 

Postępowi technicznemu zawdzięczamy w końcu niejedno osiągnięcie w 

zakresie rozpoznawania i leczenia chorób oraz zapobiegania im. 

  Niezależnie od tego, owi niewczesni burzyciele maszyn robią 

rachunek bez gospodarza. Przeoczają fakt, że człowiek... - jak to 

sformułować? Przypomnijmy po prostu Dostojewskiego, który mówi: 

człowiek jest taką istotą, która zdolna jest przywyknąć do 

wszystkiego. Wolno więc nam ufać, że ta istota potrafi także 

dostosować się do warunków życia, jakie - właśnie w postaci 

cywilizacji - sama sobie stworzyła. Jak dotąd, fakty zawsze 

kompromitowały sceptyków wątpiących o tej nieograniczonej 

zdolności ludzkiego dostosowania się. Tak na przykład w ubiegłym 

stuleciu państwowe komisje rzeczoznawców medycznych wydały 

orzeczenie głoszące, że bez ciężkich szkód dla zdrowia człowiek 

nigdy nie wytrzyma przyspieszenia związanego z jazdą koleją 

żelazną. A jeszcze przed niewielu laty z zakłopotaniem zapytywano, 

czy człowiek zniesie szybkość, z jaką samoloty przekraczają dziś 

tak zwaną barierę dźwięku. A co tymczasem naprawdę się stało? Nie 

tylko oblatywacze zdołali dostosować się do szybkości 

ponaddżwiękowej; również zwykłemu pasażerowi samolotów czy okrętów 

udostępnia technika farmaceutyczna skuteczne środki na chorobę 

morską. I oto wszędzie widzimy, że gdzie technika wytwarza 

truciznę, truciznę w najszerszym tego słowa znaczeniu, tam umysł 

ludzki wynajduje też rychło właściwą odtrutkę. I tak ów najpierw 

wielce wysławiany, a potem wielce ganiony postęp techniczny 

sprawił na polu medycyny, że dzisiejszy człowiek może liczyć 

średnio biorąc na znacznie dłuższe życie. Oczywiście należy 

równocześnie pogodzić się z tym, że typowe choroby starcze będą 

odpowiednio częstsze. 

  Co więcej, jak wykazał zgodnie ze statystykami profesor Kollath, 

medycyna ostatnich dziesięcioleci osiągnęła niesłychane sukcesy w 

zwalczaniu na przykład chorób zakaźnych, i to włącznie z tak 

rozprzestrzenioną dawniej i budzącą postrach gruźlicą. Co się 

jednak dzieje? Od roku 1921 wszystkie te sukcesy niweczy wzrost 

wypadków zachorowań i zgonów towarzyszący błędnemu odżywianiu i 

katastrofom, przede wszystkim następstwom wypadków drogowych. A 

przecież za wzrost wypadków drogowych nie ponosi w głównej mierze 

winy sama technika ani coraz wyższy stopień motoryzacji, lecz 

umysł ludzki, który posługuje się techniką i techniki nadużywa. 

  Jak to wykazał Joachim Bodamer, dla szarego człowieka Europy 

środkowej auto stanowi dziś po prostu kryterium standardu 

życiowego i przeciętna jednostka zaharowuje się, nierzadko dla 

samego prestiżu, aby nabyć dla siebie samochód. I mogę sobie 

wyobrazić, że ludzie, którzy popadają na chorobę dyrektorską, a na 

ostatku wykańczają się przez nią, wcale by na inią nie zapadli, 

gdyby ze względów reprezentacyjnych i ambicjonalnych nie dążyli do 

posiadania supereleganckiego wozu, choćby i kosztem swego zdrowia. 

Jednym słowem, ci ludzie umierają przez swój samochód, niekiedy 

jeszcze zanim go posiądą. Przy czym nie chciałbym przemilczać 

tego, że ambicja taka potrafi nieraz sięgać i do wiele wyżej 

wytyczonych celów. I tak znam zagranicznego pacjenta 

reprezentującego najbardziej typowy przypadek choroby 

dyrektorskiej, z jakim się kiedykolwiek zetknąłem. Kiedy zbadano 

tego mężczyznę, stało się jasne jak na dłoni, że zapracowuje się 

on na śmierć. Badanie internistyczne mogło jednak tylko ukazać 

grożące w tym wypadku niebezpieczeństwo, nie zaś właściwą 

przyczynę choroby. Tę udało się wyjaśnić przeprowadzając 

psychiatryczne badanie pacjenta. Okazało się mianowicie, dlaczego 

oddawał się on z takim impetem, aż do przeciążenia, swojej pracy. 

Był wprawdzie dość bogaty, posiadał nawet prywatny samolot. I tu 

tkwiło sedno sprawy: przyznał, że teraz dokłada wszelkich starań, 

aby zamiast samolotu zwykłego mógł zafundować sobie odrzutowy. 

  Jeśli abstrahować jednak od takiego raczej wyjątkowego przypadku 

i zapytać ogólnie o możliwości leczenia i zapobiegania chorobie 

dyrektorskiej, to zaleca się, co następuje: 1. unikanie 

nadmiernych wzruszeń, 2. zapewnienie organizmowi dostatecznej 

ilości snu i 3. regularne korzystanie nie tylko z zajęć 

fizycznych, lecz po prostu z fizycznego wysiłku, a zatem mniej 

więcej to, co dawniej określano jako sport wyrównawczy. Właśnie 

ostatnie zalecenie jest godne uwagi w sensie dwojakim. Po pierwsze 

dowodzi ono raz jeszcze, że w chorobę wpędzić może nie tylko 

nadmierne obciążenie, a więc to, co uczony kanadyjski Selye 

określił jako stres, lecz niekiedy również nagłe odciążenie. 

Właśnie my psychiatrzy znamy to dobrze. Widzieliśmy przecież, jak 

właśnie ludzie, którzy na przykład w wojnie, ale także jako jeńcy 

wojenni byli w najwyższym stopniu obciążeni wysiłkiem, załamywali 

się dopiero wówczas, gdy się fizycznie i psychicznie odciążyli. Co 

się tyczy zwłaszcza psychoterapeutycznej strony tego problemu, to 

wspominałem kiedyś w podobnym kontekście o psychicznym 

odpowiedniku tak zwanej choroby kesonowej: tak jak nurek, 

wyciągnięty na powierzchnię wody z głębiny, ze strefy 

podwyższonego ciśnienia powietrza, ulega poważnemu zagrożeniu 

zdrowia, jeśli nie przeciwdziała się nagłemu spadkowi ciśnienia 

przy pomocy odpowiednich śluz, tak samo też zagrożeniu ulega 

człowiek uwolniony nagle od wysokiego ciśnienia psychicznego. 

  Wróćmy jednak do omawianego postulatu zapobiegania chorobie 

dyrektorskiej przez dbałość o regularny wysiłek fizyczny - otóż tu 

potwierdza się stara ludowa prawda, że gdzie jest choroba, tam też 

znajdzie się odpowiednie na nią ziele. Ta sama epoka 

cywilizacyjna, która ściągnęła na ludzkość chorobę dyrektorską, 

przyniosła też rozkwit sportu, który każdemu, kto zagrożony jest 

chorobami cywilizacji, jej truciznami, służy rodzajem odtrutek. 

Oczywiście ozdrowieńczym sportem nie jest taki, w którym 

uczestniczymy jedynie biernie, na przykład słuchając z aparatu 

radiowego transmisji jakiegoś meczu międzynarodowego, ani 

uprawiany dla osiągania rekordów. Toteż nikt nie wątpi o tym, że 

dzisiejsi domatorzy, piecuchy i biuraliści, a więc ludzie o 

zagrożonym zdrowiu, dobrze zrobili powołując do życia niejako 

instynktownie ruch kempingowy jako przeciwwagę swego 

nieprawidłowego trybu życia. A kogo nie zadowala idylliczna 

romantyka życia namiotowego, lecz uprawia alpinizm, czyni jeszcze 

więcej dla swego zdrowia. Skoro jednak i do alpinizmu zakrada się 

rekordomania (pomyślmy o tak zwanym olpinismo acrobatico), to w 

wyniku wprawdzie odnotowujemy rekord, ale nie pierwszych przejść 

nowym szlakiem i pierwszych wejść na szczyty, tylko liczby zejść 

śmiertelnych. 

  Jednakże zwyrodnienia nie dowodzą jeszcze niczego, a nadużycia 

nie obalają samej idei. I choć po tym rzucie oka na problemy 

cywilizacji i jej chorób, choroby dyrektorskiej i przerostów 

sportu wyrównawczego, może się wydawać, że człowiek brnie z 

jednego błędu w drugi, to istnieje przecież nadzieja, że błędy, 

jakie popełnia, są już coraz mniejsze. 

  

  

  19. Śmierć jako akt łaski czy masowe morderstwo?

  

  

  Wciąż na nowo mówią nam, a i dziś jeszcze niejednokrotnie się 

słyszy, że uśmiercanie nieuleczalnie chorych, zwłaszcza 

nieuleczalnie chorych psychicznie, jest czymś, co "można jeszcze 

najłatwiej zrozumieć" jako coś uprawnionego w 

polityczno-ideologicznym programie, skądinąd zasługującym na 

bezwzględne potępienie. Jak wiadomo, przedstawiano chorych, tylko 

z powodu ich choroby, jako "istoty niegodne życia", i jako takim 

grożono im zniszczeniem lub też faktycznie je niszczono. Chciałbym 

tu rozważyć wszystkie motywy będące najczęściej tylko cichymi 

przesłankami pozytywnej, aprobującej postawy wobec problemu 

eutanazji, czyli tak zwanej śmierci jako aktu łaski, i z kolei 

przeciwstawić im możliwie nieodpartą kontrargumentację. 

  Ponieważ przede wszystkim chodzi tu o nieuleczalnie chorych 

psychicznie i o prawo do zniszczenia tych żywych istot, których 

życie rzekomo pozbawione jest sensu i wartości, należałoby wpierw 

zapytać: co oznacza słowo "chory nieuleczalnie"? Zamiast wielu 

argumentacji nie w pełni zrozumiałych i nie dających się 

skontrolować przez słuchaczy, jako niefachowców, chciałbym się 

ograniczyć do zaprezentowania konkretnego wypadku, który poznałem 

osobiście. W jednym ze szpitali psychiatrycznych leżał młody 

jeszcze mężczyzna znajdujący się w tak zwanym stanie zahamowania. 

Przez całych pięć lat nie mówił ani słowa, nie pobierał sam 

jedzenia, tak że musiano go odżywiać sztucznie sondą przez nos, i 

przebywał dniem i nocą w łóżku, aż w końcu mięśnie jego nóg 

zaczęły zanikać. Gdybym przy okazji którejś z tak częstych wizyt 

studentów medycyny w szpitalu pokazał im ten przypadek, to z 

pewnością jakiś student skierowałby do mnie pytanie: - Niechże pan 

powie serio, panie doktorze, czy nie byłoby lepiej uśmiercić 

takiego człowieka? - Cóż, życie samo udzieliłoby mu odpowiedzi. 

Pewnego dnia, bez jakiegokolwiek widocznego powodu, nasz chory 

podniósł się na łóżku, zażądał od pielęgniarza, aby mógł w zwykły 

sposób przyjąć swój posiłek, i jeszcze to, aby go wyciągnięto z 

łóżka i zaczęto z nim ćwiczenia w chodzeniu. W ogóle zachowywał 

się w pełni normalnie, czyli odpowiednio do swej sytuacji. 

Stopniowo mięśnie jego nóg zaczęły nabierać siły i po niewielu już 

tygodniach można było pacjenta jako uleczonego wypisać. Wkrótce 

nie tytko podjął pracę w swym dawnym zawodzie, lecz także 

wygłaszał znowu odczyty na jednym z wiedeńskich uniwersytetów 

ludowych, i to o zagranicznych podróżach i wycieczkach 

wysokogórskich, które kiedyś odbył i z których przywiózł śliczne 

zdjęcia. Pewnego razu przemawiał też w małym, zażyłym gronie moich 

kolegów psychiatrów, do którego zaprosiłem go z prośbą o odczyt na 

temat jego myśli i uczuć z krytycznych pięciu lat pobytu w 

zakładzie. W prelekcji tej opisał mnóstwo interesujących przeżyć z 

tego czasu i dał nam wgląd nie tylko w psychiczne bogactwo ukryte 

za zewnętrznym "ubóstwem ruchowym" (jak zwykła to określać 

psychiatria), lecz również w niejeden godny uwagi szczegół tego, 

co dzieje się "poza kulisami", o czym nie ma pojęcia lekarz, który 

w oddziale odbywa tylko wizyty i poza nimi niewiele dostrzega. 

Chory przypomniał sobie jeszcze po latach o różnych wydarzeniach - 

ku wielkiemu zawstydzeniu niektórych pielęgniarzy, którzy zapewne 

nigdy nie liczyli się z tym, że chory wyzdrowieje i ogłosi swoje 

wspomnienia. 

  Ale nawet przyjąwszy, że w pewnym określonym przypadku chodzi 

rzeczywiście, według ogólnego i zgodnego poglądu specjalistów, o 

sprawę nieuleczalną, któż zaręczy nam, że ten przypadek, ta 

choroba pozostanie nieuleczalną? Czyż właśnie w ostatnich 

dziesięcioleciach nie przeżyliśmy w psychiatrii tego, że 

zaburzenia psychiczne uchodzące dotąd za nieuleczalne przecież 

mogły w końcu dzięki nowej metodzie kuracji zostać przynajmniej 

złagodzone, jeśli nie całkowicie wyleczone? Któż więc może nas 

kiedykolwiek zapewnić, czy na określone zaburzenie psychiczne, z 

którym właśnie mamy do czynienia, także nie będzie można wpłynąć 

przy pomocy określonej metody leczenia - metody, nad którą teraz 

gdzieś w świecie, w jakiejś klinice, pracują, tylko my jeszcze nic 

o tym nie wiemy? 

  Doskonale wyczuwam, o jakich dalszych zarzutach państwo teraz 

pomyślą. Dlatego przechodzę od razu do ogólnych, zasadniczych 

zastrzeżeń wobec wszelkiej formy niszczenia życia ludzi chorych 

psychicznie. Musimy bowiem z kolei zapytać: założywszy, że 

jesteśmy rzeczywiście tak wszechwiedzący, jak trzeba, aby z 

absolutną pewnością mówić nie tylko o chwilowej, ale i o trwałej 

nieuleczalności, to któż wówczas daje lekarzowi prawo uśmiercania? 

Czy lekarz jako taki był kiedykolwiek ustanowiony przez 

społeczeństwo po to? Czy nie jest on raczej wyznaczony do 

ratowania, tam gdzie może, pomagania, tam gdzie może, i - 

pielęgnowania, kiedy wyleczyć już nie może? Lekarz jako lekarz nie 

jest więc na pewno sędzią nad istnieniem i nieistnieniem 

powierzonych mu ludzi, co więcej, powierzających się jego opiece 

ludzi chorych. Toteż, powiedzmy sobie z góry, nie przysługuje mu 

prawo i nigdy nie wolno mu uzurpować sobie prawa do wydawania 

wyroku o rzekomej życiowej wartości czy bezwartosciowosci rzekomo 

czy faktycznie nieuleczalnie chorych. 

  Wyobraźcie sobie teraz, dokąd byśmy doszli, gdyby to "prawo" 

(którego lekarz w ogóle nie ma) podniesione zostało do rangi prawa 

zwyczajowego, choćby nie pisanego. Jestem przekonany, że zaufanie 

chorych i ich najbliższych do stanu lekarskiego zniknęłoby raz na 

zawsze! Chory nigdy nie wiedziałby, czy lekarz zbliża się do niego 

jeszcze jako ktoś pomocny i leczący, czy już jako sędzia i kat. 

  Wysuniecie teraz, drodzy słuchacze, dalsze zastrzeżenia. Może 

staniecie na stanowisku, iż przytoczone kontrargumenty o tyle nie 

wytrzymują krytyki, że powinniśmy przecież uczciwie zapytać, czy 

państwo nie ma właśnie obowiązku przyznać lekarzowi prawa do 

usuwania jednostek zbytecznych, niepotrzebnych. Można by 

ostatecznie dopuścić myśl, że państwo jako stróż ogólnych 

interesów powinno uwalniać społeczeństwo od balastu tych w 

najwyższym stopniu "nieproduktywnych" jednostek, zabierających 

tylko chleb ludziom zdrowym i dzielnym. No cóż, jeśli idzie o 

wykorzystywanie takich dóbr, jak środki żywności, łóżka szpitalne, 

świadczenia lekarzy i służby zdrowia, to zbyteczne jest wdawanie 

się w jakąkolwiek dyskusję z wysuniętym tu argumentem, wystarczy 

uświadomić sobie jedno: Państwo tak gospodarczo niedołężne, że 

usiłowałoby się utrzymać przez niszczenie stosunkowo nieznacznego 

odsetka swoich nieuleczalnie chorych, aby oszczędzić na 

wspomnianych wyżej dobrach - takie państwo dawno już gospodarczo 

by się skończyło! 

  Co się jednak tyczy drugiej strony zagadnienia, mianowicie tego, 

że nieuleczalnie chorzy nie są już pożyteczni dla ludzkiej 

społeczności, że zatem opieka nad nimi jest "nieproduktywna", to 

należałoby przypomnieć, że pożytek społeczny nigdy, przenigdy nie 

będzie jedynym miernikiem, według którego bylibyśmy uprawnieni 

oceniać istotę ludzką. Nietrudno dowieść tego na omawianej tu 

problematyce. Oto idioci trzymani w zakładach i wykonujący tam 

prymitywne prace, jak wożenie cegieł taczkami czy pomoc w zmywaniu 

naczyń - są zawsze jeszcze o wiele pożyteczniejsi i bardziej 

produktywni niż na przykład nasi dziadkowie spędzający swój 

wieczór życia w sposób wysoce "nieproduktywny". A przecież 

jakąkolwiek myśl o zlikwidowaniu dziadków, jedynie tylko z powodu 

ich nieproduktywności, odrzuciliby nawet ludzie występujący 

skądinąd za niszczeniem istot nieproduktywnych. Jakże 

nieproduktywna jest przecież egzystencja niejednej biednej 

kobieciny, która siedzi sobie w domowym fotelu przy oknie w 

półśnie i na pół sparaliżowana - a przecież jakże bywa ochraniana, 

otaczana miłością dzieci i wnuków! W tej miłosnej osłonie jest ona 

właśnie co się zowie matką rodu. Jako taka jest w kręgu tej 

miłości niezastąpiona i niezbędna - całkiem tak samo jak 

niezastąpiony i niezbędny jest inny człowiek, czynny jeszcze 

zawodowo, w swoim świadczeniu na rzecz społeczeństwa. 

  Teraz oczekuję następującego argumentu. Wszystko, co mówię, może 

i na ogół jest trafne, ale zapewne nie odnosi się do owych 

biednych istot nazywanych chyba niesłusznie ludźmi - na przykład 

do idiotów, głęboko upośledzonych w rozwoju dzieci. Zdumiejecie 

się jednak - doświadczony psychiatra wcale nie będzie zdumiony - 

jeśli oświadczę, że wciąż widuje się, jak właśnie takie dzieci 

otaczane są szczególnie czułą miłością i opieką. Pozwólcie mi 

państwo odczytać fragment z listu matki, która straciła swoje 

dziecko w toku osławionej akcji pod hasłem tak zwanej eutanazji 

(list ukazał się w jednym z dzienników wiedeńskich): "Wskutek 

wczesnego zrośnięcia kości czaszki jeszcze w łonie matki dziecko 

moje urodziło się 6 czerwca 1929 jako nieuleczalnie chore. Sama 

miałam wówczas 18 lat. Ubóstwiałam moje dziecko i kochałam je 

bezgranicznie. Moja matka i ja czyniłyśmy wszystko, aby biednej 

istotce pomóc, na próżno. Dziecko nie mogło chodzić ani mówić, ale 

ja byłam młoda i nie traciłam nadziei. Pracowałam dniem i nocą, 

byle, tylko móc kupować kochanemu dziewczątku środki odżywcze i 

lekarstwa. Kiedy kładłam jej chude rączyny wokół mojej szyi i 

pytałam: "Czy kochasz mnie, Dzidziu?", ona mocno przyciskała się 

do mnie i nieporadnie błądziła rączkami po mojej twarzy. Wtedy 

byłam szczęśliwa, mimo wszystko, nieskończenie szczęśliwa". 

Wszelki komentarz jest, myślę, zbyteczny i mógłby tylko 

sentymentalizmem zatrzeć autentyczne wrażenie.

  Ale wierzcie mi, państwo, wciąż jeszcze pozostają wam jakieś 

argumenty, choćby pozorne. Moglibyście ostatecznie twierdzić, że 

lekarz uśmiercający nieuleczalnie chorego działa w określonych 

przypadkach zaburzenia psychicznego ostaitecznie niejako 

zastępując dobrze rozumianą wolę samego pacjenta, "zaćmioiną" 

obłędem. Właśnie dlatego, że chorzy wskutek zaburzenia 

psychicznego niezdolni są samodzielnie rozpoznać swoje rzeczywiste 

dobro i wyrazić swą wolę, lekarz jest niejako rzecznikiem tej 

woli, nie tylko uprawnionym, ale wprost zobowiązanym do podjęcia 

się ich uśmiercenia. Wszak takie uśmiercenie jest właściwie 

działaniem zastępującym samobójstwo, które chory by popełnił, 

gdyby wiedział, jaka jest jego sytuacja. Odpowiedzią na ten 

argument niech będzie przykład osobiście poznanego wypadku. 

  Jako młody lekarz byłem zatrudniony w klinice internistycznej, 

do której przyjęto pewnego dnia jednego z młodych kolegów. 

Rozpoznanie przyniósł on ze sobą - zachodził tu nader 

niebezpieczny osobliwy przypadek raka, o przebiegu szczególnie 

podstępnym i nie dającego się już zoperować a i ta własna diagnoza 

chorego była trafna! Otóż chodziło o szczególną formę choroby 

nazywaną w medycynie melanosarkoma - czerniak - ujawniającą się 

określonym wynikiem analizy moczu. Oczywiście usiłowaliśmy łudzić 

pacjenta, zamieniliśmy jego mocz z czyimś innym i pokazaliśmy 

negatywny wynik reakcji. Co chory na to? Któregoś dnia o północy 

zakradł się do laboratorium i przeprowadził badanie własnego 

moczu, aby nazajutrz przy wizycie zaskoczyć nas uzyskanym 

wynikiem. Z zakłopotaniem stwierdziliśmy, że nie ma już rady i nie 

pozostało nam nic innego, jak oczekiwać samobójstwa kolegi. Za 

każdym razem, kiedy wychodził do pobliskiej kawiarenki, czego 

właściwie nie mogliśmy mu zakazać, z drżeniem czekaliśmy na 

wiadomość, że otruł się tam w toalecie. A co się stało naprawdę? 

Im widoczniej choroba czyniła postępy, tym bardziej rosły 

wątpliwości chorego co do swej diagnozy. Nawet kiedy miał już w 

wątrobie przerzuty nowotworu, zaczynał mówić o niewinnych 

chorobach wątroby. O co tu chodziło? Otóż chory, im bliżej był 

swego końca, tym bardziej sprzeciwiała się temu jego wola życia, 

tym mniej skłonny był uznać swój bliski koniec. Można o tym 

myśleć, co się chce, faktem bezspornym jest, że dawała tu znać o 

sobie wola życia - i ten fakt winien ostrzec nas raz na zawsze co 

do wszelkich podobnych przypadków: nie mamy prawa odmówić tej woli 

życia żadnemu choremu. 

  I to tak dalece, że tezy tej winniśmy bronić nawet wtedy, gdy 

jako lekarze stajemy wobec faktów dokonanych, gdy chory czynem 

dowiódł, że nie ma już w nim nic z tej woli życia. Mam oczywiście 

na myśli samobójców. Stoję więc na stanowisku, że w przypadku 

dokonanej próby samobójstwa lekarz ma nie tylko prawo, ale i 

obowiązek interwencji, czyli w miarę możności ratowania i 

udzielania pomocy. Czy ma więc odgrywać rolę losu? Nie, rolę losu 

usiłuje odgrywać ten lekarz, który pozostawia samobójcę jego 

losowi. Gdyby bowiem "losowi" spodobało się, aby dany samobójca 

rzeczywiście zginął, to ten los znalazłby też z pewnością sposoby, 

aby umierający nie dostał się na czas w ręce lekarza. 

  

  

  20. O nieugiętej mocy ducha

  

  

  Jak często się zdarza, że psychoterapeuta, psychiatra, wskazuje 

choremu psychicznie pacjentowi, jak powinien się zachowywać - 

chory jednak ze swej strony przedkłada terapeucie, że po prostu 

nie może, że to nie wychodzi, że nie zdobywa się na tyle siły woli 

potrzebnej do tego czy owego, jednym słowem, że ma słabą wolę. 

  Czy istnieje rzeczywiście coś takiego jak słabość albo siła 

woli? Czy mówienie o niej nie jest raczej wymawianiem się? Zwykło 

się mawiać: gdzie się do czegoś dąży, tam znajduje się też jakiś 

środek do celu. Chciałbym jednak zaproponować inny wariant tej 

sentencji, śmiem bowiem twierdzić, że gdzie jest cel, tam znajduje 

się także wola jego realizacji. Innymi słowy, kto ma na oku jasny 

cel i komu szczerze zależy na dotarciu do niego, ten nigdy nie 

będzie musiał narzekać na to, że brak mu siły woli. Niestety 

ludzie nie tylko wymawiają się swą rzekomo słabą wolą, lecz 

powołują się również na to, że nie dają sobie rady, że po prostu 

nie mogą, wszak wolność woli nie istnieje. Powstaje pytanie, co o 

tym mówi psychoterapeutyczna praktyka, psychiatryczne 

doświadczenie. Czyż miałoby rzeczywiście być tak, jak pragnie nam 

to wmówić źle pojęta, a mimo to podawana ogółowi półwiedza, 

głosząca, aby zacytować na przykład pewnego kalifornijskiego 

badacza, że człowiek czyni to, co nakazują mu gruczoły płciowe, że 

losem jego są jego hormony, a moralne poglądy człowieka również 

uzależnione są wyłącznie od jego gruczołów, jak lubi określać to 

ów uczony? Albo czy jest rzeczywiście tak, jak wyraził to kiedyś 

sam Zygmunt Freud, że człowiek jest istotą opanowaną przez (cytuję 

dosłownie) swoje pragnienia popędowe i że Ja człowieka, jak mówił 

Freud, nie jest panem we własnym domu? 

  Zapewne, nikomu nie przyjdzie na myśl, aby kwestionować to, że 

człowiek ma popędy i związane z nimi pragnienia. Było też wówczas, 

kiedy działał Freud, ważne i słuszne, aby społeczeństwu, równie 

pruderyjnemu, z jednej, co lubieżnemu, z drugiej strony, zerwać z 

oblicza maskę, i postawić przed oczy zwierciadło. Freud sam 

wiedział dobrze o tej funkcji psychoanalizy i o własnej misji. W 

rozmowie z psychiatrą szwajcarskim Ludwigiem Binswangerem 

stwierdził: "Ludzkość wiedziała przecież, że ma ducha; ja musiałem 

jej pokazać, że istnieją także popędy". 

  Czy jednak tymczasem świat i społeczność ludzka się nie 

zmieniły? Czy można jeszcze dziś twierdzić, że człowiek wie o tym, 

że jest także istotą duchową? Czy nie jest dziś raczej odwrotnie, 

że człowiek aż nazbyt często zapomina o swej duchowości - i 

równocześnie zapomina o tym, że jest wolny i ponosi 

odpowiedzialność? Czy właśnie dzisiejszy człowiek nie jest aż 

nadto skłonny do stopniowego wypierania swej duchowości, aby 

posłużyć się tym starym psychoanalitycznym wyrażeniem, tak samo 

jak kiedyś, za czasów Zygmunta Freuda, wypierał swą popędowość, 

nie chcąc nic o niej słyszeć? 

  W gruncie rzeczy nietrudno wykazać, że dzisiejszy człowiek 

przesycił się lub, jeśli wolicie, znużył duchowością. Najchętniej 

odrzuciłby tę swoją duchowość i wolność, i odpowiedzialność. O ile 

jednak taki przesyt i znużenie duchowością przedstawiają jakieś 

objawy tego, co można by określać jako patologie ducha czasu - to 

zadanie współczesnej psychoterapii będzie polegało na tym, aby 

właśnie od innej, odwrotnej strony, niż czynił to (i musiał 

czynić) Freud, podejść do zbiorowej kulturowej nerwicy naszej 

epoki. I rzeczywiście profesor Kraemer bardzo subtelnie wskazał, 

że zaczyna się zarysowywać nowa epoka psychoterapii, bo o ile 

dotąd traktowano ducha, całkowicie w ujęciu Ludwiga Klagesa, jako 

antagonistę psychiki, to nowa psychoterapia, przeciwnie, czyni 

ducha swym wiernym sojusznikiem w walce o psychiczne zdrowie. Ale 

możemy też - odwrotnie niż Freud sformułować to tak: człowiek 

dzisiejszy wie aż nadto dobrze, że ma popędy; powinniśmy mu 

pokazać raczej z drugiej strony, że ma także ducha - ducha, 

wolność i odpowiedzialność. Stojąc w samym środku naszego czasu i 

gotowi też stawić mu czoło, my psychiatrzy powinniśmy dokonać tego 

dzieła: winniśmy wyzwolić człowieka, uczynić go na powrót wolnym i 

odpowiedzialnym. 

  Może jednak ktoś zapytać, czy to nie nauka, konkretnie nauki 

przyrodnicze, i co się z tym wiąże, właśnie neuropsychiatria, 

zdają się wciąż dowodzić, jak bardzo człowiek z samej swej natury 

zależny jest od dziedziczności i wychowania, wrodzonych skłonności 

i środowiska lub, jeśli ktoś woli to mityzujące sformułowanie, od 

krwi i ziemi? Nie jestże psychiczny charakter człowieka czymś 

wrodzonym? A cóż dopiero samo ciało, typ jego budowy - czyż 

charakter nie jest z samej natury rzeczy z nimi związany? Otóż kto 

tak mówi, dowodzi jedynie, że ograniczając się do psychologii, 

biologii i socjologii, a więc cielesnych, psychicznych i 

społecznych uwarunkowań i podstaw ludzkiej egzystencji, całkowicie 

ignoruje to, co w człowieku jest swoiście ludzkie. Człowieczeństwo 

we właściwym sensie zaczyna się w ogóle dopiero wtedy, gdy 

człowiek wykracza poza wszelkie uwarunkowanie, a to na mocy 

czegoś, co wolno nazwać nieugiętą mocą ducha. * 

  Jeśli chodzi o uwarunkowania, które są wprawdzie potężne, ale 

nie wszechpotężne, to należy do nich także nasz charakter. Ale i 

wobec niego może człowiek w zasadzie zachować jakiś margines 

swobody. Zresztą zamiast abstrakcji wolę przytoczyć przykład. 

Młodociana pacjentka, której leczący ją psychiatra czyni zarzuty 

życiowego tchórzostwa, skłonności do ucieczki przed życiem, 

odpowiada na nie następującymi słowy: Cóż pan chce ode mnie, panie 

doktorze. Jestem po prostu typową jedynaczką w duchu Alfreda 

Adiera. - Chciała wykazać, że nie może sobie sama ani nie można 

jej pomóc, ponieważ w myśl doktryny i szkoły psychologii 

indywidualnej obciążona jest cechami, które po prostu są 

niezmienne. Stajemy tu wobec typowo nerwicowego sposobu 

zachowania, mianowicie fatalizmu, czyli przesądu odnoszącego się 

do potęgi przeznaczenia. Właśnie bowiem neurotyk skłonny jest do 

podobnych zachowań. Z góry potwierdza to, co w sobie stwierdza; od 

razu gotów jest pogodzić się z tym, co w sobie samym znajduje, na 

przykład w zakresie właściwości charakteru. Zapomina zaś o tym, że 

jeśli los coś zrządził, to człowiek winien tym dopiero 

rozporządzić, i dopóki nie uczynił tego, a przynajmniej nie 

spróbował uczynić, słowo "los" nie powinno w ogóle przejść przez 

jego usta. Oczywiście, kto z góry uznaje swój los za 

przypieczętowany, nie będzie w stanie z powodzeniem łamać tej 

pieczęci. 

  To wszystko dotyczy tym bardziej losu pozornego w nas samych, a 

więc naszych wewnętrznych sił, popędów i sił napędowych. 

Oczywiście, człowiek ma popędy, i któż, jaki uczony chciałby temu 

zaprzeczyć? Człowiek posiada więc popędy, ale popędy nie posiadają 

jego. Nie mamy też nic przeciw popędom ani przeciw temu, że w 

danym przypadku człowiek je aprobuje. Pragnęlibyśmy tylko 

zauważyć, że wszelka aprobata popędów zakłada z góry i 

uwarunkowana jest tym, że człowiekowi pozostaje też swoboda 

ewentualnego przeciwstawienia się popędowi. Powiedziałbym, że tym, 

co ponad całą sferą popędowości domaga się aprobaty, jest wolność 

- podstawowa wolność powiedzenia "nie". Człowiek bowiem to istota, 

która może właśnie powiedzieć - również sobie samemu - "nie", a 

wcale nie musi w każdym wypadku mówić "tak" i "amen". Mogę też 

wyrazić się dobitniej, jak to już musiałem powiedzieć niejednemu z 

moich pacjentów, gdy wymawiał się takim czy innym swoim 

charakterem, taką czy inną właściwością, na przykład uleganiem 

wpływom, zobojętnieniem lub, powiedzmy od razu, tak zwaną 

słabością woli. Zawsze wtedy przychodziło mi pytać takich ludzi: - 

Pięknie, przyznaję, ma pan już takie czy inne właściwości, ale czy 

musi pan nawet sobie samemu na wszystko pozwalać? 

  

  

  Na szczęście człowiek wcale mię potrzebuje wciąż korzystać z tej 

nieugiętej mocy. Co najmniej równie często, jak wbrew swej 

dziedziczności, wbrew środowisku i wbrew popędom człowiek daje 

sobie radę również dzięki swym dziedzicznym skłonnościom, dzięki 

środowisku i sile swych popędów - myśl, którą zawdzięczam dr 

Gertrudzie Paukner. 

  

  

  Wróćmy do punktu wyjścia. Człowiek ma zatem popędy, ale 

jednocześnie ma także wolność. I to go właśnie odróżnia od 

zwierzęcia. Zwierzę bowiem właściwie nie ma popędu, raczej jest 

ono niejako sumą popędów z nim identycznych podczas gdy człowiek 

musi dopiero za każdym razem utożsamić się z jednym ze swoich 

popędów, aby przekonać się, co się stanie, jeśli go zaaprobuje. 

Ale teza, że człowiek ma wolność, nie jest całkiem ścisła. 

Właściwie należałoby powiedzieć: człowiek jest własną wolnością, 

jak zwierzę - sumą swych popędów. To, co ktoś ma, mógłby 

ostatecznie utracić. Wolność zaś przynależy do człowieka w sposób 

nierozerwalny. Bo nawet gdy się jej wyrzeka, z niej rezygnuje, 

rezygnacja ta jest dobrowolna i dokonuje się w wolności. 

  Wiem, że istnieją kierunki filozoficzne kwestionujące tę 

wolność. Reprezentujący je filozofowie przyznają wprawdzie, że 

człowiek żyje z takim poczuciem, jakby był wolny, w rzeczywistości 

jednak jest najdalszy od tego, i to poczucie wolności jest 

samoułudą. Inni filozofowie twierdzą coś odwrotnego, że mianowicie 

człowiek nie tylko czuje się, ale też jest wolny. Tak więc mamy tu 

tezę przeciw tezie - i lekarz nie rozstrzygnie tego sporu 

filozofów. Może wolno mu jednak zwrócić uwagę na fakt, że w 

psychiatrii znane są wyjątkowe stany psychiczne, w których 

człowiek nie czuje się wolny. I mogę państwu zdradzić, że takie 

stany wyjątkowe występują nie tylko w zaburzeniach psychicznych, 

ale można je także eksperymentalnie wytworzyć u wybranych osób 

normalnych. Wystarczy mianowicie pobrać kilka milionowych cząstek 

grama substancji chemicznej, w tym wypadku tak zwanego LSD ( * ), 

a popada się w stan zatrucia, który trwa wprawdzie tylko kilka 

godzin, lecz towarzyszą mu arcyosobliwe zakłócenia zmysłów. Osoby 

poddawane takiemu doświadczeniu mówią na przykład, że miały 

uczucie, jakby ich własne ciało uległo przemianie. Kończyny 

wydawały się nieproporcjonalnie duże, a twarze dostrzegane w 

otoczeniu - wykrzywione, i to tak bardzo, jakby rysował je jakiś 

surrealista. Otóż istotna wydaje mi się rzecz następująca. Wiele 

osób poddanych doświadczeniu opowiada, że w stanie zatrucia 

wspomnianym kwasem lizergowym czują się tak, jakby byli 

automatami, marionetkami czy pajacami. Rozumieją przez to, że nie 

czują się w tym stanie wolni. My jednak możemy zapytać: czyżby 

miało być rzeczywiście tak, jak to twierdzą niektórzy filozofowie, 

że człowiek, a ściślej jego wola nie jest wolna? Gdyby ci 

filozofowie mieli rację, a ich pogląd był prawdziwy, to człowiek 

musiałby niejako najpierw zatruć się, na przykład kwasem 

lizergowym, by móc się o tej prawdzie przekonać. Ja jednak miałbym 

ochotę zapytać, cóż to za osobliwa prawda, do której dochodzi się 

dopiero przez zażycie ciężkiej trucizny szkodliwej dla układu 

nerwowego? I chciałbym zakończyć takim pytaniem: co jest bardziej 

prawdopodobne? Czy to, że normalny człowiek nie jest istotą wolną, 

nie ma więc wolnej woli, tylko tego nie odczuwa, ponieważ sam się 

łudzi i z tego złudzenia wyzwolić go może tylko dwuetyloamid kwasu 

lizergowego? Czy nie jest o wiele bardziej prawdopodobne, że 

człowiek czuje się i jest wolny i że dopiero ciężka trucizna, jak 

kwas lizergowy, może doprowadzić go do zwątpienia o tej jego 

wolności? Sąd o tym pozostawiam zdrowemu rozsądkowi każdego ze 

słuchaczy. Nie zapominajmy jednak, że wyrok o wolności człowieka 

zapada nie w samej teorii, lecz przede wszystkim w praktyce, w 

działaniu hic et nunc! 

  

  

  LSD25 - znak alkaloidu pod nazwą: dwuetyloamid kwasu 

lizergowego. (Przyp. red.) 

  

  

  21. Problem ciała i duszy widziany od strony klinicznej

  

  

  Komu z nas nie przeszły przez usta takie przenośne zwroty, jak 

na przykład że ma coś na wątrobie, że coś mu leży na żołądku lub 

że musiał coś przełknąć. Ale rzadko chyba uświadamiamy sobie, ile 

mądrości zawarła nasza mowa w podobnych wyrażeniach. Gdyż mowa nie 

jest tu tylko obrazowa, lecz stanowi odbicie, odbija coś 

rzeczywistego. 

  Poprzestańmy jednak na przykładzie przełykania! Pewien włoski 

badacz przedsięwziął następujące doświadczenie. Poddane mu osoby 

wprowadził w stan hipnozy, podsuwając sugestię, że są biednymi 

drobnymi urzędnikami, a ich przełożony to nieprzyjemny szef, 

dokuczliwy i podle ich traktujący, tak że cierpią pod jego 

uciskiem. Nie wolno im protestować, są zmuszeni wszystko 

cierpliwie przełykać. A wynik eksperymentu? Osoby te uczony włoski 

badał kolejno pod rentgenem przyglądając się bliżej okolicy 

żołądka. I co się okazało? Wszyscy zmienili się w swego rodzaju 

"połykaczy powietrza" - na obrazie rentgenowskim można było 

wyraźnie dostrzec, że ich żołądek wzdął się wskutek nadmiernego 

nagromadzenia powietrza, powietrza, które bezwiednie i mimowolnie 

przełykali. Tak samo bezwiednie i mimowolnie odbywa się ten proces 

u pacjentów cierpiących na aerofagię, u których podobnie wzdęty 

żołądek - wskutek podniesienia przepony i uciskania na serce - 

wywołuje najrozmaitsze, choć jeszcze niewinne dolegliwości. Jeśli 

wniknąć nieco bliżej w historię ich choroby, to nierzadko okaże 

się, że musieli oni coś przełknąć, i to nie tylko powietrze, lecz 

jakieś przykre przeżycie, które ich spotkało, a o którym wolą nie 

myśleć. 

  Jak państwo widzicie, dziś, kiedy medycyna wie o tego rodzaju 

psychofizycznych związkach, zupełnie już nie uchodzi traktować i 

leczyć człowieka chorego dostrzegając tylko chorobę, a nie 

dostrzegając człowieka, człowieka jako istoty czującej i 

cierpiącej, hominem patientem. 

  Zajęła się tym wszystkim, jak wiadomo, tak zwana medycyna 

psychosomatyczna śledząc związki między stroną somatyczną i 

psychiczną. Zresztą czasem przesadziła, zapominając, że nie w 

każdej chorobie somatycznej musi tkwić u podłoża odpowiadające mu 

przeżycie psychiczne. Choruje tylko ten - oto podstawowa zasada 

medycyny psychosomatycznej - kto się zamartwia. * Nie jest to 

jednak prawda. I jeśli ktoś powołuje się na to, że na przykład 

napad dusznicy sercowej, uświadomiony czy nieuświadomiony, 

pochodzi ze zdenerwowania, dajmy na to z lęku o coś, to winienem 

mu zwrócić uwagę, że nie tylko zdenerwowanie spowodowane lękiem, 

lecz również podniecenie radosne może wywołać atak serca. I znane 

są przypadki, że matki padały ofiarą porażenia serca, gdy ich 

synowie wracali po długoletniej niewoli wojennej do domu. Ciało 

ludzkie jest na pewno zwierciadłem duszy. Ale kiedy zwierciadło to 

wykazuje plamy, dusza, którą ono odzwierciedla, może być mimo 

wszystko zdrowa. Jakiś przypadek fizyczny nie zawsze więc jest 

wyrazem przeżycia psychicznego, i choroba somatyczna wcale nie 

musi oznaczać, że i w psychice chorego coś nie jest w porządku. 

  Jeśli pamiętamy, że psychika może wyrazić się w ciele i z kolei 

zapytamy, czy także odwrotnie, to, co cielesne, materialne, nie 

może odbić się na tym, co psychiczne, duchowe, to aby potwierdzić 

to pytanie dowodami, mógłbym wskazać na mnóstwo faktów z 

doświadczenia. Ograniczę się jednak do wybrania niektórych z nich, 

dotyczących określonego stanu klinicznego. Są więc ludzie 

cierpiący na nadczynność tarczycy. Z tą właściwością fizyczną 

związana jest właściwość psychiczna, mianowicie pacjenci tego 

rodzaju skłonni są, jak udało mi się wykazać, nie tylko do pewnego 

podniecenia lękowego w ogóle, lecz w szczególności do tak zwanego 

lęku przestrzeni. Przez podawanie odpowiednich leków, a więc 

terapię zmierzającą do zahamowania nadmiernej czynności tarczycy, 

można bez większych trudności zlikwidować zarówno to czynnościowe 

zakłócenie hormonalne jak i związany z nim stan lękowy. W związku 

z problemem ciała i duszy interesuje nas jednak sprawa 

następująca. Gdybym w moich wnioskach był naiwny i dążył do 

szybkiego ich wyprowadzania, wysnułbym taki wniosek: można by 

jakoś zaryzykować twierdzenie, że wszelki lęk jest właściwie 

lękiem sumienia. Jeśli więc z poprzednich uwag wynikało, że 

nadczynność gruczołu tarczycowego prowadzi u chorego do lęku, 

mógłbym w końcu stwierdzić, że sumienie nie jest "niczym innym jak 

tylko" hormonem tarczycy. 

  

  

  W oryginale nieprzetłumaczalna gra stów: Krank wird nur wer sich 

krnkt. (Przyp. tłum.) 

  

  

  Nie mniej niż ja sam, państwo uznalibyście taki końcowy wniosek 

za mylny i śmieszny. A przecież jeden z profesorów któregoś z 

kalifornijskich wydziałów medycznych zaryzykował taki wniosek. 

Obrał on mianowicie przeciwny punkt wyjścia, wyszedł nie od 

nadczynności, ale od niedoczynności tarczycy, prowadząc zasadniczo 

do następującego twierdzenia: jeśli podam hormon tarczycy 

kretynowi, a więc osobnikowi, który właśnie zachorował na taką 

niedoczynność tarczycy i cofnął się w swym umysłowym rozwoju, to 

będę mógł wkrótce zaobserwować i odpowiednimi badaniami 

stwierdzić, jak wzrasta jego iloraz inteligencji, jednym słowem, 

jak przybywa takiej osobie sił umysłowych. Tak więc konkluduje 

kalifornijski kolega dosłownie i z całą powagą umysł to "nic 

innego jak tylko" hormon tarczycy. 

  Albo weźmy inny przykład. Istnieją ludzie cierpiący na osobliwe 

uczucie: wszystko wydaje im się odległe, a oni sami wydają się 

sobie obcy. My psychiatrzy mówimy wtedy o wyobcowaniu albo o 

zespole depersonalizacji. Zdarza się to przy najrozmaitszych 

zaburzeniach psychicznych, ale samo w sobie jest objawem 

niegroźnym. Otóż udało mi się wykazać, że te psychiczne objawy 

chorobowe w pewnych przypadkach świetnie reagują na małe dawki 

hormonu kory nadnerczy. Dzięki niemu wraca normalne poczucie 

osobowości, normalne przeżycie własnego ja. Ale nie przyszłoby mi 

na myśl, aby z tego wnosić, że ludzka osobowość, ludzkie "ja" to 

"tylko" hormon kory nadnerczy. 

  Przyjrzawszy się tym sprawom bliżej, orientujemy się już, przed 

jakim mylnym wnioskiem i myślowym błędem winniśmy strzec się, 

ilekroć mowa o tego rodzaju związkach psychofizycznych. Winniśmy 

mianowicie przyzwyczaić się do ścisłego rozróżniania uwarunkowania 

przyczynowości i wytwarzania. Tak więc normalne funkcjonowanie 

tarczycy czy kory nadnerczy jest zapewne przesłanką, wstępnym 

warunkiem normalnego ludzkiego życia psychicznego i duchowego, ale 

absolutnie nie oznacza, że duchowość w człowieku jest niejako 

wytwarzana przez procesy chemiczne, od których zależy wydzielanie 

hormonów w organizmie. 

  Padło właśnie słowo "organizm", oznaczające całość organów, to 

znaczy narządów, instrumentów. I rzeczywiście, duchowosć w 

człowieku - o której dopiero co powiedzieliśmy, że nie może być 

wytworzona przez chemię ani też przez chemię wyjaśniona - otóż ta 

duchowość ma się tak do organizmu, jak wirtuoz do instrumentu. 

Chcę powiedzieć, że duch ludzki, aby mógł się rozwijać, tak samo 

potrzebuje jako podstawowego warunku sprawnie funkcjonującego 

organizmu, jak wirtuoz dobrego "instrumentu". Jest zdany na niego, 

co więcej, jest od niego zależny. Bo na złym instrumencie, 

powiedzmy na źle nastrojonym fortepianie, nawet najlepszy wirtuoz 

i największy artysta dobrze nie zagra. A co się dzieje, gdy 

fortepian jest rozstrojony? No cóż, wzywa się stroiciela i ten 

ponownie nastraja instrument. Ale nie tylko fortepian, także 

człowiek może być rozstrojony. Może popaść w stan rozstroju, 

depresji. I co wtedy czynimy? Niekiedy leczymy go przy pomocy 

wstrząsów elektrycznych, i radość życia znów powraca do jego 

serca. Ale jak przedtem nie wolno było wnioskować, że hormon 

tarczycy jest identyczny z nowymi siłami psychicznymi, podobnie 

też nie można i teraz identyfikować nowej radości życia z 

elektrycznością. 

  Do tego rodzaju błędnych wniosków kusi nas nie tylko tak zwana 

psychochemia, a więc fascynacja różnymi wspomnianymi wyżej 

reakcjami chemicznymi, które okazały się mniej lub bardziej 

konieczną (ale nie wystarczającą) podstawą normalnego życia 

psychicznego. Również to, co kiedyś określano jako 

psychochirurgię, uwodzi ku temu, co Ludwig Klages nazwał 

przesądnym zapatrzeniem się w mózg. Oczywiście, przez zabiegi 

chirurgiczne, przez operacje mózgu także można zmienić warunki, w 

jakich jedynie możliwe jest normalne życie psychiczne. Można te 

warunki zmieniać i ulepszać, niekiedy i znormalizować, jeśli były 

chorobliwie zmienione. Jednakże skalpel chirurga nie dociera nawet 

poprzez mózg do tego, co w człowieku duchowe! Przyjęcie takiego 

poglądu byłoby rażącym materializmem. Duch, dusza ludzka, nie ma 

"siedziby" w mózgu, i słusznie Klages wskazał na to, że zadanie 

badań nad mózgiem nie polega na poszukiwaniu "siedziby duszy", 

lecz raczej na poszukiwaniu mózgowych uwarunkowań procesów 

psychicznych. Klages pokazuje to na przykładzie trafnego 

porównania. Ktoś usuwa bezpiecznik w oświetlonym elektrycznością 

pomieszczeniu, i światło gaśnie. Nikt jednak, mówi on, nie nazwie 

miejsca, w którym był bezpiecznik, "źródłem" światła. 

  Tym bardziej nie można z faktu, że niestosownie jest mówić o 

siedzibie duszy w mózgu, wyprowadzać wniosku, że żadnej duszy nie 

ma. Taka argumentacja przywodzi mi na myśl pewne wydarzenie. W 

dyskusji publicznej zapytał mnie kiedyś młody rzemieślnik, czy 

mógłbym mu może przy mikroskopowym badaniu mózgu pokazać duszę - w 

przeciwnym razie w żadną duszę nie uwierzy. Kiedy z kolei go 

zapytałem, dlaczego interesuje go dowód mikroskopowy, 

odpowiedział: - Z pragnienia dotarcia do prawdy. - Teraz 

wystarczyło mi tylko zapytać: - A czymże jest pragnienie prawdy, 

czymś cielesnym czy duchowym? - Musiał przyznać: - Duchowym. - 

Jednym słowem to, czego szukał i nie mógł znaleźć, było już dawno 

podstawą jego poszukiwań. 

  

  

  22. Spirytyzm 

  

  

  Zaszliśmy już tak daleko, że opinią publiczną zawładnęła nowa 

fala przesądu, mam na myśli zwłaszcza ten jego rodzaj, który 

chętnie drapuje się w togę naukowo brzmiącej frazeologii, jak na 

przykład spirytyzm czy okultyzm. Wygląda na to, iż jest 

rzeczywiście tak, jak mówił kiedyś Scheler, że człowiek czci albo 

Boga, albo bożka. A my moglibyśmy dodać, że albo ma wiarę, albo 

hołduje zabobonowi. I tym też tłumaczy się fakt, że szerząca się 

wokół dezorientacja w sprawie duchowości - a więc forma niewiary 

polegająca na braku przekonania o rzeczywistości duchowej - 

doprowadziła do tego, że zdezorientowani duchowo ludzie tym 

bardziej interesują się "duchami". Cóż to za widowisko: 

współczesny nihilizm dumnie kroczy ręka w rękę ze spirytyzmem. 

Oczywiście, nie mówimy tu na przykład o badaniach 

parapsychologicznych, zapoczątkowanych przez poważnego uczonego 

amerykańskiego Rhine.a, czy o teologicznej problematyce cudu - 

problematyka ta zresztą jest już zamknięta, podczas gdy poważne 

badania parapsychologiczne są jeszcze bardzo dalekie od 

zakończenia. 

  Ale, powtarzam, nie o tym wszystkim ma być tu mowa. Raczej tylko 

o tak zwanym i tak właśnie się określającym spirytyzmie, którego 

"eksperymenty" mniej lub więcej opierają się na złudzeniu, ale w 

wysokim stopniu też na samozłudzeniu. A należy o nim mówić, 

ponieważ ze stanowiska higieny psychicznej - to stanowisko zaś 

jest dla moich odczytów decydujące - nie jest on nieszkodliwy. Jak 

każdy z doświadczonych kolegów psychiatrów, znam cały szereg 

przypadków, w których ludzie nieodporni psychicznie, dopiero wtedy 

właściwie, kiedy trafili do kółek spirytystycznych, pod ich 

wpływem rozchorowali się na dobre. Wprawdzie zajmowanie się 

spirytyzmem na pewno nie spowodowało choroby psychicznej, 

uruchomiło jednak jej ukryty mechanizm. W innych znowu wypadkach 

fakt nagłego zainteresowania się spirytyzmem może uchodzić za 

pierwszy objaw choroby psychicznej. 

  Coś takiego odczuwa też niekiedy człowiek rozsądny. Mimo to 

okazuje się, że i takiemu można zamydlić oczy. Znajoma dama 

zwróciła się pewnego razu do mnie prosząc o zbadanie jej 

"nadnaturalnej" zdolności rozpoznawania ukrytych, zatajonych 

chorób. Zaprosiłem ją do polikliniki neurologicznej, gdzie 

naplótłszy na wstępie sporo głupstw jako przesłanek teoretycznych, 

próbowała dać praktyczny dowód posiadanej jakoby zdolności. Żadne 

z jej rozpoznań nie okazało się trafne, nawet w przypadkach, w 

których poszlaki wskazywały właściwy trop. Tym bardziej byłem 

zdumiony, gdy z ust cenionego uczonego wiedeńskiego, humanisty, 

usłyszałem, że odwiedził ową damę, a jej "zadziwiające" diagnozy 

wywarły na nim głębokie wrażenie. Mój osobisty pogląd idzie w tym 

kierunku, że niepełne jest żadne naukowe badanie, które nie 

posłuży się obserwacją specjalistów nastawionych na możliwe 

wyrafinowane oszustwo - myślę tu o zręcznych prestidigitatorach, 

od których uczyć się mogą najbardziej nawet rutynowani 

kryminaliści. Obdarzona "nadnaturalną" mocą dama stawiła się na 

kliniczne badanie, i to nawet na własne życzenie. Zazwyczaj jednak 

podobni panowie i panie przed tym się uchylają. W gruncie rzeczy w 

literaturze naukowej ostatniego czasu znany jest tylko jeden 

jedyny wypadek w pełni klinicznie zbadany, mianowicie casus Mirina 

Dajo. (Opieram się tu na dokładnych wynikach badań klinicystów 

szwajcarskich Schlapfera i Undritza.) 

  Mirin Dajo głosił, że nie można go zranić; zawdzięczał to jakoby 

panowaniu ducha nad ciałem. Aby dowieść tej swojej mocy, w jednym 

ze szwajcarskich kabaretów przebijał sobie co wieczór floretem 

pierś wraz z sercem - w każdym razie widzowie tak utrzymywali. 

Mamy tu jednak do czynienia z pierwszą w tym przypadku sugestia 

masowa, gdyż jeśli floret w ogóle przechodził przez pierś, działo 

się to, jak później stwierdzono, zawsze tylko po stronie prawej. 

Dlaczego jednak, zapytamy, Mirin Dajo nigdy nie krwawił? Aby to 

wyjaśnić, nie trzeba nawet zakładać masowej sugestii. Floret ma 

brzeszczot o przekroju okrągłym, bez ostrza. W przeciwieństwie do 

kuli, także okrągłej, ale która doprowadziłaby oczywiście do 

zranienia, floret był przez Mirina Dajo wprowadzany w ciało 

powoli, tak że dzięki tej powolności naczynia krwionośne mogły 

ustępować przy nacisku - nie dochodziło więc w żadnym razie do ich 

przecięcia. Nie dochodziło też do rozerwania naczyń, gdyż ich 

tkanki są elastyczne, gdyby więc nawet doszło raz do ich 

naruszenia, to dzięki tej elastyczności tkanek wytworzony kanał 

znowu by się zasklepił.

  Na pewno nie tylko sugestia masowa odgrywała jakąś rolę w 

niektórych momentach przypadku Mirina Dajo. Działała również 

autosugestia. Twierdzą to w każdym razie klinicyści, którzy go 

badali. Ostatecznie można sobie wyobrazić, że to autosugestia 

bezbolesności sprawiała, iż w miejscu ukłucia nie było widać krwi. 

Przypominam sobie na przykład wypadek z pielęgniarką, która w 

czasie kursu hipnozy dla lekarzy dobrowolnie oddała się do 

dyspozycji jako obiekt eksperymentu, abym mógł na niej 

zademonstrować wszystko to, co należy do tematu hipnozy. W tym 

sensie zasugerowałem jej bezbolesność w określonym miejscu 

przedramienia. Aby pokazać kursantom, że miejsce to stało się 

rzeczywiście nieczułe na ból, ująłem fałd skóry i przebiłem go 

grubą igłą injekcyjną, a ów fałd nawet nie drgnął, po wyjęciu igły 

nie było też śladu krwi. Miejsce ukłucia zaczęło krwawić dopiero 

po obudzeniu pielęgniarki z hipnozy. 

  W przypadku Mirina Dajo nie było moim zdaniem żadnej 

autosugestii. Wcale nie jest bowiem rzeczą tak bardzo zaskakującą, 

że nawet przy nieuniknionych zranieniach nie było u niego widać 

większego bólu. Przede wszystkim, na co wskazali też ci, co badali 

Mirina Dajo, narządy wewnętrzne są na ogół nieczułe na ból. 

Wystarczy przypomnieć o paradoksalnym na pozór zjawisku, że na 

przykład mózg, a więc właśnie ten organ, "za pomocą którego", że 

się tak wyrażę, odczuwamy ból, sam jest nieczuły na ból, o czym 

można się łatwo przekonać przy okazji operacji mózgu, odbywającej 

się na ogół tylko ze znieczuleniem miejscowym, a więc w stanie 

pełnej świadomości pacjenta. Wprawdzie przebicie skóry jest 

bolesne i wtedy autosugestia może odegrać pewną rolę, ale nie 

będzie to niczym nadzwyczajnym. Kiedy mam u bojaźliwego pacjenta 

podjąć się nakłucia lędźwiowego, czyli nakłucia opon rdzenia 

kręgowego, nierzadko muszę obiecać zainteresowanemu, że znieczulę 

odpowiednie miejsce skóry nowokainą, i kiedy on sądzi, że mu ją 

wstrzykuję, i przekonany jest, że już nic czuć nie będzie, ja 

nakłucie już wykonałem. Zdarzało się, że pacjenci nie chcieli temu 

wierzyć, dopóki nie pokazałem im probówki z płynem 

mózgowo-rdzeniowym - tyle tylko odczuli. 

  Na ogół nie trzeba nawet znieczulenia miejscowego, bo chory i 

bez niego wytrzymuje ból od ukłucia igłą, gdyż po prostu dla 

własnego zdrowia narzuca sobie samoopanowanie. Jeśli więc tysiące 

pacjentów cierpliwie, bez zmrużenia powiek, znoszą ukłucia i 

punkcje przeprowadzane codziennie przez setki lekarzy we 

wszystkich możliwych miejscach skóry, miałżeby bez drgnienia nie 

znieść tego artysta kabaretowy dla swego cowieczornego zarobku? I 

kiedy stoi on tam wysoko na estradzie i z olbrzymią pewnością 

siebie, po wszystkich tajemniczych przygotowaniach, wbija w swoje 

policzki dość długą igłę - sprawia to oczywiście wrażenie 

połączone z masową sugestią, i widz zapomina, że ów stojący na 

scenie "fakir" nie zdobył się na nic innego niż on sam, gdy może 

tegoż przedpołudnia w sali ordynacyjnej swego lekarza dawał się 

nakłuć, nie otrzymując zresztą za to... honorarium. 

  W przypadku Mirina Dajo motywem działania nie było honorarium, 

lecz idealizm, pacyfizm, które chciał z naciskiem podkreślić przy 

pomocy swych eksperymentów i pokazów. Na tym więc skończmy: de 

mortuis nil nisi bene, mówmy tylko dobrze o zmarłych. Bo Mirin 

Dajo zmarł - połknąwszy ostre narzędzie podobne do sztyletu, aby 

dowieść, że potrafi je "zdematerializować". Lekarze ostrzegali go 

- na próżno, po czym musieli go operować - również daremnie. W 

końcu mogli już tylko przeprowadzić obdukcję zwłok i w tym 

konkretnym przypadku wydać orzeczenie naprawdę kompletne, 

obejmujące także wynik sekcji zwłok. Należy ten wypadek uznać za 

tragiczny i w żadnym razie nie godny naśladowania. Bo wprawdzie 

czytam w Biblii, że miecze kiedyś zamienią się w pługi. Żadną 

miarą jednak nie służy się pokojowi na świecie, jak tego pragnął 

Mirin Dajo, wbijając sobie w pierś broń, na przykład floret, czy 

połykając rodzaj sztyletu. 

  Również moc ducha można demonstrować raczej w inny sposób, 

bezpieczniejszy i wywierający nie mniejsze wrażenie. Niewiele 

przysłużymy się sprawie zapanowania ducha w, świecie przez seanse 

spirytystyczne z wywoływaniem duchów czy bez tego. Duch istnieje, 

ale ten duch ma zaiste lepsze zajęcie niż rzucanie wazonami w 

zaciemnionym pokoju, a owa sfera duchowa, w której rzeczywistości 

także człowiek uczestniczy, nie ma nic wspólnego z wirującymi 

stolikami. Wydaje mi się, że przez tego rodzaju praktyki 

rzeczywistość duchowa człowieka, prawdziwa sfera duchowa w 

świecie, zostanie zdyskredytowana w oczach prostego szarego 

człowieka, z jego naturalnym zdrowym rozsądkiem, podczas gdy 

powinna zyskać raczej poparcie, czego zaiste mamy dziś wszelki 

powód pragnąć.

  

  

  23. Co mówi psychiatra o nowoczesnej sztuce?

  

  

  Gdy stawia się pytanie, co mówi psychiatra o nowoczesnej sztuce, 

narzuca się od razu inne pytanie, mianowicie czy jest on w ogóle 

uprawniony do mówienia o czymś takim, jednym słowem, czy jest 

kompetentny w tej sprawie. Spróbujmy o tym pomówić. O nowoczesnej 

sztuce wiele się już mówiło i wiele było poważnych dyskusji - 

przemawiano tyleż za nią, co przeciw niej. Stopniowo popadła ona 

niejako w położenie oskarżonej. Czy byłoby czymś wyjątkowym, gdyby 

po odczytaniu oskarżeń - zasięgnięto fachowej opinii? Opinii ze 

strony rzeczoznawcy-psychiatry? 

  Ale tu stajemy już przed pierwszym problemem. Psychiatra nie 

jest przecież rzeczoznawcą, w każdym razie nie w tej materii. Jest 

on doprawdy kimś innym, że tak powiem, znawcą nie rzeczy, lecz 

osób. Jako psychiatra niewiele on rozumie z problematyki 

nowoczesnej sztuki, przecież na pewno niejedno wie o osobach 

artystów. I znając ich osobowości, mogę, jeśli wolno, porozmawiać 

o tym i owym zza kulis praktyki lekarskiej, a także to i owo 

odsłonić. Znam wielu nowoczesnych, na wskroś nowoczesnych twórców 

i muszę stwierdzić, że są wśród nich tacy, którzy - oceniani ze 

stanowiska psychiatrycznego - przedstawiają osobowości w pełni 

normalne (nie przychodzili też do mnie jako pacjenci). Z drugiej 

strony w ciągu lat poznałem licznych malarzy chorych na nerwice 

albo na psychozy i muszę stwierdzić, że malowali na ogół w 

najwyższym stopniu realistycznie czy zgoła naturalistycznie. * 

Jednakże rozpoznanie zaburzenia psychicznego stawiałem zawsze na 

podstawie objawów klinicznych i z pewnością nie przyszłoby mi do 

głowy stawiać diagnozę według jakiegoś stylu artystycznego. I tak 

stajemy już przed drugim problemem. Czy z dzieła można wyprowadzać 

jakiekolwiek psychiatryczne wnioski o twórcy? Wielokrotnie tego 

próbowano, ale próby takie podejmowali przeważnie amatorzy i 

dyletanci w psychiatrii. Myślę przy tym głównie o niektórych 

dziennikarzach i krytykach sztuki, u których należy dziś do 

dobrego tonu, na przykład w ramach krytyki teatralnej, operować 

takimi pojęciami jak kompleks Edypa itp. Odnosi się wrażenie, że 

gdyby urządzić głosowanie wśród krytyków teatralnych i recenzentów 

książek w prasie codziennej - to chyba 99 procent przyznałoby się 

do freudowskiej psychoanalizy. Wśród wiedeńskich psychiatrów tylko 

mały procent okazałby się zwolennikami doktryny Freuda, a nawet ci 

nie byliby ortodoksyjnymi psychoanalitykami

  

  

  W mieszkaniu dyrektora szpitala psychiatrycznego w Antwerpii 

widziałem otorazy utrzymane - z wyjątkiem jednego jedynego - w 

stylu nowoczesnym. Ale ten jeden, impresjonistyczny, był też 

jedynym, który wyszedł spod pędzla pacjenta. 

  

  

  Warto zauważyć, że wielu nowoczesnych artystów wciąż powołuje 

się na to, że tworzy pod wpływem swej podświadomości i tym 

podobnie. Powstaje zatem problem trzeci. Co sądzić o tak zwanych 

automatycznych artystycznych produkcjach nieświadomości? Myślałem 

początkowo, że niektórzy krytycy sztuki jakby pozowali na 

psychiatrów. Teraz jednak muszę stwierdzić, że niektórzy artyści 

robią ze swej strony dobrą minę do tej fałszywej gry, że się do 

niej włączają, zachowując się na przykład schizofrenicznie, a więc 

udając, jakoby rzeczywiście byli automatami swej podświadomości. 

Jednakże - stwierdzam to znowu jako psychiatra - grają tę swoją 

rolę źle. A jeśli przy każdej sposobności powołują się na 

psychoanalizę, to nie powinni się dziwić, że publiczność nie 

okazuje właściwego zrozumienia dla tych psychoanalitycznych 

autokomentarzy. Bo w końcu nie wolno zapominać, że już sama 

psychoanaliza jakoś nie w pełni rozumie ludzką egzystencję, a 

nowocześni artyści jeszcze na dobitek źle pojmują psychoanalizę. 

Tymczasem wymaga się od publiczności, aby zrozumiała 

psychoanalityczne wynurzenia artystów! 

  Może ktoś zapyta, jak też naprawdę wyglądają malowidła ludzi 

naprawdę psychicznie chorych. W związku z tym wiarto przede 

wszystkim przypomnieć rzecz, o ile wiem, zawsze dotąd przeoczaną: 

mianowicie, że wszelkie artystyczne czy pretendujące do tego miana 

produkcje psychicznie chorych, czy to zbierane w szpitalach 

psychiatrycznych, czy też wystawione w Paryżu z okazji pierwszego 

światowego kongresu psychiatrów, były nie tylko wystawiane, ale i 

każdorazowo dobierane. A dobór ten z pewnością odbywał się pod 

kątem widzenia ich ekscentryczności, dziwaczności. Jednakże 

większość tego rodzaju produkcji, które sam oglądałem w ciągu 

długoletniej działalności w klinikach psychiatrycznych, była - 

wyznać trzeba - wielce banalna. Zapewne, treść, na przykład wybór 

tematyki, wciąż "zdradzała wpływ zaburzenia psychicznego. Co się 

jednak tyczy formy, stylu, to jako psychiatrzy rozpoznawaliśmy co 

najwyżej przy niektórych postaciach epilepsji pewną 

charakterystyczną manierę, mianowicie skłonność do stereotypowo 

powtarzanej ornamentyki. 

  Mimo wszystko nie wolno oczywiście zapominać, że studia 

malarskie i stopień akademicki nie uodporniają przeciw chorobie 

psychicznej. Chorować psychicznie może malarz z prawdziwego 

zdarzenia, autentyczny artysta. W najlepszym przypadku, a więc 

jeśli ma szczęście w nieszczęściu, jego talent artystyczny trwa 

nadal. W tym przypadku jednak nigdy nie dzieje się to dzięki 

psychozie, lecz wbrew niej. Choroba psychiczna nigdy nie jest sama 

w sobie czynnikiem twórczym ani nigdy nie jest twórcza sama 

chorobliwosć. Twórczy może być tylko umysł ludzki, nigdy choroba 

tego "umysłu", czyli tak zwana umysłowa choroba. Jednakże umysł 

ludzki może właśnie w walce z tym straszliwym zrządzeniem losu dać 

z siebie maksimum swej twórczej siły. 

  Ilekroć to się dzieje, nie wolno też popełniać błędu przeciwnego 

już wspomnianemu. Nie można przypisywać chorobie jakiejś siły 

twórczej, ale tak samo nie należałoby też wygrywać faktu choroby 

psychicznej przeciwko artystycznej wartości dzieła. O wartości czy 

bezwartosciowosci, o prawdzie czy fałszu dzieła nie może w żadnym 

razie rozstrzygać psychiatra. Czy światopogląd Nietzschego był 

prawdziwy, czy fałszywy, nie ma to nic wspólnego z jego paraliżem. 

Czy poezje Hlderlina są piękne, czy nie, nie ma to nic wspólnego 

z jego schizofrenią. Sformułowałem to kiedyś nader prosto, 

stwierdzając, że 2X2=4, nawet jeśli twierdzi to paralityk. * 

  Powstaje teraz pytanie, czy nowoczesna sztuka nie ma jednak 

czegoś wspólnego z produkcjami - celowo nie używam określenia: z 

twórczością - ludzi naprawdę psychicznie chorych? I co mogłoby tu 

być wspólnym mianownikiem? Można na to odpowiedzieć, że niejeden 

chory psychicznie znajduje się w podobnej sytuacji, co nowoczesny 

artysta. Chorego przygniata odczucie "nigdy dotąd nie przeżywanych 

światów", aby posłużyć się pięknym określeniem Storcha.

  

  

  Zob. Viktor E. Franki, Psychotherapie und Weltanschauung, 

"Internationale Zeitschrift fr Individualpsychologie", wrzesień 

1925: "Nie jest bowiem z góry pewne, że to, co nie jest normalne, 

musi być fałszywe. Można twierdzić, zarówno że Schopenhauer 

widział świat przez mroczne okulary, jak też że widział 

prawdziwie, tylko reszta normalnych ludzi miała okulary różowe, 

innymi słowy, że nie zwodziła melancholia Schopenhauera, lecz 

właściwa zdrowym ludziom wola życia więzi ich w urojeniu o 

absolutneo tego życia wartości". 

  

  

Uporczywie szuka językowego wyrazu dla niesamowitej grozy, z jaką 

się styka, i w tej walce o wyraz nie wystarczają mu już słowa z 

języka potocznego. Tworzy więc nowe słowa, i te językowe 

nowotwory, te tak zwane neologizmy są znanym nam psychiatrom 

objawem w pewnych psychozach. Podobnie nowoczesny artysta staje w 

obliczu bogactwa problematyki - ni mniej ni więcej problematyki 

naszej epoki! - a tradycyjne formy nie potrafią jej sprostać - cóż 

dziwnego, że sięga po formy nowe? Wspólny mianownik, którego 

szukaliśmy, tkwi więc w poczuciu ubóstwa wyrazu, kryzysu wyrazu, 

przeżywanym w równej mierze przez obu, zarówno przez psychicznie 

chorego, jak i przez współczesnego artystę. 

  Nie należy oczywiście zapisywać artystom tej wspólnoty na minus 

- nie jest ona hańbą. Po pierwsze bowiem, taki kryzys wyrazu 

zdarzał się w każdej epoce - każda miała swoją "modernę"! Po 

wtóre, kryzys ten istnieje wszędzie, na każdym polu życia 

intelektualnego. Czyżby mniej się dawał we znaki w nowoczesnej 

filozofii, w nowoczesnej psychiatrii? Znany jest ciężki styl i 

wielość słownych nowotworów zarzucanych na przykład filozofii 

Martina Heideggera. Pozwoliłem sobie kiedyś na eksperyment 

polegający na tym, że w czasie wykładu odczytałem po trzy zdania 

zaznaczając, że jedne pochodzą z dzieła Heideggera, drugie zaś 

stanowią stenograficzny zapis z odbytej tegoż dnia rozmowy z 

pacjentką-schizofreniczką. Poprosiłem audytorium o próbę ustalenia 

w głosowaniu, które zdania pochodzą z książki znanego filozofa, a 

które z ust psychicznie chorej pacjentki. Mogę państwu zdradzić, 

że znaczna większość moich słuchaczy uznała za schizofreniczne 

właśnie słowa pochodzące od filozofa, i to bądź co bądź filozofa, 

o którym wybitny psychiatra szwajcarski Ludwig Binswanger 

powiedział kiedyś, że jednym zdaniem Heidegger skazał na wygnanie 

w krainę historii całe księgozbiory poświęcone temu samemu 

tematowi. Przyjmijmy, że tak jest naprawdę - czyż więc nie musiał 

Heidegger utworzyć nowych słów, aby móc doprowadzić do takiego 

historycznego osiągnięcia? Jeśli uznał za niewystarczające stare 

pojęcia, te wytarte monety, okoliczność ta przemawia najwyżej 

przeciw przydatności naszego języka, w żadnym zaś razie przeciwko 

filozofowi i jego oryginalnemu stylowi. 

  Po tym wypadzie poświęconym poczuciu ubóstwa wyrazu u artysty 

wróćmy w końcu do problemu, na ile można brać poważnie nowoczesną 

sztukę - zaznaczam, że ustosunkuję się tu do niego tylko z punktu 

widzenia możliwego wkładu psychiatry! Najpierw, co znaczy w tym 

wypadku: brać poważnie? Tyle co uznać za autentyczne, a w sprawie 

autentyczności może psychiatra rzeczywiście niejedno powiedzieć i 

dopowiedzieć. Poczyniłbym tu następującą uwagę. Jest całkiem 

możliwe, że ten czy inny charakterystyczny moment stylistyczny 

współczesnej sztuki stanowi oryginalną kreację jakiejś psychicznie 

zachwianej osobowości artystycznej. Jest też całkiem możliwe, że 

właśnie takim osobowościom i ich twórczości jest właściwa jakaś 

sugestywna siła, która mogła wkrótce wywrzeć taki wpływ, że 

stworzyła pewną modę. Tam jednak, gdzie coś staje się modą, 

prędzej czy później pojawiają się ludzie wykorzystujący 

koniunkturę, a wśród nich ten i ów może nie brać zupełnie serio 

ani sztuki, ani odbiorców, ani siebie samego, lecz pomyśli sobie: 

- Świat snobów chce być łudzony, niechże więc będzie. 

  Przyznając, że wszystko to jest możliwe, uważam, właśnie jako 

psychiatra, za fakt nie podlegający wątpliwości, że wśród 

nowoczesnych artystów, i to wśród twórców dzieł najbardziej 

odważnych, zawsze istnieją tacy, co zasługują na to, aby brać ich 

poważnie jako twórców autentycznych. Potwierdzi to każdy, kto jako 

psychiatra odbywający praktykę kliniczną mógł być świadkiem 

nieustannej uczciwej walki artystycznie twórczych pacjentów, ich 

wewnętrznych zmagań w dążeniu do autentycznego wyrażenia swych 

artystycznych intencji. Nieraz taki artysta do stu razy szkicował 

projekt swojego dzieła, a dopiero sto pierwsza realizacja 

zaspokajała jego artystyczne sumienie - kto na to patrzał, ten 

będzie ostrożniejszy w swojej opinii i powściągliwszy w 

przedwczesnym osądzaniu. Zrozumie też, że nawet to, co na pierwszy 

rzut oka może jedynie wydawać się imponującym aktem samowoli, 

wypływało z wewnętrznej konieczności. 

  Nie wiem, jak wysoko należy ocenić procent takich autentycznych 

artystów, i nie moja to sprawa. Ale gdyby wśród nowoczesnych 

artystów był nawet tylko jeden taki, jeden jedyny autentyczny, 

należałoby zadać sobie trud nauczyć się rozróżniania między tym, 

co autentyczne i nieautentyczne, a nie ułatwiać sobie sprawy przez 

potępianie w czambuł nowoczesnej sztuki i jeszcze z powoływaniem 

się na psychiatrię. 

  

  

  24. Lekarz a cierpienie 

  

  

  Jest rzeczą samą przez się zrozumiałą, że właśnie lekarz wciąż 

spotyka się z ludzkim cierpieniem. Ale mniej może oczywiste jest 

to, że właśnie on musi też rozróżniać między dwojakim cierpieniem, 

koniecznym i zbędnym. Zbędne jest wszelkie cierpienie dające się 

usunąć: za pomocą kuracji, terapeutycznie; albo też ominąć: przez 

zapobieganie chorobom, profilaktykę, higienę. Oto przykład. 

Cierpienie może zlikwidować lekarz, usuwając przyczynę bólu, na 

przykład za pomocą operacji. Mamy wówczas do czynienia z 

chirurgiczną, radykalną metodą leczenia choroby. Nie wolno nam 

przecież zapominać, że przyczynę bólu nie zawsze można usunąć, że 

nie każda choroba jest uleczalna. Jednakże i wówczas pozostaje 

zadanie dla lekarza - bo gdy nie może usunąć przyczyny bólu, 

winien go przynajmniej uśmierzać. Dzieje się to na ogół nie na 

drodze chirurgicznej, nie za pomocą środków operacyjnych, lecz 

zazwyczaj za pomocą leków. 

  Tu stajemy już jednak przed pierwszym problemem, mianowicie, czy 

zadanie uśmierzania bólu, gdy nie jest możliwe uleczenie choroby, 

winno być realizowane za wszelką cenę. Można sobie na przykład 

wyobrazić, że lekarz podejmie zadanie uśmierzenia bólów pacjenta 

nawet za cenę znacznego skrócenia jego życia. Stajemy tu już przed 

problemem eutanazji, pomocy w umieraniu, czyli zadawania śmierci 

jako aktu łaski. Eutanazja jest oczywiście czymś niedozwolonym, a 

dlaczego, miałem tu już sposobność o tym mówić. Eutanazję 

przeprowadzano na ogół za pomocą leków - o brutalnej formie 

niszczenia gazem tak zwanego "życia niewartego życia" nie trzeba 

nawet przypominać. Istnieje inna procedura, nie farmaceutyczna. 

Chodzi o próbę uśmierzenia bólu przy zastosowaniu środków 

chirurgicznych. Mam zwłaszcza na myśli operację mózgu określaną 

jako leuko- albo lobotomię. Przez nacinanie włókien nerwowych 

łączących wzgórek wzrokowy z płatem czołowym mózgu osiąga się taki 

stan pacjenta, że mimo istniejących bólów przestaje cierpieć. 

Przeżywanie cierpienia zostaje niejako oddzielone od odczuwania 

bólu. 

  Wciąż się zdarza, że po operacji leuko- lub lobotomii pacjent 

wykazuje pewien brak inicjatywy i zainteresowań. U niektórych 

pacjentów z góry się to przyjmuje, a nawet zamierza, zwłaszcza 

przy pewnych zaburzeniach psychicznych. Jednakże w przypadkach, o 

które nam teraz chodzi, w których operacja wskazana jest ze 

względu na bóle nie dające się uśmierzyć w inny sposób, z całą 

świadomością godzimy się na nieznaczne zmiany charakteru. Kiedy 

jednak wolno lekarzowi pogodzić się z tą zmianą charakteru i z 

pewnym stępieniem uczuć? Czy wolno czynić to za wszelką cenę? Nie! 

- tylko wówczas, gdy choroba czy ból są tak nieznośne, że 

złagodzenie cierpień warto opłacić przewidywanym stępieniem uczuć. 

Czyli że w każdym razie lekarz, zanim podejmie swą interwencję, 

winien sprawę rozważyć i wybrać mniejsze zło. Jasne, że jakieś zło 

w każdym razie związane jest z uśmierzeniem cierpienia. Jeśli na 

przykład w wypadku nie dającego się operować raka, kiedy przyczyny 

bólu nie da się usunąć i trzeba go raczej uśmierzać za pomocą 

leków, jeśli w tym wypadku odurzę pacjenta za pomocą morfiny, też 

skazuję go na jakąś stratę, też wybieram jakieś mniejsze zło. 

Niekiedy szkodliwość morfiny może być nawet większa od tej, której 

oczekuję po leukotomii. Bo po wyższych dawkach morfiny pacjent 

będzie przecież w trwałym stanie oszołomienia, czego nie ma po 

leukotomii. 

  Jak widzimy, można usunąć ludzkie cierpienia usuwając przyczyną 

bólu, a gdzie to niemożliwe, ból uśmierzyć i w ten sposób 

cierpienie usunąć. Ale co robić wtedy, gdy już nic nie możemy 

uczynić, aby komuś cierpienie zmniejszyć albo gdy on sam nie może 

niczym się przyczynić do jego usunięcia czy to przez jakieś 

działanie, czy przez przyzwolenie, na przykład na operację? Cóż 

wtedy, gdy to cierpienie stanowi, innymi słowy, autentyczne 

zrządzenie losu, i nie można już ująć sprawy w swe ręce i 

przedsięwziąć czegokolwiek przeciw cierpieniu? Wtedy gdy nie można 

już ująć losu w swe ręce, nie pozostaje nic innego, jak na siebie 

go przyjąć. Aby pozostać przy poprzednim przykładzie, w 

przypadkach, gdy z chorobą nie można już sobie poradzić przy 

pomocy operacji i nie wymaga się już od pacjenta, zamiast lęku 

przed nią, odwagi do poddania się operacji, w takich przypadkach 

żąda się odeń czegoś innego, żąda się odeń - wobec nie dającego 

się odmienić cierpienia - przyjęcia go na siebie z pokorą. Widzimy 

więc, że gdzie w obliczu tak ciężkiego losu nie można wyjść mu 

naprzeciw czynnie, w działaniu, tam należy wyjść ku niemu w 

odpowiedniej postawie. Znaczy to, że istnieje nie tylko 

niepotrzebne cierpienie, które można usunąć likwidując jego 

przyczyny, lecz i cierpienie konieczne, cierpienie niezbędne ze 

zrządzenia losu, w którego istocie leży to, że nie można go 

usunąć, a nawet uniknąć. Ale i wówczas cierpienie zawsze jeszcze 

ma swój sens. Sens leży w tym, w jakiej postawie spotykamy 

cierpienie, w jaki sposób przyjmujemy na siebie swój los, jak 

ustosunkowujemy się do takiego cierpienia, jak je znosimy, jak je 

dźwigamy jako nasz krzyż. Właśnie w tym, w owym "jak" dana jest 

nam możliwość realizowania wartości, okazja wypełnienia sensu * i 

włączenia go w nasze życie. Jednym słowem, ostatnia szansa po temu 

użyczona jest również nieuleczalnie i beznadziejnie chorującemu 

człowiekowi. * Bo jeśli Goethe mądrze stwierdził: "Nie ma 

sytuacji, której nie można by uszlachetnić, czy to przez jakieś 

dokonanie, czy przez cierpliwe znoszenie" - to wolno dodać: 

prawdziwe cierpienie, uczciwe znoszenie autentycznego losu jest 

samo w sobie nie tylko dokonaniem, lecz jest dokonaniem 

najwyższym, na jakie może człowiek się zdobyć. Choćby to dokonanie 

na tym jedynie polegało, że człowiek zdobywa się na wyrzeczenie, 

wyrzeczenie wymuszone przez los. 

  

  

  O tym, że również cierpienie, i właśnie cierpienie, daje 

człowiekowi sposobność wypełnienia sensu i możliwość realizowania 

wartości - zawsze wiedziała mądrość serca wbrew całej 

ograniczoności rozumu. Najbardziej wzruszającym świadectwem takiej 

mądrości serca jest chyba dedykacja, którą Anion Bruckner 

poprzedził swoje Te Deum, która tak oto brzmi: "Dobremu Panu Bogu 

za zniesione we Wiedniu cierpienia". Bruckner był wdzięczny swemu 

Bogu - za co? Za cierpienia! Jeśli czyjeś serce potrafi być tak 

wzruszająco wdzięczne, to musi w tym być jakiś sens i jakaś 

wartość. 

  Również to, że "błogosławieni są ci, którzy się smucą", nie 

wydaje mi się niewyobrażalne. Czymże bowiem innym jest błogość, 

jeśli nie przeżyciem spełnienia się sensu egzystencji? I czy 

rzeczywiście jest nie do pomyślenia, że ktoś smucący się uważa swą 

egzystencję za spełnioną? Pewnego dnia odwiedził mnie stary 

lekarz-praktyk, któremu - w idealnie szczęśliwym małżeństwie 

zmarła żona. Ów lekarz nie potrafił przezwyciężyć bólu po stracie 

żony i w stanie ciężkiej depresji przybył do mnie. Zapytałem go, 

czy pomyślał, co stałoby się, gdyby nie żona, lecz on sam zmarł 

jako pierwszy. - Nietrudno sobie wyobrazić - zapewnił mnie kolega 

- maja żona byłaby zrozpaczona! - Widzi pan więc - odpowiedziałem 

- pana żonie zostało to oszczędzone, i niejako pan jej tego 

oszczędził za tę cenę, że musi ją teraz opłakiwać. - z tą chwilą 

jego żałoba zyskała pewien sens - sens ofiary. 

  

  

  Pacjent, który cierpiał z powodu guza rdzenia kręgowego, nie 

mógł już wykonywać swego zawodu; był on rysownikiem reklam. W 

szpitalu porażenia posuwały się coraz dalej i on sam zdawał sobie 

sprawę, ze zbliża się jego koniec. Jakżeż jednak odniósł się do 

swego losu? Jako młody lekarz miałem wtedy przypadkiem służbę 

nocną i w czasie wizyty popołudniowej prosił on mnie, abym tylko z 

jego powodu nie zakłócał sobie nocnego spoczynku - jego jedyną 

troską był mój spokój w nocy. I pomyślmy: to, że ten człowiek w 

swych ostatnich godzinach życia troszczył się nie o siebie 

sądnego, ale o innych, na przykład o minie jałko dyżurującego 

lekarza, tym iswoim cichym bohaterstwem osiągnął coś, z cierpienia 

swego dokonał dzieła, które z pewnością ocenić trzeba wyżej niż 

rysunki reklamowe, które wykonywał przedtem, gdy był jeszcze 

zdolny do pracy. Teraz zrobił reklamę temu, na co człowiek w 

takiej sytuacji jeszcze może się zdobyć.

  

  

  Niech mi będzie wolno ukazać takie rozwiązanie na przykładzie, 

do którego ciągle muszę wracać, tak mi się wydaje pouczający. 

Pewną pielęgniarkę zatrudnioną w moim oddziale neurologicznym 

trzeba było któregoś dnia poddać operacji: guz nowotworowy w 

żołądku. W czasie operacji guz okazał się nie do usunięcia. 

Zrozpaczona siostra prosi o rozmowę ze mną. Zrozpaczona jest nie 

tyle własną chorobą, co swą niezdolnością do pracy. Swój zawód 

kocha nad wszystko. Teraz jednak nie może go wykonywać i to jest 

przyczyną jej rozpaczy. Cóż miałem tej biednej osobie powiedzieć - 

sytuacja jej była rzeczywiście beznadziejna. (W tydzień później 

umarła.) Mimo to starałem się uświadomić jej rzecz następującą: 

Pracuje pani osiem czy Bóg wie ile godzin dziennie, ale to żadna 

sztuka, ktoś inny podoła temu samemu. Ale, wie pani, być tak 

chętną do pracy i tak teraz do niej niezdolną, a więc nie móc 

pracować i być zmuszoną do rezygnacji z pracy, a mimo to nie 

poddać się rozpaczy - to byłoby dokonaniem, o które nieprędko ktoś 

by się na pani miejscu pokusił. A niech mi pani powie, czy 

właściwie nie wyrządza pani krzywdy owym tysiącom ludzi, którym 

poświęciła pani swe życie jako pielęgniarka? Czy nie krzywdzi ich 

pani czyniąc tak, jakby nieuleczalna choroba człowieka niezdolnego 

do pracy była pozbawiona sensu? Jeśli w swej sytuacji popada pani 

w rozpacz, czyni pani przecież tak, jakby sens życia człowieka 

zawisł wyłącznie od tego, że potrafi on przepracować tyle a tyle 

godzin. Tym samym jednak odmawia pani wszystkim chorym i 

zniedołężniałym jakiegokolwiek prawa do życia i egzystowania. W 

rzeczywistości ma pani jednak właśnie teraz niepowtarzalną szansę 

- podczas gdy dotąd mogła pani świadczyć powierzonym sobie ludziom 

jedynie pomoc wynikającą z obowiązku służbowego, teraz może pani 

stać się czymś więcej: wzorem człowieka. 

  Można oczywiście spierać się o to, czy występowałem w tej 

rozmowie jako lekarz, bo ostatecznie starałem się w sytuacji, 

kiedy jako lekarz właśnie już nie mogłem pomóc, pomóc po prostu 

jako człowiek, mówić z serca do serca i - cicho sobie dopowiedzmy 

- pocieszyć bliźniego. Dlaczego jednak takie podejście miałoby być 

nielekarskie? Nie zapominajmy, że nad bramą główną wiedeńskiego 

Szpitala Powszechnego wisi tablica z dedykacją, z jaką cesarz 

Józef II przekazał tę instytucję jej przeznaczeniu. Saluti et 

solatio aegrorum - czytamy tam - ...et solatio, nie tylko dla 

leczenia, ale i dla pociechy chorych. Widzimy więc, że nie tylko 

psychoterapeucie (właśnie jemu w szczególnej mierze), ale także 

lekarzowi jako takiemu nie wystarczy dążyć tylko do dwóch celów: 

przywrócenia pacjentom zdolności do pracy i do korzystania z 

życia. Nie, muszą ani uczynić ich zdolnymi do cierpienia, aby byli 

w stanie wziąć na siebie konieczność zrządzonego przez los, 

nieusuwalnego i nieuniknionego cierpienia, wziąć je na swoje barki 

i dźwigać. 

  Zapewne, trzeba przyznać, że nie sprosta się temu powołaniu 

lekarza i za pomocą środków czysto przyrodniczych. Za pomocą 

narzędzi naukowych, jakie nam do rąk dają nauki przyrodnicze, mogę 

amputować nogę. Polegając na samych naukach przyrodniczych na 

pewno jednak nie zdołam przeszkodzić temu, że po amputacji albo 

może jeszcze i przed nią zrozpaczony pacjent odbierze sobie życie, 

zwątpiwszy w sens dalszego życia o jednej nodze. Na przykład 

chirurg, który śmiałby odmówić zajęcia się podobnymi sprawami - 

powiedzmy szczerze: po lekarsku zatroszczyć się o to, co pacjent 

przeżywa, i odmówić mu słowa pociechy, gdy jako chirurg musi już 

tylko rozłożyć ręce, taki chirurg nie powinien się też dziwić, gdy 

jakiegoś pacjenta, wyznaczonego nazajutrz rano do operacji, 

znajdzie nie na stole operacyjnym, ale na stole sekcyjnym, 

ponieważ chory w nocy popełnił samobójstwo. Że byłoby ono 

niesłuszne, nieuzasadnione, jest rzeczą oczywistą. Bo cóż by to 

było za życie zawisłe wyłącznie od tego, że można stać na dwóch 

nogach. Może od tego zależeć prawo zwierzęcia do życia, ale nie 

prawo człowieka. Zdarza się jednak, że zrozpaczonemu pacjentowi 

trzeba to dopiero choćby w kilku słowach uprzytomnić. W swej 

rozpaczy po prostu nie widzi on dość jasno i daleko. Poprzestańmy 

na tym, co - jak już kiedyś wspomniałem - powiedział pewien wielki 

psychiatra: Oczywiście można i bez tego wszystkiego być lekarzem. 

Ale należy też wówczas zdać sobie sprawę, że od weterynarza lekarz 

będzie się różnić tylko inną klientelą. Dopóki my, 

nie-weterynarze, zajmujemy się pacjentami, którzy nie są 

zwierzętami, należy pomagać, jak długo pomagać można, łagodzić 

ból, gdy to jest konieczne, ale także pocieszać. 

  

  

  25. Psychoterapia a duszpasterstwo 

  

  

  Psychiatra niemiecki Victor E. von Gebsattel stwierdził kiedyś u 

ludzi Zachodu fakt odwracania się od duszpasterzy do lekarzy 

chorób nerwowych. Można nad tym ubolewać i starać się temu 

przeciwdziałać, w ten na przykład sposób, że będąc samemu 

psychiatrą przekazuje się pacjenta w sprawie wyraźnie należącej 

raczej do opieki duszpasterskiej duszpasterzowi. Doświadczenie, 

praktyka fachowa lekarza wciąż jednak dowodzi, że jest tak, jak 

wyraził się inny niemiecki psychiatra, dr Heyer: ludzie, którzy 

zwracają się do nas psychiatrów nie z powodu choroby w węższym 

tego słowa znaczeniu, lecz będąc w jakichś duchowych tarapatach, 

tacy ludzie nie dadzą się odprawić od psychiatry do teologa. 

Upierają się, aby pomóc im i w tych kłopotach, niekoniecznie 

związanych z chorobą psychiczną. A pragną, życzą sobie, ba, żądają 

od lekarza, aby postarał się odmienić ich położenie w płaszczyźnie 

duchowej. Tym ludziom nic nie pomoże, że lekarz naładuje ich 

lekiem czy utopi w środkach uspokajających duchowe zmaganie się 

człowieka o sens egzystencji, o konkretny i osobisty sens życia, 

jednym słowem o ich tak zwane metafizyczne ludzkie potrzeby. W 

takich sytuacjach nie wprowadza się do medycyny jakichkolwiek 

problemów filozoficznych - raczej pacjenci tego typu kierują swoje 

światopoglądowe zagadnienia do psychiatry. Jeśli nawet wprowadza 

się tego czy innego lekarza w zakłopotanie, to zakres samej 

psychoterapii rozszerzy się o nową, otwierającą się przed nią 

problematykę. 

  A nie jest to problematyka łatwa. Bo osobiste pytania 

światopoglądowe, z jakimi ktoś zwraca się do lekarza, nie są już 

od dzieciństwa niczym chorobliwym, ale na wskroś ludzkim; co 

więcej, czymś najbardziej ludzkim, co być może w ogóle (bo na 

przykład zwierzę nigdy przecież nie mogłoby stawiać sobie pytania 

o sens swej egzystencji). Teraz już idzie o to, aby lekarz nie 

pojmował tego, co arcyludzkie, mylnie jako zbyt ludzkie, powiedzmy 

jako słabość czy kompleks lub tym podobnie. Przeciwnie, terapia, 

nowoczesna psychoterapia polega istotnie na tym, że tę głęboką 

tęsknotę człowieka do wypełnionej sensem egzystencji bierze za 

punkt wyjścia i za oparcie dla dźwigni terapeutycznej i stopniowo 

coraz bardziej apeluje do tego, co nazwałem dążeniem do sensu. Bo 

warto wciąż na nowo przypominać owe pamiętne słowa Nietzschego, że 

"kto wie, dlaczego żyje, ten zniesie też prawie wszelkie warunki 

życia". Czyli że kto zna sens własnej egzystencji, ten jeszcze 

najłatwiej sprosta wszelakim trudnościom. 

  Oczywiście, w czysto psychoanalitycznej perspektywie nie może 

się odsłonić nic takiego jak dążenie do sensu, w 

psychoanalitycznym obrazie człowieka nie ma na to miejsca. 

Psychoanaliza widzi człowieka niemal wyłącznie od strony jego 

popędów, i również tę instancję, która zwraca się i występuje 

przeciw popędom, czy to wypierając je, czy cenzurując, czy też 

sublimując, również ją samą wyprowadza znowu z popędów i do nich 

sprowadza. Jednym słowem, co nie jest w człowieku energią popędów, 

to przynajmniej z niej powstaje. W przeciwieństwie do tego 

jednostronnego obrazu człowieka, psychiatra Boss zwrócił kiedyś 

słusznie uwagę na to, że genialnej i głęboko ludzkiej osobowości 

uczonego, jakim był właśnie Zygmunt Freud, chyba w ogóle nie można 

"wyjaśnić" samą energią popędów. Wolno chyba domyślać się, że on 

sam zwróciłby się dziś przeciwko takiemu jednostronnemu i 

wyłącznemu ujmowaniu ludzkiej istoty. Wszakże to sam Freud wyraził 

swego czasu pogląd, że w rzeczywistości człowiek jest zazwyczaj 

nie tylko bardziej niemoralny, aniżeli sądzi, lecz i o wiele 

bardziej moralny, aniżeli sam myśli. Pozwoliłbym sobie na 

następujące dopowiedzenie: nierzadko człowiek jest nieświadomie, w 

swej sferze nieświadomej, także o wiele bardziej religijny, 

aniżeli to czuje. Istnieją bowiem nie tylko nieświadome, wyparte 

popędy, ale także nieświadoma duchowość i wiara. Oczywiście nie 

wolno popełniać błędu, w który popadł Jung, przedstawiając 

mianowicie samą tę nieświadomą religijność także jako wrodzoną, 

związaną z mózgiem i stanowiącą znowu tylko rodzaj popędu. Jest 

inaczej: jak wszelka religijność, również ta nieświadoma ma jakiś 

charakter zasadniczy, rozstrzygający. 

  To, co największy klasyk psychoterapii, Freud, wypowiedział na 

temat religijności, też zapewne nie zadowoli dzisiejszego 

psychoterapeuty. Jest rzeczą znaną, że Freud uważał religie za 

złudzenie czy, innym razem, niejako za zbiorową nerwicę natręctw 

ludzkości. A Bóg, jak mniemał Freud, jest ostatecznie rzutowaną w 

nadludzkie wymiary postacią ojca albo, by pozostać przy żargonie 

psychoanalitycznym, projektcją, imago, obrazu ojca. Jak wiadomo, 

psychoanaliza nigdzie nie zapuściła głębszych korzeni w 

świadomości masowej aniżeli w Stanach Zjednoczonych. Toteż 

psychiatra amerykański Freyhan mógł w jednym ze szwajcarskich pism 

fachowych stwierdzić, że psychoanaliza w USA stanowi ruch masowy, 

który z rodzajem religijnej prostoty ducha wierzy, że we 

wszechpotężnej sferze nieświadomości odnalazł źródło wszelkich 

ludzkich poczynań i działań. Przed niewielu laty amerykański 

badacz nazwiskiem Kristol wykazał, że nie można uznać 

jakichkolwiek wyników badawczych psychoanalizy, a odrzucić tylko 

jej obraz człowieka jako istoty kierowanej w końcu wyłącznie 

popędami. Kristol dowiódł raczej, że jedno jest ściśle związane z 

drugim, a więc niejako można tylko wierzyć albo w Boga, albo w 

imago ojca. * Wielokrotnie przestrzegano przed niedocenianiem 

światopoglądowych implikacji, czyli tego, co zawarte jest w 

światopoglądowych elementach psychoanalizy, nawet jeśli ona sama 

nie jest jeszcze tego świadoma. Nietrudno pojąć to ostrzeżenie, 

jeśli się widzi, jak niektórzy psychoanalitycy, sami w sobie 

ludzie na wskroś wierzący, próbują krytykować psychoanalizę. 

Czynią to tylko połowicznie, powiedziałbym, że zmywają 

psychoanalizę po wierzchu, bez zmoczenia jej, a tylko skrapiając 

ją święconą wodą. 

  Nie chcę tym samym głosić, że badania naukowe muszą niejako 

doczekać się akredytacji ze strony religii: zaopiniowania i 

zatwierdzenia. Mówiliśmy bowiem o psychoanalizie i krytykowaliśmy 

ją tylko o tyle, o ile nie jest prawdziwą nauką ( * ), a tylko 

sama wierzy w swą naukowość, będąc w rzeczywistości rodzajem 

wiary, a raczej przesądu, ściślej mówiąc przesądu odnoszącego się 

do popędów w człowieku jako początku i istoty wszystkiego, co w 

ogóle ludzkie. Ale nie tylko badania naukowe z góry nie mają nic 

bezpośrednio wspólnego z religią - to samo dotyczy także, a nawet 

bardziej jeszcze, praktyki lekarskiej. I J. H. Schultz z Berlina 

mógł słusznie zaryzykować twierdzenie: jak nie może być 

chrześcijańskiej czy buddystycznej nerwicy natręctw, podobnie nie 

może być żadnej naukowej terapii określonej wyznaniowe. 

Pamiętajmy: naukowej psychoterapii. 

  

  

  Por. W. Ginsburg i J. L. Herma: "Większość analityków sama 

zakwestionuje wyniki swej terapii w przypadku pacjenta, który do 

końca kuracji psychoanalitycznej trwa w swoich praktykach 

religijnych". ("The American Journal of Psychotherapy", 1953, 7, 

s. 546.) 

  

  

  Por. Judd Marmor, "The American Jounnal of Psychiatry", 1968, 

125, s. 131: "In the past ten years the prestige of psychoanalysis 

in this country appears to have dropped significantly in academic 

and scientific circies. Over the years psychoanalysis has been 

oversold as an optimal psychotherapeutic technique. Whether or not 

ciassical psychoanalysis is truty the optimal approach for any 

specific form of psychopathology still remains to be conclusively 

proved, hut at best it is indicated in only a smali proportion of 

cases." (W ostatnich dziesięciu latach znaczenie psychoanalizy w 

akademickich i naukowych kręgach naszego kraju zdaje się wyraźnie 

zmniejszać. Przez całe lata psychoanaliza była przeceniana jako 

najlepsza z psychoterapeutycznych technik. Czy klasyczna 

psychoanaliza stanowi naprawdę optymalne podejście do wszelkiego 

rodzaju psychopatologii, problem ten wciąż jeszcze czeka na 

ostateczne sprawdzenie, w najlepszym jednak razie wskazana ona 

jest w nieznacznej tylko części przypadków.) A. T. P. Millar, 

"British Journal of Psychiatry" 1969, 115, s. 421: "Psychoanalysis 

is in a position to perpetuate its theories, proved or unproven, 

and the voice of dissent is not easily heard in psychiatrie 

America. We are in an era when the sine qua non of publication in 

many a psychiatrie Journal is a dynamie formulation of the problem 

in oral, anal or oedipal terms. We are in an era when to disagree 

with psychoanalysis is more liable to lead to a gratuitous 

diagnosis and dynamie formulation of the disagreer than it is an 

examination of the arguments advanced. Indeed, by diagnosing the 

opposition the ideas advanced are rendered grist for the 

interpretatwe mill rather than propositions to be refuted. But can 

it be that only psychoanalysts have opinions while the rest of us 

have problems? Dr Burness Moore, chairman of the American 

Psychoanalitic Association.s public information committee, writes 

in that Association.s newsietter: "Indeed, there is indication of 

increasing derogation: of analysis in the past few years", and the 

Association has hired a public relations consultant. This may 

indeed be the appropriate action, but it does seem possible that 

more might be accomplished if psychoanalysis were to undertake to 

rehabilitate its theory rather than its public imoge. It may be 

said that the present situation in psychoanalysis argues against 

significant theoretical revision arising from within the 

discipline. Dr. Ernest Hilgard, Professor of Psychology at 

Stanford Unwersity and a student of personality theory, has 

suggested that "the ultimate reformulation of psychoanalytic 

theory may have to come from those who lack commitment to any 

institutionalized form of it"". (Psychoanaliza jest w stanie 

podtrzymywać swoje teorie, sprawdzone czy nie sprawdzone, i 

głosowi sprzeciwu niełatwo jest o posłuch w amerykańskiej 

psychiatrii. Żyjemy w czasach, gdy sine qua non publikowania w 

niejednym piśmie psychiatrycznym jest formułowanie problemu w 

kategoriach popędowych oralnych, analnych czy edypowych. Żyjemy w 

czasach, gdy opozycja wobec psychoanalizy może prowadzić raczej do 

bezpodstawnego stawiania diagnozy i zaszufladkowywania oponenta 

wedle jego popędów niż do badania wysuniętych przezeń argumentów. 

Oczywiście, kiedy się stawia opozycji diagnozę, wysuwane koncepcje 

stają się raczej wodą na młyn interpretacji aniżeli propozycjami, 

które należy odeprzeć. Czy to jednak możliwe, aby tylko 

psychoanalitycy wyrażali opinie, podczas gdy cała reszta miała co 

najwyżej problemy! Dr Bumess Moore, prezes komitetu informacyjnego 

Amerykańskiego Towarzystwa Psychoanalitycznego, pisze w biuletynie 

Towarzystwa: "Oczywiście, są oznaki widocznego spadku znaczenia 

psychoanalizy w ciągu kilku ostatnich lat", Towarzystwo 

zaangażowało więc konsultanta do spraw propagandy. Może to 

oczywiście być właściwym podejściem, wydaje się wszakże możliwe, 

że psychoanaliza zdziałałaby więcej zabierając się raczej do 

uzdrowienia własnej teorii niż jej obrazu w opinii publicznej. 

Wolno chyba stwierdzić, że obecna sytuacja w psychoanalizie 

przemawia przeciwko istotnej teoretycznej rewizji budzącej się w 

łonie tej dyscypliny. Dr Ernest Hilgard, profesor psychologii na 

Stanford University i badacz teorii osobowości, sugeuje, że 

"ostateczna nowa formuła teorii psychoanalitycznej powinna nadejść 

ze strony tych, którzy nie są związani ze zinstytucjonalizowaną 

formą tej teorii.") 

  

  

  Zadajmy sobie jednak dalsze pytania. Stwierdzamy oto fakt, że 

współczesny psychiatra usiłuje zaradzić również duchowym kłopotom 

swych pacjentów i sprostać problemom światopoglądowym, jakie dziś 

tak często przedstawiają oni właśnie jemu, a nie kapłanowi. Czy 

usiłowania psychoterapeutów, aby zadośćuczynić tej sobie 

narzuconej roli "lekarskiego duszpasterstwa", nie pociągnęły za 

sobą zbliżenia psychoterapii do religii i lekarza do kapłana? I 

czy zbliżenie nie doprowadziło do zatarcia granic, pomieszania 

zadań i zapoznania właściwych celów? Odpowiadając na to pytanie, 

wypada chyba przyznać, że w tej granicznej strefie 

niebezpieczeństwo wzajemnego przekraczania granic jest znaczne. 

Ale właśnie po to, aby móc respektować wspólne granice, wskazane 

jest najpierw je ustalić, a nawet w ogóle określić. Co do mnie, 

muszę stwierdzić, że granice między opieką lekarską a 

duszpasterską okazują się po bliższym, spojrzeniu tak jasne i 

ostro zarysowane, że można się tylko dziwić, że tak często bywają 

przekraczane. 

  Jakież jest tedy zadanie psychoterapii, lekarskiej opieki nad 

psychicznie chorymi? Jej celem jest leczenie psychiki, 

przywracanie psychicznej równowagi. Cóż natomiast, w 

przeciwieństwie do tamtej opieki, jest celem religii i opieki ze 

strony kapłana, czyli duszpasterstwa we właściwym tego słowa 

pojęciu? Coś istotnie różnego. Nie leczenie psychiki czy 

utrzymanie psychicznej równowagi, ale raczej jedynie i wyłącznie 

zbawienie duszy. Kiedy jednak religia dąży do duchowego zbawienia, 

czyni to nawet narażając człowieka na zachwianie psychicznej 

równowagi, na wprawienie go w psychiczne napięcie czy zgoła na 

wtrącenie go w wewnętrzne konflikty. Tyle co do odmiennych zadań i 

celów psychoterapii i religii. Ale cóż widzimy? Choć religii od 

początku i w pierwszym rzędzie wcale nie chodzi o utrzymanie 

psychicznej równowagi, wciąż na nowo okazuje się, że nie 

zmierzając do tego, w gruncie rzeczy dużo, niewiarygodnie dużo, 

potrafi zdziałać dla utrzymania psychicznej równowagi. Dokonuje 

tego zapewniając człowiekowi poczucie duchowego zakotwiczenia i 

bezpieczeństwa, którego nie mógłby po prostu nigdzie indziej 

znaleźć. Jednakże, powtarzam, dzieje się to nie z zamysłu, per 

intentionem, lecz w sensie skutku, per effectum. 

  Coś analogicznego dostrzegamy i po drugiej stronie, po strome 

psychoterapii, znów, choć nie jest to jej celem, choć nie chce 

tego i nie wolno jej tego chcieć, wciąż na nowo dzieje się, że w 

toku kuracji psychiatrycznej chory psychicznie odnajduje zakryte 

źródło pierwotnej wiary, owej nieświadomej religijności, o której 

już wspominałem. Ilekroć jednak mogłoby coś takiego się zdarzyć, 

nie może to być celem psychoterapii ani nie może psychiatrze 

przyświecać podobny zamiar. Nie jest to zadaniem jego działania, 

ale tylko następstwem. 

  

  

  26. Czy człowiek jest wytworem dziedziczności i środowiska?

  

  

  Nie jest pozbawiony pewnego tragikomizmu widok współczesnych 

starań, aby zaradzić trudnościom naszej epoki, a zwłaszcza 

ciężkiej niedoli duchowej zarówno jednostki jak i masy. Jakże 

bowiem próbuje się podejść do tej sprawy? Wychodzi się ze 

stwierdzenia, że człowiek jest ostatecznie wytworem dwóch 

czynników i sił: z jednej strony dziedziczności, z drugiej - 

środowiska czy też, jak określano to przenośnie w czasach 

minionych: krwi i ziemi. I co się okazuje? Wszystkie próby 

rozwiązania problemu człowieka z tych dwóch stron są skazane na 

niepowodzenie, mianowicie dlatego że to, co swoiście ludzkie, 

człowiek jako taki, uchyla się od prób tego rodzaju podejścia. Od 

tej strony wcale nie można go ująć, a tym mniej zmienić. Nie 

zapominajmy bowiem, że to, co ludzkie w człowieku, tak długo 

pozostaje pominięte w obrazie, jaki sobie o nim wytwarzamy, jak 

długo mówimy o człowieku właśnie tylko jako o wytworze, produkcie. 

Jak gdyby człowiek w swoim zachowaniu był wypadkową równoległoboku 

sił, którego oba składniki mają właśnie nazwy: dziedziczność i 

środowisko... 

  Oczywiście, człowiek jest zależny zarówno od swoich 

dziedzicznych skłonności, jak i od środowiska, i może się 

swobodnie poruszać tylko w ramach wyznaczonych przez jedno i 

drugie. W ramach tych wszelako porusza się właśnie w sposób wolny, 

i nieuwzględnianie tej wolności, zapominanie o niej w 

rozpatrywaniu spraw ludzkich i obchodzeniu się z człowiekiem, a co 

dopiero skłanianie go, aby sam zapominał o tym, że jest wolny - 

wszystko to musi się zemścić. Wrodzonej skłonności po prostu nie 

możemy zmienić, a środowisko możemy zmieniać tylko częściowo i nie 

od razu. Popadlibyśmy w najpospolitszy fatalizm, gdybyśmy uznawali 

i uwzględniali tylko dziedziczność i środowisko jako napędowe 

motory gry sił zwanej człowiekiem. Byłoby to tyle co robić 

rachunek bez gospodarza. Gospodarzem byłby w naszym przypadku 

człowiek jako istota w samym swoim jądrze duchowa, a zatem wolna i 

odpowiedzialna. Jego wolności jednak nie możemy już "wstawiać do 

rachunku", do niej trzeba raczej apelować: winniśmy do niej 

odwoływać się przeciwko pozornej przemocy dziedziczności i 

środowiska, odwoływać się do nieugiętej mocy ludzkiego ducha, jak 

to kiedyś nazwałem. 

  A człowiek ma tę moc. Nawet wyniki najściślejszych badań 

naukowych mogły tylko potwierdzić istnienie nieugiętej mocy 

ludzkiej wolności i pokazać ją w pełnym świetle. Znany badacz 

dziedziczności Friedrich Stumpfl wskazał już na to, że mimo 

ogromnych wysiłków badawczych psychologii głębi, psychiatrii, nauk 

o dziedziczności i środowisku ich ostateczne wyniki zaiste 

rozczarowują. Sądziliśmy bowiem, wywodzi Stumpfl, że dzięki naszym 

badaniom ukażemy człowieka w jego zależności oraz w uwarunkowaniu 

przez popędy, dziedziczność, środowisko i anatomię - krótko 

mówiąc, jako wytwór podłoża dziedzicznego i środowiska. A co na 

dobrą sprawę wyszło nam z tych długoletnich wysiłków? pyta na 

końcu ten uczony, aby dać zdumiewającą odpowiedź: - obraz 

człowieka w jego wolności. 

  Albo przyjrzyjmy się owym bliźniakom, o których pisał kiedyś 

sławny badacz dziedziczności profesor Lange. Jako tak zwani 

bliźniacy jednojajowi mieli oni to samo podłoże dziedziczne. Otóż 

wychodząc z tego podłoża jeden z nich stał się niesłychanie 

sprytnym i przebiegłym przestępcą. A co wyrosło z jego brata, co 

zrobił z siebie - zwróćmy uwagę: z tego samego podłoża? Również on 

był niezwykle, wyrafinowanie zręcznym, ale nie kryminalistą, lecz 

kryminologiem. Myślę, że różnica między kryminologiem a 

kryminalistą jest rozstrzygająca, a o odmienności swoich życiowych 

dróg rozstrzygnęli sami ludzie i decyzja ta była różna mimo tego 

samego startu. Zapamiętajmy to sobie, istnieje czynnik trzeci: 

poza dziedzicznością i środowiskiem spotykamy się z decyzją 

człowieka, i ona wynosi go ponad zwykłe uzależnienie. 

  Pozwólcie państwo w końcu przedstawić wypadek, który sam 

przeżyłem. Pacjentka w najwyższym stopniu znerwicowana opowiada mi 

o swej siostrze bliźniaczce, znowu jedaojajowej, a więc o takim 

samym podłożu dziedzicznym mógł to dostrzec nawet laik. Bo według 

tego, co pacjentka mówiła, miały z siostrą aż do najdrobniejszych 

szczegółów ten sam charakter i te same zamiłowania, czy to 

odnośnie do faworyzowanych kompozytorów, czy - mężczyzn. Była ta 

tylko różnica między siostrami: pierwsza była właśnie 

znerwicowana, druga - po prostu życiowo dzielna. Ale ta różnica 

daje nam prawo do przezwyciężenia resztek fatalizmu: wiary w 

przeznaczenie i skłonności do siedzenia z założonymi rękami. 

Jakiejże jeszcze zachęty nam trzeba, aby - mimo danych nam przez 

los jednakowych skłonności i mimo czynników środowiskowych - 

dołożyć wszelkich starań, aby czy to jako wychowawcy, czy jako 

lekarze odwoływać się, gdzie tylko można, do ludzkiej wolności. W 

ogóle jest możliwe, że skłonności dziedziczne same w sobie nie 

oznaczają jeszcze wartości pozytywnej czy negatywnej. Może z 

jakiejś skłonności dziedzicznej dopiero my czynimy właściwość 

wartościową czy bezwartościową. Ileż słuszności miałby wówczas 

Goethe, również z biologicznego i psychologicznego punktu 

wadzenia, z punktu widzenia badań nad dziedzicznością, twierdząc w 

Latach nauki Wilhelma Meistra: "Od natury nie otrzymaliśmy żadnego 

błędu, który nie mógłby się stać cnotą, ani żadnej cnoty, która 

nie mogłaby stać się błędem". 

  Tyle co do problemu zależności człowieka od jego podłoża 

dziedzicznego. Jak przedstawia się z kolei sprawa z drugim 

momentem, który ze zrządzenia losu podobno tak bardzo determinuje 

człowieka, że jak się przyjmuje, prawie nie może być mowy o 

właściwej wolności? Jak przedstawia się sprawa z wpływem 

środowiska? Czyżby miało być rzeczywiście tak, jak twierdził to 

kiedyś Zygmunt Freud: wystarczyłoby spróbować wystawić 

równomiernie na głód grupę najbardziej zróżnicowanych jednostek 

ludzkich, a im bardziej wzmagałaby się potrzeba pożywienia, tym 

bardziej zacierałyby się wszelkie osobiste różnice, a zamiast nich 

objawiłby się jednolity pęd do zaspokojenia głodu. Tyle Freud. 

Nasze pokolenie uczestniczyło - można śmiało powiedzieć: milionami 

w tym eksperymencie. Czy to w wojennych obozach jenieckich, czy w 

obozach koncentracyjnych. I jak przedtem słyszeliśmy z ust 

profesora Stumpfla o ostatecznym wyniku badań nad dziedzicznością, 

tak teraz zapytajmy, z czym spotkaliśmy się w ostatecznym wyniku 

eksperymentu wojennego? Otóż wynik tych nie zamierzonych masowych 

eksperymentów dotyczących badań nad środowiskiem był taki sam. 

Spotkaliśmy się jako świadkowie ponownie z potęgą ludzkiej 

decyzji. Można było zabrać jeńcowi wojennemu czy kacetowcowi 

wszystko - prócz jednego: pewnego stopnia wolności, wolności 

nastawienia się w taki lub inny sposób do danych, już wiadomych 

warunków. I można było postąpić tak albo inaczej. Bynajmniej nie 

każdego głód "zezwierzęca", jak to mawia się tak często i tak 

lekkomyślnie. Niektórzy mężczyźni z głodu prawie zataczali się 

wśród baraków i placów apelowych, a mimo to znajdowali jeszcze 

dobre słowo albo ostatni kawałek chleba dla towarzysza. Potwierdzi 

to chyba każdy jeniec wojenny, który przeżył pobyt w obozie. Nie 

może więc być mowy o tym, aby niewola, obóz czy w ogóle 

jakiekolwiek wpływy otoczenia z góry już jednoznacznie i 

nieuchronnie determinowały ludzkie zachowanie. 

  Wprawdzie wciąż też okazywało się, że właśnie w sytuacjach 

niewoli i głodu ludzka postawa wybitnie zależała od tego, czy ktoś 

miał jakieś oparcie. Mówiłem już o tym kilkakrotnie, również w 

ramach mych pogadanek radiowych, a niedawno doświadczenia te 

doczekały się potwierdzenia w raporcie amerykańskiego psychiatry 

usiłującego zbadać wszystkie czynniki, które podtrzymywały 

wewnętrznie i przy życiu żołnierzy amerykańskich w japońskiej 

niewoli wojennej. Przyczyniała się więc do przeżycia w niewoli 

między innymi ta okoliczność, że ktoś miał pozytywne pojęcie o 

życiu i światopogląd. Ostatecznie odpowiada to doświadczenie 

mądrości zawartej w cytowanej już sentencji Nietzschego, że kto 

wie, dlaczego żyje, ten zniesie też niemal wszelkie warunki. Do 

tych warunków należy także właśnie głód. Może dodałbym tu jeszcze 

relację o ponad trzydziestu studentach Uniwersytetu w Minnesota, 

którzy dobrowolnie zgłosili swój udział w półrocznym eksperymencie 

głodowym i otrzymywali przez ten czas racje żywności typowe dla 

Europy w ostatnim roku wojny? W czasie trwania eksperymentu 

regularnie badano ich pod względem psychicznym i fizycznym. Rychło 

już byli tak podnieceni, jak tylko mogło to się zdarzać 

zgłodniałym. A po pół roku niejeden z nich był bliski załamania. 

Lecz mimo stałej możliwości wyłączenia się z eksperymentu, nie 

wyłamał się żaden. Tu również na pewno nie po raz ostatni widzimy, 

że człowiek, kiedy mu na tym zależy, może być silniejszy od 

zewnętrznych okoliczności i swych wewnętrznych stanów. Ma moc im 

się opierać, i w ramach stworzonych przez los jest on wolny. 

  Tę jego wolność potwierdza nowoczesna wiedza, również wiedza 

ściśle przyrodnicza, a więc także wyniki badań medycznych. I choć 

wciąż mówi się i czyni tak, jakby fakty doświadczenia klinicznego, 

badania dziedziczności i mózgu, biologia, psychologia i socjologia 

dowodziły zależności i znikomości ludzkiego ducha, to właśnie 

prawdą jest coś wręcz przeciwnego. Konsekwentnie do końca 

przemyślane wyniki badań klinicznych przemawiają w każdym razie za 

nieugiętą mocą ducha. I niezmiennie, dziś podobnie jak przed 140 

laty, obowiązują słowa wielkiego przedstawiciela wiedeńskiej 

szkoły medycyny, autora "Dietetyki duszy", Ernesta von 

Feuchterslebena. Stwierdził on, że choć zarzucano medycynie, iż 

sprzyja skłonności do materializmu, czyli do światopoglądu 

wypierającego się duchowości, to zarzut ten nie jest słuszny. Nikt 

bowiem inny niż właśnie lekarz nie ma więcej okazji do 

uświadomienia sobie wprawdzie znikomości materii, ale także potęgi 

ducha. A jeśli nie dochodzi do uświadomienia sobie tego, to nie 

jest temu winna wiedza, ale on sam, ponieważ nie dość gruntownie 

ją zgłębił. 

  

  

  27. Czy psyche można mierzyć i ważyć?

  

  

  Wielokrotnie wskazywałem, że laik ma szczególnie fałszywe 

wyobrażenie o problemach psychiatrycznych. Do problemów tych 

należy przede wszystkim zagadnienie, gdzie przeprowadzić granice 

między sferą zdrowia psychicznego, normalności, z jednej, i sferą 

choroby psychicznej, nienormalności, z drugiej strony. Okazuje 

się, że laik nie tylko zapomina, że granice te są na ogół nader 

płynne, lecz zazwyczaj wyobraża sobie, że fachowiec, specjalista 

psychiatra, zwykł wytyczać je dość szeroko, w tym sensie, że 

skłonny jest uważać i określać już jako chorobliwe coś, co laik 

uznawałby jeszcze za coś zupełnie normalnego. W rzeczywistości 

rzecz ma się odwrotnie. Psychiatra zwykł wykreślać granice 

patologii, choroby, wąsko, w każdym razie wężej aniżeli laik. 

  Do częstych przesądów i nieporozumień między laikiem i 

psychiatrą należy dalej mylne pojęcie roli przypadającej w ramach 

badań psychiatrycznych tak zwanemu egzaminowi, czyli sprawdzaniu 

zaburzeń funkcji psychicznych, oraz wywiadowi lekarskiemu w celu 

poznania ich tła i podłoża. Laik najczęściej wyobraża sobie, że 

badanie psychiatryczne polega przeważnie na sprawdzaniu 

inteligencji. Otóż jest to całkiem niesłuszne, w każdym zaś razie 

przestarzałe. Nie wahałbym się nawet powiedzieć, że sposób 

przeprowadzenia badania inteligencji pozwala nie tyle na 

wnioskowanie o inteligencji badanego, co raczej o inteligencji 

badającego. Oczywiście, tu i ówdzie okaże się rzeczą niezbędną 

przeprowadzenie takiego czy innego testu inteligencji. Weźmy na 

przykład taką sytuację, że psychiatra badający pacjenta 

podejrzewa, że ma do czynienia z pewnym mniejszego lub większego 

stopnia upośledzeniem umysłu. Zacznie wówczas ewentualnie stawiać 

pacjentowi pytania dotyczące zdolności różnicowania, właśnie aby 

uzyskać wskazówkę co do stopnia, rozmiarów umysłowej degradacji. 

Tego rodzaju pytanie brzmi na przykład: - Na czym polega różnica 

między dzieckiem a karłem? Nikt, jak sądzę, nie będzie wątpił o 

słabości umysłowej pacjentki, która na takie pytanie 

odpowiedziała: - Mój Boże, dziecko to ot, dziecko, a karzełek 

pracuje w kopalni. 

  Innym razem okaże się konieczne zbadanie u pacjenta zdolności 

zapamiętywania. Odbywa się to zwykle tak, że w toku rozmowy 

prosimy pacjenta o zapamiętanie sobie jakiejś daty. Co do mnie, 

zalecam zawsze słuchaczom moich wykładów, aby przywykli do 

podawania pacjentom własnej daty urodzenia, bo mnie przynajmniej 

zdarzyło się kiedyś, że w zamęcie pracy zapomniałem, jaką to datę 

zadałem pacjentowi do zapamiętania, tak że w końcu nie mogłem 

skontrolować, czy zapomniał daty pacjent, czy ja sam. 

  Nie ma jednak mowy, aby za pomocą tego rodzaju czy w ogóle 

jakichkolwiek testów można było zbliżyć się do ujęcia samego jądra 

osobowości. Sam profesor Villinger wskazał dobitnie w jednej ze 

swych publikacji na niepewność wszelkich metod testowych i na 

niebezpieczeństwo arbitralnych interpretacji. Jeszcze stosunkowo 

najmniejsze, jak mówi, jest to niebezpieczeństwo i niepewność przy 

ocenianiu testami inteligencji i sprawności. Dowolność 

interpretacji wzrasta jednak przy teście zdolności, niezbędnym w 

poradnictwie zawodowym, a staje się nieobliczalna przy testach 

osobowości. Kto próbuje ująć osobowość za pomocą testów, temu 

grozi popadniecie - mówiąc słowami Villingera - w ścisłość 

pozorną, w pseudonaukowość. Uczony stanowczo przestrzega przed 

nadmiernym zaufaniem do ścisłości laboratoryjnej, nie będącej de 

facto żadną ścisłością. Tyle Yillinger. Również psychiatra 

moguncki profesor Kraemer przyznał, że zręczne badanie lekarskie, 

ze znajomością rzeczy przeprowadzona rozmowa z pacjentem, daje 

tyle, co nader skomplikowana często praca metodami testowymi. Ale 

nie tylko dłużej trwająca obserwacja psychiatryczna prowadzi do 

tych samych wyników. Zasługuje na uwagę fakt, że profesor Lange w 

swej opublikowanej i popartej statystyką pracy dowiódł, iż 

ostateczne rozpoznanie psychiatryczne ustalone po dłuższej 

szpitalnej obserwacji chorych psychicznie w co najmniej 80 

procentach przypadków w pełni pokrywało się ze zwykłym pierwszym 

wrażeniem lekarza z pierwszej rozmowy z pacjentem. Przy 

psychozach, a więc chorobach psychicznych, sprawdzało się to w 80 

procentach. A w nerwicach, a więc w tak zwanych zaburzeniach 

nerwowych? tu ostateczne rozpoznanie zgadzało się we wszystkich 

przypadkach z pierwszym wrażeniowym rozpoznaniem pacjenta. 

  Powiedziałem: rozpoznaniem pacjenta. Dokładniej powinienem był 

rzec: rozpoznaniem niepowtarzalnej, jedynej w swoim rodzaju i nie 

dającej się pomylić z inną, osobowości właściwej ostatecznie 

każdej jednostce ludzkiej, i w konsekwencji też każdej jednostce 

chorej. Jeśli chcemy przybliżyć się przy pomocy testów do tego 

elementu osobowego, bezwzględnie indywidualnego, ludzkiej 

jednostki, a więc ująć z niej coś więcej niż czysty typ, bo samą 

osobę, to nigdy nie można dość indywidualizować. Więcej jeszcze! 

Właściwie należałoby dopiero wynaleźć własny test dla każdej osoby 

i, dodaję od razu, dla każdej sytuacji, w jakiej się ona znajduje. 

Nigdy też nie dość improwizowania. Objaśnię to na przykładzie. 

  Pewnego dnia zlecono mi wydanie psychiatrycznego orzeczenia o 

poczytalności przebywającego w areszcie młodocianego przestępcy. 

Tłumaczył się, że przyjaciel nakłonił go do czynu przestępczego, 

obiecując mu za to tysiąc szylingów po dokonanym czynie. Sąd 

chciał dowiedzieć się od psychiatry, czy ów młody człowiek 

rzeczywiście tak łatwowiernie ulegał wpływom; jego przyjaciel 

zaprzeczał bowiem jakiemukolwiek związkowi z tą sprawą. Gdyby 

badany był rzeczywiście tak łatwowierny, to trzeba by było u niego 

wykazać choćby nieznaczny stopień niedorozwoju. Jednakże wyniki 

testów na to wcale nie wskazywały. Można więc było przypuszczać, 

że będąc najdalej od niedorozwoju umysłowego, był on, odwrotnie, 

dostatecznie sprytny, aby tłumaczyć się rzekomą namową ze strony 

przyjaciela. Sędzia pragnął wiedzieć, czy chłopiec był aż tak 

głupi, aby uwierzyć, że przyjaciel da mu rzeczywiście tysiąc 

szylingów, czy aż tak sprytny, aby kazać nam uwierzyć, że jest tak 

głupi. Testy inteligencji, powtarzam, zawiodły. W ostatniej chwili 

zaimprowizowałem: spytałem, czy może mi dać dziesięć szylingów, bo 

potrafię za nie wyjednać u prezesa sądu natychmiastowe wstrzymanie 

dochodzenia, a nawet niezwłoczne wypuszczenie na wolność. Z 

miejsca zgodził się na propozycję i tylko z trudem przekonałem go, 

że nie myślałem o tym na serio. Był więc tak łatwowierny, ale 

dowieść tego można było dopiero za pomocą zaimprowizowanego, 

specjalnie wymyślonego testu. 

  Jest rzeczą samo przez się zrozumiałą, że współczesnej epoce, 

która jeszcze nie przezwyciężyła materializmu i nihilizmu, niejako 

odpowiada wypowiadanie się o duszy ludzkiej, a nawet uznawanie jej 

istnienia o tyle tylko, o ile jest w niej coś, co daje się 

zmierzyć i zważyć. Ale jak wyraził się raz Schiller: Spricht die 

Seele, so spricht, ach, schon die Seele nicht mehr, dusza mówiąca 

zaprzecza już, niestety, swemu istnieniu. Można to sparafrazować: 

jeśli poddaje się człowieka testom, nie jest to już człowiek, w 

każdym razie nie ujmuje się w ten sposób jego istoty. Psychologia, 

w której dominuje metoda testowa, raczej przenosi człowieka z 

właściwej mu sfery w sferę miary i wagi. W taki sposób traci z 

pola widzenia to, co w człowieku jest istotnie i właściwie 

ludzkie, samo jądro jego osobowości. Ale to może właśnie nie da 

się w ogóle ująć w drodze naukowej, ani tym mniej na drodze 

przyrodniczej, lecz wymaga jakiegoś innego podejścia. Możliwe, że 

w sposób analogiczny odnosi się do człowieka to, co powiedział 

kiedyś wielki lekarz Paracelsus: Kto nie poznaje Boga, ten za mało 

Go kocha. Być może, trzeba owego wewnętrznego otwarcia 

polegającego na miłosnym oddaniu się nieomylnie rozpoznawalnemu Ty 

tego drugiego, jeśli chcemy ująć je w jego istocie. Wszakże 

miłować to ostatecznie nic innego jak móc powiedzieć drugiemu: Ty, 

ująć go w jego jedyności i niepowtarzalności, i oczywiście: 

jeszcze coś ponadto: potwierdzić go w jego wartości. A więc nie 

tylko móc powiedzieć mu: ty, ale także móc mu powiedzieć: tak. 

Znowu więc okazuje się, że wcale nie jest słuszne twierdzenie, iż 

miłość zaślepia - przeciwnie, miłość czyni człowieka w najwyższym 

stopniu widzącym. Więcej nawet, czyni wprost jasnowidzącym. Gdyż 

wartość, którą pozwala w innym widzieć z całą jasnością, przecież 

nie jest jeszcze rzeczywistością, ale czymś tylko potencjalnym, 

czymś, co wcale jeszcze nie jest, lecz dopiero staje się, stać się 

może i powinno. Miłości przysługuje funkcja kognitywna, czyli 

poznawcza. Ale i psychoterapia powinna widzieć wartości. Nigdy nie 

może być wolna od wartości, co najwyżej na wartości ślepa. 

  Tak tedy wyszliśmy od uprawiania psychiatrii, od badania 

inteligencji i od testów, a nasze rozważania kończą się wyznaniem, 

że nie zbliżymy się do istoty człowieka, a więc do wszystkiego, co 

istnieje poza poszczególnymi funkcjami i wszelkimi możliwymi 

zakłóceniami funkcji, dopóki w naszym wysiłku zrozumienia 

bliźniego ograniczymy się do tego, co racjonalne, i poprzestaniemy 

na tym, co daje się zracjonalizować. Jeśli chcemy przerzucić mosty 

od człowieka do człowieka - a odnosi się to także do mostów 

poznania i zrozumienia - to przyczółkami winny być nie mózgi, lecz 

serca. 

  Słyszeliśmy przedtem o ścisłym, statystycznie ugruntowanym 

dowodzie na to, że wyniki obserwacji psychiatrycznych ex post 

potwierdzały pierwsze wrażenie, a znaczy to chyba: jakieś wrażenie 

do głębi zabarwione uczuciem. Tak też nawet do metodyki 

rozpoznawania psychiatrycznego odnosi się moje przekonanie, że 

uczucie potrafi być o wiele subtelniejsze, aniżeli rozum jest 

przenikliwy. 

  

  Człowiek w poszukiwaniu sensu 

  

  Odczyt publiczny w ramach XIV Międzynarodowego Kongresu 

Filozoficznego (Wiedeń 19680)

  

  Tytuł: Człowiek w poszukiwaniu sensu, zawiera więcej aniżeli 

jeden temat - obejmuje definicję, a co najmniej interpretację 

człowieka. Człowieka właśnie jako istoty, która ostatecznie i 

właściwie żyje w poszukiwaniu sensu. Człowiek jest z góry 

skierowany na coś i przyporządkowany czemuś, co nie jest nim 

samym, czy idzie tu o sens, który on nadaje życiu, czy też o inny 

byt ludzki, który spotyka na swej drodze. Tak czy owak, 

egzystencja ludzka wskazuje już zawsze poza samą siebie, i 

transcendencja, wykraczanie poza siebie, jest esencją ludzkiej 

egzystencji. 

  Nie jestże (więc tak, że człowiek właściwie od początku dąży do 

szczęścia? Czyż sam Kant nie przyznawał tego, dodając jedynie, że 

człowiek winien też zmierzać ku temu, aby być tej szczęśliwości 

godnym? Ja zaś powiedziałbym, że tym, czego człowiek rzeczywiście 

chce, jest ostatecznie nie szczęśliwość sama w sobie, lecz 

podstawa tej szczęśliwości. Bowiem gdy tylko dana jest podstawa 

szczęśliwości, szczęście i radość zjawiają się same z siebie. Tak 

na przykład w "Metafizyce moralności", ściślej, w jej części 

drugiej: "Wstępne metafizyczne podstawy nauki o cnocie" 

(Królewiec, Friedrich Nicolovius, 1797, s. VIII i ns.) pisze Kant, 

że "szczęśliwość jest następstwem przestrzegania obowiązku" i że 

"prawo musi iść przed radością, aby ta była odczuwana". To jednak, 

co mówi się tu o przestrzeganiu obowiązku względnie o prawie, ma 

moim zdaniem znaczenie o wiele ogólniejsze i można to ze sfery 

obyczajów przenieść nawet w sferę zmysłów. A o tym możemy my 

lekarze chorób nerwowych niejedno powiedzieć. Co dzień w naszych 

klinikach wciąż na nowo okazuje się, że właśnie odwrócenie się od 

"podstawy szczęśliwości" nie pozwala stać się szczęśliwymi osobom 

seksualnie znerwicowanym - mężczyźnie z zakłóconą potencją czy 

kobiecie seksualnie oziębłej. Skąd jednak dochodzi do tego 

chorobliwego odwrócenia się od "podstawy szczęśliwości"? - z 

nasilonego zwracania się ku samemu szczęściu, ku samej 

przyjemności. Ileż słuszności miał Kierkegaard, kiedy powiedział, 

że drzwi do szczęścia otwierają się na zewnątrz, a kto próbuje je 

"wyważyć", przed tym się po prostu zamykają. 

  Jak można to sobie wyjaśnić? Otóż człowieka nie przenika 

najgłębiej i do końca ani dążenie do mocy, ani do przyjemności, 

lecz dążenie do nadawania sensu (por. Franki, The Will to Meaning, 

Nowy Jork, New American Library, 1969). I właśnie od niego 

wychodząc dąży człowiek do znajdowania i nadawania sensu, ale też 

do spotkania i ukochania innej ludzkiej egzystencji w postaci 

jakiegoś "ty". Jedno i drugie, nadawanie sensu i spotkanie, dają 

człowiekowi podstawę szczęścia i radości. Jednakże u neurotyka to 

pierwotne dążenie skrzywia się niejako w bezpośrednie dążenie do 

szczęścia, dążenie do przyjemności. Radość, przyjemność, zamiast 

pozostać tym, czym być powinny, jeśli w ogóle mają się pojawić, 

mianowicie jako skutek (skutek uboczny nadanego życiu sensu czy 

spotkania), stają się teraz celem wysilonej intencji, 

"hiperintencji". W parze z hiperintencją idzie też jednak 

hiperrefleksja (zob. Franki, Theorie und Therapie der Neurosen, 

Monachium 1970). Przyjemność staje się jedyną treścią i 

przedmiotem uwagi. W miarę jednak jak neurotyk wysila się, by 

doznać przyjemności, traci z oczu jej podstawę - i skutek, w 

postaci radości, nie może się już; pojawić. Im bardziej idzie 

komuś o przyjemność, tym bardziej przechodzi ona mimo niego. 

  Łatwo ocenić, jak bardzo hiperintencją i hiperrefleksja bądź ich 

mszczący wpływ na potencję i orgazm jeszcze się nasilą, jeśli 

człowiek w swym dążeniu do przyjemności skazany na niepowodzenie 

usiłuje ratować, co się da, szukając ucieczki w technicznym 

doskonaleniu aktu seksualnego. "Małżeństwo doskonałe" kradnie mu 

ostatnią resztkę owej bezpośredniości, na której podłożu może 

jedynie rozkwitnąć miłosne szczęście. Wobec nasilonego dzisiaj 

seksualizmu szczególnie młody człowiek zostaje tak głęboko 

wpędzony w hiperrefleksję, że nie można się dziwić, iż odsetek 

nerwic, seksualnych w naszych klinikach coraz bardziej rośnie. 

  Człowiek dzisiejszy już i tak skłania się ku hiperrefleksji. 

Profesor Edith Joelson z Uniwersytetu stanu Georgia zdołała 

wykazać, że w hierarchii wartości zrozumienie siebie 

(self-interpretation) i urzeczywistnianie siebie 

(self-actualization) stoją według obliczeń statystycznych 

zdecydowanie najwyżej. Oczywiście chodzi tu z całą pewnością o 

zrozumienie siebie zaszczepiane przez psychologizm analityczny 

oparty na analizie popędów, skłaniający wykształconego Amerykanina 

ku temu, aby za świadomym zachowaniem nieustannie dopatrywać się 

motywacji nieświadomych. Co się natomiast tyczy urzeczywistniania 

siebie, ośmielam się twierdzić, że człowiek jest w stanie 

urzeczywistniać się tylko w tej mierze, w jakiej nadaje życiu 

sens. Nakaz Pindara, w myśl którego człowiek winien stawać się 

tym, czym zawsze już jest, wymaga uzupełnienia, jakie upatruję w 

słowach Jaspersa: "Tym, czym człowiek jest, jest on dzięki 

sprawie, którą uczynił swoją sprawą".

  Jak bumerang rzucony przez myśliwego tylko wtedy don wraca, 

kiedy chybia celu, zdobyczy, podobnie też tylko ten człowiek tak 

bardzo nastawia się na samourzeczywistnieme, który już raz chybił 

w narzuceniu życiu sensu, a może nawet nie może w ogóle znaleźć 

sensu, o którego spełnienie by chodziło.

  Coś analogicznego dotyczy też dążenia do przyjemności i do mocy. 

O ile jednak radość, przyjemność są ubocznym skutkiem nadawania 

życiu sensu, moc, władza bywają ośrodkami do celu, ponieważ 

nadawanie sensu związane jest z pewnymi społecznymi i 

gospodarczymi warunkami i założeniami. Kiedyż to jednak nastawia 

się człowiek jedynie na skutek uboczny w postaci przyjemności, a 

kiedy to ogranicza się tylko do środka do celu nazywanego mocą? 

Otóż do rozwinięcia się dążenia do przyjemności względnie dążenia 

do mocy dochodzi zawsze dopiero wtedy, kiedy zawodzi dążenie do 

nadawania życiu sensu, innymi słowy zasada przyjemności i w tym 

samym stopniu dążenie do znaczenia są motywacjami nerwicowymi. 

Toteż łatwo zrozumieć, że Freud i Adier, którzy doszli przecież do 

swoich stwierdzeń badając chorych na nerwice, nie dostrzegli, że 

człowiek jest pierwotnie zorientowany ku dążeniu do sensu. 

  Dziś jednak nie żyjemy już, jak za czasów Freuda, w epoce 

seksualnej frustracji. Nasza epoka jest epoką frustracji 

egzystencjalnej. Zawodzi zaś zwłaszcza dążenie młodego człowieka 

do nadawania życiu sensu. "Co mówi dzisiejszemu młodemu pokoleniu 

Freud czy Adier? - pyta Becky Leet, naczelna redaktorka pisma 

wydawanego przez studentów Uniwersytetu Georgia. - Mamy pigułkę 

uwalniającą od skutków spełnienia pragnień seksualnych; dziś nie 

ma medycznych podstaw dla zahamowań seksualnych. I mamy siłę, 

wystarczy spojrzeć na amerykańskich polityków drżących przed 

młodym pokoleniem albo na chińską "Czerwoną Gwardię". Jednakże 

Franki utrzymuje, że ludzie żyją dziś w pustce egzystencjalnej i 

że ta egzystencjalna pustka objawia się przede wszystkim nudą. 

Nuda - to brzmi przecież całkiem inaczej, o wiele bardziej 

znajomo, nieprawda? Czy też może za mało jeszcze znacie wokoło 

ludzi skarżących się na nudę, mimo że wystarczy im tylko wyciągnąć 

rękę, aby posiadać wszystko, włącznie z freudowskim seksem i 

adlerowsfeą mocą?" 

  I rzeczywiście coraz więcej pacjentów zwraca się dziś do nas z 

uczuciem wewnętrznej pustki, którą opisuję i określam jako "pustkę 

egzystencjalną", z uczuciem przeraźliwego bezsensu swego 

istnienia. Błędem byłoby też przyjmować, że chodzi jedynie o 

zjawisko ograniczające się do świata Zachodu. Przeciwnie, dwaj 

psychiatrzy czechosłowaccy, Stanislav Kratochvil i Osvald Vymetal, 

w serii publikacji zwrócili z naciskiem uwagę na to, że "ta 

współczesna choroba, utrata sensu życia, szczególnie wśród 

młodzieży", zatacza coraz szersze kręgi. To Osvald Vymetal z 

okazji czechosłowackiego Zjazdu Neurologów ex praesidio z 

entuzjazmem przyznawał się do teorii Pawłowa, ale mimo to 

oświadczył, że w obliczu pustki egzystencjalnej psychoterapia 

ukierunkowana przez Pawłowowskie teorie już nie wystarcza. 

  Jest dokładnie tak, jak przepowiedział to już w 1947 roku Paweł 

Polak, kiedy w swoim odczycie w Towarzystwie Psychologii 

Indywidualnej wyraził opinię, że "rozwiązanie problemu społecznego 

właściwie dopiero wyzwoli i zmobilizuje problematykę duchową, 

człowiek dopiero wtedy stanie się na tyle wolny, aby zabrać się 

naprawdę do samego siebie, i dopiero wówczas zrozumie naprawdę 

własną problematyczność, zagadnienie własnej egzystencji". A 

całkiem niedawno bronił tego samego stanowiska Ernest Bloch 

stwierdzająca "Ludzie doznają dziś tych trosk, jakie zazwyczaj 

mają tylko w godzinie śmierci". (Der Mensch des utopischen 

Realismus, częściowy przedruk w "Neues Forum", styczeń 1967.) . 

  Jeśli pokrótce wniknąć w przyczyny tkwiące u podstaw pustki 

egzystencjalnej, można je sprowadzić do dwojakiego rodzaju: do 

utraty instynktu i utraty tradycji. W przeciwieństwie do zwierząt, 

człowiekowi żadne instynkty nie mówią nic o tym, co robić musi. 

Żadne tradycje nie mówią już dzisiejszemu człowiekowi tego, co 

robić powinien. Często zdaje się on już nie wiedzieć, czego 

właściwie chce. Tym bardziej więc skłonny jest albo chcieć tylko 

tego, co czynią inni, albo czynić tylko to, czego chcą inni. W 

pierwszym przypadku mamy do czynienia z konformizmem, w drugim z 

totalitaryzmem - pierwszy rozpowszechnia się zwłaszcza na 

Zachodzie, drugi - na Wschodzie. 

  Nie tylko jednak konformizm i totalitaryzm są następstwem 

egzystencjialnej pustki, wynika z niej również neurotyzm. Obok 

nerwic psychogennych, a więc nerwic w węższym znaczeniu tego 

słowa, istnieją również - tak przeze mnie nazywane - nerwice 

noogenne, czyli nerwice, w których właściwie mniej chodzi o 

chorobę psychiczną, a raczej o ciężką niedolę duchową, nierzadko 

mianowicie w następstwie głębokiego poczucia braku sensu. W 

Stanach Zjednoczonych w jednym z ośrodków badań psychiatrycznych 

opracowano osobne testy, za pomocą których można było rozpoznać 

nerwice noogenne. James C. Crumbaugh zastosował ten swój test PIL 

(Purpose In Life = cel w życiu) w 1200 przypadkach. Opracowując za 

pomocą komputera zdobyte dane, doszedł do wniosku, że w noogennej 

nerwicy chodzi rzeczywiście o nowy obraz chorobowy, który 

rozsadza, w sensie nie tylko diagnostycznym, lecz i 

terapeutycznym, ramy tradycyjnej psychiatrii. Statystyczne badania 

podjęte w Massachusetts, Londynie, Tybindze i Wiedniu doprowadziły 

do zgodnego wniosku, że liczyć się należy z około 20 procentami 

nerwic noogennych. 

  Co do rozszerzania się już nie samych nerwic noogennych, lecz w 

ogóle pustki egzystencjalnej, chciałbym dodać pewien przyczynek. 

Chodzi o wyrywkową próbę statystyczną, jaką podjąłem niegdyś wśród 

słuchaczy mego wykładu na Wydziale Lekarskim Uniwersytetu 

Wiedeńskiego. Okazało się, że nie mniej niż 40 procent słuchaczy 

przyznało, iż zna uczucie bezsensowności z własnego doświadczenia; 

wśród moich słuchaczy amerykańskich było już takich nie 40, lecz 

81 procent. 

  Czym może się tłumaczyć ta różnica? - otóż "redukcjonizmem", 

panującym w życiu umysłowym krajów anglosaskich w stopniu wyższym 

niż gdzie indziej. Redukcjonizm przejawia się w powiedzeniu, że 

coś jest "niczym innym jak tylko". Oczywiście znamy to i u nas, i 

to nie od dziś. Wszakże jeszcze przed 50 laty mój gimnazjalny 

nauczyciel historii naturalnej chodząc po klasie perorował: "Życie 

nie jest ostatecznie niczym innym jak tylko procesem spalania, 

utleniania". Na co aż podskoczyłem, rzucając mu w twarz, bez 

poproszenia o głos, namiętne pytanie: "Dobrze, a jakiż sens ma w 

takim razie całe życie?" W konkretnym przypadku redukcjonizm kryje 

się więc za... oksydacjonizmem, sprowadzającym wszystko do procesu 

utleniania... 

  Zważmy jednak, co oznacza dla młodego człowieka cyniczne 

stwierdzenie, że wartości nie są "nothing but defense mechanisms 

and reaction formations", niczym innym jak tylko mechanizmami 

obronnymi i zespołami reakcji, jak czytamy w "The American Journal 

of Psychotherapy". Moją własną reakcją na tę teorię była pewnego 

razu wypowiedź następująca: Jeśli o mnie osobiście chodzi, nigdy, 

przenigdy nie byłbym gotów żyć dla jakiejś mojej reakcji ani nawet 

umierać ze względu na mój mechanizm obronny. 

  Nie chciałbym być źle zrozumiany. W The Modes and Morals of 

Psychotherapy proponuje się nam następującą definicję: "Man is 

nothing but a biochemical mechanism, powered by a combustion 

system, which energizes computers", człowiek nie jest niczym 

innym, jak tylko mechanizmem biochemicznym poruszanym za pomocą 

systemu spalania, takiego jaki dostarcza energii komputerom. Cóż, 

jako psychiatra uważam za zupełnie uprawnione traktowanie 

komputera jako rodzaju modelu, na przyikład obwodowego systemu 

nerwowego. Błąd tkwi dopiero w nothing but, w twierdzeniu, że 

człowiek nie jest niczym innym jak tylko. Człowiek jest rodzajem 

komputera, ale jest zarazem czymś nieskończenie więcej. Wszakże 

to, że dzieła ludzi formatu Kanta i Goethego składają się koniec 

końców z tych samych 26 liter alfabetu, co książki pań 

Courths-Mahler i Marlitt, jest również prawdziwe. Ale to nic nam 

jeszcze nie mówi. Przede wszystkim nie można utrzymywać, że 

Krytyka czystego rozumu, podobnie jak Tajemnica starszej pani, nie 

jest niczym innym jak tylko nagromadzeniem tych samych 26 liter. 

Chyba że chodzi tylko o posiadanie drukarni, nie zaś wydawnictwa. 

  W swoim wymiarze ma redukcjonizm rację. Ale też tylko w nim. 

Jednowymiarowy sposób myślenia jest właśnie jego przekleństwem. 

Przede wszystkim pozbawia go szansy znalezienia sensu. To, że sens 

jakiejś struktury wykracza poza elementy, z których się ona 

składa, ostatecznie oznacza, że sens ten mieści się w wyższym niż 

same te elementy wymiarze. Tak więc może się przytrafić, że sens 

jakiegoś ciągu zdarzeń nie odzwierciedla się w wymiarze, w jakim 

te zdarzenia występują. W zdarzeniach daje się wtedy odczuć brak 

wzajemnego związku. Jeśli założymy, że chodzi o mutacje, to będą 

to wtedy zwykłe przypadki, i cała ewolucja nie będzie niczym 

innym, tylko przypadkiem. Chodzi właśnie o płaszczyznę przekroju. 

Również sinusoida wykreślona z płaszczyzny stojącej prostopadle do 

płaszczyzny, w której ona sama leży, pozostawia w przekroju 

płaszczyzny tylko 5 izolowanych punktów, którym brak będzie 

wzajemnego związku. Innymi słowy zatraca się tu synoptyka, 

spojrzenie na wyższy lub niższy sens zdarzeń, na części sinusoidy 

już to wystające nad płaszczyznę przekroju, już to znikające pod 

nią. 

  Wróćmy jednak do poczucia braku sensu. Sens nie może być nikomu 

dany. Byłoby to moralizowaniem. A morał w starym sensie będzie 

wkrótce dla nas nieaktualny. Wcześniej czy później przestaniemy 

moralizować, raczej będziemy ujmować morał ontologicznie - nie 

będziemy definiować dobra i zła w sensie czegoś, co powinniśmy 

czynić lub czego nam czynić nie wolno, ale za dobre będziemy 

skłonni uważać to, co przybliża nadanie czyjejś egzystencji 

oczekiwanego sensu, a za złe to, co spełnienie tego zadania 

hamuje. 

  Sensu nie można dać, trzeba go znaleźć. Weźmy tablicę z testu 

Rorschacha - nadaje się jej pewien sens interpretacyjny i jego 

subiektywna interpretacja "odsłania" badaną osobę. W życiu jednak 

nie idzie o interpretację, ale o znajdywanie sensu. Życie nie jest 

gotowym testem Rorschachowskim, lecz łamigłówką. I to, co nazywam 

dążeniem do sensu, bliskie jest, jak się zdaje, przyjmowania 

postawy (James C. Crumbaugh i Leonhard T. Maholick, The Case of 

Frankl.s Will to Meaning, "Journal of Existential Psychiatry" 

1963, 4, 42). Sam Wertheimer zajmuje takie samo stanowisko mówiąc 

o postulatywnym charakterze właściwym każdorazowej sytuacji, a 

nawet o obiektywnym charakterze takiego wymogu. 

  Sens trzeba znaleźć, nie można go sobie stworzyć. To, co daje 

się stworzyć, jest albo sensem subiektywnym, jakimś mglistym 

poczuciem sensu, albo - nonsensem. Można zrozumieć, że człowiek 

nie będący już w stanie znaleźć sensu w życiu ani też go wymyślić, 

uciekając od poczucia braku sensu, stwarza sobie albo nonsens, 

albo sens subiektywny: pierwsze dokonuje się na scenie - teatr 

absurdu! - drugie w odurzeniu, i to wzbudzanym przez LSD, kwas 

lizergowy. W stanach odurzenia istnieje jednak niebezpieczeństwo, 

że - w przeciwieństwie do mglistego subiektywnego przeżywania 

jakiegoś sensu w sobie samym - tu, w życiu, mijamy się już z 

prawdziwym jego sensem, z prawdziwymi zadaniami w otaczającym nas 

świecie. Mnie przypominają się tu zawsze zwierzęta doświadczalne, 

którym kalifornijscy badacze przemieszczają elektrody we wzgórku 

wzrokowym mózgu. Przy zamkniętym obiegu prądu zwierzęta przeżywały 

zaspokojenie bądź to popędu seksualnego, bądź głodu i pragnienia. 

W końcu nauczyły się same zamykać obieg prądu i ignorowały wtedy 

realnych partnerów seksualnych i podawane im rzeczywiste 

pożywienie.

  Sens nie tylko powinien, ale też może być odnaleziony, a w 

poszukiwaniu go kieruje człowiekiem sumienie. Jednym słowem, 

sumienie jest organem sensu życia. Można by je zdefiniować jako 

umiejętność odnajdowania jednorazowego i jedynego w swoim rodzaju 

sensu ukrytego w każdej sytuacji. 

  Sumienie może jednak wprowadzać człowieka w błąd. Co więcej, aż 

do ostatniej chwili, do ostatniego tchnienia człowiek nie wie, czy 

rzeczywiście nadawał właściwy sens swemu życiu, czy też raczej się 

łudził. Ignoramus et ignorabimus, nie wiemy i nie będziemy 

wiedzieć. Fakt, że nawet na łożu śmierci nie będziemy wiedzieć, 

czy nasz organ sensu życia: sumienie, nie uległ na koniec 

złudzeniu, oznacza zarazem, że rację mieć mogło czyjeś inne 

sumienie. Tolerancja nie jest jednak tym samym, co obojętność: 

respektować przekonania kogoś mającego inne poglądy wcale jeszcze 

nie znaczy identyfikować się z tymi innymi poglądami. 

  Żyjemy w epoce szerzącego się poczucia bezsensu. W epoce takiej 

wychowanie nie może polegać jedynie na przekazywaniu wiedzy, lecz 

musi polegać także na wysubtelnianiu sumienia, aby człowiek miał 

dostatecznie czuły wewnętrzny słuch i umiał dosłyszeć wołanie 

tkwiące w każdej sytuacji jego życia. W epoce, w której 

dziesięcioro przykazań zdaje się dla tylu ludzi tracić swoje 

znaczenie, winien człowiekbyć w stanie dosłyszeć 10000 przykazań 

zaszyfrowanych w 10000 sytuacji, z którymi konfrontuje go życie. 

Wówczas wyda mu się to jego własne życie nie tylko na nowo pełne 

sensu, lecz on sam uodporni się też na konformizm i totalitaryzm, 

owe dwa objawy towarzyszące pustce egzystencjalnej. Bo tylko czułe 

sumienie uczyni go odpornym i nie pozwoli podporządkować się 

konformizmowi ani ugiąć totalitaryzmowi. 

  Tak czy owak, wychowanie jest bardziej niż kiedykolwiek 

wychowaniem do odpowiedzialności. A być odpowiedzialnym znaczy 

dokonywać selekcji, wybierać. Żyjemy w społeczeństwie obfitości 

(affiuent sodety), jesteśmy pobudzani podnietami płynącymi od 

środków masowego przekazu, żyjemy też w wieku pigułki. Jeśli nie 

chcemy utonąć w zalewie wszystkich tych wrażeń, w totalnym 

bezładzie, musimy nauczyć się rozróżniać między tym, co istotne i 

co nieistotne, co ma sens i co sensu nie ma, za co można przyjąć 

odpowiedzialność, a za co nie można. 

  Ośmielam się przepowiedzieć, że wcześniej czy później owładnie 

współczesnym człowiekiem nowe poczucie odpowiedzialności. 

Zapowiada je ogromny napływ protestów. Nie dajmy się jednak 

zwieść: niejeden z tak zwanych protestów jest równoznaczny z 

"antytestem", jako że skierowany jest przeciw czemuś, nie za 

czymś, i nie ma w nim żadnej konstruktywnej alternatywy. Zapomina 

się i przeoczą, że wolność przechodzi i wyrodnieje w samowolę, 

jeśli nie uzupełnia jej odpowiedzialność. 

  Panie i panowie! Przemawiam do państwa nie, a przynajmniej nie 

tylko jako filozof, ale i jako psychiatra. Żaden psychiatra, żaden 

psychoterapeuta - również żaden logoterapeuta - nie powie choremu, 

co jest sensem życia, na pewno jednak powie, że życie ma sens, co 

więcej, że zachowuje też swój sens wśród wszelkich warunków i 

okoliczności, a to dzięki temu, że sens można znaleźć również w 

cierpieniu, i to cierpienie w płaszczyźnie ludzkiej przemienić w 

dokonanie - jednym słowem, zaświadczyć nim, do czego zdolny jest 

człowiek, właśnie nawet w niepowodzeniu... Albo innymi słowami, 

słowami Lou Salome, która napisała Zygmuntowi Freudowi, kiedy "nie 

dawał sobie rady z tym swoim życiem na wymówieniu": chodzi o to, 

aby dla każdego z nas "sposób wsipółcierpienia za wszystkich stał 

się znakiem tego, czego można dokonać". 

  Logoterapeuta postępuje rzeczywiście nie w sposób moralistyczny, 

lecz fenomenologiczny. I rzeczywiście nie wypowiadamy sądów 

wartościujących o jakichkolwiek faktach, lecz dokonujemy 

faktograficznych stwierdzeń o przeżywaniu wartości przez prostego 

i zwykłego człowieka - on wie już zawsze najlepiej, jak się ma 

sprawa z sensem życia, pracy, miłości i - last but not least - 

mężnie znoszonego cierpienia. I jeśli rzeczywiście jest tak, jak 

twierdzi Paul Polak, że logoterapia w swej teorii samowiedzę 

prostego, zwykłego człowieka przekłada na mowę nauki, to można by 

też powiedzieć, że powinna w swej praktyce z powrotem przekładać 

na mowę powszednią człowieka całą swą wiedzę o wymienionych już 

możliwościach znajdowania sensu w życiu. Powtarzam: fenomenologia 

przekłada tę podstawową samowiedzę na mowę nauki, a logoterapia 

przekłada to, czego się w ten sposób nauczyła, z powrotem na mowę 

człowieka z ulicy, i to jest w pełni możliwe. 

  Modesto Canales jest z zawodu drogowcem, a więc naprawdę 

"człowiekiem z ulicy". Po odczycie, który wygłosiłem w Nowym 

Orleanie, powiedział mi, że jedenaście lat siedział w więzieniu i 

tam dano mu do czytania moją książkę Man.s Search for Meaning - 

jest to jedyna rzecz, która pomogła mu przetrwać wszystkie te 

lata. Albo czy mam państwu opowiedzieć o Aaronie Mitchellu, który 

w więzieniu San Ouantin w pobliżu San Francisco czekał na swą 

egzekucję? Zaproszono mnie do prelekcji dla więźniów, najcięższych 

przestępców, skazanych na dożywotnie więzienie lub nawet na śmierć 

w komorze gazowej. Egzekucja Aarona Mitchella miała nastąpić za 

kilka dni. Więźniowie prosili mnie, abym parę słów skierował 

szczególnie do niego! I udzielili mi kredytu zaufania, 

powiedziałem im bowiem, że z własnego przeżycia znam bardzo dobrze 

konfrontację z komorą gazową, ale nawet wówczas nie wątpiłem ani 

przez chwilę, że życie ma absolutny sens, obojętne, czy trwa ono 

długo czy krótko. Bo życie albo ma jakiś sens - wówczas musi go 

zachować niezależnie od swej długości czy krótkości, albo też 

życie jest bez sensu - wówczas jednak nie nabierze go, choćby 

trwało i najdłużej. A następnie powiedziałem im, że nawet 

spartaczone życie może wstecz nabrać sensu - przez postawę, jaką 

zajmiemy wobec nas samych, wyrastając nią ponad siebie. 

Opowiedziałem im na koniec historię Śmierci Iwana Iljicza 

Tołstoja, i, biedacy, mnie zrozumieli. 

  Profesor Farnsworth z Uniwersytetu Harvarda miał kiedyś odczyt w 

American Medical Association, w którym wywodził: "Medicme is now 

confronted with the tosfk of enlarging its function. In a period 

of crisis such as we are now experiencing, physicians must of 

necessity indulge in philosophy. The great sickness of our age is 

aimiesness, boredom, lack of meaning and purpose", medycyna staje 

dziś przed zadaniem poszerzenia swej funkcji. W okresie kryzysu, 

jakiego dziś doświadczamy, lekarze winni z konieczności oddawać 

się filozofii. Wielką chorobą naszego wieku jest bezcelowość, 

nuda, brak sensu i celu. - Tak więc stawia się dziś przed lekarzem 

problemy będące właściwie natury nie medycznej, lecz 

filozoficznej, i na które nie bardzo jest przygotowany. Pacjenci 

zwracają się do psychiatry, ponieważ wątpią o sensie swego życia 

lub nawet w ogóle o możliwości znalezienia takiego sensu. 

Poszlibyśmy po prostu za radą Kanta, gdybyśmy zechcieli użyć 

filozofii jako rodzaju medycyny. Jeśli odrzuca się filozofię, to 

można podejrzewać, że dzieje się tak z lęku przed konfrontacją z 

własną pustką egzystencjalną. 

  Oczywiście, lekarzem można jakoś tam być także nie troszcząc się 

o filozofię. Wówczas jednak staje się aktualna to, co w podobnym 

kontekście miał na myśli Pauł Dubois, że będziemy się wówczas 

różnić, my lekarze, od weterynarzy jedynie - klientelą. 


