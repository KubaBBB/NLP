Piers Anthony
ŹRÓDŁA MAGII

Tytuł oryginału:
The Source Of Magic
Copyright (c) 1979 by Piers Anthony.


1. UKRYTY SZKIELET

Niuchacz magii spokojnie zbliżał się do Binka, a jego długi, zwinny pyszczek wąchał pracowicie. Kiedy stworzenie było już całkiem blisko, wybuchnęło szaleńczym entuzjazmem, wydając podobne do fletu dźwięki, machając puszystym ogonem, wyginając się w łuk.
- Oczywiście i ja ciebie lubię, niuchaczu - powiedział Bink, przykucając, by go pogłaskać. Mordka stworzenia odcisnęła mokry pocałunek na jego nosie. - Byłeś jednym z pierwszych, którzy uwierzyli w moją magię, kiedy...
Przerwał, ponieważ stworzenie dziwnie się zachowywało. Przestało merdać, przycichło prawie przestraszone.
- Co się dzieje, mały przyjacielu? - zapytał zaniepokojony Bink. - Czy powiedziałem coś, co zraniło twoje uczucia? Przepraszam!
Lecz niuchacz podkulił ogon i wymknął się chyłkiem. Bink spoglądał za nim zasmucony. Poczuł się tak, jakby przestała działać magia, powodując, że rzeczy straciły swoje właściwości. Jednak wrodzony talent Binka nie mógł zniknąć, dopóki on żył. To coś innego musiało wystraszyć niuchacza magii.
Zaniepokojony rozejrzał się wokół. Na wschód od zamku Roogana rozciągał się sad, którego drzewa rodziły różnorodne egzotyczne owoce i rozmaite artefakty, jak bomby czereśniowe i np. klamki. Rosły tam również jarzyny. Na południu rozciągały się nieujarzmione, dzikie ostępy Xanth. Bink pamiętał, że w drodze powrotnej puszcza groźnie otoczyła jego wraz z towarzyszami podróży ciemnym gąszczem. Drzewa te były z gruntu przyjazne, chciały jedynie, aby Mag pozostał tutaj i przywrócił zamkowi Roogana znów wspaniałość i sławę. Król Trent dokonał tego. Obecnie owa znacząca siła tego regionu wywierała swój wpływ na wiele spraw ku pożytkowi królestwa. Każda rzecz wydawała się mieć swoje miejsce.
Otrząsnął się z tych myśli. Dzisiejszej nocy miał odbyć się bal, a on miał buty okropnie zniszczone. Skierował się ku najdalszej granicy sadu, gdzie zabłąkane drzewo butowe zapuściło korzenie. Buty uwielbiały się poruszać to tu, to tam - i często rosły w miejscach dalekich od dróg. Na tym było już kilka dojrzałych par butów. Bink przejrzał pojedyncze egzemplarze, unikając zerwania ich dopóki nie był pewien, że znalazł odpowiednią parę. Wtedy ukręcił je, wytrząsnął nasiona i ostrożnie wzuł na nogi. Były dość wygodne i wyglądały ładnie, ponieważ były świeże.
Ruszył z powrotem, starając się tak stawiać kroki, żeby dostosować je do stóp bez zdzierania podeszw. Myśli nadal zaprzątał mu epizod z niuchaczem magii. Czy to był omen? Omeny zawsze się spełniały tutaj w Xanth. Rzadko jednak zdarzało się je zrozumieć, zanim nie było za późno. Czyżby miało spotkać go coś złego? Wydawało się to być niepodobieństwem. Bink wiedział, że zanim ktoś wyrządziłby mu coś złego, prędzej sam ucierpiałby. Musiał błędnie zinterpretować to zdarzenie. Niuchacz magii cierpiał zapewne na niestrawność, więc dlatego umknął.
Wkrótce Bink znalazł się w pobliżu swojego domu. Był to ładny wiejski domek z sera, leżący tuż przy pałacu. Bink zamieszkał tutaj po ślubie. Skórka dawno już stwardniała i straciła na smaku, ale ściany były ładnie licowane kremowożółtym stwardniałym serem. Spośród innych domków ten był jednym z najsmakowitszych, lecz odkąd przestał go wydrążać, nie mógł już się nim chełpić.
Bink wziął głęboki oddech, opanował się i otworzył frontowe drzwi z serowej skórki. Słodkawy zapach dojrzałego sera owiał go razem z ochrypłym, skrzekliwym głosem.
- To ty, Bink? W samą porę! Gdzież to wymknąłeś się chyłkiem, kiedy tyle jeszcze jest do zrobienia? Jesteś naprawdę nieodpowiedzialny!
- Potrzebowałem butów - powiedział krótko.
- Butów! - wykrzyknęła z niedowierzaniem. - Masz przecież buty, ty idioto!
Teraz jego żona była mądrzejsza od niego, ponieważ inteligencja Cameleon zmieniała się z upływem miesiąca, tak jak i jej wygląd. Kiedy była piękna, była głupia - ekstremalnie w obydwu punktach kulminacyjnych. Gdy stawała się mądra, to traciła urodę. Gdy była najmędrsza, była też najbrzydsza. Dzisiaj znalazła się właśnie w końcowej części tej fazy. Stanowiło to jeden z powodów, dla których izolowała się, zamykając w swoim pokoju.
- Na dzisiejszą noc potrzebuję ładnych butów - odpowiedział przywołując całą swoją cierpliwość. Ale gdy wypowiadał te słowa zdał sobie sprawę ze złego ich doboru, każda bowiem wzmianka na temat ładnego wyglądu drażniła ją.
- Do diabła z tobą, ośle!
Pragnął, żeby nie wypominała mu jego niższego poziomu inteligencji. Zazwyczaj była wystarczająco mądra, żeby tego nie robić. Bink wiedział, że nie jest geniuszem, ale nie był także głupcem. Ona była kimś, kto jednoczył te dwie cechy.
- Muszę wziąć udział w balu jubileuszowym - wyjaśnił, chociaż oczywiście wiedziała o tym. - Byłoby obrazą Królowej, gdybym przyszedł niestarannie ubrany.
- Dureń! - wykrzyknęła ze swego odosobnienia. - Przebierz się w kostium! Nikt nie zobaczy twoich cuchnących butów! Uff! Miała rację. Zrobił sobie wycieczkę na próżno.
- Ale to takie typowe dla twojej głupoty - ciągnęła dalej z gniewem. - Hulanka na przyjęciu, podczas, gdy ja cierpię samotnie w domu, gryząc twarde ściany - było to dosłowne stwierdzenie; ser był twardy i stary. Odgryzała z niego kawałeczki, gdy naszła ją złość, a obecnie była zła przez cały czas.
Wciąż próbował być miły. Kochał Cameleon, poślubił ją zaledwie rok temu. Od początku wiedział, że będą złe i dobre chwile. Teraz nadeszła zła, bardzo zła.
- Dlaczego nie wybierzesz się również na bal, kochanie? Wybuchnęła cynicznym śmiechem.
- Ja? Z takim wyglądem? Zaoszczędź mi swego głupawego sarkazmu!
- Ale jak sama wspomniałaś to bal kostiumowy. Królowa przebiera każdego uczestnika w kostium, który sam wybiera. Więc nikt nie zobaczy...
- Ty skończony gamoniu!
Wymyślała przez ścianę i słyszał, że coś rozbija. Rzucała teraz rzeczami w prawdziwym przypływie złego humoru.
- Jak mogę pójść na bal w jakimkolwiek przebraniu, kiedy jestem w dziewiątym miesiącu ciąży?
I to właśnie ją gnębiło. Nie faza brzydoty-mądrości, do której już przywykła, ale olbrzymia niewygoda oraz przeciwwskazania związane z ciążą. Bink nierozważnie spowodował ten stan podczas jej piękno-głupiej fazy, tylko po to, by dowiedzieć się kiedy zmądrzała, że nie pragnęła jeszcze dziecka. Bała się, że dziecko będzie podobne do niej - lub do niego. Chciała najpierw znaleźć jakiś czar, który zapewniłby dziecku normalny talent. A teraz stanęła wobec ślepego faktu. Zaakceptowała tę sytuację niezbyt radośnie i nie wybaczyła Binkowi. Stawała się mądrzejsza, ciąża bardziej zaawansowana i jej gniew był silniejszy.
No cóż, wkrótce złość minie, a ona wypięknieje - dokładnie na czas narodzin. Stanie się to niebawem, mniej więcej za tydzień. Być może dziecko będzie normalne, może nawet bardzo utalentowane i obawy Cameleon rozproszą się. Przestanie go wtedy zadręczać.
Gdyby jednak dziecko było nienormalne... ale lepiej nawet o tym nie myśleć.
- Przepraszam - bełkotał - zapomniałem.
- Ty zapomniałeś! - ironia w jej głosie przeszyła jego zmysły jak magiczny miecz, wycinający z bryły sera chatkę. - Imbecyl! Chciałbyś zapomnieć, prawda? Dlaczego nie pomyślałeś o tym zeszłego roku, kiedy...
Wycofując się w pośpiechu do drzwi zamruczał:
- Królowa denerwuje się, kiedy goście się spóźniają, więc muszę już iść, Cameleon.
W istocie wydawało się, że w naturze kobiety leży złość na mężczyznę i miotanie kąśliwych słów. To właśnie odróżnia nimfy od kobiet. Nimfy, zewnętrznie podobne do kobiet, w przeciwieństwie do nich ulegają nawet najbardziej bezsensownym zachciankom mężczyzn. Podejrzewał, że i tak zalicza się do szczęśliwców, ponieważ jego żona nie posiada niebezpiecznego talentu. Mogłaby na przykład wzniecać ogień na ludziach lub wywoływać burzę z piorunami.
- Dlaczego królowa właśnie teraz musi wydawać to swoje śmieszne, bezcelowe i nudne przyjęcie? - domagała się odpowiedzi Cameleon. - Właśnie teraz, kiedy wie, że nie mogę w nim uczestniczyć?
Ach, ta kobieca logika! Po co się trudzić jej zrozumieniem. Cała inteligencja w Xanth nie zdołałaby odnaleźć sensu w tym bezsensie. Bink zamknął za sobą drzwi.
W chwili obecnej pytanie Cameleon było retoryczne. Obydwoje znali odpowiedź. Królowa Iris wykorzystywała każdą okazję, aby popisywać się swoją pozycją. Teoretycznie bal odbywał się na cześć Króla. W rzeczywistości Król Trent mało dbał o efekty teatralne. Prawdopodobnie szybko ucieknie z tej uroczystości. Tak naprawdę to przyjęcie było dla królowej, dla nikogo innego. I chociaż nie mogła nikogo zmusić do uczestnictwa, biada niższemu urzędnikowi, który by ośmielił się pójść na wagary dzisiejszej nocy! Bink był właśnie takim urzędnikiem.
A dlaczego tak jest? Zapytywał sam siebie, gdy wlókł się w ponurym nastroju do zamku. Wcześniej spodziewał się, że będzie ważną osobistością - Królewskim Badaczem Xanth, do którego obowiązków należałoby zgłębianie tajemnic magii i opracowanie raportów dla Króla. Tymczasem wraz z ciążą Cameleon i koniecznością zajęcia się domem, Bink nie przeprowadził żadnego prawdziwego badania. Prawdę mówiąc, to tylko oszukiwał sam siebie. Powinien był oczywiście zastanowić się nad zapłodnieniem żony. Ojcostwo było ostatnią rzeczą, która zaprzątała jego umysł. Ale piękna Cameleon swoim wyglądem mogła zaćmić umysł mężczyzny i podniecić go - mniejsza o to.
Ach, ta nostalgia! Dawniej, kiedy miłość była nowością, wolna była od trosk, nieskomplikowana, bez odpowiedzialności. Cameleon - w fazie piękności była bardzo podobna do nimfy. Ale to fałszywe odczucie. Jego życie, zanim spotkał Cameleon, nie przebiegało tak prosto. I spotkał ją trzy razy, zanim rozpoznał. Bał się, że nie ma talentu magicznego...
Coś zamigotało i nagle zmienił się jego wygląd. Pojawił się kostium od królowej. Psychicznie i fizycznie Bink był tą samą osobą, lecz teraz wyglądał jak Centaur. Iluzja królowej! Musiał więc grać rolę, którą obmyśliła dla niego w swojej bezgranicznej chęci tworzenia drugorzędnych psot. Każda osoba miała odgadnąć tożsamość tak wielu osób, ilu zdołała, zanim weszła do sali balowej. Na tego, kto odgadnie najwięcej, czekała nagroda.
Na dodatek, dla żartu, zrobiła wokół zamku labirynt z żywopłotu. Nawet gdyby nie bawił się w zgadywankę kto jest kim, byłby zmuszony do rozwiązania tej gigantycznej łamigłówki. Do cholery z królową! Jednak, tak jak wszyscy, musiał przez to przejść. Król mądrze nie mieszał się do spraw domowych i dawał królowej wolną rękę. Zrezygnowany Bink wszedł do labiryntu i rozpoczął tę czarną robotę, brnąc przez sieć fałszywych ścieżek w kierunku zamku.
Część szpaleru stanowiła złudzenie, ale połowę żywopłotu naprawdę zasadzono. Miało to nauczyć szacunku do magii i oduczyć od forsowania przeszkody na wprost.
Królowa musiała mieć dobrą zabawę, szczególnie podczas pierwszej rocznicy królewskiej koronacji. Potrafiła zbrzydnąć bardziej od najbrzydszej Cameleon gdy nie miała humoru.
Bink szybko wyminął zakręt i nieomal zderzył się z zombi. Zżarta przez robaki twarz tego czegoś umazana była ziemią oraz czymś lepkim, a wielkie kwadratowe oczodoły wypełniała zgnilizna. Smród przerażał.
Bink z patologicznym zainteresowaniem zagapił się w owe oczodoły. Wydawało się, że z ich głębi sączy się słabe światło. Podobne do światła księżyca nad nawiedzoną doliną lub do jarzącego się grzyba karmiącego się gnijącym trupim mózgiem. Wyglądało to tak, jakby patrzył przez bliźniacze tunele w prawdziwe źródło cmentarnej animacji, a może nawet na źródło wszelkiej magii Xanth. Na dodatek zombi był nocnym koszmarem, jednym z żywych trupów, którego powinno się szybko pogrzebać i zapomnieć. Dlaczego ten rozkładający się trup został uwolniony ze swojego cichego grobu? Zombi zazwyczaj podnosiły, się z mogił jedynie wówczas gdy zagrażało niebezpieczeństwo zamkowi Roogna, ale odkąd panowanie objął król Trent, pozostawały bierne. Zombi zrobił ku niemu krok, otwierając swoje zaskorupiałe usta.
- Uuuu! - powiedział zionąc gazem gnilnym, którym oddychał. Bink wstrząsnął się z obrzydzenia. Bał się niewielu rzeczy w Xanth, ponieważ jego waleczność i talent magiczny czyniły go jednym z najbardziej groźnych ludzi w królestwie. Odwrócił się i pomknął z powrotem boczną alejką, zostawiając za sobą żywego trupa. Ten zaś ze swoimi spróchniałymi stawami i zapleśniałym ciałem, nawet nie próbował współzawodniczyć z jego szybkością.
Nagle wyrósł przed nim lśniący miecz. Zdumiony tym widziadłem, Bink zatrzymał się. Nie spostrzegł żadnej osoby, niczego, co mogło powstrzymać miecz, po prostu w powietrzu unosiła się sama broń. Jaki był cel tej iluzji? O - to musi być kolejny, sprytny trik królowej. Lubiła, żeby jej przyjęcia podniecały i niosły wyzwanie. Wszystko, co musiał uczynić to przejść przez miecz, likwidując w ten sposób ad hoc tę przeszkodę. Zawahał się jednak. Ostrze wyglądało straszliwie realnie. Bink pamiętał doświadczenie z Jamą, ze swojej wczesnej młodości. Talent Jamy polegał na tworzeniu latających, materialnych, ostrych i niebezpiecznych mieczy, przez te kilka sekund. I miał skłonność do aroganckiego nadużywania swojego talentu. Jama był nieprzyjacielem Binka, więc jeżeli to on jest tutaj...
Bink dobył własnego miecza.
- Do ataku! - krzyknął, na wpół oczekując, że jego ostrze przetnie tamto bez oporu. Królowa byłaby zadowolona, że dał się nabrać. Niczego w ten sposób nie ryzykował, po prostu na wszelki wypadek...
Ten drugi miecz okazał się materialny. Stal zadźwięczała o stal. Wtem ta druga broń wywinęła młynka i szybko pchnęła go w klatkę piersiową. Bink odparował i uskoczył w bok. To nie było czasowe ostrze ani bezrozumnie latająca rzecz! Jakieś niewidoczne ręce kierowały nim, a to oznaczało niewidzialnego mężczyznę.
Miecz uderzał raz za razem, a Bink odparowywał ciosy. To coś naprawdę próbowało go dostać!
- Kim jesteś? - dopytywał się Bink, ale odpowiedzi nie było.
Bink ćwiczył się we władaniu mieczem przez ostatnie lata i jego nauczyciel twierdził, że jest uzdolnionym uczniem. Miał odwagę, szybkość i aż nadto siły fizycznej. Choć nie jest mistrzem, ale już i nie amatorem. Cieszył się raczej więc z tego wyzwania, choć przeciwnik był niewidzialny.
Była to jednak walka na serio... i coś jeszcze. Dlaczego został zaatakowany podczas tego święta? Kim był jego milczący tajemniczy wróg? Bink cieszył się, że zaklęcie niewidzialności dotyczy osoby, a nie samego miecza, ponieważ wtedy mógłby znaleźć się w nie lada opresji w tym starciu. Każdy rodzaj magii w Xanth przejawiał się oddzielnie, miecz nie mógłby przenieść swego koniecznego czaru ostrości i twardości pozostając niewidzialnym. No cóż, i to było możliwe, ponieważ w dziedzinie magii wszystko jest możliwe. To zjawisko było jednak w najwyższym stopniu odmienne. W każdym razie, Binkowi wystarczyło, że widział broń.
- Stój! - krzyknął. - Przestań, albo będę musiał porachować się z tobą.
Znów nieprzyjacielski miecz natarł na niego z furią. Bink zdążył już rozpoznać w nim niedoświadczonego przeciwnika. Styl szermierza odznaczał się raczej zuchwałością niż zręcznością. Zblokował wrogi miecz i pchnął przeciwnika w odsłonięte miejsce klatki piersiowej. Jedyne miejsce, gdzie mogła znajdować się ta część ciała, widoczna lub nie, jak wnioskował obserwując postawę i równowagę napastnika. Uderzenie Binka nie było tak mocne by móc zranić, ale wystarczające, żeby...
Jego miecz przeszedł bez oporu prosto przez niewidzialny tors. Nie było tam niczego. Przestraszony Bink stracił równowagę. Wróg pchnął mieczem w kierunku jego twarzy. W ostatniej chwili Bink zrobił zwód. Jego instruktor, żołnierz Crombie nauczył go takich uników. Ale właściwie zdecydował szczęśliwy traf. Gdyby nie jego talent magiczny, Bink byłby już martwy. Bink nie lubił polegać na swoim talencie. Zwłaszcza ucząc się szermierki. Pragnął bronić się samemu otwarcie, nie oczekując, że trafi się jakaś szansa, która dopomoże mu w pojedynku. Mogło to wyglądać na zwykły przypadek. Jego magia mogłaby powstrzymać lub stępić atak, powodując na przykład, że atakujący pośliznął się na skórce banana, gdyż talent nie dbał o jego dumę osobistą. Dlatego pierwszorzędne znaczenie dla Binka miało w szermierce uczciwe przestrzeganie reguł walki, by szydercy nie drwili z jego forteli. Musiał wygrywać uczciwie, mieczem. Teraz nikt się nie śmiał, ale dalej nie podobało mu się, że ktoś, lub coś zaatakowało go bez uprzedzenia.
Miecz musiał pochodzić z prywatnego, magicznego arsenału królowej, ktoś świadomie nim kierował, lecz z pewnością nie król. Mag Trent nigdy nie robił kawałów i nie pozwalał nikomu manipulować swoją bronią. Coś uaktywniło ten miecz i wysłało go, żeby urządził tę psotę. Ten ktoś powinien już wkrótce stanąć wobec straszliwego gniewu króla.
Chociaż stanowiło to małą pociechę dla Binka, nie chciał, żeby wyglądało, iż zdaje się na protekcję króla. Chciał stoczyć pojedynek i wygrać. Oprócz tego miał trochę kłopotów z trafieniem osoby, która była niewidoczna; działał z oddalenia. Po chwili porzucił jednak myśl - że jest to jakaś odległa osoba, która mogłaby władać tym mieczem. Z punktu widzenia magii było to możliwe, ale jak daleko sięgał pamięcią, nie miał wrogów. Nikt nie zamierzał atakować go ani magicznie, ani też zwykłym sposobem. Nikt nie ośmieliłby się tego uczynić jednym z mieczy króla, w ogrodzie zamku Roogna.
Bink znowu osłonił się przed cięciem miecza wroga, wyszukując jego słabych miejsc i ciął niewidzialne ramię. Oczywiście żadnego ramienia nie było. Nie miał wątpliwości, że miecz walczył sam. Nigdy do tej pory nie walczył z czymś takim, ponieważ król nie ufał osądowi bezrozumnej broni. To doświadczenie wnosiło zatem coś nowego. Nie było oczywiście w tym nic niewłaściwego; dlaczegoż by nie stoczyć bitwy z zaczarowanym mieczem?
Zakładając, że miecz działał samodzielnie, dlaczego nastawał na jego życie? Bink czuł coś w rodzaju respektu wobec ostrej broni. Dbał bardzo o swój miecz, upewniał się nieustannie, że czar ostrości jest należyty i nigdy nie nadużywał tego narzędzia. Jego miecz nie skrzyżował się dotąd z zaprzysiężonymi mieczami innych magów. Być może, nieumyślnie znieważył ten szczególny miecz.
- Mieczu, jeśli spowodowałem, że poczułeś się dotknięty lub wyrządziłem ci krzywdę, przepraszam i ofiaruję się to naprawić - powiedział. - Nie chciałbym walczyć z tobą bez powodu.
Miecz wściekle ciął w jego nogi. O włos, a ostrze dosięgnęłoby Binka.
- Powiedz przynajmniej, jaki masz powód do ataku, jaki żal tobą kieruje?! - krzyknął Bink w samą porę odparowując cios. Miecz nieustępliwie kontynuował ataki. - Zatem muszę cię rozbroić - powiedział Bink z mieszaniną żalu, gniewu i oczekiwania. Było to prawdziwe wyzwanie! Po raz pierwszy zaczął atakować szermując zręcznie mieczem. Wiedział, że jest lepszy od przeciwnika. Ale nie mógł pokonać dzierżawcy broni, ponieważ takowego nie było. Miecz nie okazywał oznak zmęczenia: magia wzmacniała go. Jak zatem zdoła go pokonać? Bink nie wydawał się zmartwiony, ponieważ trudno obawiać się mniej zręcznego przeciwnika. A cóż dopiero, jeśli przeciwnik jest oddalony od ciosów...
Przecież jego magiczny talent, nie pozwoliłby temu mieczowi go zranić. Miecz w ręku zwykłego mężczyzny mógłby wyrządzić mu krzywdę, ale jego dar broniłby go przed magiczną mocą tego miecza. W Xanth niewiele było rzeczy pozbawionych magii, więc Bink posiadał nadzwyczajną tarczę. Pytanie brzmiało: czy zamierzał uczciwie zwyciężyć stawiając odważnie czoła przeciwnikowi, czy też zdać się na jakiś fantastyczny przypadek? Jeżeli nie dokona tego na pierwszy sposób, jego talent wybierze drugi.
Znowu tak manewrował mieczem, żeby znaleźć się w pozycji nieosiągalnej dla przeciwnika i uderzył na płask w ostrze, mając nadzieję, że odłamie je od rękojeści. Nie powiodło mu się, metal był zbyt wytrzymały. Tak naprawdę, to nie miał nadziei, żeby, to przedsięwzięcie powiodło się. Wytrzymałość to jeden z podstawowych czarów wbudowanych w nowoczesne miecze. No dobrze, ale co dalej?
Usłyszał stukot czyichś kroków. Musiał uwinąć się z tym szybko, niż cierpieć wstyd z powodu niespodziewanej pomocy. Jego talent nie dbał o dumę, ale o jego ciało.
Przeciwnik przyparł go do drzewa - prawdziwego. Labirynt z żywopłotu w połowie opierał się na istniejącej wegetacji, tak że wszystko tworzyło część składową tej łamigłówki. Bink stał teraz obok klejowca. Jeśli cokolwiek skaleczyło korę tego drzewa, magicznie przyklejało się do niego. Drzewo powoli obrastało obiekt, wchłaniając go. Nieszkodliwe było tak długo, jak długo kora pozostawała nienaruszona. Dzieci mogły bezpiecznie wspinać się po jego pniu dopóty, dopóki nie użyły ostrych narzędzi. Dzięcioły trzymały się od niego z dala. Bink mógł więc bezpiecznie oprzeć się o nie. Ale musiał zachować ostrożność...
Miecz nieprzyjaciela smagnął go nieomal w twarz. Bink nigdy nie był pewien, czy natchnienie pojawia się przed czy po akcji. Prawdopodobnie po, co znaczyło, że jego talent znowu zadziałał, pomimo wysiłków, by samemu wyjść z opresji. W każdym razie zamiast odparować cios, zrobił tym razem unik. Miecz przeszedł nad jego głową i z mlaśnięciem zatonął głęboko w korze. Natychmiast magia drzewa uaktywniła się i ostrze z miejsca zostało zaplombowane. Szarpało się i walczyło, ale nie zdołało się uwolnić. Nie mogło przezwyciężyć magii właściwej danej rzeczy czy osobie, w jej własnej dziedzinie!
Bink był zwycięzcą.
- Pa, mieczu - powiedział, chowając własny do pochwy. - Przepraszam, ale nie możemy dłużej gawędzić. Za tą pozorną nonszalancją krył się jednak niepokój. Kto lub co pobudziło magiczny miecz do morderczego ataku? Najwidoczniej musiał posiadać jakiegoś wroga. Nie spodobała mu się ta myśl, że jest ktoś kto do tego stopnia go nienawidzi, że próbuje się go pozbyć. Pośpieszył za następny zakręt i wpadł prosto w kolczasty kaktus, który stanowił magiczną imitację. Gdyby kaktus był prawdziwy Bink stałby się ludzką poduszką na igły.
Kaktus pochylił swoje kłujące odnóża i schwycił Binka za szyję.
- Niezdarny głupku! Czy chciałbyś, abym upiększył twoją brzydką gębę w błocie? - parsknął kaktus. Bink rozpoznał ten głos.
- Chester! - wyrwał się z uścisku. - Chester, centaur!
- Muchy końskie! - przeklinał Chester. - Mamisz mnie, żebym się poddał! - zwolnił znowu swój straszny chwyt. - Ale lepiej powiedz mi, kim ty jesteś, albo tak cię ścisnę...
Ścisnął go tak, że Bink sądził, iż jego głowa wystrzeli z ciała jak korek z butelki. Gdzież podział się teraz jego talent?
- Funk! Funk! - pisnął Bink, starając się wymówić swoje imię, podczas, gdy wargi nie mogły się całkiem domknąć. - Fuj... k!
- Ja naprawdę nie śmierdzę! - powiedział Chester coraz bardziej poirytowany, co sprawiło, że ścisnął Binka jeszcze mocniej. - Nie tylko jesteś ordynarny ale jeszcze impertynencki.
Dociskał go jak kleszczami.
- Hej, ty nosisz moją twarz! Bink zapomniał, że był przebrany. Zdumienie spowodowało, że centaur rozluźnił uścisk i Bink natychmiast wykorzystał tę okazję.
- Jestem Bink! Twój przyjaciel! W iluzorycznym przebraniu! Chester zastanowił się. Żaden centaur nie był głupi, ale właśnie ten zdawał się myśleć za pomocą mięśni.
- Jeżeli próbujesz mnie oszukać...
- Pamiętasz Pustelnika Hermana? Jak spotkałem go na odludziu i jak uratował Xanth od roju świdrzaków swoją magią? Najwspanialszy z centaurów!
Chester w końcu uwolnił Binka.
- Wuj Herman - potwierdził z uśmiechem, co spowodowało okropny grymas na twarzy kaktusa. - Sądzę, że jesteś w porządku. Ale co robisz w mojej postaci?
- To samo, co ty w postaci kaktusa - odpowiedział Bink, masując szyję. - Uczestniczę w balu maskowym.
Pojął, że nie ma uszkodzonej szyi, więc jego talent musiał zadziałać.
- O, tak - zgodził się Chester, wyginając giętko igły. - Psota Dobrej Królowej Iris, tej suki-czarodziejki. Czy odnalazłeś już drogę do pałacu?
- Nie. Prawdę mówiąc, wbiegłem na... - ale Bink nie był pewien, czy chce rozmawiać o mieczu. - Zombiego - dokończył.
- Zombiego! - śmiał się Chester. - Co za bzdury! Który kretyn przebrał się w taki kostium?
Kostium! Oczywiście! Zombi nie był prawdziwy, po prostu był następnym iluzyjnym kostiumem królowej. Bink zareagował tak samo krótkowzrocznie jak Chester, czmychając, zanim odkrył tożsamość tamtego. Jednak starcie z mieczem z pewnością nie stanowiło iluzji.
- Wiesz, nie bardzo podoba mi się cała ta zabawa - powiedział.
- Ja też nie przyszedłem na zabawę - zgodził się z nim Chester - ale ta nagroda warta jest roku mojego życia.
- Tak, zostało to jasno sprecyzowane - potwierdził przygnębiony Bink. - Jedna odpowiedź na pytanie Dobrego Maga Humfreja za darmo. Ale wszyscy o to współzawodniczą i ktoś inny wygra.
- Nie, jeżeli ruszymy z kopyta - rzekł Chester. - Chodźmy zdemaskować strasznego zombi, zanim ucieknie!
- Dobrze - zgodził się Bink zawstydzony swoją ucieczką. Mijali właśnie miecz, wciąż zatopiony w drzewie.
- Zguba należy do znalazcy! - wykrzyknął uszczęśliwiony Chester i sięgnął doń ręką.
- To jest kora klejowca, nie puści - perswadował Bink.
Ale centaur trzymał już miecz i ciągnął. Jego siła była tak wielka, że posypał się deszcz kory i drewna. Ale nie uwolniło to miecza.
- Hmm. Słuchaj, miłe drzewo - mamy także klejowca w Wiosce Centaurów. Podczas suszy podlewałem go codziennie, tak, że przeżył. Teraz poproszę w zamian o ten miecz, z którego ty nie masz pożytku.
Drzewo uwolniło miecz. Chester wetknął go do kołczana, pomiędzy strzały, umocowując dodatkowo za pomocą pętli, którą także ze sobą nosił. A może Bink wyobraził sobie to wszystko, obserwując konwulsje kaktusa? Bink położył dłoń na własnym mieczu, na wpół obawiając się powrotu wrogości, ale ta broń pozostała nieruchoma. Ktokolwiek władał tym mieczem.
Chester stał się czujny, widząc jak Bink się weń wpatruje.
- Trzeba po prostu rozumieć drzewa - powiedział ruszając.
Była to oczywiście prawda, centaury nigdy nie kłamią. - Naprawdę podlewałem to drzewo. Powiedzenie mu o tym wydawało mi się bardziej stosowne, niż czynienie z tego tajemnicy.
Więc ten klejowiec odwdzięczył się za przysługę. Dlaczego by nie? Centaury odnosiły się rzeczywiście przyjaźnie do drzew, chociaż Chester nie wykazywał szczególnej miłości do kolczastych kaktusów. Nie ulega wątpliwości, dlaczego Królowa ze swoim poczuciem humoru wymogła na nim ten kostium.
Przybyli do miejsca gdzie Bink napotkał zombi, ale to okropieństwo już odeszło. Tylko pokryta śluzem kupka nieczystości leżała na ścieżce. Chester trącił ją kopytem.
- Prawdziwa, od fałszywego zombi? - zdziwił się - czyżby iluzje królowej stały się prawdopodobne?
Bink skinął potwierdzająco. Ogarnął ich niepokój. Jasne, że królowa w znacznym stopniu posługiwała się iluzją, ale dlaczego aż tak się starała? Jej magia była znacznie silniejsza niż talenty zwykłych ludzi, gdyż należała do trójki najbardziej utalentowanych Magów Xanth. Ale utrzymanie każdego, najdrobniejszego detalu, na każdym kostiumie każdego gościa zaproszonego do udziału w maskaradzie wymagało znacznego wysiłku. Kostiumy Binka i Chestera były tylko wizualne, ale nie mogli na zawołanie powrócić do swoich dawnych postaci.
- O, tutaj leży świeża sterta odchodów - zauważył Chester.
- To prawdziwy brud, a nie zombi. - Ubił to stopami kaktusa, które jednak zostawiły ślad kopyt. - Czyżby zombi tutaj zagłębił się w ziemię?
Dziwne. Bink pogrzebał w błocie własną stopą. Nie było w środku niczego, z wyjątkiem większej ilości błota. Nie było zombi.
- No cóż, zgubiliśmy go - rzekł zakłopotany Bink, ponieważ niezupełnie rozumiał to wszystko. - Zombi wydawał się tak realny! Lepiej poszukajmy drogi do pałacu, zamiast robić tutaj ż siebie głupców Chester skinął, a jego kaktusowa głowa absurdalnie się zachwiała.
- Niezbyt dobrze idzie mi odgadywanie osób - przyznał się. - A jedyne pytanie jakie mógłbym zadać Dobremu Magowi nie ma żadnej odpowiedzi.
- Nie ma odpowiedzi? - zapytał Bink, gdy skręcili w następny tunel.
- Odkąd Cherlie ma źrebię, rozumiem, że on jest ślicznym, małym centaurem o puszystym ogonku, ale wydaje mi się, że poświęca mu cały czas, zapominając o mnie. Jestem jak piąte kopyto w stajni. Więc o co mogę...
- Ty też! - krzyknął Bink rozpoznając źródło własnego, złego nastroju. - Cameleon nie ma jeszcze małego, ale... - wzruszył ramionami.
- Nie martw się, ona nie będzie miała źrebaka.
Bink zdusił śmiech. To naprawdę wcale nie było zabawne.
- Ach, te kobyłki - nie możesz z nimi wytrzymać, a bez nich też nie - powiedział żałośnie Chester.
Nagle zza rogu wyłoniła się harpia. Otarli się o krzaki, żeby uniknąć zderzenia.
- Ślepy jesteś, dziobie haczykowaty? - zapytał Chester. - Spływaj ptasi móżdżku!
- Ty kapuściana głowo - odparowała harpia melodyjnym głosem. - Zjeżdżaj z mojej drogi, zanim zszyję cię w śmierdzącą kulę twoimi własnymi, głupimi igłami!
- Głupie igły! - Chester zawsze był wojowniczy, nawet gdy miał lepszy nastrój. Ten afront wywołał w nim gniew. Był obecnie kaktusem i mógłby natychmiast obrzucić gradem igieł, a żaden z tych ostrych pocisków nie wyglądałby głupio.
- Chcesz, żebym zapchał twój zasmarkany ryj twymi brudnymi piórami?
Teraz rozsierdziła się harpia. Większość z tego gatunku była rodzaju żeńskiego, ale ten osobnik był rodzaju męskiego. Dalszy objaw ciętego dowcipu królowej.
- Naturalnie - melodyjnie, jakby grał na flecie, odpowiedział Chesterowi ten ptako-człowiek. - Zaraz po tym, jak wycisnę na miazgę twoją zieloną twarz i wytoczę z niej sok!
- O, czyżby? - kpił Chester, zapominając, że centaury nie są zwykłymi awanturnikami.
Harpia i kaktus przyjęły pozycje bojowe. W widoczny sposób harpia była potężniejszym stworzeniem, z gatunku tych, które nigdy nie umiały wysłuchiwać obelg od obcych. I ten dziwny, na wpół melodyjny sposób mowy...
- Mantikora! - krzyknął Bink.
Harpia zatrzymała się.
- Punkt dla ciebie centaurze. Twój głos brzmi mi znajomo, ale...
Zdumiony Bink przypomniał sobie, że w tej chwili jest w przebraniu centaura, więc to do niego, a nie do centaura zwróciło się to stworzenie. - Jestem Bink, spotkałem cię, kiedy odwiedzałem Dobrego Maga, w drodze powrotnej, kiedy...
- A, tak. Rozbiłeś magiczne lustro. Na szczęście on miał drugie. Co u ciebie słychać?
- Złe czasy nastały dla mnie. Ożeniłem się. Mantikora zaśmiał się melodyjnie.
- Chyba nie z tym kaktusem?
- Słuchaj no, ty! - odezwał się ostrzegawczo Chester.
- To jest mój przyjaciel, Chester, Centaur - powiedział szybko Bink. - Jest siostrzeńcem pustelnika Hermana, który uratował Xanth przed...
- Znałem Hermana - powiedział Mantikora. - Najwspanialszy centaur, jaki kiedykolwiek żył, zanim oddał swoje szlachetne życie za kraj. Jedyny, jakiego znam, który nie wstydził się swojego magicznego daru. Jego płomienny talent wyprowadził mnie kiedyś z gniazda smoków. Kiedy dowiedziałem się o jego zgonie, było mi tak smutno, że pożądliłem małego wikłacza na śmierć. Herman był o wiele lepszy od tych kopytnogłowych, które go wygnały...
Westchnął głęboko:
- Bez obaw, kaktusie, ty jesteś przecież jego siostrzeńcem. Mogę mieć powód do użądlenia ciebie, ale nie mógłbym pokalać pamięci tego niezapomnianego pustelnika.
Nie było pewniejszego sposobu do zrobienia przyjemności Chesterowi, niż wspomnieć o jego bohaterskim wuju. Może Mantikora wiedział o tym.
- Nie ma problemu - odezwał się natychmiast Chester. - Wszystko to prawda, co powiedziałeś. Moi ludzie wypędzili Hermana, ponieważ uważali, że magia jest czymś nieprzyzwoitym u centaura. Większość z nas do tej pory tak sądzi. Nawet moja własna kobyłka, piękny kawałek końskiego ciała, o jaki chciałoby się troszczyć...
Potrząsnął swoją kaktusowatą głową, uświadamiając sobie całą niestosowność:
- Oni są kopytogłowi.
- Czasy się zmieniają - powiedział Mantikora. - Pewnego dnia będą szczycić się swoimi talentami, zamiast z nich szydzić. - Zrobił gest swoimi skrzydłami harpii. - Dobrze, ale muszę już iść, żeby zidentyfikować trochę więcej osób, nie dla nagrody. To po prostu stanowi dla mnie wyzwanie - ruszył do przodu:
Poczucie humoru królowej zdziwiło znowu Binka. Przebrać w kostium harpii tak straszliwe stworzenie jak mantikora, która posiadała głowę człowieka z potrójnymi rzędami zębów, ciało lwa, skrzydła smoka i ogon monstrualnego skorpiona. Z pewnością jeden z najbardziej niebezpiecznych potworów krainy Xanth - w przebraniu jednego z najbardziej obrzydliwych. Na dodatek Mantikora nosił je z gracją i grał doskonale swoją rolę w kostiumowej szaradzie. Prawdopodobnie czuł się bezpieczny wiedząc, że nie stracił duszy, toteż mało dbał o swój wygląd.
- Ciekaw jestem, czy ja także posiadam talent magiczny? - zamyślił się Chester, czując się odrobinę winny. Przejście od niestosowności do dumy było dla niego rzeczywiście trudne.
- Jeżeli wygrasz nagrodę, to będziesz mógł się dowiedzieć - stwierdził Bink.
Kaktus rozchmurzył się.
- To prawda! - to było właśnie to pytanie Chestera, pytanie bez odpowiedzi, tkwiące niejasno w umyśle Chestera. Kaktus zaczął narzekać:
- Ale Cherie nigdy nie pozwoliłaby mi na posiadanie talentu, nawet maleńkiego. Jest okropnie pruderyjna, jeśli chodzi o rzeczy tego rodzaju!
Bink przypomniał sobie skłonność kobyłki do afektacji i przytaknął. Cherie była wspaniałym okazem i dobrze sobie radziła z ogólną magią w Xanth, ale nie mogłaby ścierpieć talentu u jakiegokolwiek centaura. Przypomniało to Binkowi nastawienie jego własnej matki co do seksu u młodych. U zwierząt uważała to za naturalne, ale jeżeli pojawiło się coś takiego jak nimfa wyhodowana z dzikiego owsa - no tak, Chester naprawdę miał problem!
Minęli następny zakręt - labirynt w żywopłocie obfitował w zakręty i ujrzeli bramę pałacu.
- Biegnijmy tam, zanim labirynt się zmieni - krzyknął Bink.
Pobiegli w tym kierunku, ale w tejże chwili żywopłot zalśnił i okrył się mgłą. Prawdziwą trudność w tej łamigłówce stanowiła jej zmienność. W nieregularnych odstępach czasu przekształcała się w nowe konfiguracje. Nie można więc było rozwiązywać jej systematycznie. A już byli spóźnieni.
- Nie zamierzam więcej się zatrzymywać! - krzyczał Chester. Dźwięk galopującego kaktusa stał się głośniejszy. - Wskakuj na mój grzbiet!
Bink nie oponował. Wskoczył na najbardziej najeżoną igłami część kaktusa, na wpół świadomie krzywiąc się w oczekiwaniu, że nabije kolcami całe krocze. Gładko wylądował na grzbiecie Chestera, który okazał się całkowicie koński.
Poczuwszy ciężar, Chester przyśpieszył. Wcześniej Bink dosiadał centaura, kiedy to Cherie łaskawie ofiarowała się, że go podwiezie, ale nigdy tak mocarnego jak ten! Chester był krzepki, nawet według norm centaurów, a teraz na dodatek spieszył się. Olbrzymie mięśnie grały wzdłuż całego ciała, unosząc go do przodu z takim impetem, że Bink obawiał się, iż równie szybko stoczy się z jego grzbietu, jak się na nim znalazł. Jednak ufny w swój talent mocno chwycił się grzywy centaura niemal zwisając z niej w szalonym pędzie.
Niewielu mieszkańców Xanth wiedziało o talencie Binka, a i on sam nie uświadamiał go sobie przez pierwsze dwadzieścia lat swojego życia. Działo się tak, ponieważ sam talent nie ujawniał się. Bronił Binka przed zranieniem za pomocą magii. A każdy, kto dowiedziałby się o tym, mógłby zranić Binka na sposób mundański. Sam więc talent osłaniał go przed możliwością zaistnienia takiego przypadku. Oprócz samego Binka tylko król Trent znał prawdę. Dobry Mag prawdopodobnie domyślał się, a i Cameleon musiała coś podejrzewać. Nowy żywopłot uformował się pomiędzy nimi a bramą. Chester przedzierał się przez żywopłot aż fruwały gałązki. Tym razem, to brama musiała stanowić iluzję. Czarodziejka-królowa mogła powodować znikanie rzeczy tworząc iluzje na otwartych przestrzeniach a potem je rozpraszając. Powinien był o tym wcześniej pamiętać.
Co za rozpęd miało to stworzenie. Niewidoczne listowie smagało Binka jak nawałnica, ale trzymał się mocno. Pojawiła się teraz inna bariera. Chester co chwila zmieniał kierunek, by podążać nowymi tunelami, które rzeczywiście pojawiły się na drodze. A potem wprost przedarł się przez kolejne skrzyżowanie żywopłotów. Kiedy Centaur jest w ruchu, biada człowiekowi, bestii lub roślinom na jego drodze!
Nagle znaleźli się poza labiryntem, tuż przed fosą. Ale pęd Chestera powiódł ich o dwadzieścia kroków za blisko od zwodzonego mostu i nie było już miejsca do skorygowania trasy.
- Trzymaj się! - krzyknął Chester i skoczył.
Tym razem tak rzuciło Binkiem, że wyrwał dwie pełne garści grzywy centaura, aż ów stanął dęba. Bink wywinął kozła i z głośnym pluskiem wpadł do fosy.
Natychmiast zbiegły się potwory z fosy, pożądliwie otwierając paszcze. Zawsze czujne i zawsze można było liczyć na ich apetyt. Olbrzymi wąż zwinął się w pętlę, a każdy z jego zębów miał długość palców Binka. Po drugiej stronie jakiś szkarłatny czerep rozwarł swoją zdeformowaną paszczę, ukazując straszliwe zęby, które były jeszcze dłuższe. A bezpośrednio pod Binkiem, podnosząc się ze zmąconej mułem fosy ukazał się behomot, którego grzbiet był tak szeroki, że zdawał się wypełniać całą fosę.
Bink wściekle szamotał się w wodzie, próbując dopłynąć w bezpieczne miejsce. Wiedział, że żaden człowiek nie jest w stanie uciec nie tylko wszystkim trzem potworom, ale każdemu z osobna. Behemot podniósł się, na wpół wynurzając ponad powierzchnię wody; czerep przecinał mu drogę, a szczęki kłapały krwiożerczo; wąż gotowy był rzucić się na niego z szybkością światła. I czerep i wąż zderzyli się zębami aż poleciały iskry. Obydwa potwory przetoczyły się przez podnoszącego swoją masę behemota - i Bink zjechał w dół po powstałym wzniesieniu, jak po nasmarowanej tłuszczem pochylni, w bezpiecznej odległości od zębów. Aż znalazł się zdrów i cały przy licowanym kamieniem, wewnętrznym brzegu fosy, Zabawny zbieg okoliczności - cha... Tu przejawiło się działanie jego talentu. Jeszcze raz ratował go przed skutkami jego własnego nierozważnego czynu. Próba jazdy na galopującym centaurze, który wyglądał jak kaktus...
Powinien był szukać swojej własnej drogi przez labirynt, tak jak robili to inni. Po prostu miał szczęście, że zarówno centaur jak i potwory z fosy byli stworami magicznymi, więc jego talent mógł zadziałać.
Chester wylądował bezpiecznie i był na podorędziu, by wyciągnąć go z fosy. Centaur podniósł go jedną ręką, ledwie wykazując jakiekolwiek oznaki wysiłku. Ale głos mu drżał:
- Myślałem już... kiedy wpadłeś między te bestie... nigdy nie widziałem czegoś podobnego...
- Nie były naprawdę głodne - powiedział Bink umniejszając wagę tego zdarzenia. - Po prostu bawiły się swoim pożywieniem i pozwoliły się zrobić w konia. Wejdźmy do środka zamku. W tej chwili pewnie podają już jakieś zakąski.
- Tak, tak - zgodził się Chester. Jak wszystkie mocarne stworzenia miał chroniczny apetyt.
- Strawa - trawa - wymruczał Bink. Ale nie był to dobry kalambur, centaury nie jadały trawy, jak mogliby zakładać oszczercy.
Ruszyli do środka - i iluzje zniknęły. Zaklęcia straciły moc i znowu byli sobą: człowiekiem i centaurem.
- Wiesz, nigdy nie zdawałem sobie sprawy, jak pospolicie wygląda moja twarz, dopóki nie zobaczyłem ciebie - powiedział poirytowany Chester.
- Ale masz za to śliczny zad - zauważył Bink.
- Prawda, prawda - zgodził się ułagodzony centaur. - Zawsze powiadałem, że Cherie nie zostałaby moją żoną z powodu mojej twarzy.
Bink zaczął się śmiać, ale zdał sobie sprawę, że przyjaciel wziął żart za dobrą monetę. Znajdowali się już przy wejściu i ktoś mógłby ich usłyszeć.
Strażnik pałacowej bramy zmarszczył brwi.
- Ilu odgadłeś, Bink - pytał otwierając notesik.
- Jednego, to Crombi - powiedział Bink patrząc na Chestera. Potem przypomniał sobie Mantikorę. - Raczej dwóch.
- Zatem wypadasz z gry - powiedział Crombie. - Prowadzący zawodnik ma dwunastu. Spojrzał na Chestera. - A ty?
- Nie pragnąłem żadnej nagrody - odburknął gburowato centaur.
- Wy chłopcy, nawet nie próbowaliście - rzekł Crombie. - Gdybym nie tkwił tutaj jak chłopiec na posyłki królowej...
- Sądziłem, że lubisz tę pałacową posadę - powiedział Bink. Po raz pierwszy zetknął się z Crombiem, gdy ów był żołnierzem w służbie poprzedniego króla.
- Lubię, ale bardziej lubię przygody. Król jest w porządku, ale... - Crombie nachmurzył się. - Cóż, nasza królowa!
- Wszystkie źrebice są trudne - powiedział Chester. - Taka ich natura, nic nie mogą na to poradzić, nawet jeżeli chcą.
- Masz rację - ochoczo zgodził się z nim Crombie. Szczerze nienawidził kobiet. - A cóż dopiero powiedzieć o tych obdarzonych najsilniejszą magią? Któż mógłby wymyślić tę idiotyczną maskaradę? Chciała po prostu pochwalić się swym talentem magicznym.
- Niewiele więcej ma do pokazania - stwierdził Chester. - Król nie zwraca na nią uwagi.
- Król to dobry i mądry Mag! - zgodził się Crombie.
- Kiedy Królowa nie figluje magicznie, to warta pałacowa jest śmiertelnie nudnym obowiązkiem. Szkoda, że nie wysłano mnie daleko stąd z męską misją, jak wtedy, gdy spotkał mnie Bink...
Bink uśmiechnął się do swych wspomnień.
- Czy ta burza gradowa w technikolorze nie była czymś wspaniałym? Rozłożyliśmy się obozem pod nieruchomym wikłaczem.
- A dziewczyna uciekła - dopowiedział Crombie. - To były czasy!
Zdumiony Bink stwierdził, że całkowicie się z nim zgadza. W tamtym czasie owa przygoda nie wydawała się zabawna, ale w retrospekcji nabrała posmaku marzenia.
- Powiedziałeś, że była dla mnie zagrożeniem.
- I była - odparł Crombie. - Wyszła za ciebie, prawda? Bink roześmiał się, ale był to wymuszony śmiech.
- Lepiej wejdźmy do środka, zanim zakąski znikną - skręcił i prawie potknął się o następną kupkę błota. - Masz krety w pałacu? - zapytał z pewną dozą złośliwości.
Crombie popatrzył z ukosa na błoto.
- Nie było tego tutaj przed chwilą. Może na przyjęcie zaproszono magicznego kreta? Zamelduję zarządcy, kiedy skończę wartę.
Bink i Chester ruszyli dalej. Pałacową salę balową udekorowała sama Królowa Iris. Gościom jawiła się podmorska scena z powiewającymi nad skalistym dnem morskim wodorostami. Pomiędzy nimi przepływały ryby o świetlistych barwach, a na ścianach tkwiły skorupiaki. Tu i ówdzie usypano podwodne plaże z pięknego, białego piasku, zmieniające w sposób magiczny swoje położenie, tak żeby całą scenerię mogły podziwiać nawet osoby stojące w jednym miejscu.
Olbrzymi wężowy potwór wił się po całej sali, a jego pulsujące zwoje ukazywały się tu i tam, w miejsce ścian.
Chester rozejrzał się dookoła.
- Jest zwykłą suką i robi to wszystko na pokaz, ale muszę przyznać, że jestem pod wrażeniem jej magii, ale najbardziej martwi mnie czy wystarczy jedzenia dla gości...
Okazało się, że nie istnieje niebezpieczeństwo, że zabraknie dla niego jadła. Ujrzał bowiem góry zakąsek, których strzegła pod strażą sama Królowa. Trzymała na smyczy piklokota. Kiedy ktoś ośmielił się sięgnąć po przysmak, kot peklował go.
- Nikt niczego nie zje, dopóki główna nagroda nie zostanie przyznana - ogłosiła Iris rozglądając się wokół. Ubrała się w strój amazonki - królowej rusałek. Głowę wieńczyła jej kolczasta korona, dzierżyła trójząb i opierała się na mocnym rybim ogonie. Końce trójzębu połyskiwały szlamem, który prawdopodobnie stanowił iluzję, ale równie dobrze mógł być autentyczną trucizną, co skutecznie odstraszało gości, a przecież stołu pilnował także piklokot.
Bink i Chester rozdzielili się i wmieszali w tłum gości. Prawie każde ważne stworzenie w Xanth przybyło tutaj, z wyjątkiem kobyłki Chestera, Cherie, która bez wątpienia wciąż doglądała źrebaka oraz Cameleon, żony Binka, która zajęta była własnym nieszczęściem. Dobry Mag Humfrey nigdy nie był towarzyski.
Bink dostrzegł swojego ojca Rolanda z Północnej Wioski. Roland starał się nie wprawiać go w zakłopotanie okazując wylewne uczucia.
Uścisnęli sobie ręce, to wszystko.
- Ładne buty, synu!
W tym momencie poczuł się raźniej po scenie, jaką zrobiła Cameleon.
- Świeże, prosto z drzewa - powiedział Bink, nieco zażenowany.
- Co robiłeś przez te ostatnie kilka miesięcy? - Roland pryskał śliną kiedy mówił, a bąbelki formowały się w drżące kulki wypływające na powierzchnię oceanu. Kiedy Królowa Iris tworzyła iluzje, to aż zapierało dech! Zwykli obywatele ze swymi błazeńskimi, indywidualnymi talentami magicznymi mogli jedynie spoglądać z zazdrością na twory czarownicy. Był to główny powód, dla którego Królowa urządziła ten bal.
- A, ćwiczyłem szermierkę, uprawiałem ogród i podobne rzeczy - mówił Bink.
- Słyszałem, że Cameleon lada moment spodziewa się...
- To też - powiedział Bink, znowu odczuwając frustrację z powodu swojej sytuacji.
- Syn wkrótce napełni krzykiem dom.
Uwaga zawierała aluzję do tego, czy okaże się on normalnie utalentowanym dzieckiem. Bink zmienił temat.
- Mamy delikatne drzewko damskich pantofli, które właśnie kwitnie. Sądzę, że już wkrótce zaowocuje pierwszą parą pantofli.
Panie będą zadowolone - rzekł Roland z powagą, jakby mówił o poważnych sprawach. Nagle Bink zdał sobie sprawę, że niewiele miał do powiedzenia o minionym roku. Co osiągnął? Dosłownie nic. Nic dziwnego, że czuł się nieswojo!
Oświetlenie przygasło. Wyglądało to tak, jakby opadał kurz powodując, że morze pociemniało. Ale niknące światło dzienne ustąpiło miejsca nocnemu blaskowi. Falujące wodorosty żarzyły się jak neonowe lampiony, korale świeciły jasno różnorodnymi kolorami. Nawet puszyste gąbki emitowały blade promienie. Zwierzęta płonęły ostrzejszym światłem, jak np. elektryczne węgorze wysyłające skupione wiązki światła oraz ławice ryb świecące przezroczystym światłem. Iluzja była oszałamiająco piękna.
-  Gdyby tylko jej osobowość dorównywała jej znakomitemu gustowi - westchnął Roland.
- Teraz przyznamy główną nagrodę - ogłosiła Królowa Iris, która świeciła najsilniej ze wszystkich, strumienie światła emanowały z jej korony, trójzębu i pięknego, obnażonego torsu rusałki. Była mistrzynią iluzji i mogła uczynić się tak piękną, jak chciała.
- Rozumiem, że to małżeństwo z rozsądku - ciągnął Roland, który był regentem na północ od Rozpadliny. Chociaż sam nie był magiem, nie odczuwał strachu wobec majestatu królewskiego.
Bink skinął głową, lekko skrępowany okazywanymi przez ojca wyrazami uznania wobec dobrze wyeksponowanych, nawet jeżeli były tylko iluzoryczne, wdzięków królowej. Jakby nie było, Roland dobiegał pięćdziesiątki. To co mówią musiało być prawdą. Król nie przejawiał miłości do Królowej i rządził tą pełną temperamentu kobietą żelazną ręką, co dziwiło tych, którzy znali czarodziejkę Iris przed ślubem. A Król rozkwitał, stosując dyscyplinę. Ci, którzy dobrze znali Króla rozumieli, że był nie tylko potężnym magiem, ale także silną osobowością. W samej rzeczy wyglądało na to, że w magicznej krainie Xanth panował najlepszy Król od Czasu Czwartej Fali, kiedy to na zamku Roogna rezydował jego budowniczy. Nastąpiły ogromne zmiany, usunięto magiczne pole chroniące Xanth przed intruzami, a stworzeniom mundańskim wolno było przekraczać granice. Pierwszymi, którzy przekroczyli granice kraju, byli członkowie dawnej mundańskiej armii Króla. Osiedlono ich w najdalszych rejonach na odludziach Xanth, gdzie stali się produktywnymi obywatelami krainy. Wymóg, by każdy obywatel posiadał talent magiczny zniesiono - i ku zdziwieniu niektórych konserwatystów, nie powstał z tego powodu chaos. Ludzie zdobywali sławę i szacunek dzięki sile swego charakteru, a nie przypadkowymi sztuczkami magicznymi. Wybrani badacze penetrowali tereny w pobliżu Mundanii, gdzie nie sięgała magia, postawiono tam zewnętrzne strażnice, by zawczasu powstrzymać ewentualny najazd. Król nie zniszczył kamienia Tarczy; będzie mógł odtworzyć pole ochronne, jeśli kiedykolwiek zaistnieje taka potrzeba.
Bink był pewien, że Król Trent ma oczy otwarte na wszystkie dobre i pożyteczne rzeczy, wliczając w to ciała pięknych kobiet, a królowa była na jego rozkazy. Mogła i starała się być tym, czym Król chciał, żeby była w danej chwili. Nie byłby mężczyzną, gdyby nie korzystał z tego, przynajmniej od czasu do czasu. Ale czego on chciał naprawdę? W pałacu przeważała opinia, że Król pragnął różnorodności. Królowa rzadko pojawiała się dwa razy w tym samym przebraniu.
- Pałacowy strażniku, twój raport - zażądała Królowa Iris.
Żołnierz Crombie zbliżył się wolno. Wyglądał olśniewająco w swoim pałacowym mundurze, w każdym calu żołnierz, w królestwie, które ledwie potrzebowało żołnierzy. Potrafił walczyć mieczem lub gołymi rękami, ale nie lubił służyć jako lokaj kobiecie i okazywał to. Dlatego lubiła mu rozkazywać. Ale nie mogła posunąć się za daleko, gdyż Crombie był lojalny wobec Króla, a Król miał do niego słabość.
- Zwycięzcą - zaczął Crombie, przeglądając notatki.
- Nie, nie w ten sposób, idioto! - krzyknęła plamiąc go chmurą rozproszonej farby. Kolejna iluzja, ale dość efektowna. - Najpierw musisz podać zdobywcę drugiego miejsca, a potem zwycięzcę. Zrób coś prawidłowo dla odmiany.
Rozgniewana twarz Crombiego wyłoniła się z rzednącej farby.
- Kobiety! - mruknął ze zjadliwym sarkazmem. Królowa uśmiechnęła się, radując się jego gniewem.
- Zdobywcą drugiego miejsca z dziewięcioma prawidłowymi odgadnięciami jest...
Znowu cisnął gniewnie spojrzenie.
- Kobieta, Bianka z Północnej Wioski.
- Matka! - Binkowi uciekło powietrze ze zdziwienia.
- Ona zawsze uwielbiała zagadki - powiedział z dumą Roland. Sądzę, że odziedziczyłeś zarówno jej inteligencję, jak i wygląd.
- A odwagę i siłę po tobie - dodał Bink doceniając komplement.
Bianka podeszła spokojnie do podium. Była przystojną kobietą, która w młodości słynęła z urody, i w przeciwieństwie do Królowej była szczera. Jej talentem było odtwarzanie, a nie iluzja.
- Więc znowu wykazała się ta po kądzieli - powiedziała Królowa do Crombiego, tego wroga kobiet. - Nagrodą jest... - przerwała -... odźwierny pójdzie i przyniesie drugą nagrodę. Powinieneś ją mieć przygotowaną.
Zła mina Crombiego przeobraziła się w złowieszczy grymas, ale udał się do gabinetu na pół ukrytego wśród wodorostów i przyniósł zamknięty pojemnik.
- Nagrodą są... - powtórzyła Królowa i zrzuciła pokrywę. Doniczkowe smocze paszcze!
Rozległ się pomruk lęku i zazdrości obecnych pań, a kilka kwiatowych kielichów poruszyło się na swoich łodyżkach i kłapnęło złośliwie. Smocze paszcze służyły do likwidowania szkodników i insektów, a także pełniły rolę strażników domów. Biada intruzowi, który znalazłby się w pobliżu takiej rośliny! Ale smocze paszcze nie hodowały się łatwo, więc konieczne było specjalne i raczej trudne zaklęcie, aby uwięzić je w doniczce. Dzikie smocze paszcze były dość pospolite, ale doniczkowe - niezwykle rzadkie i cenione.
Bianka z radością przyjęła doniczkę, z uśmiechem cofając twarz, kiedy mała smocza główka capnęła ją za nos. Doniczkowe zaklęcie obejmowało także czar nie pozwalający roślinie skaleczyć właściciela. Musiało minąć trochę czasu, zanim roślina nauczyła się rozpoznawać właściciela.
- Jaka jest piękna - powiedziała. - Dziękuję ci Królowo Iris.      Potem dodała dyplomatycznie:      - Ty także jesteś piękna ale w inny sposób.
Królowa zacisnęła zęby w szyderczej imitacji smoczej paszczy, potem uśmiechnęła się czarująco. Pożądała uznania i pochwał ze strony ustosunkowanych i cieszących się dobrą reputacją obywateli takich, jak Bianka. Czarodziejka Iris żyła przez lata w na pół-wygnaniu, zanim zdobyła koronę.
- Teraz główny zwycięzca, sługo - zwróciła się do Crombiego. - Tym razem wykaż trochę sprytu, jeżeli go masz!
- Zwycięzcą z trzynastoma prawidłowymi odgadnięciami - Crombie cedził bezmyślnie - jest Millie, zjawa - wzruszył ramionami by okazać lekceważenie wobec jeszcze jednego damskiego sukcesu. Notował wszystko, więc wiedział, że wyników nie sfałszowano. Jakkolwiek, generalnie rzecz biorąc, zrozumiałe było, że mężczyźni nie wysilali się zbytnio.
Ładna, młodo wyglądająca zjawa pojawiła się w powietrzu. W pewien sposób była zarówno najmłodszą jak i najstarszą mieszkanką zamku Roogna. Zmarła osiemset lat temu w kwiecie wieku. Kiedy Bink po raz pierwszy ją zobaczył, była bezforemnym kleksem mgiełki, ale odkąd w zamczysku rezydowali śmiertelnicy nabrała kształtów, kontury zjawy stały się ostre i widoczne, jak u każdej żyjącej kobiety. Była bardzo uroczym duchem, ulubieńcem wszystkich. Jej zwycięstwo powitano ogólnym aplauzem.
- A główną nagrodą jest... - Królowa dramatycznie rozłożyła ręce - zaświadczenie uprawniające do jednej darmowej odpowiedzi Dobrego Maga Humfreya. Rozległy się fanfary, gdy wręczała dyplom duszycy.
Millie zawahała się. Nie posiadając fizycznej postaci nie mogła wziąć certyfikatu.
- Wszystko w porządku - powiedziała Królowa. - Po prostu napiszę na nim twoje imię i Mag będzie wiedział, że to należy do ciebie. Możliwe, że w tej chwili obserwuje nas w swoim magicznym lustrze Dlaczego nie zapytałabyś go właśnie teraz?
Odpowiedź Millie była niesłyszalna, gdyż mogła mówić zaledwie szeptem ducha.
- Nie martw się, jestem pewna, że każdy z ochotą ci pomoże - oznajmiła Królowa. - Napiszemy pytanie na magicznej tabliczce, a Mag Humfrey odpowie nam w ten sam sposób. - Skinęła na Crombiego. - Zawodny, tabliczkę!
Crombie zatrzymał się, ale ciekawość skłoniła go do przełknięcia obelgi. Przyniósł tabliczkę. Królowa przywołała najbliższego centaura, którym okazał się Chester (który bez powodzenia usiłował podkraść ciasteczko ze stołu z wiktuałami), by transkrybował niesłyszalne słowa zjawy. Centaury były wykształcone, wielu z nich było nauczycielami, więc praca kronikarzy należała do nich.
Chester nie bardziej niż Crombie lubił wyniosłość i kaprysy Królowej, ale także robił dobrą minę do złej gry. Jakie prawdopodobne pytanie mógł mieć duch do Maga? Napisał dużymi fluoryzującymi literami. Jak Millie może ożyć?
Rozległ się jeszcze większy aplauz. Gościom spodobało się pytanie. Było wyzwaniem, a odpowiedź dana publicznie mogła dostarczyć wzruszeń im wszystkim. Zwykle odpowiedź Maga Humfreya przeznaczona była tylko dla tego, kto pytał. To przyjęcie nabierało rumieńców.
Słowa zniknęły jakby starte niewidzialną gąbką. Wtem ukazała się odpowiedź Czarodzieja: WARUNKI TRZY: pierwszy - musisz! naprawdę pragnąć stać się śmiertelną.
Było oczywiste, że Millie naprawdę chciała. Gestykulowała błagając tabliczkę, by kontynuowała, gdyż pragnęła się dowiedzieć, czy pozostałe warunki są równie łatwe, czy też niemożliwe do spełnienia. Praktycznie, jak głosiła wieść gminna, nie istniało nic, czego magia nie mogłaby spełnić, ale niektóre zaklęcia były nie do opanowania. Bink współczuł jej. Kiedyś też żarliwie tęsknił za magicznym talentem, od którego zależało jego obywatelstwo, dobrobyt i szacunek dla samego siebie. Jak wielka musiała być nadzieja śmiertelności dla kogoś, kto zmarł przedwcześnie, ale nie wyzionął ducha! Oczywiście, gdyby Millie żyła, w rezultacie musiałaby także umrzeć. Ale za to mogłaby dopełnić życia, które rozpoczęła tak wiele stuleci temu. Jako duch tkwiła w zawieszeniu, niezdolna do oddziaływania na swój los, niezdolna do miłości, strachu i innych uczuć.
To nie jest tak, Bink sam się poprawił. Oczywiście, że ona naprawdę czuła. Ale nie w sposób fizyczny, jak ludzie. Nie doświadczyła cielesnej przyjemności i bólu.
- Drugi - kontynuowała tabliczka: musisz mieć lekarza od zaklęć, żeby rozwinął twój talent do optymalnego poziomu.
Czy jest jakiś lekarz od zaklęć w tym domu - domagała się Królowa, rozglądając się wokół, a jej dżety połyskiwały. Nie!? Bardzo dobrze! Chłopiec na posyłki! Zlokalizować najbliższego lekarza zaklęć!
Crombie warknął, ale ciekawość znowu zwyciężyła. Zamknął oczy, zakręcił się wokół swojej osi i wyciągnął prawą rękę. Zatrzymała się wskazując północny-wschód.
- Wioska przy Rozpadlinie - powiedziała Królowa. Istniało zaklęcie Rozpadliny, które powiadało, że gigantyczna wyrwa rozdzielająca Xanth na pomocną i południową część została zapomniana. Ale zamczysko Roogna wyposażono w przeciwzaklęcie, tak, że jego mieszkańcy i goście mogli pamiętać o tym. Król mógłby zresztą mieć kłopoty z rządzeniem, gdyby zapomniał o tak krytycznym elemencie krajobrazu, jak Rozpadlina!
- Gdzie masz przenośnik?
- Na swoim miejscu, Wasza Wysokość - odezwał się jakiś mężczyzna. Spojrzał w kierunku wskazanym ręką Crombiego i nagle stanęła przed nimi stara kobieta. Rozglądała się wokół, otoczona przez ludzi i wodę, ponieważ nadal znajdowali się w świecie podmorskiej iluzji.
- Jesteś lekarką od zaklęć? - dopytywała się Królowa.
- Tak - potwierdziła stara kobieta. - Ale nie robię tego dla głupców zatopionych w oceanie, a zwłaszcza kiedy oderwano mnie od prania bez...
   - To jest Bal Jubileuszowy z okazji rocznicy Koronacji Króla Trenta - odpowiedziała wyniośle Królowa. - Masz wybór, starowino. Jedno zaklęcie dla nas i bawisz się na przyjęciu. Jedzenie, jakie tylko zechcesz i kostium taki jak ten...
I natychmiast stara kobieta została przebrana w dostojną matronę.
- A jeśli nie, lekarko od zaklęć, to stworzenie zapekluje cię! - podniosła piklokota, który wściekle zasyczał.
Stara kobieta, podobnie jak Crombie i Chester, spojrzała buntowniczo, ale i ona zdecydowała się na oportunistyczny unik.
- Co zakląć?
- Millie - powiedziała Królowa, wskazując na ducha. Doktorka od zaklęć przyjrzała się Millie i zarechotała.
- Zrobione - uśmiechnęła się tak szeroko, że pokazała wszystkie cztery zęby.
- Zastanawiam się, co jest w tym tak zabawnego - wymamrotał Roland.
- Czy wiesz, jaki jest talent Millie?
- Duchy nie posiadają talentów - odparł Bink.
- To zaklęcie na jej życie. To musi być coś specjalnego.
- Pewnie tak. Sądzę, że dowiemy się, jeżeli wypełni trzeć warunek.
- Trzeci - kontynuowała tabliczka: zanurz twój szkielet w uzdrawiającym eliksirze.
- Mamy tego mnóstwo - powiedziała Królowa, a żołnierz był już w drodze, za moment wrócił z wiadrem eliksiru.
- A teraz, gdzie twój szkielet? - dopytywała się Królowa. Ale w tym momencie Millie zawiodła. Wydawało się, że chce coś powiedzieć, ale nie może.
- Zaklęcie milczenia! - krzyknęła Królowa. - Nie wolno ci powiedzieć, gdzie jest! To dlatego pozostał w ukryciu przez te wszystkie stulecia!
Millie smutnie przytaknęła.
- To jeszcze lepiej! - powiedziała Królowa. - Zorganizuję poszukiwania skarbu! W jakiej skrytce jest ukryty szkielet Millie? Specjalna nagroda dla tego, kto pierwszy go odnajdzie!
Zastanowiła się błyskawicznie.
- Nie mam już zwykłych nagród... Wiem! Pierwsza randka ze śmiertelną Millie!
- A co będzie, jeżeli kobieta go znajdzie!? - ktoś zapytał.
- Król zamieni ją na tę okazję w mężczyznę.
Rozległ się wymuszony śmiech. Żartowała, czy mówiła serio? Odkąd Bink pamiętał, Trent potrafił przeobrazić każdą żyjącą osobę w dowolną istotę, ale tej samej płci. Ale nigdy nie używał swojego talentu dla kaprysu. Królowa musiała więc żartować.
- A co z jedzeniem? - dopominał się Chester.
- Otóż to! - zadecydowała. - Kobiety już udowodniły swoją wyższość, zostają więc zwolnione z poszukiwań skarbu. Proszę do stołów z jedzeniem, w czasie, gdy mężczyźni rozpoczną poszukiwania...
Zobaczyła, że Chester zjeżył się i zdała sobie sprawę, iż zagalopowała się.
- Och, w porządku, mężczyźni także mogą zjeść, nawet ci z końskim apetytem. Ale nie wolno nikomu ruszać Jubileuszowego Tortu. Król sam będzie go dzielił, kiedy poszukiwania skarbu się zakończą.
Przez chwilę wyglądała melancholijnie, co nie zdarzało się jej rzadko. Czyżby nie była pewna, czy Król dopisze?
Tort był wspaniały: kondygnacja na kondygnacji, iskrzący się lukrem, upiększony olbrzymią cyfrą JEDEN i uwieńczony popiersiem Króla Trenta, które wyglądało jak żywe. Królowa zawsze starała się podkreślać chwałę Króla, ponieważ jej własna była odbiciem tamtej.
Jakiś biedny szef kuchni poświęcił wiele czasu i magii, by wytworzyć tak ozdobne dzieło sztuki kulinarnej!
- Piklokot będzie trzymał straż nad tortem i zapekluje każdego, kto ośmieli się go dotknąć - powiedziała Królowa, przywiązując koniec kociej smyczy do stołu z ciastem. - A teraz panowie, na poszukiwanie skarbu!
Roland potrząsnął głową.
- Lepiej zostawić ukryte szkielety w spokoju - stwierdził. - Pójdę pogratulować twojej matce.
Rzucił Binkowi spojrzenie.
- Będziesz reprezentował naszą rodzinę w poszukiwaniach. Nie musisz zbytnio się wysilać - uczynił mały gest pożegnania i odszedł w falujące morze.
Bink stał przez chwilę rozmyślając. Domyślił się, że jego ojciec przeczuwał coś złego w tym wszystkim, ale nie komentował tego w sposób bezpośredni.
      Ale co złego kryło się w tych poszukiwaniach? Bink był świadom, że dobrze mu się teraz wiedzie, ma świetną żonę o zniewalającym uroku i cieszy się łaską Króla. Dlaczego marzy o przygodach w odległych krainach, o niebezpieczeństwach, a nawet i o śmierci, o używaniu miecza, której to sztuki się uczył, choć wiedział, że jego talent ochroni go od wszystkich prawdziwych niebezpieczeństw. Co się z nim dzieje? Pomyślał, że był w jakiś sposób szczęśliwy, kiedy jego przyszłość rysowała się niepewnie. Ta myśl wydała mu się zabawna. Dlaczego nie było tutaj Cameleon? Zbliżało się rozwiązanie, ale mimo to mogłaby przyjść na bal, gdyby zechciała. Do pałacowego personelu należała również magiczna akuszerka. Zdecydował się. Na poszukiwanie skarbu! Może udowodni sam sobie własną wartość lokalizując miejsce ukrycia szkieletu.

2. W POSZUKIWANIU SZKIELETU

Podjął wyzwanie, chociaż to tylko zabawa. Musiał się zastanowić. Millie niekoniecznie pogrzebano czy zamurowano per se. Jej kości mogły znajdować się gdzieś w obrębie pałacu, skoro tutaj przebywał jej duch. Mogły też być ukryte gdzieś w pałacowych terenach, wliczając w to ogród, czyli aż po fosę. Szkielet pogrzebano zapewne z dala od komnaty, gdzie przebywali ludzie. Chyba, że pochowano go pod podłogą, czy zamurowano pomiędzy ścianami. Wydawało się to mało prawdopodobne. Konstrukcja pałacu była solidna, wzmocniona jeszcze zaklęciami nadającymi mu trwałość. Przekucie takiej ściany czy podłogi wymaga znacznego trudu. Zakładając, że Millie zmarła nagle w podejrzanych okolicznościach (w przeciwnym wypadku nie stałaby się duchem), morderca musiałby szybko i cichaczem ukryć jej ciało. Na coś takiego jak przebudowanie ścian, stary król Roogna nigdy nie wyraziłby zgody.
Gdzie, w przeciągu paru minut można było tak dobrze ukryć ciało aby pozostało w ukryciu przez całe stulecia przed ciekawskimi spojrzeniami? Przebudowa pałacu, tak aby stał się godną siedziba władcy królestwa objęła każdy zakątek zamku Roogna. Zatrudnieni przy tym rzemieślnicy nie mogliby przeoczyć podobnej rzeczy. Było to po prostu niemożliwe. Szkielet nie mógłby w żaden sposób pozostać w ukryciu. Bink zauważył, że mężczyźni nie są już zajęci przetrząsaniem wszystkich pomieszczeń. Nawet, jeśli szkielet naprawdę gdzieś tam się znajdował, nie było sensu współzawodniczyć z nimi.
Właściwie było to praktycznie niewykonalne zadanie. W tym właśnie kryła się wskazówka! Za pomocą zwykłych środków nikt nie potrafiłby tego dokonać, lecz za pomocą magii... ? Kości musiały zostać przemienione w coś innego, by zmylić przypadkowego odkrywcę... Pytanie, w co? W zamczysku znajdowało się tysiące przedmiotów, z których każdy mógł być tym podejrzanym. Jednak przekształcenie stanowiło wielką magię, a żaden mistrz przemian nie zadawałby sobie przecież tyle trudu ze zwykłą pokojówką. Mógł zostawić jej kości w stanie naturalnym, rozpuszczone w roztworze lub zmielone na proszek. Niezależnie od tego w jakiej ukrywały się postaci, powinna istnieć jakaś wskazówka. Gdyby tylko zdołał ją odszukać. Cóż to za intrygująca zagadka!
Podszedł do stołu z zakąskami. Znajdowały się tam wyszukane napoje, ciasta z kremem i owocami, szarlotki i wiele innych wybornych ciast, którymi właśnie napychał się Chester. Bink okrążył stół szukając czegoś do smaku. Gdy zbliżył się do okolicznościowego tortu, piklokot zasyczał ostrzegawczo. Miał ciało kota o zielonym i cierpkim jak marynata pyszczku, a jego oczy były załzawione od słonej wody. Przez chwilę Binka korciło, żeby do niego podejść i zmierzyć się z jego magią. Kot z pewnością próbowałby go zapeklować, ale magia nie mogłaby Binkowi wyrządzić żadnej szkody! Co stałoby się wtedy?
Bink nie był już szalonym wyrostkiem, skłonnym do udowadniania sobie samemu własnej wartości głupawymi popisami. Po co zmuszać własny talent do niepotrzebnej pracy?
Zauważył uśmiechnięte ciastko i wziął je z półmiska. Gdy podnosił je do ust uśmiech zmienił się w grymas przerażenia, wydłużający wargi ciastka. Bink zawahał się. Wiedział dobrze, że to tylko jeszcze jedna z iluzji Królowej, lecz mimo to ze wstrętem odsunął od ust ciastko. To wykrzywiło się niemiłosiernie w oczekiwaniu straszliwego końca, ale gdy nie nastąpił, otworzyło z wolna jedno utworzone przez kropkę lukru oko.
- Masz, kotku, weź to! - powiedział Bink, podając ciastko uwiązanemu na smyczy potworkowi. Rozległo się ciche cmokniecie... i ciastko zostało zapeklowane, z jednym z zamkniętym, a drugim otwartym okiem. Rozszedł się zapach solanki. Bink położył ją na podłodze. Piklokot podszedł i chwycił zapeklowane ciastko w pysk. Binkowi minął głód.
- Dręczy cię twój talent - odezwała się kobieta stojąca za nim, stara lekarka od zaklęć i talentów. Zadowolona ze swojego niespodziewanego udziału w przyjęciu. Teoretycznie każdy miał dostęp do tej uroczystości, ale bardzo niewielu wieśniaków miało dość śmiałości, by przyjść. - Ale jest dla mnie zbyt potężny, żeby odczynić zaklęcie. Czy jesteś Magiem?
- Nie, po prostu bardzo utalentowanym nikim - odparł Bink, mając nadzieję, że zabrzmiało to tak lekko, jak pragnął. Lekarka skupiła się.
- Nie, pomyliłam się. Twój talent nie osłabł, unika jedynie jakiegoś zagrożenia. Myślę, że szkodzi mu też brak praktyki. Czy posługiwałeś się magią ostatnio?
- Trochę - odrzekł Bink myśląc o swojej niedawnej ucieczce przed potworami w fosie.
- Musisz posługiwać się magią, aby jej nie stracić - powiedziała mądrze.
- Lecz co zrobić, jeżeli brak po temu okazji?
- W Xanth zawsze trafi się okazja, aby użyć magii.
To stwierdzenie nie wydawało się Binkowi zgodne z prawdą, tutaj w pałacu. Od większości nieszczęść chronił go nie tylko jego własny talent, ale również i łaska Króla. Tak więc nie miał zbyt wielu okazji, by swój talent wystawić na próbę, więc jego magia mogła osłabnąć. Walka z żywym mieczem stanowiła pierwszą od dłuższego czasu okazję, w której jego talent mógł się ujawnić. Bink jednak próbował poradzić sobie bez odwoływania się do magii. Pozostała mu więc tylko kąpiel w fosie. Nadal miał mokre ubranie, lecz podwodna dekoracja tuszowała ślady kąpieli. Czy, aby podtrzymać swój talent, zmuszony będzie szukać dalszych niebezpieczeństw? Cóż za ironia losu!
Kobieta wzruszyła ramionami i poszła dalej, by zakosztować innych delikatesów. Bink rozejrzał się dookoła i napotkał widmowe spojrzenie Millie. Podszedł do niej.
- Jak przebiegają poszukiwania? - zapytał grzecznie. Z bliskiej odległości można było usłyszeć słowa duszycy. Nauczył się szybko odczytywać zdania z ruchu jej białych ust.
- To takie porywające! - wykrzyknęła cichutko. - Móc powrócić do swej fizycznej postaci!
- Jesteś pewna, że opłaci się zostać śmiertelnikiem? - spytał. - Bywa, że spełnione marzenia stają się gorzkie.
Czy mówił to naprawdę do niej, czy też do siebie?
Spojrzała na niego ze współczuciem. Poprzez jej przezroczyste ciało widział innych gości. Musiał zadać sobie trochę trudu, by skoncentrować na niej wzrok. A przecież była piękna w niezwykły sposób. Piękno uwidaczniało się nie tylko na jej twarzy i postaci, lecz również w prostej przyjacielskiej naturze i trosce o innych. Millie dużo pomogła Cameleon pokazując jej miejsca przechowywania różnych przedmiotów, wskazywała jadalne oraz niebezpieczne owoce, objaśniała protokół zamkowy. Jakby mimochodem ukazała Binkowi inne oblicze Maga Trenta, w czasach, gdy Bink uważał go jeszcze za złego człowieka.
- Wspaniale byłoby, gdybyś to ty odnalazł moje kości - powiedziała Millie.
Bink roześmiał się zakłopotany.
- Millie, jestem żonatym mężczyzną!
- Istotnie - zgodziła się - żonaci mężczyźni są najlepsi. Przyzwyczajeni, doświadczeni, łagodni, wytrwali i nie odzywają się bez potrzeby. Byłoby mi bardzo miło po moim powrocie do życia, gdyby moim pierwszym mężczyzną...
- Nie rozumiesz mnie! - przerwał jej Bink. - Kocham swoją żonę.
- Oczywiście, że jesteś wobec niej lojalny - powiedziała Millie - ale ona jest właśnie w swojej brzydkiej fazie i w dodatku w dziewiątym miesiącu ciąży, a jej język jest ostry jak żądło mantikory. Właśnie teraz potrzebujesz wytchnienia, jeżeli więc odzyskam życie...
- Proszę cię, ani słowa więcej! - krzyknął Bink. Duszyca zmierzała zbyt prosto do celu.
- Ponadto, ja cię kocham, jak wiesz - ciągnęła - przypominasz mi kogoś, kogo naprawdę kochałam za życia. Lecz on zmarł osiemset lat temu - w zamyśleniu spojrzała na swoje widmowe palce. - Kiedy spotkałam cię po raz pierwszy, Bink, nie mogłam wyjść za ciebie. Mogłam jedynie patrzeć i tęsknić. Czy wiesz, co to za uczucie widzieć wszystko i nie brać w tym udziału? Byłabym taka dobra dla Ciebie, gdybyś tylko... - urwała i zakryła twarz, a jej głowa zaczęła niknąć przed oczami Binka. Był zakłopotany i wzruszony.
- Przepraszam, Millie, nie wiedziałem - położył dłoń na jej drżącym ramieniu, ale oczywiście ręka przeszła przezeń na wylot.
- Tak naprawdę to nigdy dotąd nie zdawałem sobie sprawy, że można przywrócić ci życie. Gdybym...
- Tak, oczywiście - rozszlochała się.
- Będziesz bardzo ładną dziewczyną. Jestem pewien, że wielu innych młodych ludzi...
- Tak, to prawda - zgodziła się, coraz bardziej drżąc. Jej ciało zaczęło się rozpływać, co wywołało zdumione spojrzenia innych gości. Sytuacja zaczęła być niezręczna.
- Jeżeli mógłbym coś dla ciebie zrobić... - zaczął Bink. Millie natychmiast się rozjaśniła, co sprawiło, że jej postać wyostrzyła się.
- Znajdź mój szkielet!
Ta prośba na szczęście nie była zbyt łatwa do spełnienia.
- Poszukam - przyrzekł Bink. - Lecz mam nie większe szansę, niż ktokolwiek inny.
- Ależ masz! - Będziesz wiedział jak to zrobić, gdy tylko twój wspaniały umysł zacznie się nad tym zastanawiać. Nie mogę ci powiedzieć, gdzie on jest, ale jeśli naprawdę się postarasz... spojrzała na niego nalegająco i namiętnie. - Minęło już tyle wieków. Przyrzeknij mi, że spróbujesz.
- Ale... co pomyśli Cameleon, jeżeli... ? Millie znowu ukryła w dłoniach twarz. Jej zarys zamglił się, a goście znowu zaczęli się im przypatrywać.
- W porządku, spróbuję - odparł Bink. Dlaczego jego własny talent nie mógł go ochronić przed tym? Znał właściwie odpowiedź: jego magia chroniła go przed przeszkodami fizycznymi, które spowodowała inna magia. Millie była magicznym tworem, nie fizycznym, a to co miała zamiar zrobić po uzyskaniu ciała materialnego nie było powszechnie uznawane za szkodę. Jego talent nigdy nie troszczył się o uczuciowe komplikacje, zatem Bink sam będzie musiał zabrać się do rozwiązania tego trójkąta.
Zjawa uśmiechnęła się.
- Wracaj szybko - powiedziała i odpłynęła nie dotykając podłogi stopami.
Bink dostrzegł Crombiego i podszedł do niego.
- Zaczynam pojmować twój punkt widzenia - stwierdził.
- A, widziałem, jak cię próbowała omotać - potwierdził Crombie. - Miała na ciebie oko już od jakiegoś czasu. Człowiek nie ma żadnych szans, jak taka się do niego dobierze.
- Ona wierzy, że to właśnie ja odszukam jej szkielet. I teraz muszę spróbować, naprawdę spróbować, a nie kręcić się to tu, to tam.
- Dziecinada - parsknął Crombie. - Wszystkie są takie.
Przymknął oczy i wskazał w górę pod ostrym kątem. - Nie prosiłem cię o pomoc - warknął Bink. - A, przepraszam. Zapomnij, gdzie wskazałem.
- Nie mogę. Będę teraz musiał tam zajrzeć i mam cholerną pewność, że te kości są właśnie tam. Millie już wcześniej wiedziała, że będę z tobą rozmawiał. Może to jest właśnie jej talent - wiedza O rzeczach mających się dopiero wydarzyć.
- Dlaczego więc nie zwiała przed mordercą?
- Dobre pytanie. Może spała wtedy... ?
- W każdym razie ty nie śpisz. Możesz uciec. Ktoś inny je odnajdzie, zwłaszcza, gdy naprowadzę go na trop.
- Dlaczego sam miałbyś tego nie zrobić? - zapytał Bink. - Mógłbyś pójść za swoim palcem i odnaleźć je w jednej chwili.
- Nic z tego. Jestem na służbie. - Crombie uśmiechnął się chytrze. A dzięki tobie mam powyżej uszu kłopotów z kobietami.
Miał rację. Bink przedstawił tego wroga kobiet swojej poprzedniej narzeczonej, pięknej utalentowanej Sabrinie. Dziewczynie, której, jak się o tym przekonał, nie kochał. Widocznie owo spotkanie doprowadziło do bliższej znajomości, a teraz Crombie brał na nim odwet.
Bink wyprostował się i poszedł we wskazanym kierunku. Kości powinny znajdować się gdzieś na górze. Możliwe jednak, że trudno je będzie odnaleźć, nawet jeżeli uczciwie zrobi wszystko, co będzie leżało w jego mocy...
W końcu, czy spotkanie z Millie byłoby aż tak złą rzeczą? Wszystko co powiedział, zgodne było z prawdą. Lepiej byłoby w tym złym okresie zostawić Cameleon samą, dopóki nie wejdzie w swoją piękną, słodką fazę i nie urodzi dziecka.
Kryło się w tym jednak niebezpieczeństwo. Poślubiając Cameleon wiedział, że bierze ją na dobre i złe. Powinien przeczekać, dopóki nie przeminie ten zły okres, jak czynił to już wcześniej. Zwykle kiedy pojawił się jakiś problem lub kłopot, odkładali rozwiązanie go do czasu, gdy Cameleon odzyska swoją nieocenioną błyskotliwość. Nie mógł sobie pozwolić na przygodę z Millie, czy jakąś inną kobietę.
Skierował się do pokoju, który znajdował się w kierunku wskazanym przez Crombiego. Była nim biblioteka królewska, w której zgromadzono wiedzę stuleci. Czy znajdował się tam również szkielet ducha?
Bink wszedł i zobaczył siedzącego w niej Króla.
- Przepraszam, Wasza Wysokość. Nie wiedziałem...
- Wejdź, Bink - powiedział Król Trent, przywołując ciepły uśmiech na usta. Nawet przygarbiony nad biurkiem, w każdym calu wyglądał na monarchę. - Rozmyślałem o sprawach osobistych, a ty może niesiesz mi odpowiedź.
- Nie umiem poradzić sobie ze sprawami osobistymi - odezwał się nieśmiało Bink. - Nie czuję się na siłach wyrokować o twoich.
- Masz kłopoty?
- Trudno wytrzymać z Cameleon. Poza tym czuję się zaniepokojony, bo ktoś usiłuje mnie zabić, a duszyca Millie życzy sobie przespać się ze mną.
Król Trent zaczął się śmiać, lecz raptem zamilkł.
- Pojąłem nagle, że to nie są żarty - powiedział. - Cameleon będzie miała lepszy humor, a twój niepokój się zmniejszy. Zapewniam cię, że ci, którzy nastają na twoje życie, czynią to bez mojej wiedzy.
Bink opowiedział zdarzenie z mieczem. Król pogrążył się w myślach.
- Obydwaj wiemy, że tylko wielki Mag zdołałby ci wyrządzić krzywdę w ten sposób, Bink. W Xanth jest tylko troje takich ludzi i żadne z nich nie nastaje na twoje życie. Nie posiadają też umiejętność ożywiania mieczy. Znajdujesz się więc w prawdziwym niebezpieczeństwie. Obiecuję, że zbadam tę niepokojącą sprawę. Skoro pojmałeś miecz, możemy dowiedzieć się, kto nim kierował. Jeżeli zaś ktoś wykorzystał jeden z mieczy znajdujących się w moim arsenale...
- Myślę, że właśnie stąd pochodzi ten miecz - powiedział Bink. - Dostrzegł go centaur Chester i zabrał.
- W takim razie poniechamy tej sprawy. Przymierze z centaurami jest dla mnie ważne, tak jak i dla wszystkich królów w historii Xanth. Chester może zatrzymać miecz. Sądzę, że będziemy mogli pozbawić broń jej ruchliwości, którą ja sam kieruję. W całym tym działaniu zauważam podobną do twojej magię. Kimkolwiek jest twój przeciwnik, ukrywa się i wykorzystuje magię różną od twojej własnej, żeby cię zaatakować. Sam miecz nie był twoim wrogiem, ledwie narzędziem wrogiej mocy.
- Magia podobna do mojej... - powtórzył Bink. - To jest możliwe. Nie może być taka sama, gdyż magia nie powtarza się w Xanth, lecz podobna... - spojrzał na Króla, nagle przerażony.
- Oznacza to, że mogę zewsząd spodziewać się ataku, a wszystko będzie wyglądało na przypadek!
- Na przykład, jeżeli weźmiemy pod uwagę atak zombi, miecz, potwory w fosie czy zjawę - potwierdził Król. - W tym może kryć się jakiś system. - Zamilkł na chwilę, zastanawiać się nad tym wszystkim. - Ale w jaki sposób duch mógłby...
- Gdy odnajdę jej szkielet ma powrócić do życia, a on może znajdować się w tym pokoju. Najbardziej martwi mnie to, że sam odczuwam taką pokusę.
- Millie jest bardzo pociągającym cieniem podlotka - powiedział Król Trent. - Łatwo mogę zrozumieć, że ogarnia cię pokusa. Sam odczuwam podobne pragnienie i to właśnie stanowi przedmiot moich obecnych rozmyślań.
- Królowa jest w stanie zaspokoić każde, hm, pragnienie - ostrożnie zaczął Bink, nie chcąc wyjawić, jak swobodnie traktowano ten temat w pałacowych plotkach. Prywatne życie Króla winno takim pozostać. - Ona może tak się zmieniać, że będzie przypominała każdą...
- O to właśnie chodzi. Nie tknąłem Królowej, ani żadnej innej kobiety od śmierci mojej żony - dla Króla Trenta słowo "żona" oznaczało wyłącznie kobietę, którą poślubił w Mundanii. - Wywiera się jednak na mnie nacisk, żebym zapewnił dziedzica tronu Xanth, naturalnego lub adoptowanego, na wypadek, gdyby okazało się, że gdy nadejdzie czas, to będzie brak dostatecznie silnego Maga na moje miejsce. Żywię szczerą nadzieję, że takowy istnieje! Czuję się jednak w obowiązku podjąć próbę, bo jest to jedno ze zobowiązań jakie przyjąłem wraz z koroną. Ze względów etycznych powinna to być Królowa, więc zrobię to, mimo, że jej nie kocham, ani nigdy nie pokocham. Pozostaje pytanie, jaką postać powinienem kazać jej przybrać?
Był to zbyt osobisty problem, żeby Bink mógł go rozwiązać.
- Sądzę, że taką, która najbardziej ci się spodoba, Wasza Wysokość. Królowa miała cenną umiejętność błyskawicznego przemieniania się w różne postaci. Gdyby tak Cameleon potrafiła to robić...
- Ale ja nie chcę, żeby mi się podobała. Chcę jedynie spełnić swój obowiązek.
- Czemu nie połączyć jednego z drugim? Niech Królowa przybierze najbardziej uwodzicielską ze wszystkich iluzji postać, lub niech Wasza Wysokość w takową ją przemieni. Gdy będziecie już mieli następcę, można będzie Królową odczarować. Chyba nie ma nic złego w odnajdowaniu przyjemności w obowiązku?
Król potrząsnął głową.
- Mogłoby tak być, ale znajduję się w niezwykłym położeniu. Nie wiem, czy zdołam się wykazać jako mężczyzna wobec jakiejkolwiek pięknej kobiety, która choć trochę by nie przypominała mi mojej zmarłej żony.
- Spraw więc, żeby Królowa stała się podobna do twojej zmarłej żony.
- Obraziłoby to pamięć tej, którą czczę.
- Rozumiem. Gdyby okazała się zbyt podobna, pozornie mogłaby ją zastąpić...
- Coś w tym rodzaju.
Była to sytuacja bez wyjścia. Jeżeli Król mógł okazać się mężczyzną tylko wobec swojej zmarłej żony, nie mogąc znieść żadnej innej zewnętrznie podobnej do niej kobiety, cóż miał zrobić? To właśnie tę ukrytą stronę natury Króla ukazała Binkowi dawno temu Millie. Jego nie gasnące przywiązanie do poprzedniej rodziny. Taki człowiek nie mógł być zły. Król Trent nie tylko nie był złym człowiekiem, lecz największym Magiem i zapewne największym człowiekiem w Xanth. Ostatnim, który pragnąłby zniszczyć tę cechę Króla, był Bink.
Jednak kwestia następcy tronu była poważna. Wszyscy pragnęli uniknąć zamieszania, jakie mogłoby powstać na skutek braku wyraźnej linii dynastycznej. Następca zapewniał bowiem ciągłość rządów do chwili, gdy pojawi się właściwy Mag.
- Mamy podobne kłopoty, Sie - powiedział Bink.
Próbował zachować postawę pełną szacunku, a to z powodu wcześniejszej znajomości z Trentem, nim ów został Królem. Musiał innym służyć przykładem.
- Wolimy pozostawać lojalni wobec żon i napotykamy na trudności. Moje kłopoty przeminą, ale troski Waszej Królewskiej Mości.. - przerwał rażony nagłą myślą.
- Millie ma zostać wskrzeszona przez zanurzenie jej szkieletu w żywej wodzie. Gdyby tak Wasza Wysokość mógł wydobyć kości swojej żony i przenieść je tutaj do Xanth...
- W takim przypadku zostałbym bigamistą - zauważył Król. Wywarło to jednak na nim wrażenie. - Ale gdyby moja żona znowu mogła żyć...
- Wasza Królewska Mość może się wkrótce przekonać, jak powiedzie się nam z Millie - dodał Bink.
- Millie jest duchem - i nie zmarła do końca. Podobnie jak cienie, jest zjawiskiem szczególnym. Zdarza się to, jeżeli czyjaś dusza ma jeszcze coś do zdziałania tu, na ziemi. Moja żona nie jest duchem, nigdy nie zostawiała niedokończonych spraw, za wyjątkiem własnego życia. Wskrzesić zaś tylko jej ciało, bez duszy...
Bink już żałował, że wpadł na laki pomysł. Co za koszmar rozpętałby się w Xanth, gdyby bez zastanowienia zaczęto wskrzeszać wszystkie kości?
- Mogłaby stać się zombi - powiedział.
- Tak, to zbyt ryzykowne - stwierdził Król. - Dostarczyłeś jednak pewnej pożywki moim myślom. Istnieje może dla mnie nadzieja! Tymczasem, z pewnością nie będę nakłaniał Królowej, aby upodobniła się do mojej żony. Możliwe, że sprawię sobie tylko wstyd bezskutecznymi próbami, ale...
- Szkoda, że Wasza Wysokość sam się nie może przeobrazić - powiedział Bink. - Król mógłby wtedy sprawdzić swoją męskość bez niczyjej wiedzy.
- Królowa wiedziałaby o tym. A moja klęska oznaczałaby, że okazałem słabość, na co nie mogę sobie pozwolić. Poczułaby własną wyższość, dowiadując się, że to co brała za żelazną samokontrolę, w istocie jest impotencją. Przyniosłoby to wielkie zamieszanie.
Biorąc pod uwagę charakter Królowej Bink w pełni zgadzał się z Trentem. Tylko respekt i strach przed magiczną mocą Króla trzymał Królową w ryzach. Mimo, że jego talent przeobrażenia pozostałby nienaruszony, zniknąłby cały jej szacunek wobec osoby męża. Królowa stałaby się trudna do okiełznania, co nie wyszłoby na dobre krainie Xanth.
- Czy Wasza Królewska Mość nie mógłby, hm, spróbować najpierw z inną kobietą? W ten sposób niepowodzenie...
- Nie - stanowczo odparł Król. - Królowa jest moją prawowitą małżonką, chociaż nie czuję do niej miłości. Nie będę oszukiwał w tej, czy innej sprawie ani jej, ani żadnego z obywateli Xanth.
Ujawniła się w tym cała szlachetność królewskiej natury. Królowa jednakże, gdyby tylko dostrzegła sposobność i dowiedziała się o impotencji Króla, mogłaby to wykorzystać. Myśl ta nie spodobała się Binkowi. Panowanie Króla Trenta, w jego przekonaniu oznaczało początek Złotego Wieku. A z tego nowego punktu widzenia okazywało się być najeżone trudnościami!
Naraz Bink doznał kolejnego olśnienia!
- Pamięć Waszej Królewskiej Mości o swojej żonie nie jest wspomnieniem o niej samej, lecz wspomnieniem króla o sobie, z czasów, kiedy był szczęśliwy. Król nie może odbywać stosunków z inną kobietą lub sprawić, by wyglądała jak jego żona. Lecz jeśli rzecz ta dotyczyłaby dwojga obcych ludzi - mam na myśli Królową i mężczyznę, który nie będzie podobny do Waszej Królewskiej Mości, pamięć o bliźnich nie zostanie zbeszczeszczona. Tak więc, jeśliby Królowa zmieniła wygląd Waszej Wysokości...
- Śmiechu warte! - warknął Król.
- Zgadzam się - odparł Bink. - Nie powinienem był o tym wspominać.
- Jednak wypróbuję to.
- Przepraszam, że zakłóciłem Wasz spokój - Bink urwał. - Wasza Królewska Mość tak zrobi?
- Patrząc na to obiektywnie, wiem, że moje stałe przywiązanie do zmarłej żony i do syna nie jest rozsądne - powiedział Król. - Przeszkadza mi w spełnianiu obowiązków. Może właśnie ten nierozsądny fortel to naprawi. Każę Iris upodobnić mnie do innego mężczyzny, a ją do innej kobiety i spróbujemy jako dwoje obcych ludzi. Bądź tylko łaskaw dochować sekretu, Bink.
- Ależ oczywiście - pośpiesznie zapewnił Bink, odczuwając całą niezręczność tej sytuacji. Wolałby postrzegać Króla jako władcę pozbawionego ludzkich słabostek, choć było paradoksem, iż poważał go właśnie z ich powodu. Wiedział, że tę stronę swej natury Król ukrywa przed poddanymi. Bink był zaufaną osobą, aczkolwiek czasami okazywało się to niewygodne.
- Obiecałem Millie odnaleźć jej szkielet. Powinien znajdować się gdzieś tu, w bibliotece.
- Z całą pewnością. Prowadź dalej swoje poszukiwania; ja odnajdę Królową - to powiedziawszy wstał nagle i odszedł.
Tak po prostu! Binka zdumiała skwapliwość, jaką Król okazał z chwilą gdy podjął decyzję. Była to jedna z cech, które czyniły go dobrym władcą. Bink takiej cechy nie posiadał.
Obrzucił wzrokiem książki. Nagle zaświtała mu myśl, że szkielet Millie mógł być przemieniony w książkę i w tej postaci leży w zapomnieniu przez stulecia, a Millie wciąż błąkała się w pobliżu. Często pojawiała się właśnie przy południowej ścianie. Lecz która to mogła być książka? Ruszył wzdłuż wypełnionych półek, czytając tytuły wypisane na grzbietach. Wspaniała biblioteka królewska zawierała setki ksiąg. W jaki sposób miał trafić na właściwą? A gdyby nawet jakimś cudem ją odnalazł, to w jaki sposób przywróci jej pierwotną postać? Książkę należałoby z powrotem przeobrazić w szkielet, co wymagało czarów wysokiej klasy. Wciąż prześladowała go ta sama myśl. W tej sprawie było zbyt wiele magii! O ile było mu wiadome, w królestwie nie żył obecnie żaden mag przeobrażający nieożywione przedmioty, co nienajlepiej wróżyło Millie. Dlaczegóż Dobry Mag kazał użyć jej zwykłej żywej wody? Wszystko to nie trzymało się kupy!
Przyrzekł jej jednak, że spróbuje, chociaż komplikowało to jego własne życie. Powinien najpierw odszukać księgę, a dopiero potem martwić się swoim własnym losem.
Poszukiwania zabrały nieco czasu. Niektóre tytuły mógł odrzucić bez namysłu. Takie jak Anatomia Czerwonych Smoków, czy Grady magiczne przeciw mundańskim. Inne budziły wątpliwości, na przykład: Status duchów w królewskich siedzibach, czy Bajki dla duchów.  Wyjął je i przewracał kartki, szukając nie wiadomo czego.
Minął pewien czas, a Bink nie osiągnął niczego. Nikt nie pojawił się w bibliotece, co oznaczało, że tylko on jeden wpadł na ten trop. Choć myśl o księgach musiała być błędna. W wieżyczce nad biblioteką znajdowało się jeszcze jedno pomieszczenie, które również leżało na drodze wskazanej przez Crombiego. Może tam coś znajdzie...
Wtedy spostrzegł to. Szkielet w komnacie. To musiała być ta księga! Zdjął ją z półki. Była oprawiona w różnobarwną skórę i niezwykle ciężka. Okładka budziła niejasne przerażenie. Otworzył księgę. Owiał go dziwny, nieprzyjemny zapach, przypominający woń zbyt długo wystawionego na działanie słońca zombi. Pierwsza strona nie miała żadnego druku, pokrywała ją mieszanina kolorów i plam, przywodzących na myśl szczątki rozgnieconego robaka.
Zamknął czym prędzej księgę. Nie miał już żadnych wątpliwości. Wiadro z wodą życia znajdowało się na dole, w sali balowej. Bink objął księgę obydwoma rękami - była zbyt ciężka, żeby unieść ją w jednej ręce. Ruszył schodami w dół.
Nagle natknął się na następnego zombi, czy też może tego samego, co poprzednio. Trudno było je odróżnić. Zombi wchodził po schodach. Był zapewne prawdziwy. Królowa bowiem nie objęła swoją iluzją wnętrza pałacu. Na górze nie wywołała żadnej iluzji. Bink Powziął podejrzenie, że zombi w labiryncie również był prawdziwy. Cóż zatem robił z dala od miejsca swojego ziemskiego spoczynku?
- Cofnij się! - krzyknął Bink osłaniając księgę. - Wynoś się z pałacu! Wracaj do swojego grobu! - zbliżył się groźnie do zombi. Ten cofnął się. Żywy człowiek może rozerwać zombi na kawałki, jeżeli miałby ochotę. Zombi potknął się na schodach i spadł, koziołkując z przerażającym bezładem w dół. Kawałki kości i kleistej mazi rozprysnęły się na schodach. Ciemna ciecz wsiąkała w szlachetne stare drewno. Rozniósł się tak straszliwy smród, że Binka zaczęły szczypać oczy, a żołądek zbuntował się.
Zombi nie posiadały zbyt mocnej konstytucji, ani zwartej budowy. Bink zszedł za nim na dół z niesmakiem wykrzywiając usta. W zamczysku Roogna przebywało wiele zombi, które przysłużyły się nawet przy przebudowie rezydencji królewskiej. Teraz powinny jednak leżeć spokojnie w grobach. Co za okropna konieczność sprowadziła go na przyjęcie?
Musi jak najszybciej powiadomić o tym Króla. Najpierw zajmie się szkieletem Millie. Wszedł do sali balowej i ujrzał że zniknął podwodny wystrój, a w jego miejsce pojawiły się zwykłe kolumny i ściany. Czyżby Królowa przestała dbać o swoją dekorację?
- Znalazłem! - krzyknął i goście natychmiast skupili się wokół niego. - Co się stało z wodą?
- Królowa nagle odeszła, a jej iluzja zniknęła - wyjaśnił Chester ścierając z twarzy okruchy zielonego ciasta. Zdaje się, że jedzenia mimo wszystko wystarczyło.
- Daj, pomogę ci nieść tę książkę - centaur pochylił się i z łatwością jedną ręką wyjął ciężką księgę z rąk Binka. Oto jaka jest siła centaurów!
- Mówiłem o żywej wodzie, o leczącym eliksirze - powtórzył Bink. Po krótkim namyśle doszedł do wniosku, że to Król wezwał Królową.
- Jest tutaj - powiedział Crombie, wyciągając wiadro spod stołu. - Nie chciałem, żeby naleciało do niej okruszyn.
Wiadro stało teraz na podłodze obok świątecznego tortu.
- Nie wygląda to na szkielet - powiedziała mantikora.
- Przeobrażono go, czy coś w tym rodzaju - wyjaśnił Bink. Otworzył podtrzymywaną przez Chestera księgę. Rozległ się powszechny szmer. To dopiero magia!
Lekarka od zaklęć i talentów zerknęła na księgę.
- To nie jest przekształcenie. To magia topologiczna. Nigdy przedtem nie widziałam tak skrajnego jej przypadku.
To samo można było powiedzieć o pozostałych.
- Co to jest magia topologiczna? - zapytał Crombie.
- Przemiana formy bez zmieniania podmiotu - odpowiedziała.
- Opowiadasz nonsensy, starowino - powiedział Crombie ze swoją przysłowiową grzecznością wobec płci przeciwnej.
- Mówię o magii, młody zarozumialcu - odparła staruszka.
- Weźmy jakiś przedmiot. Można go rozciągnąć, rozpłaszczyć, zwinąć. Zmieni się wówczas jego kształt, lecz nie natura. Topologicznie pozostanie taki sam. Ta książka jest człowiekiem.
- Z wyciśniętym z niej duchem - wtrącił Bink. - Gdzie jest Millie?
Pojawiła się milcząca zjawa. Wciąż nie wolno jej było niczego powiedzieć na temat swojej cielesnej powłoki. Co za cierpienie musiała odczuwać przez wszystkie te stulecia! Spłaszczona i ściśnięta w książkę. Zmuszona do zachowania milczenia. Dopiero konkurs wymyślony przez Królową przypadkiem odkrył przed nią sposób uwolnienia.
Przypadkiem? Bink podejrzewał, że była to znowu sprawka jego talentu.
- Czy Królowa nie powinna być obecna przy wskrzeszaniu? - zapytał mantikora.
- Królowa ma inne zajęcie i nie wolno jej przeszkadzać - oświadczył Bink. W istocie ochraniał Króla. - Zacznijmy bez niej.
- W porządku - podchwycił Chester i cisnął księgę do wiadra.
- Poczekaj! - krzyknął Bink, wiedząc, że jest już za późno. Chciał ją zanurzyć powoli i łagodnie. Może tak jednak było lepiej?
Nasiąkająca wodą księga zamigotała. Zjawa Millie z bezgłośnym niemal krzykiem, została jakąś siłą przyciągnięta do wiadra. Księga zaczęła się rozdymać wchłaniając eliksir. Otwierała się i rozwijała w miarę jak wypełniały się jej tkanki. Strony przekształciły się w ludzkie kończyny, a ciężki grzbiet w głowę i tors, przeraźliwie spłaszczone, ale już zaczynające pęcznieć i przybierające lalkowate kształty. Lalka przeobraziła się w zniekształconego manekina, którego ciało wciąż nabierało rozmiarów i kształtów, zaczynając przypominać kobietę.
Wciąż próbując krzyknąć zjawa Millie podpłynęła do tego tworu i jej zarys zlał się z konturami tworzącego się ciała. Naraz obydwa te składniki połączyły się w jedną całość. Millie stała zanurzona po kolana w wiadrze. Była śliczna niczym najpiękniejsza nimfa, jaką można sobie wymarzyć. Zaskakująco żywa, po tych konwulsyjnie wyginających się kształtach, które obserwowali przed chwilą.
- Jestem cała! - krzyczała w zachwycie.
- Bez wątpienia - zgodził się Chester. - Niech ktoś jej przyniesie jakieś ciuchy.
W tłumie nastąpiło zamieszanie i do przodu przepchnęła się postać w zgniłej szacie. Był to zombi. Kobiety wrzasnęły. Wszyscy rozbiegli się na boki, żeby go uniknąć.
    Chester z marsowym czołem wysunął się do przodu.
 Nie wolno wam zgniłki przychodzić tutaj! Wynocha!
Zombi cofnął się w stronę jubileuszowego tortu.
- Nie tędy! - wrzasnął, znów za późno, Bink. Zombi znalazł się w zasięgu piklokota, który zawarczał.
Rozległo się cmoknięcie i zombi został zapeklowany. Strzykając cuchnącą cieczą runął na tort. Piklokot znowu zaatakował. Cały tort, w którym zniknął zombi został zapeklowany. Peklowany lukier rozprysnął się na wszystkie strony opryskując gości. Piklokot zerwał się ze smyczy i wskoczył na stół z jedzeniem, peklując wszystko na swojej drodze. Kobiety znowu wrzasnęły, ponownie demonstrując jeden ze swoich niemądrych i uroczych zwyczajów.
- Co tutaj się dzieje? - wołał od drzwi jakiś nieznajomy młodzieniec.
- Cofnąć się! - wrzasnął Bink. - Cholerny piklokot, cholernej Królowej, jest na wolności! - za nieznajomym ujrzał urodziwą młodą kobietę. Wyraźnie była to dwójka nieproszonych gości.
Crombie rzucił się biegiem w kierunku drzwi.
- Usunę z drogi tę dwójkę durniów! - zawołał, wyciągając swój miecz.
Piklokot wolał jednak sam dokonać prezentacji i jednocześnie oczyścić sobie drogę. Rozległo się cmoknięcie, lecz tym razem zapeklowany został Piklokot. Zaskoczony upadł na podłogę, a potem zamachał skrzydłami i odleciał. Przemienił się bowiem w latającą mucho-łanię, małe stworzenie o delikatnych skrzydłach.
- Mój tort! - krzyknęła obca kobieta. Wtedy Binka ponownie olśniło.
- Królowa!
- I Król! - zawtórował Crombie. - W iluzyjnych postaciach. Jak to wyraził Bink w zdenerwowaniu o Królowej? A Crombie dobył miecza na Króla!
Lecz Królowa Iris już stała przy torcie.
- Zapeklowany! Z zombim w środku! Kto to zrobił? - w gniewie pozwoliła umknął iluzji. Pojawiła się na oczach tłumu w swojej naturalnej postaci i odkryła też zwykłą postać Króla. Na dodatek obydwoje byli niekompletnie ubrani.
Wróg kobiet uniósł się mimo wszystko galanterią. Schował miecz do pochwy, zdarł z siebie kubrak i włożył go na ramiona Królowej, ukrywając pod nim jej ciało kobiety w średnim wieku.
- Chłodno tutaj, Wasza Wysokość.
Bink pośpiesznie ofiarował swój kubrak Królowi, który przyjął go, jakby to była zwyczajna sprawa.
- Dzięki, Bink - wymruczał.
Millie wyszła z wiadra, wspaniale naga i w ogóle nie zmarznięta.
- Obawiam się, że to moja wina, Wasza Wysokość. - Zombi przybył mi na pomoc, a piklokot zerwał się ze smyczy...
Królowa obrzuciła długim spojrzeniem olśniewającą urodą Millie. Potem zerknęła na siebie. Nagle Król i Królowa znów ubrani byli po królewsku, przy czym ona przypominała z lekka Millie, a on był podobny do samego siebie, czyli całkiem przystojny. Bink na równi z wszystkimi obecnymi wiedział, że oboje są przyodziani w pożyczone kaftany, a ich ciała są prawie nagie. Teraz nie było śladu po uprzednim widoku. Za chwilę również Millie została iluzyjnie ubrana w strój pokojówki, którą niegdyś była, lecz nadal odznaczała się ogromną urodą.
Bink pokiwał głową. Zdaje się, że jego propozycja, by Król odmienił swoją postać, okazała się skuteczna. Tyle, że wprowadzenie jej w życie zakłóciło ożywienie Millie.
Królowa obrzuciła spojrzeniem pobojowisko po przekąskach. Potem z ukosa zerknęła na Króla. Postanowiła okazać się wspaniałomyślna.
- Więc to zadziałało! Nie jesteś już duchem! - przyjrzała się badawczo Millie. - Powinnaś być ubrana stosownie do okazji, to nie jest twój dzień pracy. - I Millie ukazała się w ponętnej wieczorowej sukni, szklanych pantofelkach i skrzącym się diademie.
- Kto odnalazł twój szkielet? Millie uśmiechnęła się promiennie.
- To Bink mnie wyratował. Królowa spojrzała na Binka.
- Zdaje się, że we wszystko musisz wetknąć swój nos - wymruczała. Potem dodała już głośniej:
- W takim razie Bink otrzymuje nagrodę. Pierwszą randkę z...
Tu przerwała z niebagatelnego powodu. Za jej plecami, z tortu unosił się zombi. Nawet peklowanie nie było go w stanie zabić, gdyż już w swoim naturalnym stanie był jakby na wpół zamarynowany. Bryzgi słonego mięsa opadły wraz z piklociastem. Jedna bezkształtna łapa wylądowała na ramieniu Królowej, przechodząc przez iluzyjną suknię i spoczywając - nie wiadomo na czym. Królowa z wściekłością zamachnęła się na zombiego.
- Wynoś się z pałacu, ty kupo zgnilizny! - wbiła wzrok w Króla. - Trent! Przeobraź tego potwora! Zrujnował mój tort! Król z namysłem zaoponował:
- Myślę, że zombi odejdzie z własnej woli, Iris. Zaproponuj inną randkę dla Millie. Potrzebuję usług Binka w odmiennej dziedzinie.
- Ale Wasza Wysokość... - zaprotestowała Millie.
- Spraw, żeby zastępca wyglądał tak jak Bink - mruknął Król do Królowej. - Bink, chodźmy do biblioteki.
W bibliotece Król Trent powiedział, co leży mu na sercu.
- W Xanth istnieje hierarchia magii. Jestem Królem jako najpotężniejszy Mag, a poza tym mam najpotężniejszą Czarodziejkę za żonę. Dobry Mag Humfrey jest naszym najstarszym dostojnikiem, a ty Bink pozostajesz nieznany. Posiadasz magię równej jakości, lecz jest ona ukryta. Oznacza to, że nie zajmujesz pozycji, na jaką zasługuje twój talent. Może to nawet zagrażać twojemu dobru.
- Ale żadne niebezpieczeństwo nie istnieje.
- Nieprawda, Bink. Ten, kto wysłał ten miecz jest niebezpieczny dla ciebie, choć niezbyt groźny. Twój talent jest potężny, ale nie przebiegły. Ochrania cię przed wrogą magią, lecz nie może sobie poradzić z nieuchwytnymi zagrożeniami. Wiem, że sytuacja w twoim domu nie jest w tej chwili najlepsza, a...
Bink skinął potwierdzająco.
- Wiem również, że to minie, Wasza Wysokość.
- Zgoda. Jednak twój talent nie rozumie tego. Więc proponuje ci kogoś, kogo uważa za godniejszą ciebie kobietę - i w przeciwieństwie do zasad, muszę pochwalić jego smak - zawahał się. - Próbował cię więc powstrzymać przed randką z Millie. Najpierw uruchomił zombi. Możliwe, że w początkowej wersji miał dopomóc ci w odnalezieniu szkieletu, lecz potem zaczął żałować i działać odwrotnie. Nie sposób dowiedzieć się jakie zdarzyłyby się nieszczęścia, gdyby Millie i Królowa upierały się przy randce. Wiemy, że tamta katastrofa wyglądała na przypadek, bo tak działa twój talent. Cały pałac mógłby nam spaść na głowy, czy też jakiś fatalny przypadek mógłby znowu zamienić Millie w ducha.
- Nie! - wykrzyknął przerażony Bink.
- Wiem, że nie życzyłbyś tego tak słodkiej istocie. Ja również. Dlatego właśnie wstawiłem się za tobą. Musieliśmy przyjąć, że nie możesz się spotkać z Millie w nagrodę za przywrócenie jej życia. Sądzę, że na razie rozwiązałem ten problem. To oczywiste, że talentem Millie jest sztuka seksu, co zapewne tłumaczy jej przedwczesny zgon i okoliczności jej przemiany w ducha. Nie będzie uskarżała się na brak męskiego towarzystwa, z wyjątkiem twojego.
-  Sztuka seksu! - zawołał Bink. - To dlatego lekarka talentów była tak rozbawiona! Wiedziała, jakie czekają nas kłopoty po odczarowaniu zaklęcia. To dlatego propozycja Millie tak mnie kusiła... pomimo...
- No właśnie. Również ja to odczułem. Twojemu pomysłowi zawdzięczam obecne dopełnienie związku z Królową. Proszę, twój kaftan - Król z powagą oddał mu strój.
- Z mojej winy cały pałac się dowiedział...
- Że jestem równie męski, jak królewski - dokończył Trent. - To żaden wstyd. W ten sposób Iris nigdy nie dowie się o słabości, którą mógłbym okazać. W takiej chwili wydawało się oczywiste, że nie powinienem odczuwać pociągu do żadnej kobiety. Poczułem go w obecności Millie. Wiedziałem, że chodzi o magię. Jednak, jeśli chodzi o ciebie, z tą twoją trudną sytuacją domową i Millie, która wyraźnie leci na ciebie... myślę, że powinniśmy wysłać cię stąd na dłuższy okres czasu. Przynajmniej, dopóki Millie się nie ustatkuje.
- Przecież nie mogę zostawić Cameleon samej... - Nie martw się o to. Zaproszę ją do pałacu, a dbać o nią będzie moja własna służba. Dopóki nie znajdziemy lepszego rozwiązania, sama Millie będzie dla niej doskonałą pokojówką. Musisz uwolnić się od napięcia, które nęka cię tutaj. Masz silny talent, który może zagrozić pałacowemu życiu. Wysyłam cię przeto w królewskiej misji - odnalezienia źródła magii Krainy Xanth.
Król Trent zawiesił głos. Bink czekał, ale Trent niczego więcej nie powiedział.
-  Sądzę, że mój talent zgadza się na to - odezwał się w końcu Bink.
- To dobrze - z wyraźną ulgą stwierdził Król. Jako jedyny zdawał sobie sprawę z niebezpieczeństwa przeciwstawiania się magii Binka.
- Dam ci wszelką pomoc, jakiej zażądasz. Kogoś dla ochrony, ponieważ będziesz zapuszczać się w niebezpieczne rejony. I jakiegoś przewodnika - prztyknął palcami - centaura Chestera! Jesteście przyjaciółmi i jego sytuacja podobna jest do twojej. Nie znalazłbyś lepszego sojusznika w opresji.
- Ale centaury są niepodobne do ludzi; może Chester nie zechcieć pójść ze mną.
- To prawda. Ale nie mogę mu tego rozkazać. Moja władza ich nie obejmuje. Sądzę, że będzie ci towarzyszył. Przynajmniej do zamku Dobrego Maga Humfreya.
- Dlaczego? - zapytał zdumiony Bink.
- Tylko Humfrey może mu powiedzieć, jaki talent magiczny posiada.
Z pewnością Król wiedział niejedno!
- Ależ odpowiedź będzie go kosztowała ponad roczną służbę!
- Rozmowa z Humfreyem nigdy nie zaszkodzi. Chester będzie tobie towarzyszył i przy okazji pogawędzi z Dobrym Magiem, skoro już się tam znajdzie.
Bink roześmiał się.
- A centaurzyca Cherie nigdy się o tym nie dowie!
- Możecie omówić to sobie z Chesterem - Król zastanowił się przez moment. - A Crombie będzie wam wskazywał kierunek.
- Nie sądzę, żeby Crombie dotrzymał tempa Chesterowi - stwierdził Bink. - Żaden człowiek nie dotrzyma kroku miarowemu biegowi centaura. A Chester nie zechce nosić dwóch ludzi...
- Łatwo temu zaradzić! Przemienię Crombiego w postać, która dotrzyma kroku Chesterowi. Na przykład w smoka...
- Smok będzie straszył ludzi i przyciągał uwagę.
- Masz rację. Więc w gryfa. Niektóre bywają oswojone, więc ludzie nie zwrócą uwagi. Pozbawi go to wprawdzie mowy, ale da mu zdolność latania - uczciwa zamiana. Trudno też znaleźć lepsze zwierzę o tych rozmiarach, które tak walczy. Z centaurem i gryfem u boku nie grozi ci żadne ziemskie niebezpieczeństwo - znowu zawiesił głos. - Lepiej jednak poproś Humfreya o radę. To zadanie może być o wiele bardziej skomplikowane niż zakładamy. Bink czuł rosnące podniecenie. Znowu przygoda!
- Wasza Królewska Mość, odnajdę źródło magii. Kiedy mam zacząć?
- Jutro rankiem - odpowiedział Trent uśmiechem. - A teraz idź do domu i powiedz swojej żonie o misji. Lecz nie wspomina o eks-zjawie Millie.
- Nie wspomnę - zgodził się Bink, odpowiadając uśmiechem Już miał wyjść, kiedy coś przyszło mu do głowy. - Czy Wasza Wysokość wie, że tutejsze tereny otacza magiczny mur?
Król łaskawie przyjął to do wiadomości.
- Nie uprzedzono mnie o tym. Nie mam nic przeciwko temu, dopóki mur nie uszkodzi grobów zombi. - Naraz uderzyła go pewna myśl. - Ten zombi...
- W ogrodzie był jeszcze jeden, obok kupki błota. Być może ten sam.
- Zarządzę jak najszybsze dochodzenie - zmierzył Binka łagodnym spojrzeniem. - Masz jeszcze jakieś ważne ostrzeżenia?
- Hm; nie - odpowiedział Bink, mocno zakłopotany. Cóż on zrobił najlepszego opowiadając Królowi o takiej drobnostce? Zupełnie stracił poczucie tego, co wypada!

3. ŚCIGANI PRZEZ NIKLASY

Rankiem, trzej mężczyźni, połączeni wspólnymi kłopotami z kobietami, wyruszyli w drogę. Twierdzili zgodnie, że cieszą się ze zmiany swojej sytuacji i czekającej ich przygody. Szczególnie Crombiemu podobało się jego nowe wcielenie. Rozkładając wciąż swoje skrzydła próbował latać. Żołnierz miał istotne powody do radości. Miał mocno umięśnione lwie nogi, kształtną, orlą głowę o przenikliwych oczach i skrzydła o wspaniałych piórach. Błękitne upierzenie szyi, grzbiet czarny, pierś czerwoną i białe skrzydła. Doprawdy, trudno by znaleźć bardziej uroczego potwora w całym Xanth.
Ale teraz znajdowali się w puszczy, a nie był to plac zabaw. Od chwili, gdy opuścili zamek Roogna otaczały ich wrogie czary. W pobliżu zamku większość ścieżek została zaczarowana na rozkaz Króla, nie stanowiły więc zagrożenia dla podróżnych, którzy z nich nie zboczyli. Dobry Mag nigdy specjalnie nie przepadał za towarzystwem, toteż żadna ścieżka nie prowadziła bezpośrednio do jego zamku. Wszystkie drogi natomiast w magiczny sposób od niego oddalały. Nie istniało więc bezpieczne dojście do zamczyska.
Na szczęście orientacyjny talent Crombiego pozwolił im odnaleźć właściwą drogę. Co pewien czas żołnierz-gryf zatrzymywał się, przymykał oczy, wyciągał jedno skrzydło lub łapę, obracał się wokół własnej osi i zatrzymywał wskazując kierunek. Zmysł orientacyjny Crombiego nigdy nie zawodził. Nie brał jednak pod uwagę niedogodności wynikających z podróżowania w liniach prostych.
Pierwszą przeszkodą na jaką się natknęli były piekielne dzwoneczki. Cała ich kępa. Owoce tej rośliny zwrócone były ku górze, dzwonki przeraźliwie dzwoniły, wydając ogłuszający i niepokojący dźwięk.
- Musimy się stąd wydostać! - wrzeszczał Bink, wiedząc, że nie zdoła przekrzyczeć tego hałasu. Chester zasłaniając sobie uszy natarł na hałasujące dzwoneczki i wymierzył każdemu kopniaka. Lecz w odwecie za każdy uderzony dzwonek dwanaście innych zaczynało wydzwaniać jeszcze głośniej.
Crombie nagle rozpostarł skrzydła i Binkowi wydało się, że ma zamiar odfrunąć, lecz gryf zanurzył wszystkie cztery, zakończone pazurami łapy w gąszczu owoców, ciągnąc je gwałtownie w górę. Owoce naprężyły się, dzwonienie stało się przenikliwe, a następnie uciekło. Bowiem naprężone nie mogły drżeć, a zatem i wydawać dźwięków.
Bink i Chester wykorzystali ten moment, aby wygramolić się z gąszczu roślin. Następnie przyszła kolej na Crombiego, który podniósł się ponad rosnące dzwonki. Byli więc wolni od niebezpieczeństwa, ale zostali ostrzeżeni. Nie mogli dalej podążać na oślep, tak jakby szli królewskim gościńcem.
Ostrożnie posuwali się do przodu, omijając wikłacze i pętle bluszczów. Crombie sprawdzał teraz bardzo często najbliższe otoczenie oraz kierunek, skąd mogło nadejść zagrożenie. Kilka razy musieli ominąć pozornie niegroźne miejsca, przedzierając się przez pokrzywy i śliską murawę. Ufali jednak talentowi Crombiego, lepsza śliska i niewygodna droga, niż haniebna śmierć.
Teraz, kiedy znowu przedzierali się w gąszczu przygoda nie wydawała się już tak podniecająca. Nic, tylko przedzieranie się przez chaszcze - pomyślał Bink. Siedząc w domowym zaciszu nie myśli się o takich szczegółach jak brud, czy inne niewygody. Podskakując na grzbiecie centaura Bink boleśnie otarł uda, czuł też wokół siebie nieprzyjemny zapach potu.
Kiedy poczuli głód, Crombie wskazał na rosnące na łasze białego, cukrowego piasku drzewo sodowe. Chester wziął ostry kamień i wetknął w pień drzewa, robiąc w ten sposób kurek. I wszyscy napili się tryskającej z kory wody sodowej. Wyglądała trochę jak krew, co w pierwszej chwili szokowało, ale miała po prostu truskawkowy smak. Cukier był zbyt słodki, więc zjedli go niewiele. Crombie wskazał im drzewo chlebowe, na którego widok nabrali apetytu. Bochenki, w sam raz dojrzałe, wypieczone, parowały pachnącym ciepłem przy jedzeniu. Były naprawdę smaczne.
Kiedy cała trójka znowu poczuła się pewna siebie, dało znać o sobie nowe niebezpieczeństwo. Talent Crombiego nie ostrzegał automatycznie, ale działał na specjalne żądanie. Tym razem niepokoił ich wygładzony, ziejący ogniem smok lądowy. Najstraszniejsza bestia w Xanth, nie licząc smoków olbrzymów. Potwory te były władcami puszczy. Ich postępki stanowiły swego rodzaju punkt odniesienia, według którego mierzono inne złe uczynki.
Gdyby był to smok z gatunku tych największych, pożarłby ich niechybnie. Jako, że był to średniak, mężczyzna, gryf i centaur w walce z nim mieli pewne szansę.
Dlaczego jednak smok szedł za nimi? Zazwyczaj smoki nie atakowały ani ludzi, ani centaurów. Walczyły z nimi, gdy zostały do tego zmuszone. Mimo, że smok był panem puszczy, to, stopień zorganizowania oraz uzbrojenia ludzi i centaurów czyniły ich bardziej niebezpiecznymi, niż życzyłaby sobie większość smoków. Na dodatek niektórzy ludzie, jak na przykład Król posługiwali się magią, która mogła unicestwić każdego smoka. W normalnych warunkach ludzie i smoki nie wchodzili sobie w drogę.
Czy może to ten nieznany wróg przysłał smoka? Po prostu nieznaczna ingerencja w mały, gorący, smoczy mózg - i mogło to wyglądać na zwyczajny wypadek w puszczy. Przypomniał sobie twierdzenie Króla, że magia wroga przypomina jego własną. Nie była identyczna, lecz podobna i dlatego podstępna.
Naraz spostrzegł świeżą kupkę błota. Czyżby odkrył ślad zaczarowanego kreta? W całym Xanth roiło się od różnych takich stworów.
Zarówno Crombie jak i Chester rwali się do walki. Bink musiał zdać się całkowicie na swój okryty tajemnicą talent. Problem polegał na tym, że magiczna ochrona niekoniecznie musiała objąć dwóch nieprzyjaciół. Bink miał nadzieję, że tylko bezpośredni udział Chestera i Crombiego w walce, nakaże jego talentowi ocalić ich po to, żeby oni mogli z kolei uratować jego. Z tego powodu czuł się winny, gdyż zdawał sobie sprawę, że jego odwaga jest pozorna. Oni mogli umrzeć, podczas, gdy jego chronił talent. Na dodatek nie mógł im o tym powiedzieć. Xanth obfitował w tego rodzaju czary. Wyglądało na to, że sama magia lubiła okrywać się nadmierną tajemnicą. Podnosząc tym sposobem swoją wartość, jak czyni to piękna kobieta.
Faktem było, że osaczeni zostali na płaskiej polanie. Takie miejsce, to idealny teren smoczych łowów. Nie rosły tu duże drzewa, które mogłyby ich ukryć lub pomóc w ucieczce. Smok zaatakował, zionąc ogniem. Wystarczyłoby muśnięcie płomienia, aby człowiek został doszczętnie spalony. Krążyły pogłoski, że smoki gustowały w pieczonym mięsie ludzkim.
Chester trzymał w ręce napięty łuk. Był dobrze uzbrojony - oprócz łuku miał miecz, oraz długą, sprężystą linię i wiedział też jak się tą bronią posługiwać.
- Trzymajcie się z dala od ognia - ryknął. - On musi się naładować przed następnym wyrzutem ognia. Kiedy zobaczycie, że jego brzuch pęcznieje, odskakujcie na boki.
Dobra rada. Żaden potwór wielkości smoka nie potrafił wykonywać zbyt szybkich ruchów, a miotanie ogniem wymagało dokładnego celowania. Najbezpieczniej w istocie było w pobliżu potwora. Mogli szybko uskoczyć przed płomieniem, zanim smok zdążył się obrócić. Nie mogli jednak podejść zbyt blisko, ponieważ jego kły i pazury również były niebezpieczne.
 Crombie też posiadał pazury, a jego dziób i kły były także ostre. W powietrzu miał przewagę. Latał szybciej niż smok, ze względu na swoją masę, która stanowiła przecież tylko cząstkę masy potwora. Ale nie był prawdziwym gryfem, nie potrafił więc reagować z odpowiednią precyzją i szybkością gryfa.
Słaby punkt obrony stanowił Bink. Tak przynajmniej mogło się wydawać.
- Odsuń się Bink - krzyknął Chester, gdy ten wysunął się do przodu. Nie było sposobu, żeby wytłumaczyć centaurowi tę nieostrożność ze strony Binka.
Zbliżając się do nich, smok zwolnił i utkwił wzrok w swoim najgroźniejszym przeciwniku - gryfie. Crombie wydał okrzyk wyzwania, po czym zakręcił w kierunku smoczego ogona. Kiedy potwór odwrócił głowę, Chester wypuścił w kierunku jego szyi strzałę z siłą, na jaką zdobyć się mógł jedynie centaur. Lecz ta odbiła się od stalowych łusek smoka.
- Muszę strzelić prosto w gardziel, kiedy smok przestanie miotać ogniem - zamruczał Chester.
Bink wiedział, jak było to niebezpieczne. Strzał prosto w gardziel mógł udać się jedynie wtedy, gdy stanęło się mniej więcej na wprost smoka, kiedy ten otwierał paszczę. A smok czynił to tylko wtedy, gdy miał zamiar kąsać lub ział ogniem.
- Nie ryzykuj! - krzyknął - niech Crombie wskaże nam drogę, ucieczki.
Crombie znajdował się poza zasięgiem głosu i był zbyt zajęty by usłyszeć. Uparty centaur nie zamierzał ustąpić. Jeżeli nie zaatakują w odpowiedniej chwili, smok ich zniszczy skoro tylko znajdzie sposobność.
Bink ruszył do ataku, szukając słabego punktu w ciele przeciwnika. Im podchodził bliżej, tym smok wydawał się większy. Jego tarczki zachodziły na siebie szczelnie, mogły także być odporne na większość strzał, ale może udałoby się wbić ostrze pod kątem, pomiędzy dwie łuski...
Gdyby tak mógł przeszyć pancerz w czułym miejscu...
Tymczasem Crombie z przeraźliwym wrzaskiem pikował na smoka, który nie mógł pozostać obojętny na tego rodzaju atak. Obrócił się, skręcając całe cielsko, podnosząc głowę do góry, próbował ugodzić gryfa. Olbrzymie szczęki rozwarły się, lecz jeszcze nie przygotowany do wyrzucenia ognia potwór, próbował odgryźć gryfowi skrzydło lub głowę. Jego szyja nachyliła się w kierunku Binka, którego potwór zlekceważył.
Chester wycelował strzałę wprost w otwartą paszczę, lecz ta, lecąc pod niewłaściwym kątem, odbiła się rykoszetem od zęba. Crombie zbliżył się, wystawiając swe szpony i pochylając się przy skręcie tak, aby uniknąć rozwartych szczęk, a jednocześnie trafić potwora w oko. Bink zbliżył się szybko i wbił swe zaczarowane ostrze pomiędzy rozchylone łuski na szyi potwora.
Grubość ciała smoka prawie równa była wysokości Binka, a każda jego łuska była wielkości dłoni i połyskiwała niebiesko, mieniąc się na obrzeżu barwami tęczy. Krawędź każdej łuski była ostra jak brzytwa. Kiedy Bink zatopił w ciele smoka swój miecz, wówczas przepiękne, mordercze łuski przesunęły się w kierunku jego ręki. Błyskawicznie uświadomił sobie, że jego dłoń może zostać odcięta, zanim miecz ugodzi bestię śmiertelnie. Zabić smoka - to dla człowieka daremny trud!
Jednak pchnięcie Binka zraniło lekko smoka. Tak, jakby człowiek zranił się cierniem. Potwór odwrócił się poirytowany. Szyja wygięła się esowato, by pysk mógł wycelować w Binka. Z bliska paszcza smoka wydawała się dwa razy większa. Miała grubość jego tułowia i była miedzianej barwy. Bink spostrzegł klapki na nozdrzach, które były nieco wysunięte do wewnątrz, tak aby uniemożliwić wydychanie powietrza przez nos. Smok wdychał powietrze przez nos, wydmuchiwał zaś pyskiem. Prawdopodobnie wylot płomienia mógłby uszkodzić delikatne kanaliki nozdrzy. Tak więc działał tutaj system samozabezpieczający się. Poniżej połyskiwały wargi, jaśniejsze w kolorze, z domieszką twardszego metalu, zdolne wytrzymać żar jego oddechu. Pomiędzy żółto-brązowymi zębami widać było czarną sadzę. Oczy znajdowały się po bokach czaszki, lecz była ona tak zbudowana, że potwór mógł patrzeć przed siebie i mierzyć ogniem prosto do celu.
W tym momencie wzrok smoka spoczął właśnie na Binku, który stał trzymając rękojeść miecza wbitego w załamanie, wykręconej w kształcie litery S, szyi potwora. Smoki, jak wszystkie inne stworzenia różnią się między sobą inteligencją, lecz nawet głupi smok skojarzyłby bez trudu osobę Binka z odczuwanym bólem. Klapki w nosie zamknęły się z cichym świstem, a szczęki rozwarły się z trzaskiem. Zanosiło się na to, że Bink zostanie doszczętnie spalony. Zamarł, myśląc jedynie o swoim mieczu. Dobra to była broń, zaczarowana, by nigdy nie traciła ostrości i nie ciążyła jego prawicy, prezent z królewskiego arsenału. Jeżeli stąd ucieknie, będzie musiał pozostawić to niezawodne ostrze w szyi smoka, nie miał bowiem czasu, by je wyciągnąć. Nie chciał utracić miecza, czekał więc i nie był w stanie usunąć się z pola smoczego płomienia.
Z trzewi smoka wydobył się ryk. Otwarta paszcza ułożyła się na kształt okrągłej tuby, gotowej wyrzucać z siebie strugi ognia. Bink stanowił łatwy cel. Wtedy to ponad nieruchomym ramieniem Binka świsnęła strzała pogrążając się następnie w czeluści smoczej gardzieli. Doskonały strzał centaura.
Zbyt doskonały. Zamiast dotrzeć do najdelikatniejszej części wnętrza przełyku i przebić istotny dla organizmu narząd, strzała spłonęła w buchającym ogniu. Z paszczy smoka wydobywał się teraz płomień, a śmiercionośny snop złotego blasku nacierał w kierunku Binka.
W tej chwili gryf runął na paszczę smoka, przygniatając ją do ziemi dokładnie w momencie, gdy ukazały się płomienie. Paszcza potwora znalazła się teraz obok stóp Binka. Nastąpiło coś w rodzaju kolizji. Głową smoka targnął nagły wybuch, który wyżłobił w ziemi niewielki krater. Skrzydło gryfa o mało nie zostało spalone. Bink stał tam nadal, z mieczem w ręku, spowity dywanem, ale nietknięty.
Kiedy smok zorientował się w sytuacji, gryf uniósł już Binka w swoich szponach. Znajdowali się już w powietrzu, gdy drugi podmuch ognia przeszedł pod zwisającymi nogami Binka.
Crombie nie udźwignąłby długo Binka na ziemi, a co dopiero w powietrzu!
- Znajdź jakieś wyjście - krzyknął Bink - znajdź jakieś wyjście, użyj swojego talentu!
Zdziwiony gryf upuścił Binka na poduszkowe krzaki, sam zaś wykonał swój zwyczajowy, orientacyjny zwrot w powietrzu. W tym czasie smok wykrztusił kilka niemiłych ognistych kul, prychnął sadzą, oczyścił gardło i ruszył za nimi. Chester galopował obok, starając się oddać jeszcze jeden strzał. Dla całej trójki oczywiste było, że smok jest zbyt wytrzymały.
Crombie wydał ostry, skrzekliwy dźwięk i wskazał prawym skrzydłem. Chester odwrócił się i krzyknął:
- Wskakuj!
Bink jednym susem znalazł się na grzbiecie centaura. Gdy zaczął się zsuwać, rozpaczliwie uchwycił się grzywy i zdołał utrzymać równowagę. Centaur galopował z opuszczoną nisko głową. Bink ścisnął jednak kolanami grzbiet i zdołał się utrzymać. Spojrzał w górę i zobaczył atakującego na oślep smoka. Potwór również musiał zawrócić!
- Chester! - wrzasnął Bink w panicznym strachu - on jest przed nami!
- Przed nami? Psiakrew! - zawył centaur zza jego pleców. - Siedzisz odwrotnie, ptaszyno!
Tak właśnie było. Siedział odwrotnie, a smok starał się ich dogonić. Bink kurczowo ściskał gęsty, piękny ogon Chestera. Nic dziwnego, że głowa wydawała się być tak nisko.
Był to jednak dobry sposób na obserwowanie smoka.
- Zbliża się do nas - meldował Bink. - Dokąd Crombie nas prowadzi?
- Tam, gdzie się właśnie kierujemy! - odpowiedział Chester. - Nie wiem jednak, jak to jest daleko.
Jego gniew był zrozumiały, nie lubił uciekać przed przeciwnikiem, nawet tak groźnym jak smok. Gdyby nie Bink, centaur nie cofnąłby się nigdy.
Crombie wskazał kierunek, nie wiedział jednak, czy będą w stanie dotrzeć w porę do jakiegoś bezpiecznego miejsca. Ale co nastąpi, jeśli smok dopadnie ich wcześniej? Bink obawiał się, że jego talent będzie musiał znowu zadziałać.
- Według mnie był to największy czyn, na jaki odważył się człowiek - stwierdził Chester. Bink zrozumiał, że centaury stawiają o wiele większe wymagania, kiedy oceniają stopień bohaterstwa.
- Stałeś tuż przed paszczą potwora, przyciągając jego uwagę. Zachowywałeś się przy tym zupełnie spokojnie, a ja mogłem dokładnie wycelować strzałę. Mogłeś zostać doszczętnie spalony.
Albo zabity strzałą centaura. Ale centaury rzadko chybiają.
- To nie było bohaterstwo - rzekł Bink. - Byłem zbyt wystraszony, aby się poruszyć.
- Tak? A kiedy wbiłeś miecz w szyję zionącej ogniem bestii? Wyglądało to na prawdziwe bohaterstwo. Nie przecz!
W jaki sposób Bink miał wytłumaczyć, że pomoc jego cholernego, tajemnego talentu sprawiła, iż stało się to łatwiejsze. Gdyby wierzył, że może zostać zabity, nigdy by się prawdopodobnie na to nie zdobył.
- Robiłem jedynie to, co wy. Zaatakowałem, by ratować swoją skórę.
Chester szyderczo prychnął i biegł dalej. Smok zdobywał przewagę. Gdyby to był latający smok, byliby zgubieni - chociaż latające smoki są mniejsze i w konsekwencji słabsze. Ale każdy smok stanowił zagrożenie, chyba, że zaatakowany dysponował obezwładniającą magią.
Tymczasem smok osiągnął już odległość, z której mógł razić ich ogniem. Jego nozdrza już dymiły, lecz płomienie były jeszcze niewidoczne. Sczczęki otworzyły się...
Chester wpadł do jakiejś rozpadliny.
- Trzymaj się! - krzyknął. - To zbyt szeroka rozpadlina, żeby ją przeskoczyć!
Rzeczywiście tak było. Bink omal nie przekoziołkował nad ogonem Chestera. Utrzymał się jednak i wylądowali z zapierającym dech impetem. Po obydwu stronach wznosiły się stromo ściany rozpadliny. Widocznie spadli w przepaść ukośnie, bo wylądowali bez przeszkód na jej dnie. To musiało być to bezpieczne miejsce wskazane przez Crombiego, jako, że gryf zniżał właśnie swój lot, by się do nich przyłączyć.
Smok jednak podążał za nimi do rozpadliny. Jego długie, wijące się cielsko było dobrze dostosowane do poruszania się w szczelinach. Nie istniało takie miejsce, w którym mógłby ukryć się centaur, a które byłoby zbyt wąskie dla smoka. Bink stracił pewność zwycięstwa. Czyżby było to tylko chwilowe odwrócenie uwagi, a nie ucieczka?
- Nie zatrzymuj się! - zawołał Bink. - Smok jest tuż za nami.
- To taki sposób ocalenia wymyślił dla nas ten ptasi móżdżek - mruknął z dezaprobatą Chester. - Lepiej, gdybyśmy walczyli z potworem.
- Teraz nie mamy innego wyjścia - stwierdził Bink, widząc łeb bestii tuż za sobą. - Nie odczepimy się od niego łatwo. Wtem zauważył, co zatrzymało Chestera.
- Niklasy! - krzyknął przerażony nową przeszkodą.
Smok zobaczył je również. Stanął i usiłował się obrócić. Jednak było tutaj zbyt mało miejsca, by wykonać tego rodzaju ruch. Co więcej, podczas takich prób jego długie ciało mogło się zaplątać, a to z kolei oznaczałoby wystawienie zranionej szyi na niebezpieczeństwo.
Crombie wylądował pomiędzy nimi.
- Czy to jest ta droga wyjścia, bezmyślna istoto? - dopytywał się Chester.
Tymczasem niklasy otaczały ich, tworząc żywe barykady we wszystkich zaciemnionych miejscach, uniemożliwiając ucieczkę.
- Krra! - ze złością odpowiedział mu gryf. Rozumiał zarówno język i obelgę rzuconą pod swoim adresem. Nie mógł jednak się odciąć. Podniósł się, opuścił skrzydła, tak aby nie powalały się od ubłoconych ścian. Zaniknął oczy, zakręcił się i wyciągnął przednią łapę. Nie osiągnął jednak jednoznacznego kierunku. Łapa zataczała półkole.
Kilka odważnych niklasów zaatakowało. Każdy z nich posiadał około pięciuset nóg, dźwigających okrągły odwłok oraz parę szczypiec. Każdy też miał apetyt na świeże mięso. Można było zabić pojedynczego niklasa, choć nie bez pewnego wysiłku i obrzydzenia. Jednak ich setka, bez specjalnej zbroi lub czarów była nie do pokonania. Należało jednak spróbować. Jeśli istniała bowiem inna śmierć niż spalenie żywcem w ogniu smoka, to właśnie pożarcie przez niklasy. Smok wzdrygnął się. Jeden nikłaś przyssał się do jego najmniejszej przedniej kończyny i wydłubał w niej ponad dwucentymetrową okrągłą dziurę. Smocze łapy były ze stali, lecz szczypce niklasów zostały w czarodziejski sposób wzmocnione niklem i mogły zniszczyć prawie wszystko. Chester uśmiechnął się ponuro.
Nagle centaur podskoczył wysoko w górę, wydając podobny do rżenia okrzyk. Inny nikłaś wygrzebywał właśnie otwór w jednym z jego kopyt.
Chester opadł całym ciałem na ziemię chcąc przygnieść małego potworka. Nikłaś zdążył się jednak odsunąć, unikając w ten sposób ciosu. Jednocześnie inne niklasy zaatakowały pozostałe kopyta, tak samo unikając kopnięć. Tym razem zaśmiał się smok.
Ale ich kłopotliwe położenie wcale nie było zabawne. Rozpadlina była głęboka, jej płaskie dno obramowane było wysokimi stromymi, prawie pionowymi ścianami. Była zbyt głęboka, żeby Bink zdołał z niej wyskoczyć. Owszem, mógłby się wydostać stojąc na grzbiecie centaura, ale jak miał się wydostać centaur? Smok był w stanie podnieść głowę na odpowiednią wysokość, ale nie przednie łapy. Szansę wydostania miał tylko gryf, jeśli nie brać pod uwagę, że w tej wąskiej szczelinie nie zdołałby dostatecznie szeroko rozłożyć swoich skrzydeł. Udało mu się tam wylądować. Ale ażeby wzbić się w powietrze trzeba bardziej zdecydowanych ruchów. Z pomocą Chestera mógłby wprawdzie dostać się wyżej, ale co zrobi później Chester? Znaleźli się w pułapce.
Jeżeli nie wydostaną się stąd, wkrótce zostaną pożarci przez rój. Wyjście zablokowało jednak cielsko potwora. Smok był zaniepokojony, próbował w jakiś sposób unieść ciało z ziemi, tak aby niklasy nie mogły dotrzeć do jakiegoś czułego miejsca na jego ciele. Te jednak raźnie sunęły ku jego łapom.
Podobnie postępował Chester. To samo robił Crombie, który nie mógł tutaj latać. Także Bink próbował uniknąć szczypiec niklasów - jego kończyny były przecież najbardziej wrażliwe. Gdzie podział się teraz jego talent?
- Tylko światło słoneczne je jeszcze powstrzymuje - zauważył Chester. - Kiedy słońce się przesunie, wszystkie ruszą na nas.
Bink popatrzył na linię cienia. Słońce stało wysoko i zacienionych miejsc nie było wiele. W cieniu jednak roiło się od dokuczliwych potworków. Tylko jeden nikłaś na sto odważa się zapuścić w nasłonecznione miejsce, a jeśli nawet to uczyni, czym prędzej stara się schronić w cieniu, które rzuca czyjeś ciało. Takich śmiałków było już z tuzin.
Wtedy Bink doznał olśnienia.
- Musimy współpracować! - krzyknął. - Wszyscy razem, zanim nas zjedzą!
- Masz niewątpliwie rację - zgodził się Chester. - Ale jak pozbyć się smoka?
- Miałem na myśli współpracę ze smokiem! Obydwaj spojrzeli na Binka zaskoczeni, nie przerywając swoich dziwnych, przypominających taniec podskoków.
- Smok jest za głupi na współpracę, nawet gdyby tego chciał - zaoponował Chester. - Nawet, gdyby miało to mieć jakiś sens. Myśli tylko o jednym. Czy mamy pozwolić mu się pożreć?
- Musimy zawrzeć rozejm - powiedział Bink. - My mu pomożemy, a on nas nie zje. Smok nie może się obrócić, nawet na chwilę nie może unieść swojego ciała z ziemi. Tak jak my narażony jest na niebezpieczeństwo. Może jednak o wiele lepiej od nas walczyć z niklasami. Jeżeli więc zabezpieczymy jego boki...
- Płomień! - pochwycił Chester. - Niklasy nienawidzą światła, a ogień oświetli wszystko dokoła.
- Właśnie, daje mnóstwo światła - przyznał Bink. - Jeżeli osłonimy jego znajdujący się w cieniu bok oraz stopy...
- Być może - dodał Chester patrząc na Crombiego. - Jeżeli nam zaufa...
- Przecież nie ma wyboru - powiedział Bink, kierując się w stronę smoka.
- On nie wie o naszym pomyśle! Uważaj, spali cię!
Bink, chroniony czarodziejską mocą, wiedział, że smok tego nie zrobi.
Zbliżył się do miedzianych nozdrzy potwora. Wydobywała się z nich smuga dymu. Choć system teraz nie działał, zawsze następował jednak niewielki wypływ.
- Smoku - zaczął - rozumiesz mnie, prawda? Nie możesz mówić, ale wiesz, że wszyscy jesteśmy w opresji i wszyscy zostaniemy zjedzeni przez niklasy, o ile nie pomożemy sobie wzajemnie.
W tym momencie Bink podskoczył, aby uniknąć ataku jednego z niklasów.
Smok nie reagował. Patrzył tylko na niego. Bink miał nadzieję, że jest to dobry znak. Wydobył miecz, wycelował w niklasa, który właśnie dobierał się do jego stóp i nadział go na ostrze. Gdy Bink go podnosił stworek zaklekotał szczypcami i na siłę próbował zbliżyć się do czegokolwiek, co dałoby się nadgryźć. W tym położeniu jego szczypce były koliste. Zazwyczaj nikłaś przywierał do swojej ofiary za pomocą kilkuset nóżek i wwiercał się w głąb tak, aby odciąć płaski krążek ciała. Okropność!
- Jestem w stanie unieszkodliwić tylko jednego niklasa naraz - ciągnął Bink, przysuwając swoją zdobycz do prawego oka potwora. - Mógłbym jednak usiąść na jednej z twoich nóg i ochraniać ją. Mój przyjaciel centaur, mógłby bronić twojego ogona. Drugi przyjaciel gryf, który jest w istocie przeobrażonym żołnierzem, nie dopuści, aby wrogie bestie dostały się na twój grzbiet, chwytając je swoim dziobem. Pomożemy ci, jeżeli nam zaufasz.
- A jak my możemy zaufać jemu? - niepokoił się Chester.
Jednak smok dalej nie reagował. Czy był głupi, czy nie rozumiał? Dopóki słuchał Binka, wydawało się, że wszystko jest w porządku.
Bink widząc nacierającego w coraz bardziej postępującym cieniu niklasa, w pośpiechu ciągnął dalej.
- Oto, co musimy zrobić...
Trzy potworki wchodziły właśnie Binkowi na stopę. Trudno byłoby przebić je wszystkie naraz.
- Cała nasza trójka musi przejść po twoim grzbiecie ku ogonowi i tylnym łapom. Będziesz więc musiał pozwolić nam przejść i utrzymać na sobie nasz ciężar. Uczynimy wszystko, żeby nie naruszyć twoich łusek. Lecz główne zadanie należy do ciebie. Kiedy już się zsuniemy, dmuchniesz ogniem w całą tę masę niklasów znajdujących się w rozpadlinie przed tobą. Usmaż je wszystkie! Reszta się wyniesie, one nie lubią światła. Wtedy wszyscy się wycofamy. Zgoda?
Smok wciąż tylko na niego patrzył. Czy rzeczywiście coś zrozumiał?
Chester wyciągnął rękę.
- Smoku, wiesz przecież, że centaury są honorowe. Każdy o tym wie! Oto moje słowo: nie zaatakuję cię, jeżeli pozwolisz mi przejść. Binka znam. Chociaż jest człowiekiem, honoru mu nie brakuje. A co do gryfa... - zawahał się.
- Krra! - odezwał się rozzłoszczony Crombie.
- Crombie także jest honorowy - dodał pośpiesznie Bink.
- Przypuszczamy, że ty także masz swój honor, smoku.
Smok jednak nadal się w niego wpatrywał. Bink uświadomił sobie, że będzie musiał zaryzykować. Potwór mógł być za głupi, żeby zrozumieć istotę ich propozycji. A może nadal im nie ufał. Możliwe też, że nie wiedział, jak im odpowiedzieć. Będą musieli postawić wszystko na jedną kartę.
- Wejdę ci teraz na grzbiet - powiedział Bink, a moi przyjaciele za mną. Zawieszenie broni obowiązuje do czasu, kiedy wydostaniemy się z wąwozu.
Ponad rok temu Bink nauczył się doceniać tego rodzaju kompromis, jakim jest zawieszenie broni. Razem z Cameleon zawarli wtedy rozejm ze Złym Magiem. Uratował ich wszystkich od nieszczęścia w odludnych rejonach. Udowodnił, że w chwili wyjątkowego zagrożenia lepiej współdziałać nawet z wrogiem.
Ponownie zwrócili się do niemego smoka. Bink powiedział:
- Jeżeli mi nie wierzysz, poraź nas teraz ogniem i potem sam poradź sobie z niklasami.
Podszedł śmiało do głowy smoka, kierując się ku podstawie jego szyi, w którym to miejscu wyrastały przednie łapy. Smok nie zionął ogniem. Bink zauważył na jego szyi ranę zadaną swoim mieczem, która ociekała posoką. Na ziemi jakiś nikłaś chłeptał łapczywie spadające krople. Wygryzał nawet krążki w kamienistym podłożu, aby nie uronić ani kropli z powstającej kałuży. Niklasy, choć niewielkie, musiały być najbardziej zachłannymi stworami na obszarze całej Krainy Xanth.
Bink schował do pochwy miecz, który zdążył już oczyścić po przebiciu niklasa. Uniósł ręce do góry i skoczył. Głowę i piersi miał teraz powyżej nogi smoka, mógł więc wgramolić się po jego łuskach. Leżały płasko, nie kaleczyły go, musiał jednak uważać, żeby przypadkiem nie postawić ich na sztorc. Smok nie ruszał się.
- Chester, Crombie, chodźcie! - krzyknął do tyłu.
Zachęceni wołaniem oraz widokiem nadciągającej masy niklasów obydwaj podążyli za nim. Smok przyglądał się im z niepokojem, lecz wstrzymał ogień. Wkrótce cała trójka zajęła stanowiska bojowe. W samą porę, gdyż zgromadziło się już tyle niklasów, że ciemne ściany pojaśniały od ich błysków. Cień zbliżał się nieubłaganie...
- Buchnij ogniem wzdłuż korytarza przed sobą! - krzyknął Bink do smoka. - Ochronimy twoje boki - wyciągnął miecz i nadział na ostrze jeszcze jednego niklasa.
Wtedy smok wreszcie zareagował miotając ogromny strumień ognia. Cała rozpadlina wypełniła się płomieniami i dymem. Wyglądało to tak, jakby piorun uderzył z ogromnym impetem. Niklasy piszczały cienko spadając ze ścian, płonąc lub nawet wybuchając. Sukces!
- Doskonale - pochwalił smoka Bink, ocierając załzawione oczy. Nastąpił bowiem wtórny, dość potężny wybuch gorącego gazu.
- Wycofujemy się teraz! Do tyłu! - ale smok nie poruszył się.
- On nie może iść do tyłu - wtrącił Chester. - Jego nogi nie poruszają się w ten sposób. Smok nigdy się nie cofa.
Bink zorientował się, że to prawda. Ciało smoka było wystarczająco giętkie, by szybko zmienić kierunek, z łatwością wykonywało skręty. Nogi i stopy miał przystosowane jedynie do posuwania się do przodu. Nic więc dziwnego, że nie przystał na propozycję Binka. Była niewykonalna. Nie mógł im tego wyjaśnić nie używając słów, a zanegowanie polecenia mogłoby wydać się zerwaniem rozejmu. Nawet istota o dużej inteligencji znalazłaby się w nie lada kłopocie, a przecież smok nie był intelektualistą. Dlatego też milczał.
- Oznacza to, że możemy posuwać się jedynie do przodu, w głąb rozpadliny - powiedział zatrwożony Bink. - Lub czekać, aż się ściemni. Obydwa wyjścia są zgubne.
W całkowitej ciemności niklasy znowu zaatakowałyby ich całą masą i pożarły doszczętnie, wygryzając z ich ciał płaskie krążki zwane niklówkami. Co za koszmarna śmierć - dać się pokawałkować niklasom.
- Smoka nie da się uratować - powiedział Chester. - Wskakuj na mój grzbiet, Bink. Teraz, kiedy nie ma już przed nami przeszkody, puszczę się galopem i wydostaniemy się z tej rozpadliny. Crombie może wzbić się z jego grzbietu i lecieć.
- Nie - zaoponował stanowczo Bink. - Pogwałciłoby to warunki naszego rozejmu. Zgodziliśmy się przecież, że wszyscy musimy wyjść stąd bezpiecznie.
 - Nic podobnego - odparł zirytowany centaur. - Zgodziliśmy się nie atakować. Nie zaatakujemy go. Po prostu go zostawimy.
- I pozwolimy, żeby dla odmiany zaatakowały go niklasy - dokończył Bink. - Nie tak to zrozumiałem. Jedź sam, jeżeli chcesz, ja dotrwam do końca w moim postanowieniu, lub jak wolisz w zasadzce.
Chester pokręcił głową.
- Jesteś nie tylko najbardziej odważnym człowiekiem jakiego widziałem, zachowujesz się też w sposób najbardziej wśród ludzi honorowy.
Oznaczało to: odważny i uparty. Bink chciałby, żeby było to prawdą. Podtrzymywany na duchu przez swój niezwykły dar, był w stanie podejmować się ryzykownych czynów i honorowych zobowiązań, czego w innych układach pewnie by nie zrobił. Crombie i Chester rzeczywiście byli odważni. Wiedzieli, że mogą zginąć. Znowu poczuł się winny, wiedział bowiem, że jakoś z tego wyjdzie, a jego przyjaciele nie mieli natomiast takiej pewności. Wiedział jednak, że go nie opuszczą. Zaplątał się w tym wszystkim. Musiał narazić ich na straszliwe niebezpieczeństwo, aby wyjść z honorem z tego układu zawartego z wrogiem, który usiłował ich wszystkich zabić. Czy było to rozwiązanie etyczne?
- Jeżeli nie możemy się cofnąć, będziemy musieli iść do przodu - zadecydował Chester. - Powiedz swojemu przyjacielowi, żeby zebrał siły.
Nie była to delikatna ironia, lecz Chester do delikatnych nie należał. W gruncie rzeczy lubował się w kłótniach i awanturach. Ale był też lojalnym przyjacielem. Bink nadal czuł się winny. Miał jednak nadzieję, że dopóki byli razem, jego talent mógł wyciągnąć z trudnego położenia wszystkich. Mógł, ale nie musiał.
- Prosimy cię smoku - zaczął Bink - bo może tam jest wyjście.
- Może księżyc nie jest ulepiony z twarogu - mruknął Chester.
Była to niewątpliwie złośliwość, która w zjadliwy sposób przypominała Binkowi wydarzenia z jego dzieciństwa. Zjawisko zwane przez centaury zaćmieniem - słońce uderzyło wtedy w księżyc wyrywając z niego spory kawałek. Wtedy to, wielki kawał twarogu spadł na ziemię. Wszyscy mieszkańcy Północnej Wioski objadali się nim dopóki całkiem się nie zepsuł. Najlepszy twaróg udawał się jedynie w przestworzach. Najlepsza masa znajdowała się również w chmurach.
Smok pochylił się. Bink obejmował rękoma jego nogę w okolicach kostki, aby nie zostać zrzuconym. Było to gorsze niż jazda na centaurze. Crombie częściowo rozłożył skrzydła dla utrzymania równowagi, a Chester zwrócony ku tyłowi wycofywał się truchtem. To, co dla smoka było umiarkowanym tempem, pozostałym wydawało się zawrotną szybkością.
Bink obawiał się, że rozpadlina może się zwęzić, uniemożliwiając im dalszą drogę. Miałby z tego powodu ciężkie wyrzuty sumienia. Rozpadlina jednak nie zmieniała się. Ciągnęła się bez końca, skręcając w różnych kierunkach, tak, że nie było widać żadnego wyjścia. Smok co pewien czas rozjaśniał drogę wyrzutem płomieni. Bink zauważył, że płomienie stawały się coraz słabsze. Wyrzucanie płomieni wymagało bowiem wiele energii, a smok był głodny i zmęczony. W niedługim czasie nie będzie on w stanie likwidować niklasów. Czy smoki lubią twaróg? Co za niestosowne myśli. Nawet, gdyby zdołał podtrzymać ogień, nie było w tej chwili księżyca, a gdyby nawet był na niebie, jak mieliby się do niego dostać?
Korytarz rozgałęział się. Smok zatrzymał się zakłopotany. Która z odnóg rokowała największe nadzieje?
Crombie zamknął swe gryfie oczy na tyle, na ile mógł to uczynić, znajdując się na niewygodnym grzbiecie smoka. Niestety, jego skrzydło znowu wskazywało niedokładnie, zataczając półkole, a w końcu opadło bezradnie. Jego talent wymagał najwyraźniej lekarza od zaklęć, i to w najbardziej niefortunnym momencie.
- Można było przewidzieć, że ptasia głowa znowu wykręci jakiś numer - mruknął Chester.
Crombie, którego słuch funkcjonował bez szwanku, zareagował złością. Zaskrzeczał i zaczął posuwać się wzdłuż grzbietu smoka, w stronę centaura, unosząc pióra na szyi, tak, że przypominał najeżonego wilkołaka.
- Spokój! - wrzasnął Bink. - Nigdy się stąd nie wydostaniemy, jeżeli będziemy kłócić się między sobą!
Chociaż niechętnie, Crombie cofnął się na swoje miejsce. Wydawało się, że to Bink musi podjąć decyzję, co do kierunku dalszej drogi.
Czy istniała możliwość, że obydwa rozgałęzienia zataczają koło i zbiegają się ponownie? Jeżeli tak, to smok będzie mógł zawrócić. Wtedy mogliby się stąd wydostać. Było to mało prawdopodobne Jeśli jednak droga biegła w ten sposób, jak myślał, obydwie były dobre.
- Kieruj się w lewą.
Smok skręcił. Niklasy wciąż ich ścigały. Coraz trudniej było utrzymać się od nich z daleka; nie tylko dlatego, że się ściemniało, lecz również dlatego, że padające teraz pod ostrym kątem promienie słoneczne docierały do nich w niewielkiej mierze.
Bink spojrzał w niebo i zrozumiał, że sprawy wyglądają jeszcze gorzej, niż tego oczekiwał. Tworzyły się chmury. Wkrótce słońce schowa się całkowicie, wówczas niklasy się rozzuchwalą.
Droga rozdzielała się znowu. Och, nie! To był już labirynt! W dodatku śmiertelnie groźny. Gdyby się tu zagubili...
- Skręć w lewo! - powiedział Bink. Wybrał na chybił trafił wciągając wszystkich w coraz większe tarapaty. Gdyby ten talent Crombiego zadziałał! To dziwne, że tak zawiódł. Zanim wpadli do rozpadliny wydawało się, że talent żołnierza działa bez zarzutu. W istocie to właśnie on przywiódł ich do tego miejsca. A ono zniweczyło jego moc. A dlaczego talent Binka pozwolił na to? Czyżby też zawiódł?
Nagle zamarł w przerażeniu. Nie zdawał sobie sprawy, jak daleko przywykł do polegania na swoim talencie. Gdyby talent przestał działać, nic nie chroniłoby Binka przed ciosami! Czary mogłyby go zranić lub zabić.
Stanowczo nie mógł w to uwierzyć. Jego magiczny talent musi działać. Talent Crombiego także! Po prostu należy przeanalizować, dlaczego teraz źle funkcjonują!
Czy rzeczywiście funkcjonują nieprawidłowo? Na jakiej podstawie tak twierdził? Może działały prawidłowo, a jedynie źle je interpretowali? Ich talenty, podobnie jak smok, były potężne lecz nieme. Crombie musiał jedynie zadać właściwe pytanie. Jeżeli zapytał: "Która droga prowadzi do wyjścia?", było prawdopodobne, że każda lub żadna z nich. Jak wówczas zachowałby się jego talent? Jeżeli Crombie żądał dokładnego określenia kierunku wyjścia, a droga prowadząca na zewnątrz labiryntu była kręta, czyż jego kierunkowskaz nie musiałby wtedy również odchylać się w różnych kierunkach? Nie było jednoznacznego kierunku, nie było jednoznacznej odpowiedzi. Droga ucieczki wiodła przez labirynt. Crombie był zdezorientowany myśląc, że jego talent nie działa. Zrezygnował widząc, że jego wysiłki nie przynoszą rezultatów.
Przypuśćmy, że talent Binka jest tego świadom. Nie będzie się chyba tym przejmował i w odpowiednim momencie podpowie mu jak sprawić, żeby talent Crombiego zadziałał. Lepiej jednak byłoby, żeby Bink samodzielnie znalazł wyjście. Byłby wtedy pewien, że wszyscy się uratują. Tym sposobem mógłby uratować zarówno przyjaźń, jak i honor.
Jego ambicja miała teraz zostać poddana próbie. W jaki sposób mógł rozwiązać zagadkę straconych talentów. Zapewne odpowiedzią na pytanie o wyjście nie mógł stanowić dokładny kierunek. Jednak talent Crombiego polegał właśnie na wskazaniu właściwego kierunku. Pytał, gdzie znajduje się dany obiekt, a jego dar wskazywał mu kierunek. Jeżeli zatem, w tym przypadku odpowiedzią nie był kierunek - co mogło ją stanowić - i jak Crombie mógłby to rozpoznać?
A może mógłby jakoś wykorzystać talent Crombiego do odnalezienia wyjścia?
- Crombie! - zawołał - wskaż kierunek, gdzie znajduje się to coś, co może nas stąd wyprowadzić!
Gryf usłużnie wykonał swoje rutynowe czynności, lecz bez rezultatu.
- To na nic - gderał Chester. - Jego talent się popsuł. Nigdy nie był przydatny. Gdybym tak ja miał talent...
Crombie zaskrzeczał takim tonem, że stało się jasne, iż centaur uraczony został bogatym przemówieniem, z którego dowiedział się, w jakich to otworach będzie mógł ten swój talent ulokować. Uszy Chestera poczerwieniały.
- Musimy się tego dowiedzieć - przypomniał mu Bink. - Crombie jest w tej chwili naszym jedynym ratunkiem. Myślę, że tkwi w tym jakiś klucz, bylebym tylko znalazł go w porę - przerwał, bo nadział na koniec miecza kolejnego niklasa. Stworki umierały powoli - ale te przebite już nie atakowały. Nie mogły, ponieważ od razu pożerały je inne niklasy. Niedługo trzeba będzie skoncentrować się wyłącznie na niklasach.
- Crombie, gdzie jest to coś, co pokaże nam jak się stąd wydostać?
- Pytałeś już o to - mruknął Chester.
- Nie, trochę zmieniłem pytanie - rzekł Bink. - Pokazanie, to nie to samo, co...
Nie dokończył, bo obserwował gryfa. Przez moment wydawało się, że talent działa, lecz po chwili skrzydło odchyliło się do tyłu, następnie do przodu, aż wreszcie opadło.
- Myślę jednak, że jestem blisko - powiedział Bink z fałszywą nadzieją. - Crombie, gdzie jest coś, co powstrzyma niklasy? Skrzydło Crombiego uniosło się prosto do góry.
- Jasne - powiedział oburzony Chester. - Słońce, ale właśnie chowa się za chmury.
- To przynajmniej dowodzi, że jego talent funkcjonuje. Doszli do następnego rozwidlenia.
- Crombie, która droga zaprowadzi nas szybciej do tego czegoś, co nam pomoże? - zapytał Bink.
Skrzydło zdecydowanym ruchem wskazało w prawo.
- Rzeczywiście, działa! - kpił Chester - pod warunkiem, że on nas nie nabiera.
Crombie wydał kolejny zjadliwy skrzek, który wystarczyłby by dopiec co najmniej kilku niklasom.
W tym momencie słońce całkiem schowało się za chmurę pogrążając rozpadlinę w strasznym mroku. Niklasy ruszyły, wydając z siebie niezliczone odgłosy, które świadczyły o satysfakcji, nadziei i prymitywnym, nienasyconym głodzie.
- Smoku, skręć w prawo! - krzyczał Bink - pal niklasy przed sobą i pędź. Zużyj resztki ognia, jeżeli musisz!
Miał nadzieję, że są na dobrej drodze.
Smok zareagował wyrzucając z siebie wiązkę płomieni, które oświetliły drogę daleko przed nimi. Znowu niklasy ginęły z piskiem. Smok galopował depcząc ich palące się ciała, unosząc na sobie Binka, Chestera i Crombiego. Była to męcząca jazda.
Coś zabłysnęło przed nimi w ciemnym korytarzu. W Binka wstąpiła nadzieja, ale zorientował się już po chwili, że to tylko błędny ognik. Nie była to pomoc!
Czy naprawdę? Nagle coś sobie przypomniał!
- To właśnie jest to! - krzyknął. - Smoku, pędź za tym światełkiem!
Smok posłuchał, mimo niedowierzającego rżenia Chestera. Nie zionął już ogniem, bo zapas płomieni miał na wyczerpaniu, mógł jednak biec z dużą prędkością. Ognik umykał, jak to zwykle czynią ogniki, utrzymując się stale na granicy postrzegania. Błędne ogniki istnieją, by płatać figle. Smok, zupełnie już skołowany, minął parę kolejnych rozwidleń i znalazł się nagle w wyschniętym korycie rzeki.
- Wydostaliśmy się! - krzyknął Bink. Trudno mu było samemu w to uwierzyć. Nie byli jednak jeszcze bezpieczni - niklasy wylewały się z rozpadliny.
Bink i Chester zsunęli się z cielska smoka. Wydostali się z rozpadliny i znaleźli na pokrytym popiołem pogorzelisku. Crombie rozłożył skrzydła i wzbił się w powietrze, wydając z siebie dźwięk prawdziwej ulgi. Niklasy nie napastowały nawet smoka. Nie były w stanie przedrzeć się przez popiół i obawiały się, że słońce może lada moment wyjrzeć zza chmury. Całe towarzystwo było bezpieczne.
Smok, prawie bez tchu zwalił się na ziemię, wzbijając w górę chmury popiołu. Bink zbliżył się do jego pyska.
- Smoku, stoczyliśmy walkę - byłeś bliski zwycięstwa. Ratowaliśmy się ucieczką, a ty nas ścigałeś. Wreszcie wszyscy zostaliśmy uwięzieni w rozpadlinie. Zawarliśmy rozejm, aby się stamtąd wydostać. Uszanowałeś go w pełni, tak jak i my. Współpracując ze sobą uratowaliśmy się nawzajem. Wolałbym teraz, żebyś raczej został naszym przyjacielem niż wrogiem. Czy chcesz zawrzeć z nami przyjaźń, nim się rozstaniemy?
Smok patrzył na niego. W końcu powoli pochylił nieznacznie paszczę do przodu, wykonując jakby potwierdzająco skinienie.
- Zanim znowu się spotkamy, dobrych łowów, smoku! - powiedział Bink. - Ale możemy ci trochę pomóc. Crombie, gdzie znajduje się najbliżej odpowiedni łup dla smoka? Coś, czemu nawet zmęczony smok dałby rady?
Crombie zatoczył krąg w powietrzu koło nich i lądując wyciągnął skrzydło w wymownym geście. Wskazywał na północ. Jednocześnie usłyszeli odgłosy wałki, którą toczyła jakaś duża istota, prawdopodobnie uwięziona w sidłach zarośli. Musiało to być coś tłustego i głupiego, coś co zginie powolną śmiercią, uwięzione w roślinnych pętlach, jeśli nie zostanie uśmiercone w sposób bardziej miłosierny, jaki byłoby spalenie go przez smoka.
- Pomyślnych łowów - powtórzył Bink i poklepał go po ciepłym, miedzianym nosie. Odsunął się, a smok skierował się na północ.
- Jaki był w tym sens? - zapytał Chester półszeptem. - Nie potrzebujemy smoczej przyjaźni.
- Chciałem, aby zapanowała tutaj przyjazna atmosfera - odpowiedział Bink. - Jest to bardzo szczególne miejsce. Winien istnieć tutaj pokój pomiędzy wszystkimi mieszkańcami Xanth.
- Oszalałeś?! To tylko pogorzelisko!
- Coś ci pokażę - powiedział Bink. - Pójdziemy dalej za tym ognikiem.
Błędny ognik wisiał w powietrzu, lecz nie na tyle blisko, żeby się z nim zrównać.
- Słuchaj, Bink - protestował Chester - mieliśmy szczęście trafić na ten ognik, ale nie idźmy za nim dalej. Doprowadzi nas do zguby.
- Na pewno nie ten - powiedział Bink, ruszając w ślad za ognikiem. Chester wzruszył ramionami, bezradnie wierzgnął tylnymi kopytami i poszedł w ślady Binka. Crombie zniżył lot żeby do nich dołączyć.
Wkrótce błędny ognik zatrzymał się przy błyszczącym głazie. Kiedy podeszli bliżej, na kamieniu zamajaczyły słowa: Herman Pustelnik.
- Wuj Herman! - krzyknął Chester. - Myślisz, że to jest miejsce, gdzie on...
- Miejsce, w którym uratował Xanth przed świdrzakami - powiedział Bink. - Zebrał wiele różnych stworzeń przeciwko świdrzakom, wabiąc je ognikami, a następnie spalił świdrzaki ogniem salamandry. Za tę sprawę oddał swoje godne życie i zginął jak bohater. Wiedziałem, że błędny ognik zaprowadzi nas tutaj w chwili, gdy rozpoznałem to pogorzelisko. Tym bardziej, że ty masz jego naturę i jesteście ze sobą spokrewnieni, a błędne ogniki szanują jego pamięć. Talent Crombiego pomógł odnaleźć ognik, a ognik...
- Wuj Herman, bohater - powtórzył Chester, a jego twarz przybrała nieznany wyraz. Wojowniczy centaur nie był przyzwyczajony do takich delikatnych uczuć jak okazywanie czci i szacunku. Wydawało się, że gdzieś w pobliżu ktoś grał na flecie cichą melodię, która stwarzała odpowiedni nastrój.
Bink i Crombie odsunęli się, zostawiając zamyślonego Chestera w samotności.
Bink naraz potknął się o jakąś nierówność na ziemi, której jeszcze przed chwilą tam nie było i omal nie runął jak długi.
Była to jedyna nieprzyjemna nuta.

4. ZAMEK DOBREGO MAGA

Zamek Dobrego Maga Humfreya wyglądał tak jak zawsze. Wysoki i wyniosły, otoczony grubymi murami zewnętrznymi, z wysoką wewnętrzną wieżą, uwieńczoną otworami strzelniczymi, balustradkami i innymi detalami, jakie zwykle zdobią zamki. Wydawał się mniejszy od tego, jakim pamiętał go Bink. Wiedział, że jego pamięć czyniła go potężniejszym, niż był w istocie. Dzięki magii możliwe było, że wewnątrz był naprawdę większy, niż na zewnątrz.
Jednak magiczne dojścia zostały zmienione i hipokampus, czy też koń wodny opuścił fosę, odsłużywszy swój czas. Z pewnością, zamiast mantikory, którą Bink rozpoznał na jubileuszowym przyjęciu, kolejny stwór trzymał straż. Nawet potwory musiały oddawać rok swojego życia jako opłatę za Odpowiedź Dobrego Maga. I zwykle wypełniały to zobowiązanie służąc w charakterze strażników zamku. Humfrey nie lubił przypadkowych gości.
Nowy stróż ujawnił się, kiedy doszli do fosy. Potwór? Nie, potwory! Woda roiła się od wijących się splotów, niektórych białych, innych czerwonych, wijących się i ślizgających po sobie bez końca.
- A gdzie one mają głowy, a gdzie ogony? - zapytał zdumiony Chester. - Widzę tylko zwoje.
Stali we trójkę nad fosą. Rozważali, jakie to pytanie mogła mieć cała ta flotylla wężów morskich, tak żeby odpowiedź usatysfakcjonować mogła je wszystkie naraz? Jak tutaj się dostały?
Wyglądało na to, że Bink i jego przyjaciele nigdy się tego nie domyśla. Na szczęście nie było to niebezpieczeństwo, któremu Bink musiałby stawić czoła. Przybył tu w imieniu Króla i zostanie wpuszczony, gdy tylko powie kim jest.
- Magu Humfreyu! - zawołał.
Nie było odzewu z zamku. Dobry Mag bez wątpienia zaczytał się w jakiejś księdze o sztuce czarodziejskiej. Nie zwracał uwagi na otoczenie.
- Magu, to ja, Bink! - zawołał ponownie. - Przybywam w królewskiej misji!
Nadal nie było odpowiedzi.
- Stary gnom, pewnie jest przygłuchy - zauważył cicho Chester. - Pozwól, że ja spróbuję. Złożył ręce przy ustach i wrzasnął: - Magu! Goście!
Okrzyk odbił się echem o mury obronne, ale zamek pozostał głuchy.
- Powinien być w domu - stwierdził Bink - nigdy nigdzie nie jeździ. Ale możemy to sprawdzić. Crombie, gdzie jest Mag?
- Musi być w środku - powiedział Chester. - O ile twój talent znowu nie zawiódł.
Crombie zaskrzeczał i nastroszył pióra na szyi. Zaczął markować bokserskie ruchy przednimi łapami, zachęcając centaura do walki. Wydawał się gotowy do podjęcia wyzwania.
- Nie, nie - zaprotestował Bink, rozdzielając ich. - Nie chcecie chyba, żebyśmy wywarli na nim złe wrażenie.
- Do licha, przecież chciałem odcisnąć dobre wrażenie na jego pierzastej gębie - odburknął Chester.
Bink zdawał sobie sprawę, że musi rozdzielić tych dwóch awanturników.
- Przeleć na drugą stronę zamku i sprawdź jeszcze raz, czy Mag tam jest! - polecił Crombiemu.
- Zrób pomiar trygonometryczny - poradził mu Chester.
- Pomiar trygonometryczny? - Bink przywykł już do gburowatości przyjaciela, a zapomniał jak bardzo wykształcone są centaury.
- Trygonometria, to magiczny sposób umiejscawiania czegoś bez konieczności udawania się w to miejsce osobiście.
Chester dysponował wieloma rozległymi wiadomościami oraz bystrym umysłem. Kiedy miał ochotę dzielił się swoimi wiadomościami.
Gryf zdecydował, że owo słowo, mimo wszystko, nie jest obraźliwe. Po czym przeleciał na drugą stronę fosy, by znów wskazać na zamek.
- Lepiej wleć do środka i powiadom go, że jesteśmy tutaj - nakazał Bink. - Chyba nie chcemy wplątać się w awanturę z potworami z fosy?
Crombie ponownie wzbił się w powietrze. Odnalazł niewielką płaszczyznę między fosą, a zamkiem, ale w murze nie było żadnego wejścia, w które zdołałby się wcisnąć. Jeszcze raz okrążył wieżę i zawrócił.
- Właśnie sobie przypomniałem - mruknął Bink - okna są zakratowane. Mały ptak mógłby się przedostać, ale nie gryf. Mimo wszystko będziemy musieli przebyć fosę.
Chester ze złością zaprotestował.
- Przybyliśmy w imieniu Króla - na jego nieładnej twarzy malowniczo wyrażał się gniew. - Nie musimy podejmować takiego wyzwania!
Bink był rozgoryczony. Jednocześnie wiedział, że dzięki swojemu talentowi może się przedostać.
- Jestem odpowiedzialny za misję. Spróbuję pokonać pułapki tego zamku i przyciągnąć uwagę Czarodzieja, a wtedy on nas wpuści.
- Nie pozwalam ci samemu forsować tej fosy - sprzeciwił się centaur, a Crombie potwierdzająco zaskrzeczał. Mogli rywalizować ze sobą, ale byli bezgranicznie oddani przyjacielowi. Była to kłopotliwa sytuacja. Przecież oni nie posiadali żadnej magicznej tarczy.
- Wolałbym raczej to sam zrobić - oświadczył Bink. - Jestem mniejszy od was i prawdopodobnie będzie mi łatwiej prześlizgnąć się. Jeżeli wpadnę do fosy to rzucicie mi linę i wyciągniecie mnie szybko. Ja zaś nie byłbym w stanie wyciągnąć żadnego z was, gdybyście...
- Masz rację - niechętnie przyznał Chester. - Crombie może przelecieć nad wodą, ale jak już wiemy nie może dostać się do środka. Szkoda, że nie jest na tyle silny, by ciebie tam przenieść.
Gryf znowu zaczai się stroszyć, ale Bink szybko wtrącił:
- Za to mógłby mi przynieść twoją linę w razie niebezpieczeństwa. Naprawdę uważam, że tak będzie najlepiej. A Chester pomoże stwierdzając, co to za monstra znajdują się w fosie. Czy w leksykonie centaurów nie ma czegoś o bezgłowych wężach?
- Trochę jest... ale te zwoje nie odpowiadają opisowi. Wyglądają raczej na... Chester przerwał, wpatrując się w wodę. - Ależ tak! To wężowidłowiec.
- Wężowidłowiec? - Bink powtórzył bezmyślnie nic dla niego nie znaczącą nazwę. - A cóż to jest? Stado dziwolągów morskich?
- To wszystko tutaj to tylko jeden potwór - rodzaj smoka wodnego, który pochwycił swój ogon. Jest w połowie biały, a w połowie szary. Symbolika tego jest następująca...
- Ależ w całej fosie jest ze dwadzieścia lub więcej odnóży, zajmują całą fosę! Spójrz tam! Widać trzy równoległe cielska, one nie mogą być częścią ciała tego samego potwora.
- A jednak mogą - odpowiedział Chester. - Ten wężowidłowiec oplótł cały zamek dokoła i...
- Ale wtedy byłby jeden wielki zwój tego...
-... tak, oplótł zamek kilka razy, a łeb zanurzył poniżej własnych zwojów, by złapać ogon. Przypomina to trochę wstęgę Mobiusa. Więc...
- Co przypomina?
- Nieważne. To rodzaj wyspecjalizowanej magii. Uwierz mi - to wszystko w fosie, to jest jeden potwór. Nie może cię zaatakować, ponieważ nie chce puścić swojego ogona. Więc, jeżeli potrafisz utrzymać równowagę, możesz po nim przejść do zamku
- Przecież każdy z segmentów potwora wystaje z wody na metr! Wpadłbym do wody próbując skakać z jednego odnóża na drugie.
- Nie skacz - powiedział Chester z niezwykłym dla siebie spokojem. - Po prostu przejdź! Potwór, nawet zwinięty kilka razy, nie mieści się w tej fosie, musi więc wykonywać faliste ruchy pionowe. Nigdy się więc nie wyprostowuje. Gdy jedna opada, następna musi się wznieść tworząc stały falisty ruch. W ten sposób smok wodny porusza się w ograniczonej przestrzeni. Podążaj za tym ruchem do końca, poddając mu się biernie, a nawet się nie zamoczysz.
- Nie ma to dla mnie sensu - zaoponował Bink. - Mówisz językiem centaurów. Nie mógłbyś wyrazić tego prościej?
- Skacz po prostu na najbliższą odnogę, czekaj tam - poradził Chester. - Kiedy to zrobisz, od razu zrozumiesz o co chodzi.
- Wierzysz we mnie bardziej niż ja sam - niepewnie zauważył Bink. - Mam nadzieję, że wiesz co mówisz.
- Zaufałem ci, kiedy wyprowadzałeś nas z rozpaliny świdrzaków, w którą wpakował nas Crombie - przypomniał Chester - teraz ty mi zaufaj, a przebędziesz fosę. Zachowujesz się tak, jakbyś wcześniej nie dosiadał pewnego potwora...
- Krra! - odezwał się gryf, wskazując skrzydłem na Centaura. Tym razem punkt dla Crombiego.
- Tylko nie spadnij! - przestrzegał Chester. - zostałbyś zgnieciony przez zwoje.
- Uhm - zgodził się Bink z kamienną twarzą. Nie podobało mu się to, nawet gdyby wspomagał go jego własny talent. Spacerek po grzbiecie morskiej bestii... Równie dobrze mógłby spacerować po skrzydłach lecącego ptaka olbrzyma!
Rozejrzał się dookoła. Robił to zawsze, kiedy szukał ucieczki przed czymś, co jak wiedział, nie mogło go ominąć. I zauważył mały kopczyk ziemi. Ze złością pokonał dzielące go od tego kroki i rozdeptał.
Kiedy zwój smoka ukazał się w odpowiedniej odległości, Bink skoczył rozpościerając szeroko ramiona dla podtrzymania równowagii.
Splot potwora pod wpływem jego ciężaru zanurzył się, nieco potem odgiął w elastyczny sposób. Biała skóra, choć połyskiwała od wilgoci, nie była śliska. Być może spacer był możliwy!
Nagle cielsko zafalowało. Odcinek leżący przed Binkiem, zanurzył się.
- Odwróć się! - krzyknął z brzegu Chester. - Podążaj za tym!
Bink odwrócił się ponownie rozpościerając ramiona. I przed i za nim rozciągało się wężowate cielsko. Kroczył wzdłuż niego pośpiesznie, a woda chlupotała mu u stóp. Wyglądało to jak magiczna droga, otwierająca się z przodu i zamykająca z tyłu. Może taka jest zasada wszystkich jednokierunkowych ścieżek. Po prostu są grzbietami potworowi Wydawało mu się, że wąż porusza się w przeciwnym kierunku, splot pozostaje w miejscu, poruszając się nieznacznie.
- Nigdy nie przedostanę się w ten sposób - narzekał - wcale nie zbliżam się do zamku.
- Zbliżasz się - krzyknął Chester. - Musisz poruszać jedynie nogami.
Bink tak zrobił. A centaur i gryf wolno dotrzymywali mu kroku idąc wzdłuż fosy. Nagle pomiędzy nim, a przyjaciółmi pojawił się grzbiet smoka.
- Hej, znalazłem się wewnątrz pętli, a przecież nigdy nie opuściłem tego pierwszego zwoju! - zawołał.
- Posuwasz się po spirali do środka - wyjaśnił Chester. - Nie ma innej drogi. KIEDY DOTRZESZ w pobliże drugiego brzegu, zeskocz!
Bink posuwał się do przodu ciesząc się, że wreszcie pojął mechanizm ruchu i potrafi go wykorzystać. Gdyby nie trzymał się swojego zwoju, nie dotarłby do drugiego brzegu. Co za pomysłowa łamigłówka - czy potrafiłby rozwiązać jej bez centaura.
Nagle człon zwęził się. Zbliżał się do końca ogona! Po chwili ujrzał głowę wężowidłowca z kłami mocno zaciśniętymi na ogonie. Bink zdenerwował się - nie miał wyjścia, musiał przejść po głowie potwora. Przypuśćmy, że smok zdecyduje się uwolnić ogon. Tylko ten jeden raz, a zamiast niego pochwyci Binka? Wielkie oczy przez chwilę przeszywały go lodowatym spojrzeniem. Potem łeb zanurzył się pod wodę, kontynuując swe falowanie. Bink maszerował teraz szeroką jak gościniec szyją. Najwidoczniej ten smok, wąż, czy cokolwiek to było - mogło trzymać łeb pod wodą przez czas nieokreślony. W jaki sposób potwór odżywiał się, skoro nigdy nie puszczał swojego ogona? Przecież nie mógł zjadać sam siebie! A może to stanowiło jego pytanie do Maga Humfreya? "Jak mógłby pożerać idiotów, którzy spacerują po jego grzbiecie?" Niemożliwe, bo gdyby stwór uzyskał odpowiedź, pożarłby Binka, kiedy ten przechodził.
- Skacz, Bink! - usłyszał głos Chestera.
Czyżby wąż zmienił zdanie, puścił ogon i atakował? Bink obejrzał się, ale niczego groźnego nie zauważył. Spojrzał przed siebie i odkrył, że cielsko potwora właśnie zanurza się i jego zwój wchodzi pod sąsiedni pierścień. Koniec drogi! Zeskoczył na brzeg w momencie, gdy nie miał już na czym postawić nogi.
Znalazł się przy murach obronnych. Rozejrzał wypatrując wielkiej bramy, przez którą wkraczał do środka tego zamku za pierwszym razem, jeszcze nim Trent został królem. Zamiast drzwi znalazł wodospad.
Wodospad? W jaki sposób powstał tutaj? Spojrzał w górę i zobaczył występ w murze. Tryskała stamtąd w jakiś sposób woda i spływała ponad framugą starych drzwi. Czy sekretne przejście znajdowało się za ścianą wody? Binkowi nie uśmiechała się teraz perspektywa kąpieli, zwłaszcza po przebyciu całej fosy suchą stopą. Ale musiał sprawdzić. Zdjął więc ubranie i położył na boku, żeby się nie zmoczyło. Potem ostrożnie wszedł pod wodospad. Woda była zimna, ale nie lodowata. Za wodospadem znalazł niewielkie suche miejsce i tam natknął się na drewniane drzwi. Zbadał ich powierzchnię rękoma, naciskając to tu, to tam. Ale nawet nie drgnęły. To nie było wejście. Pod wodospadem potrząsnął mokrą głową i rozmyślał. Którędy miał się udać? Występ ciągnął się wzdłuż całego muru, ale ten wzniesiono z litego kamienia. Czyżby do zamku nie prowadziły żadne drzwi?
Niemniej jednak, żeby się upewnić, co do swoich podejrzeń, okrążył mur. Nie znalazł wejścia... Co teraz?
Odczuł przypływ złości. Przybył w imieniu Króla. Dlaczegóż miałby przedzierać się przez te wszystkie niedorzeczności? Ten stary gnom - Mag Humfrey myśli, że jest taki mądry, otaczając zamek labiryntem! Bink miał dość labiryntów! Najpierw ten u Królowej, potem rozpadlina niklasów, a teraz to!
W głębi duszy Bink był jednak człowiekiem praktycznym. Ostatecznie opadł więc z niego gniew jak para z nozdrzy odpoczywającego smoka. Jeszcze raz poszedł rzucić okiem na wodospad. Przecież to nie była góra o naturalnym spadku. Woda musiała być wpompowywana na wyższy poziom przy pomocy zwykłych ludzkich, ewentualnie magicznych środków, a następnie spuszczana. Był to niewątpliwie system cyrkulacyjny; wodę czerpano z fosy i do niej wracała. Czy mógłby popłynąć drogą, którą woda była wsysana do góry?
Nie. Woda mogła przecież przedostać się w taki sposób, on zaś nie. Mogło tam być na przykład sito. Mógł utknąć gdzieś w kanale i utonąć. Nie warto ryzykować.
Jedyny kierunek, jaki mu pozostawał, wskazywał w górę. Czy zdoła się wspiąć? Tak. Właśnie dostrzegł uchwyty dla rąk - drewniane pozostałości po drzwiach, przy samym skraju wodospadu.
Tam pójdę - mruknął. Zaczął się wspinać. Kiedy jego głowa znalazła się ponad krawędzią, zamarł. Na dachu przycupnął gargulec o kształcie chimery, z jego groteskowych ust wypływała woda.
Szybko pojął, że potwór ten, tak samo jak smok wodny nie powinien być niebezpieczny, jeśli podejdzie się do niego w sposób właściwy. Obowiązkiem gargulca było spuszczanie wody, nie będzie więc mógł go ścigać. Bink wdrapał się na niewielki daszek i ocenił sytuację z lepszej pozycji. Stwór był mniej więcej jego wzrostu, ale większą część jego ciała stanowiła głowa. Reszta ciała była jakby piedestałem. Głowa była tak zniekształcona, iż nie potrafił ocenić, czy należała do człowieka, czy też do zwierzęcia, a może jeszcze do czegoś innego? Potwór miał ogromne, wyłupiaste oczy, nos przypominał koński, uszy były niesamowicie poszerzone, a usta zajmowały dokładnie jedną trzecią twarzy. Wylewała się z nich woda, jakby stale ją zwracał. Za gargulcem znajdowała się tylko ściana. Nie było nic, czego Bink mógłby się uchwycić, a nawet gdyby zdołał się wspiąć, to powyżej widział jedynie zakratowane otwory.
Przyjrzał się potworowi. Jak ten dostał się tutaj? Przecież nie posiadał prawdziwych rąk, ani nóg, które mógłby wykorzystać przy wspinaczce. Czyżby za nim znajdowały się drzwi? Wydawało się to prawdopodobne.
Musiałby odsunąć gargulca od drzwi. Ale jak? Jak dotąd stwór nie zaatakował, ale jego nastawienie mogło się zmienić, gdyby Bink niepokoił go. Gargulec był od niego bardziej masywny, mógłby zepchnąć go z dachu. Wielka szkoda, że nie miał swojego miecza - został wraz z ubraniem przy fosie.
Czy powinien wrócić po miecz? Nie był tego pewien. Mógłby w ten sposób zdradzić swoje zamiary. Stwór mógłby podejść do krawędzi i zmiażdżyć mu palce, gdyby wspinał się z bronią. Może zdoła go przechytrzyć?
- Przesuń się, niedorobiona gębo, przybyłem w imieniu Króla! Gargulec zignorował go.
- Rusz się, albo przesunę cię sam! - zagroził ruszając ku potworowi. Żadnej reakcji. Jak mógłby teraz zawrócić? Wierząc w ochronę swego talentu zbliżył się do potwora, trzymając się z dala od strumienia wody spływającej z jego ust. Położył ręce na jego głowie. Groteskowa twarz była twarda jak kamień. Gargulec był tak ciężki, że nawet pchając z całych sił nie zdołał go poruszyć.
Potwór bronił się i to nawet go nie postrzegając. Wtem Bink wpadł na świetny pomysł. Niektóre stworzenia posiadały w swojej specjalizacji jakieś czułe punkty. Specjalizacją gargulca była brzydota.
Bink stanął na wprost niego tak, że woda spływała mu między nogami.
- Hej, paskudo! Popatrz, tak wyglądasz! - włożył palce w kąciki warg rozciągając je szeroko. Jednocześnie wybałuszył oczy.
Gargulec zareagował. Ściągnął wargi w lejek i skierował strumień wody na Binka. Ten zwinnie odskoczył w bok.
- Łeee! - krzyknął nadymając policzki. Gargulec ponownie smagnął go strugą wody. Binka niemal zmyło z półki, chociaż trafiła go tylko część strugi. Była to bardzo ryzykowna zabawa!
Otworzył usta i pokazał język.
- Haa! - zawołał nie zdoławszy wymyślić niczego lepszego. Gargulec wpadł w szał. Otworzył usta tak, że zajęły prawie połowę twarzy. Lecz przy tak wielkim otworze woda płynęła pod zbyt niskim ciśnieniem. Bink skoczył do przodu, prosto w owe usta. Przedzierał się teraz pod prąd, walcząc z płynącą powoli wodą. Aż wynurzył się w zbiorniku wodnym wewnątrz zamku. Wypłynął na powierzchnię i wyszedł na brzeg.
Znajdował się wewnątrz! Ale nie był jeszcze bezpieczny. Na skraju zbiornika usadowił się kaktusokot. Był mniej więcej połowy wysokości Binka, miał zwykły koci pysk, ale jego sierść stanowiły kolce. Na uszach były szczególnie duże i sztywne, jak cienkie kołki. Prawdziwa broń kocura znajdowała się na jego przednich łapach: pazury przypominające ostrza noży, ostre jak brzytwy. Z pewnością nie mogły być użyte jako sztylet, ale mogły ciąć.
Kolczasta sierść była w poziome pręgi zielone i brązowe. Ten sam wzór znajdował się na jego trzech ogonach. Piękne, ale niebezpieczne stworzenie. Nikt przy zdrowych zmysłach nie pogłaskałby go mówiąc: ładny kiciuś!
Czy to kolejny strażnik zamku, czy tylko gość? Dzikie kaktusokoty nie dawały się oswoić, żywiły się sfermentowanym sokiem kaktusów, które ścinały swoimi ostrzami. Jednakże iglaste kaktusy broniły się, strzelając igłami we wszystko, co je niepokoiło. Były więc naturalnymi wrogami kaktusokotów. Podobno pojedynki pomiędzy nimi były czymś niesamowitym. Ale tutaj nie było żadnych kaktusów. Może zwierzę ubiegało się o odpowiedź Dobrego Maga?
Bink próbował wyminąć kota, ale ten miękko ruszył ku jedynemu wyjściu i przycupnął tam. Wszystko wskazywało na to, że Bink będzie musiał przejść nie zważając na kota. Nagle Binka poniosło. Dość miał już tych trudności. Nie był przecież zwykłym interesantem, przybył tu w imieniu Króla!
- Kocurze, zejdź mi z drogi! - powiedział głośno.
Zwierzę zaczęło ziewać. Bink zdawał sobie sprawę, że gdyby próbował się przekraść, zwierzę zareaguje gwałtownie. Koty są perfidne, na swój sposób.
Ten stwór bawił się z nim w kota i myszkę - i to rozwścieczyło go jeszcze bardziej. Ale co miał zrobić? Nie był iglastym kaktusem, obdarzonym setkami srebrzystych kolców, gotowych do wystrzelania. Jak mógł zadać cios temu nieznośnemu kocurowi?
Igły? Istnieją też inne pociski niż igły.
- Sam tego chciałeś! - warknął Bink. Pochylił się nad zbiornikiem, nabrał w dłonie wody i chlusnął nią w kota. Krople przeleciały łukiem przez pomieszczenie i rozbryzgnęły się na ścianie, pod którą spał kot.
Zwierzę zerwało się z sykiem najprawdziwszej furii. Większość kotów nienawidzi wody, z wyjątkiem tej odrobiny, którą gaszą pragnienie, a koty pustynne doprowadza ona do szału. Ostrza na przednich łapach zamigotały, gdy kot ruszył do ataku.
Bink prysnął jeszcze jednym strumieniem wody. Przerażony kocur skoczył w górę, by uniknąć strumienia wody. Teraz dopiero zwierzę rozwścieczyło się naprawdę.
- Możemy załatwić to na dwa sposoby, kaktusie - spokojnie podjął Bink, trzymając ręce w gotowości tuż nad wodą. - Albo zmoczę cię doszczętnie, albo odsuniesz się i pozwolisz mi przejść. Możemy też wypróbować połączenie tych dwóch wariantów. A może masz inny pomysł.
Kot parsknął. Spojrzał na Binka, potem na wodę. Ostatecznie, udał brak zainteresowania, w sposób charakterystyczny dla zawadiackich kotów i z godnością odsunął się na bok, sztywno naprężając wszystkie trzy ogony.
- Bardzo dobrze, kaktusie - powiedział Bink. - A teraz, co do przebiegłości... to gdyby mnie zaatakowano w drodze, musiałbym po prostu złapać naszego przeciwnika, wrzucić do basenu i utopić. Nieważne, ile miałoby to mnie kosztować. Sprawiłoby to nam obojgu kłopot, mam więc nadzieję, że nie będzie konieczne.
Kot udał, że nie słyszy. Z dala od wyjścia, znowu ułożył się do snu. Bink, okazując nonszalancję podobną do tej, jaką poprzednio okazywał kaktusokot, szedł w kierunku drzwi. Ale był czujny. Na szczęście kot nie poruszył się. Przechytrzył go.
Teraz kiedy pokonał już wszystkie przeszkody, przeszukał cały zamek, aż wreszcie odnalazł Dobrego Maga Humfreya. Mag siedział na trzech opasłych tomach, aby przeczytać czwarty osiągnąwszy w ten sposób potrzebną wysokość. Przypominał z wyglądu gnoma. Był starym, być może najstarszym człowiekiem w krainie Xanth.
Skórę miał pomarszczoną i upstrzoną plamami. Ale był doskonałym i uczciwym magiem. Bink, który go poznał, wiedział, że pod zewnętrzną gburowatością kryje się życzliwość.
- Magu! - krzyknął Bink, wciąż odczuwając żal z powodu przeszkód przy wejściu do zamku. - Dlaczego nie zwracasz uwagi na to, kto przychodzi do ciebie w gości! Musiałem pokonywać te twoje cholerne zabezpieczenia, a nie przybywam tu jako petent. Przybywam w imieniu Króla!
Humfrey spojrzał na niego, pocierając zaczerwienione oczy małą, zdeformowaną ręką.
- A, witaj Bink! Dlaczego nie przedstawiłeś się przedtem?
- Wołaliśmy przez fosę. Nie odpowiadałeś! Humfrey z dezaprobatą zmarszczył brwi.
- A dlaczegoż to miałbym odpowiadać przerażonemu gryfowi, skrzeczącemu w sposób, który wywołałby rumieniec wstydu u prawdziwego gryfa!? Dlaczegóż to miałbym reagować na wrzask upartego centaura? Ten pierwszy nie ma żadnego Pytania, a drugi nie chce za swoje zapłacić. Obydwaj marnują mój czas!
- A więc przez cały czas byłeś świadom naszej obecności - zawołał Bink na wpół zły, a na wpół pełen podziwu. Co za osobowość! - Pozwoliłeś na to, żebym zmagał się z niepotrzebnymi przeszkodami...
- Niepotrzebnymi, Bink? Przychodzisz w misji, która będzie kosztowała mnie i tak zbyt wiele czasu i zagrozi dobru całego Xanth. Dlaczego miałbym ośmielać cię do popełniania takiego szaleństwa?
- Nikt mnie nie musi ośmielać! - gorąco zaprotestował Bink. - Wszystko, czego potrzebuję, to rada, ponieważ Król uważa, że tak będzie najlepiej.
Dobry Mag potrząsnął głową.
- Król jest niezwykle sprytnym klientem. Potrzebujesz czegoś więcej niż rady, Bink.
- Wszystko, czego potrzebuję od ciebie, to właśnie rady.
- Dostaniesz ją, i to bez opłaty. Zapomnij o tej misji.
- Nie mogę zapomnieć. Zostałem wyznaczony do...
- Już mówiłeś. Uwierz mi jednak. Potrzebujesz nie tylko rady. Jesteś tak samo uparty, jak twoi przyjaciele. Dlaczego nie zostawiliście tego biednego smoka w spokoju?
- Biednego smoka... - zaczął z oburzeniem Bink. Przerwał i roześmiał się. - Ale ty masz charakterek, Magu! A teraz przestań się ze mną droczyć i powiedz mi, dlaczego nie pozwoliłeś nam wejść do zamku prostszą drogą, skoro wiedziałeś o nas?
- Ponieważ nie znoszę, gdy przeszkadza mi się z powodu drugorzędnych spraw - odparł Humfrey. - Gdybyś nie przedostał się przez moje zwykłe zabezpieczenia, prawdopodobnie twoja wola spełnienia misji byłaby zbyt słaba. Lecz jak się obawiałem, wytrwałeś. To co rozpoczęło się jako drugorzędna rozrywka z widzialnym duchem, przekształciło się w poważne poszukiwania. Ich wynik jest nieprzejrzysty nawet dla mojej magii. Zadałem pytanie w tej sprawie Beauregardowi, a on zdenerwował się tak bardzo, że musiałem ponownie zamknąć go w butelce, zanim załamał się nerwowo.
Beauregard był bardzo wysoko wykształconym, widzialnym demonem z okularami na nosie, zakorkowanym w pojemniku. Bink poczuł się nieswojo.
- Co mogło tak wstrząsnąć demonem? - zapytał.
- Zagłada Xanth - odparł wprost Humfrey.
- Ależ ja szukam jedynie źródła magii - zaprotestował Bink. - Nie mam zamiaru zrobić nic, co by mogło przynieść szkodę Krainie Xanth. Kocham Xanth!
- Nie miałeś też zamiaru wprowadzić Złego Maga Trenta na tron, kiedy byłeś tu ostatnio - przypomniał mu Humfrey. - Twoje drugorzędne poszukiwania wymykają ci się w jakiś sposób spod kontroli.
- Chcesz przez to powiedzieć, że obecna wyprawa będzie jeszcze gorsza od ostatniej? - zapytał Bink, odczuwając jednocześnie podniecenie i przerażenie. Wcześniej chciał jedynie odnaleźć własny talent.
Mag z powagą skinął głową.
- Na to wygląda. Nie potrafię precyzyjnie określić, w jaki sposób twoje poszukiwania zagrożą Xanth, ale pewien jestem, że ryzyko jest ogromne.
Binkowi przemknęła przez głowę myśl o porzuceniu wyprawy i powrocie do Cameleon, w tej chwili brzydkiej i złośliwej. I do Millie już nie zjawy, pętającej się w pobliżu. Nagle odczuł wzmożone zainteresowanie źródłem magii Xanth.
- Dzięki za twoją radę. Idę dalej - zdecydował.
- Nie tak szybko, Bink. To nie była magiczna rada, a jedynie oparta za zdrowym rozsądku, za co nie pobieram opłaty. Wiedziałem, że ją zignorujesz.
Obcując z Dobrym Magiem Bink stwierdził, że czasem ciężko w jego obecności zachować cierpliwość.
- Zatem, jak brzmi twoja magiczna Odpowiedź?
- A co z zapłatą?
- Zapłatą?! - z wyrzutem wykrzyknął Bink. - To jest...
- Królewska misja - dokończył Czarodziej. - Spójrz prawdzie w oczy. Król chce się na jakiś czas pozbyć ciebie ze swojego otoczenia, dopóki twoja sytuacja domowa się nie unormuje. Nie może pozwalać na to, żebyś przestawiał mu wszystko w pałacu, za każdym razem, kiedy on usiłuje poradzić sobie z Królową. Nie uzasadnia to żądania, żebym zrzekł się zapłaty.
Tylko głupiec próbowałby się kłócić z Magiem, którego talentem była informacja. Bink zaoponował:
- Król jedynie wybrał odpowiedni czas, by podjąć misję. Moim zadaniem zawsze było poszukiwanie źródła magii, lecz minęło trochę czasu, nim to pojąłem. Król potrzebuje tej wiedzy. Jestem teraz w trakcie poszukiwań, za którymi stoi jego autorytet. Król może zażądać od ciebie pomocy, jeśli zechce. Wiedziałeś o tym, kiedy pomagałeś mu objąć tron.
Humfrey potrząsnął głową.
- Trent stał się arogancki z powodu swojej mocy. Bezwzględnie wykorzystuje talenty innych, by osiągnąć własne cele - uśmiechnął się. - Innymi słowy, jest dokładnie takim monarchą jakiego potrzebuje Xanth. Nie błaga, nie przekonuje, tylko rozkazuje. Ja, jako lojalny obywatel zobowiązany jestem popierać takie operowanie mocą!!! - spojrzał na Binka. - Obojętnie, jak kapryśnie miałby się nią posługiwać. Dlatego poświęcam moją zapłatę dla dobra Xanth, chociaż w tym przypadku obawiam się, że nie będzie to korzystne dla Xanth.
Kapitulacja nastąpiła zbyt nagle i była zbyt korzystna. Musiał tkwić w tym jakiś haczyk.
- Jaka jest więc twoja Odpowiedź?
- A jakie jest twoje Pytanie?
Bink gwałtownie zaczerpnął powietrza.
- Czego potrzebuję do wypełnienia misji? - wybełkotał w podnieceniu.
- Twoja misja nie powiedzie się, o ile nie zabierzesz ze sobą samego Maga.
- Zabrać Maga! - wykrzyknął Bink. - W Xanth są tylko trzy osoby będące Magami, z tego dwoje z nich, to Król i Królowa. Nie mogę przecież... - przerwał, pojmując wreszcie, o co chodzi. - Mam zabrać ciebie?
- Powiedziałem ci już, że będzie to mnie kosztowało sporo czasu - odburknął Humfrey. - Wszystkie moje tajemne badania zostaną przerwane, w moim zamku zalęgną się mole, a to tylko dlatego, że nie możesz poczekać kilka dni, aż twoja żona urodzi i znów będzie słodka i piękna.
- Ty stary draniu! - zawołał Bink - to ty chcesz pójść!
- Bardzo trudno było mi podjąć taką decyzję - cierpko zauważył Mag. - Prawda jest taka, że wyprawa jest zbyt poważna, żebym pozwolił amatorowi ją spartaczyć. Zrozumiał to także Król, zatem przysłał ciebie tutaj. Skoro nie można pozyskać nikogo lepszego, o odpowiednim doświadczeniu, jestem zmuszony ponieść sam tę ofiarę. Jednakże nie mam obowiązku wdzięczności wobec kogokolwiek z tego powodu.
- Przecież mogłeś udać się na poszukiwanie źródła magii już dawno. Nie musisz przyłączać się do wyprawy właśnie w momencie, kiedy ja...
- Do niczego się nie przyłączam. To jest twoja wyprawa, ja jedynie ci towarzyszę, by pomóc w razie niebezpieczeństwa.
- To znaczy, że nie obejmujesz dowództwa? - zdumiał się Bink.
- A co mi po dowództwie! Będę pilnował własnych spraw, pozostawiając okropne szczegóły organizacyjne i wyznaczanie marszruty tobie, chyba, że moje umiejętności będą potrzebne. Co, jak mam nadzieję, nie nastąpi zbyt szybko i za często.
Bink nie był pewien, jak poważnie Humfrey to mówił. Nie ulegało wątpliwości, że człowiek, który wyspecjalizował się w magicznej informacji, mógł istotnie być zainteresowany źródłem magii. Ale Dobry Mag z pewnością cenił sobie spokój i wygody, o czym świadczyły sposoby zabezpieczenia zamku. Prawdopodobnie Humfrey wewnętrznie rozdarty był pomiędzy pragnieniem odosobnienia, a żądzą wiedzy. Dlatego też początkowo zareagował negatywnie, a potem zrobił to, co uważał za rzecz właściwą. Nie ma więcej sensu rozjątrzać tej sytuacji. Z pewnością będzie on nieocenionym towarzyszem wyprawy.
- Przykro mi, że sprawiłem ci tyle kłopotu - odezwał się Bink.
- Cieszę się z tego, że zaofiarowałeś mi swoją pomoc. Twoje doświadczenie jest o wiele większe.
- Acha - zgodził się Humfrey, maskując swe zadowolenie.
- Załatwmy to już. Idź, powiedz trollowi, żeby opuścił zwodzony most dla moich przyjaciół. Jest jeszcze jeden drobiazg - powiedział Bink. - Ktoś próbuje mnie zabić...
- I chciałbyś wiedzieć, kto - pochwycił Czarodziej.
- Tak. I dlaczego. Nie chciałbym...
- Ta sprawa nie dotyczy interesów Króla. Muszę otrzymać za to osobną zapłatę.
Bink zaczął podejrzewać Dobrego Maga o małą skazę charakteru, którą była nadmierna interesowność. Rok służby w zamian za Odpowiedź? Bink wolał sam zidentyfikować wroga i zająć się nim osobiście.
- Zapomnij o tym - zdecydował.
- Już zapomniałem - łaskawie zapewnił Humfrey.
Nieco urażony Bink zszedł na dół, odnalazł trolla i przekazał mu polecenie. Wstrętny brutal, korzystając z ręcznego kołowrotu opuścił most. Bink nie miał pojęcia, gdzie mógł kryć się ten mechanizm, a troll znajdował się w pomieszczeniu w samym środku zamku. Musiało istnieć jakieś magiczne wzmocnienie. To, co robił troll oddziaływało na most. Ale działało, więc Chester i Crombie dostali się w końcu do środka, wyłoniwszy się z bramy, która otworzyła się w centralnej części zamku. Skąd się wzięła, skoro przedtem nie było żadnego otworu w murze? Najwidoczniej Czarodziej zmarnotrawił na to mnóstwo magii! A może jakiś mądry technik przybył z Pytaniem i skonstruował ten mechanizm, płacąc za Odpowiedź?
- Wiedziałem, że się przedostaniesz, Bink - stwierdził centaur. - Co ten stary gnom powiedział na temat naszej wyprawy?
- Idzie ze mną. Chester pokręcił głową.
- No to masz kłopoty.
Humfrey zszedł na dół, aby ich powitać.
- A więc chciałbyś poznać swój wstydliwy talent - zwrócił się do centaura. - Jaką zapłatę zaoferujesz staremu gnomowi? Chester po raz pierwszy poczuł się zakłopotany.
- Nie jestem pewien... - zawahał się. - Od centaurów nie oczekuje się...
- Nie oczekuje się, że będą przelewały z pustego w próżne!? - wtrącił Humfrey.
- Chester przybył ze mną, aby mnie podwieźć - odparł Bink. - Walczyć ze smokami.
- Bink nadal będzie potrzebował wierzchowca - stwierdził Mag. - A ponieważ teraz należę do wyprawy wypada mi się tym zająć. Proponuję ci następujący interes i zamiast zwyczajowej rocznej służby za uzyskanie Odpowiedzi, zaakceptuję twoją służbę na okres trwania wyprawy.
Chester był zaskoczony.
- Czy uważasz, że posiadam jakiś talent magiczny?
- Niewątpliwie.
- I ty już o tym wiesz? Wiesz jaki?
- Owszem.
- A zatem - odparł centaur - mógłbym sam go odkryć, skoro dla ciebie było to takie łatwe. Dlaczego miałbym ci za to płacić?
- Rzeczywiście, dlaczego? - zgodził się Humfrey.
- A jeśli go nie odkryję, a Bink wpadnie w tarapaty spotkawszy smoka, a ja nie będę...
- Prawdę mówiąc, z przyjemnością pozwoliłbym ci roztrząsać ten problem bez końca - zapewnił Humfrey - ale spieszę się, a Bink potrzebuje wierzchowca. Podejmiesz służbę, której żądam, a otrzymasz Odpowiedź. Jeśli nie uda ci się samemu rozpoznać talentu - wyjawię ci go pod koniec wyprawy. Jeżeli sam rozwiążesz ten problem, dam ci Odpowiedź na inne Pytanie. W ten sposób uzyskasz dwie Odpowiedzi w cenie jednej.
Chester szybko rozważył ofertę.
- Zgoda - oświadczył. - Tak czy inaczej, lubię przygody. Następnie Mag zwrócił się do Crombiego.
- Służysz teraz Królowi, który zaangażował cię na czas trwania poszukiwań. Król dał ci wyśmienitą postać, ale pozbawioną zdolności zrozumiałej mowy. Uważam, że byłoby lepiej, gdybyś stał się bardziej komunikatywny. Poznajcie zatem jeszcze mojego dłużnika - Golema Grundy.
I oto pojawiła się miniaturowa sylwetka człowieczka, którego cały wzrost nie przekraczał długości dłoni przeciętnego mężczyzny. Wyglądał, jakby uformowano go z kawałków sznurka, drewna i innych odpadków i ożywiono.
Gryf spojrzał na golema z odrobiną lekceważenia i zdumienia. Jedno uderzenie jego orlego dzioba mogło pozbawić owo stworzenie wszystkich czterech kończyn.
- Kraaa! - wypowiedział się Crombie.
- Życzę ci tego samego, ptasi dziobie - odpowiedział golem bez szczególnego nacisku, jak gdyby nic go to nie obchodziło.
- Talentem Grundiego jest znajomość języków - wyjaśnił Mag. - Wyznaczam go do tłumaczenia mowy gryfa-żołnierza na język ludzki, byśmy mogli go zrozumieć. Gryf nas rozumie, tak jak rozumie język wielu innych zwierząt, więc jemu przekład nie jest potrzebny. Golem jest tak mały, że transportowanie go nie stanowi problemu. Bink pojedzie na centaurze, a ja na gryfie. W ten sposób będziemy się poruszali szybko.
Tak więc Mag Humfrey wszystko sprawnie zorganizował. Poszukiwania źródła magii Xanth rozpoczęły się.

5. NIEPOKOJE GOLEMA

Stali naprzeciw zamku, tuż za fosą patrząc jak Mag zabezpiecza swoją siedzibę przed molami. Wężowidłowiec i inne stworzenia zalegające z opłatą uzyskały umorzenie i już odeszły w swoją stronę. Humfrey pogmerał w swoich szatach i odsłonił ciężki pas, u którego uczepił wiele ciężkich saszetek. Z jednej z nich wyciągnął zamkniętą fiolkę i z trzaskiem odkorkował.
Wypłynął z niej wijący się dym, snując się wysoko na niebie. Potem skupił się przybierając postać największej ćmy, jaką Bink mógłby sobie wyobrazić. Rozpostarte skrzydła pogrążyły całe zamczysko w cieniu. Stworzenie spuściło dziwną kulę na zamek. Kiedy kula znalazła się w pobliżu wieżyczki, eksplodowała. Białoszare strumienie wybuchu rozprysnęły się tworząc olbrzymią kulę, która wypuściła pajęcze nitki, zasnuwające wszystkie zakamarki zamczyska. Przywarły do wież i blanków i naraz mury przykryte zostały jedwabistą siecią. Wszystko to razem sprawiało wrażenie gigantycznego namiotu. Wydzielał on przykry, zimny zapach, który w jakiś nieuchwytny sposób przypominał środki dezynfekujące.
- Dobrze - oznajmił Humfrey z wstrzemięźliwym zadowoleniem. - Wytrzyma i sto lat, jeżeli będzie musiało.
- Sto lat! - wykrzyknął Chester. - Obliczasz, że tak długo potrwa nasza wyprawa?
- Chodźmy, chodźmy już, tracimy czas - gderał Dobry Mag. Bink dosiadając okrakiem centaura rzucił spojrzenie na gryfa.
- On ma na myśli, Crombie, że dobrze byłoby znać kierunek ku źródłu magii. Twoja pomoc mogłaby zakończyć misję w ciągu kilku dni.
Gryf zaskrzeczał ze złością, a golem przetłumaczył.
- Dobrze, ale dlaczego stary głupiec tego nie powiedział? Dzielił z Magiem miejsce na grzbiecie gryfa, jako że ważyli razem i tak połowę tego, co Bink.
- Dobrze powiedziane, żołnierzu - cicho mruknął Chester. Crombie zakręcił się, prawie zrzucając swoich jeźdźców.
- Tamtędy - stwierdził Grundy zataczając okrąg swoją drobną ręką.
- O, nie - mruknął Chester. - Znowu jego talent zawiódł.
- Nie, nie zawiódł - podchwycił Humfrey. - Zadałeś złe pytanie.
Bink zmarszczył brwi:
- Ten sam problem mieliśmy wcześniej. Jak należy formułować pytania?
- Twoje zadanie polega na prowadzeniu poszukiwań - odpowiedział Humfrey. - Ja muszę wiedzieć jakie niebezpieczeństwa mogą nam grozić - i ułożył się wygodnie wśród piór na grzbiecie gryfa zamykając oczy. Pozostał jak zawsze małomówny. Nie miał zwyczaju pomagać komukolwiek bez zapłaty, nawet gdy chodziło o jego własne dobro. Znów Bink znalazł się w kropce. Musiał sprawić, by talent Crombiego działał, a Mag tymczasem uciął sobie drzemkę.
Wcześniej, w rozpadlinie niklasów Crombie zawiódł, gdyż nie istniała tam jednoznaczna droga ucieczki. Czy to znów podobny przypadek - być może nie istnieje jedno źródło magii, a jest ich więcej? Jeżeli tak, to lokalizacja będzie bardzo trudna. Musiał się śpieszyć, bo spoczywały na nim oczy całej gromadki. Musiał coś zrobić. Jasne było, że Dobry Mag nie wyświadczył mu szczególnej grzeczności oddając dowództwo wyprawy.
- Gdzie jest najprostsza droga do źródła Magii?
Tym razem skrzydło gryfa wskazało w dół, pod pewnym kątem. Oto dlaczego nie istniał poziomy kierunek; źródło nie znajdowało się na początku ich trasy, ale gdzieś poniżej. Nadal nie wiedział nic więcej. Musieliby mieć w składzie wyprawy kogoś z darem tworzenia tuneli magicznych, co z kolei mogłoby oznaczać opóźnienie i kłopoty. Grupa była i tak większa, niż zakładał Bink. Lepiej jeżeli znajdzie drogę naturalną.
- Gdzie znajduje się dojście do źródła z powierzchni? - zapytał. Skrzydło zaczęło drgać tam i z powrotem. - Najbliższe! - dodał pośpiesznie. Skrzydło ustabilizowało się wskazując ostro na południe.
- W samym sercu niezbadanego pustkowia - stwierdził Chester. Powinienem był wiedzieć. Może teraz dostanę Odpowiedź i będę kwita...
Crombie zaskrzeczał:
- Ptasi dziób mówi, że nawet jeżeli otrzymasz teraz swoją głupią Odpowiedź, i tak nie odejdziesz, koński tyłku.
Chester badał nozdrza z wściekłością.
- Ptasi dziób powiedział to? Powiedz mu, że ptasie komórki...
- Spokojnie - upominał Bink centaura. - Crombie nie potrzebuje tłumacza, by zrozumieć twoje słowa.
- W tej chwili wyzywa cię od osłów - powiedział usłużnie Grandy. - Zakładam, że ma na myśli twój zad, który jest tak ośli...
Gryf znowu zaskrzeczał.
- Och, pomyliłem się - powiedział Golem. - On mówił o twoim przodzie.
- Słuchaj, ptasi móżdżku! - wrzasnął Chester. - Nie potrzebuję opinii takiego ignoranta jak ty! Możesz ją sobie wsadzić!
Ale Crombie krakał równocześnie z Chesterem. Stanęli naprzeciwko siebie zacietrzewieni. Centaur był większy i bardziej umięśniony od gryfa. Gryf prawdopodobnie był bardziej niebezpiecznym wojownikiem dzięki wojskowemu treningowi i ludzkiemu umysłowi w ciele wojowniczej z natury istoty.
- Hej! - krzyknął Bink. - Mówiłem już, przestańcie! To golem stwarza kłopoty. Oczywiście, że słowo użyte przez Grundiego brzmiało "centaur". Czy było tak, Crombie?
Crombie zakrakał potwierdzająco.
- Zepsuł zabawę - zamruczał do siebie golem. - I to w momencie, kiedy zaczęło być interesująco.
- Nie wracajmy do tego - powiedział Bink. - Czy potwierdzasz golemie, że miałem rację?
- Centaur jest osłem z przodu i z tyłu - odpowiedział posępnie Grandy. - To zależy, czy podejść do tego intelektualnie czy fizycznie.
- Sądzę, że ścisnę tę twoją wielką głośną mordę na małą spokojną kulkę - powiedział Chester sięgając po golema.
- Nie możesz tego zrobić, ty mułogęby! - zaprotestował golem. - Reprezentuję interesy karła!
Chester zatrzymał się widząc, że Dobry Mag się poruszył.
- Czyje interesy, karle?
- To są mikroskopijne interesy - odparł Grandy gestykulując pojedynczym sztywnym palcem, zza pleców Humfreya. Chester spojrzał na maga udając zakłopotanie.
- Sir, jak możesz przyjmować zniewagi od stwora, który pracuje dla ciebie?
- Aa - wymamrotał golem, odkrywając, że wpadł w pułapkę. - Sądziłem, że on śpi.
- Golem nie ma prawdziwej osobowości - odezwał się Humfrey. - Tak więc jego słowa nic nie znaczą. Równie dobrze można by złościć się na bryłkę gliny.
- To mu powiedziałem, skrzacie - zgodził się Grandy. Wyglądało na to, że dał się ułagodzić.
- Ruszajmy dalej - zaproponował Bink, gdy Dobry Mag otworzył znowu oczy. Ciekawiło go, w jaki sposób ta nierzeczywista konstrukcja - golem, mógł zaciągnąć dług u maga. Grandy musiał zadać pytanie. Ale co skłoniło tę magiczną figurkę do poszukiwań takiej informacji?
Bink nie miał zbyt wiele pomysłów co do dalszej drogi. Szli na południe.
- Crombie, ktoś lub coś próbuje mnie wyeliminować. Sądzę, że dlatego smok nas prześladował. Czy możesz wskazać, gdzie jest wróg?
- Kraa! - zgodził się Crombie. Zakręcił się, aż Dobry Mag zachwiał się na jego grzbiecie, i wskazał ten sam kierunek, co poprzednio. Źródło Magii.
- Wygląda na to - powiedział ponurym głosem Chester - że twoja misja wywołuje wrogi atak przeciwko tobie. Czy to nie wpłynie na twoją decyzję o udziale w wyprawie?
- Tak - potwierdził Bink. - Jestem teraz dwa razy silniejszy, zdeterminowany, niż przedtem.
Przypomniał sobie też, że miecz zaatakował go zanim wyruszył na wyprawę.
Czy ów wróg uprzedzał jego posunięcia? Byłaby to smutna wiadomość oznaczająca więcej, niż zwykłą strategię czy magię. Zatem, stawmy temu czoła!
Okolice zamku Maga były jasne i spokojne. Lecz w miarę, jak posuwali się w głąb odludzia, zmieniały się. Rosły tutaj wysokie, gęste krzewy zasłaniające widok, a kiedy je mijali wydzielały jakąś nieokreśloną, budzącą niesamowitą grozę aurę. Coś nieruchomego, dziwnego, co sprawiało, że włosy, pióra, futro i sznurki stawały się sztywne. Ponad chaszczami unosiły się jakieś czułki, precyzyjnie śledzące poruszenie grupki. Bink starał się nie podchodzić do nich zbyt blisko. Nawet nie miał ochoty ustalić, co to jest. Dlaczego te czułki obserwowały ich z tak bliska, a nie podejmowały żadnej akcji?
Nadleciały potne komary, czyniąc ich położenie nader żałosnym. Aż obudził się Mag Humfrey, wyciągnął buteleczkę i otworzył. Wypłynęła z niej mgiełka i rozprzestrzeniła się, pochłaniając komary. Potem z powrotem wpłynęła do fiolki, wciągając komary za sobą.
- I tak należało nakarmić mgiełkę - wyjaśnił Dobry Mag chowając fiolkę. Nie okazywał chęci do dalszych wyjaśnień a nikt nie miał cierpliwości, żeby go pytać. Humfrey zresztą zaraz zasnął.
- Dobrze jest być Magiem - zauważył Chester. - Na wszystkie problemy ma się odpowiedź w tej czy innej buteleczce.
- Zapewne są to zdobycze z wcześniejszych opłat - powiedział Bink.
Wtem niespodziewanie natknęli się na zagajnik czarodziejskich rzepów. Powbijały się im w nogi, świerzbiąc dokuczliwie. Istniał jedyny sposób pozbycia się takich rzepów. Można było je przegnać tylko zaklęciem. Cały problem w tym, że takie zaklęcie można było użyć tylko dwa razy dziennie. Każde następne musiało być inne.
Humpfrey nie okazał zadowolenia, kiedy go powtórnie zbudzono. Tym razem wyglądało na to, że nie znajdzie rozwiązania w fiolce.
- Na brodę mojego Wielkiego Wuja Humbuga, precz! - powiedział Mag, a rzep, do którego się zwracał odpadł ogłuszony.
- Na pysk chorego węża morskiego, precz! - odpadł następny. Chester był bardziej dosadny, jako że kilka rzepów zaplątało się w jego pięknym ogonie.
- Do mogiły z tobą, kłująca gębo! Rozpłaszczę cię jak niklasa na niklówkę! Odczep się cholerny rzepie! - trzy rzepy odpadły zdruzgotane.
- Zostaw mnie - mówił Bink, zazdroszcząc wyobraźni innym. - Idź podrap smoka! - i jego rzep zaczai odpadać, chociaż nie tak chętnie jak te odczepione przez ciężkie zaklęcia. Bink nie miał po prostu daru dopiekania do żywego.
Crombie też miał kłopoty. Gryfy nie były mieszkańcami tego szczególnego rejonu Xanth, a rzepy oczywiście nie rozumiały jego skrzeków. Wtedy golem zaczął tłumaczyć słowa gryfa i zaczęły odpadać gromadami.
- Na krwawe pyski z pola dzikich smoczych paszczy! Niech wasze brzydkie czerwone tyłki wpadną do najbliższego dołu kloacznego! Jeżeli byliście wcześniej kwiatkami, niech wasza grządka będzie zatruta! Wciśnijcie wasze popieprzone różowe korzonki do... - golem przerwał zdumiony. Czy to możliwe? Nie sądzę, żebym potrafił to przetłumaczyć. Ale rzepy zrozumiały i naraz jasne pióra gryfa zostały od nich uwolnione. Nikt nie umiał przeklinać tak, jak żołnierz.
Tym niemniej nie mogli całkowicie uniknąć rzepów, ponieważ na tym obszarze rosło ich wiele. Z czasem musieli używać, z braku nowych pomysłów aż trzech zaklęć, by pozbyć się jednego rzepa. Poza tym byli już porządnie głodni. Nic tak nie wzmaga apetytu, jak długotrwałe zaklinanie.
- Znasz ten teren - powiedział Chester do Maga, zanim ten zdołał zasnąć ponownie - gdzie tutaj jest coś do jedzenia?
- Nie zawracajcie mi głowy drobiazgami - oschle odpowiedział Humfrey. - Wziąłem własny prowiant. Mogliście zrobić to samo, gdybyście byli bardziej przewidujący - otworzył następną buteleczkę. Tym razem mgiełka wypłynęła, by uformować tort, uwieńczony lukrem. Mag pochwycił go z powietrza, wyciął idealnie trójkątny kawałek i zjadł, podczas, gdy reszta rozpłynęła się w mgłę i z powrotem wpłynęła do butelki.
- Zdaję sobie sprawę, że zaniedbaliśmy aprowizację - przyznał Bink. - Czy ten jeden raz nie mógłbyś się z nami podzielić?
- Dlaczego mielibyście oczekiwać ode mnie czegoś takiego? - zapytał Humfrey okazując zdziwienie.
- No cóż, jesteśmy głodni, a to ułatwiłoby... Mag coś zamruczał pod nosem.
- Idźcie poszukać własnych pomyj, lekkoduchy! - przetłumaczył golem.
Bink zrozumiał, że Dobry Mag Humfrey nie jest takim sympatycznym kompanem jak Zły Mag Trent, kiedy ostatnim razem wspólnie przemierzali pustkowie Xanth. Dobrze jednak wiedział że takie wrażenia mogły być złudne.
Poproszono Crombiego, żeby wskazał im jakieś drzewa owocowe w pobliżu. Po chwili wyszukali gigantyczny, owocowy puchar. Roślina miała kształt otwartego pucharu wypełnionego różnorodnymi dojrzałymi owocami. Podbiegli radośnie i wspięli się na kielich. Ale przestraszone owoce wystrzeliły w górę wypełniając powietrze pachnącymi barwami.
- Och, nie, to są fruwające owoce! - wykrzyknął Bink. - Powinniśmy byli podkraść się do nich. Dlaczego nie ostrzegłeś nas, Crombie?
- Nie pytałeś, okrągłogłowy - odciął się żołnierz, co niezwłocznie przetłumaczył golem.
- Łapcie je! - krzyknął Chester, podskakując wysoko, by pochwycić jedno jabłko. Bink w pośpiechu zeskoczył z jego grzbietu, by uniknąć zrzucenia.
Dojrzała brzoskwinia zachybotała przez moment pod własnym ciężarem. Bink skoczył i złapał owoc jedną ręką. Skrzydełka wściekle trzepotały, jakby jeszcze próbowała uciec, potem poddała się. Skrzydła stanowiły zielone listki przystosowane do latania. Oberwał je bezlitośnie, a żeby jedzenie nie uciekło i zabrał się do polowania na następne.
Potknął się o coś i upadł jak długi, gubiąc skaczący granat. Wściekły spojrzał na przeszkodę, która zagrodziła mu drogę. Była to wszechobecna kupka świeżej ziemi. Tym razem rozpłaszczył ją idealnie stopami. Potem pognał za następnymi owocami.
Wkrótce zgromadził sporą porcje owoców: jabłko, brzoskwinię, śliwkę, dwie gruszki, kilka winogron i jednego banana. Te ostatnie, fruwające na monstrualnych, podobnych do sępich liścioskrzydłach dały mu niezły wycisk nim je złapał, ale były wyborne. Bink nie czuł się szczególnie konsumując tego rodzaju owoce, ponieważ za bardzo przypominały żywe stworzenia. Wiedział jednak, że te skrzydła stanowią magiczny dar rośliny umożliwiający jej rozsiewanie nasion. A owoce przeznaczone były do jedzenia. Tak naprawdę nie były świadome i nie miały czucia. Ale czy naprawdę?
Bink odrzucił tę myśl i rozejrzał się wokół. Byli na skraju lasu obumarłych drzew. Humfrey zbudził się.
- Mam złe przeczucia - powiedział. - Nie chcę tracić magicznej mocy na zidentyfikowanie tego, co zrobiło te drzewa. Lepiej je omińmy.
- Co za pożytek z Maga, jeżeli nie używa on magii? - zapytał rozdrażniony Chester.
- Muszę oszczędzać magię na wypadek niebezpieczeństwa - oznajmił Humfrey. - To co spotkało nas do tej pory, to zaledwie drobne przykrości, nie warte mego talentu.
Chester popatrzył nieprzekonany, ale dalej nie wypytywał, gdyż odczuwał jeszcze spory respekt przed Magiem.
- Robi się późno - zauważył. - Gdzie znajdziemy odpowiednie miejsce na nocleg?
Crombie zatrzymał się i zakręcił tak ochoczo, że niemal zrzucił swoich jeźdźców.
- Hmf! - wykrzyknął Humfrey, a golem usłużnie przetłumaczył:
- Ty niezdarny latający kocie! Trzymaj swoje kocie łapy na ziemi! Głowa gryfa odwróciła się o  180°, a zabójcze oczy i dziób wskazywały do tyłu.
- Kraa! - oznajmił automatycznie Crombie. Golem nie przetłumaczył. Wydawał się być przestraszony. Crombie dokończył manewru i wskazał nowy kierunek.
- To niedaleko od naszego szlaku i udamy się tam - zdecydował Chester, a nikt się nie sprzeciwił.
Ich droga biegła skrajem martwego lasu i był to szczęśliwy traf. Cokolwiek zabiło las, zmiotło także większość związanej z nim magii dobrej i złej. Na dodatek Binka ogarnęła nieposkromiona ciekawość, by zbadać olbrzymie drzewa, które mijali z boku. Nie było na nich żadnych śladów, a trawa pod nimi wyrosła bujnie, gdyż światło łatwiej docierało teraz do podłoża. Sugerowało, że gleba nie została zatruta przez żadne monstrum. Młode pędy już podejmowały dzieło odnowy lasu. Coś uderzyło i zabiło, by odejść nie zostawiając żadnych śladów.
By odwrócić uwagę od denerwującej, nie rozwiązywalnej łamigłówki, Bink zwrócił się do golema:
- Grundy, jeżeli nie masz nic przeciwko temu, to jakie było twoje pytanie do Maga?
- Do mnie mówisz? - zapytał zdumiony golem. - Ty interesujesz się mną?
- Oczywiście, że tak - potwierdził Bink. - Jesteś... - miał powiedzieć osobą, ale przypomniał sobie, że technicznie rzecz biorąc, golem nie był osobą "ożywioną" - figurką - dokończył jakoś niezręcznie. - Masz świadomość, uczucia...
- Nie, nie mam uczuć - powiedział Grundy. - Jestem jedynie konstrukcją ze sznurka, gliny i drewna ożywioną przez magię. Działam jak nakazują, bez zainteresowania czy emocji.
Bez zainteresowania, czy emocji? Trudno było w to uwierzyć.
- Wydaje mi się, że moje pytanie wprowadziło cię w zakłopotanie?
- Czyżby? To musiała być rutynowa imitacja ludzkich odruchów. Muszę tak się zachowywać podczas mojej służby, jako tłumacz.
Bink nie był przekonany, ale nie mógł zaprzeczyć.
- Jeżeli nie okazujesz osobistego zainteresowania ludzkimi sprawami to dlaczego przyszedłeś do Dobrego Maga? O co go spytałeś?
- Zapytałem go, jak mógłbym się stać prawdziwy? - odparł golem.
- Ależ ty jesteś prawdziwy! Jesteś tutaj, istniejesz, prawda?
- Usuń zaklęcie, które mnie zrobiło i będę niczym, jedynie małą stertą odpadków. Chcę być prawdziwy w sposób, w jaki ty jesteś prawdziwy. Prawdziwy bez magii.
Prawdziwy bez magii. Mimo wszystko miało to sens. Bink przypomniał sobie, co wycierpiał w młodości. Sądził wtedy, że nie posiada żadnego talentu. A teraz spotkał się z problemem innego rodzaju: stworzenie, które nie istniało oddzielnie od magii.
- A jaka jest Odpowiedź?
- Troska.
- Co?
- Troska, durniu.
- Troska?
- Troska.
- To wszystko?
- Wszystko.
- Cała odpowiedź?
- Cała odpowiedź, głupcze.
- I za to służysz roczną pracę?
- Sądzisz, że masz wyłączność na głupotę? Bink odwrócił się ku Dobremu Magowi, który wyglądał na pogrążonego we śnie, ale zachowywał się zbyt cicho.
- Jak można usprawiedliwić żądanie takiej opłaty za taką Odpowiedź?
- Nie muszę tego robić - odezwał się Humfrey. - Nikogo nie zmuszam do nagabywania zachłannego, starego gnoma.
- Ale każdy, kto uiścił opłatę ma prawo do przyzwoitej Odpowiedzi - powiedział zmieszany Bink.
- Golem otrzymał przyzwoitą Odpowiedź. Nie umie tylko przyzwoicie jej zrozumieć.
- Ja też nie potrafię - powiedział Bink. - Nikt nie wyłuskałby sensu takiej Odpowiedzi.
Czarodziej wzruszył ramionami.
- Może zadał złe Pytanie?
Bink zwrócił się do ludzkiej części centaura:
- Czy nazwałbyś to uczciwą Odpowiedzią?
- Tak - odparł centaur.
- Masz na myśli słowo "troska"? I nic więcej za roczną służbę? Czy byłbyś usatysfakcjonowany taką Odpowiedzią na twoje Pytanie? Chester zastanowił się.
- Nie sądzę, żeby ta Odpowiedź była względna.
- Więc nie byłbyś usatysfakcjonowany?
- Ja byłbym usatysfakcjonowany, gdyby to była moja Odpowiedź. Ale nie jestem golemem, rozumiesz... Bink potrząsnął ze zdziwieniem głową.
- Zatem dopuszczasz, że ja tylko częściowo jestem golemem, bo nie sądzę, żeby była wystarczająca.
- Nie jesteś golemem - odezwał się Grundy. - Nie jesteś wystarczająco mądry.
Co za dyplomacja! Bink znowu spróbował:
- Chester, czy możesz objaśnić nam tę Odpowiedź?
- Nie, ja też jej nie rozumiem.
- Ale powiedziałeś...
- Powiedziałem, iż sądzę, że to uczciwa Odpowiedź. Gdybym był golemem, z pewnością doceniłbym taką wskazówkę. Jest związana ze sprawą. Bardziej jest to prawdopodobne, niż uwaga, że Dobry Mag chybił, dobierając słowa.
Bink przypomniał sobie, jak Humfrey powiedział Mantikorze, że posiada duszę - w taki sposób, że stwór był usatysfakcjonowany zarówno emocjonalnie, jak i intelektualnie. Był to przekonywujący argument. Musi istnieć jakiś powód niejasności Odpowiedzi na Pytanie golema. Ale ile frustracji, zanim powód stanie się oczywisty!
Przed zmierzchem odkryli dom. Talent Crombiego wskazał, że będzie to ich nocleg. Jedyny problem stanowiła wielkość schroniska. Same drzwi miały wysokość trzech metrów.
- To domostwo olbrzyma - powiedział Humfrey marszcząc czoło.
- Ogra! - powtórzył Bink. - Nie możemy tu pozostać!
- Natychmiast wpakuje nas do sagana i podpali pod mm krzepki ogień - potwierdził Chester. - Ogry uważają ludzkie mięso za przysmak.
Crombie zakrakał:
- Ten idiota twierdzi, że jego durny talent nigdy się nie myli - donosił Grundy.
- Pamiętaj jednak, że jego talent nie chroni przed niczym - odezwał się Bink. - Pytaliśmy o dobre miejsce, by spędzić noc. Nie sprecyzowaliśmy, że ma być bezpieczne.
- Ośmielam się zauważyć, że duży saganek z gorącą wodą jest tak samo wygodnym miejscem, jak każde inne - przyznał Chester. - Dopóki za bardzo się nie podgrzeje. Wtedy kąpiel staje się...
Humfrey zaczai narzekać.
- Przypuszczam, że będę musiał roztrwonić część mojej cennej magii tej nocy. Za późno na włóczęgę po lesie i szukanie alternatywnego lokum.
Wyciągnął następną buteleczkę i odkorkował. Korek tkwił mocno, jak zwykle tkwią korki. W końcu niechętnie ustąpił. Zajęło to jednak trochę czasu.
- Uf, czy to pojemnik z demonem? - zapytał Bink, sądząc, że rozpoznaje flaszeczkę po kształcie. Niektóre buteleczki były solidniejsze niż inne, opisane magicznymi symbolami i staranniej wykonane. - Czy mógłbyś...
Mag przerwał czynność: - Uf!
- Mówi, że właśnie miał to zrobić, tępa pało! - przełożył golem. - Możesz wierzyć, albo nie.
Mag narysował palcem pentagram w kurzu, pośrodku ustawił buteleczkę i wypowiedział niezrozumiałe magiczne zaklęcie.
Korek pyknął, odpadł i ukazał się dymek w kształcie demona. Kiedy się zagęścił, Bink rozpoznał Beauregarda, demona w okularach. Wykształcony demon nawet nie czekał na pytania.
- Stary człowieku, czy z tak błahego powodu niepokoiłeś mnie? Oczywiście, że jest bezpieczny. To ogr wegetarianin. To twoja misja jest niebezpieczna.
- Nie pytałem cię o misję! - wysapał Humfrey. - Wiem, że jest niebezpieczna! Dlatego tu jestem.
Beauregard przejechał okularami po nosie i ciągnął dalej:
- To nie w twoim stylu, grzęznąć w takim durnym przedsięwzięciu. Szczególnie, jeżeli ktoś, tak jak ty, dba o osobistą wygodę. Czyżbyś stracił swoją kolekcję figurek? Może to uwiąd starczy? Albo zrobiłeś coś haniebnego i uciekasz?
- Precz, duchu nieczysty! Wezwę cię, kiedy będę potrzebował bezużytecznych rad.
Beauregard smutnie potrząsnął głową, rozwiał się i wpłynął do butelki.
- Ten duch posiada jakieś uczucia - wykrztusił Bink. - Czy musisz więzić go w tak małej butelce?
- Demona nie można uwięzić - odpowiedział krótko Mag. - Oprócz tego termin jego służby jeszcze nie minął.
Czasem trudno było nadążyć za logiką tego człowieka.
- Ale przecież, kiedy poznałem cię przeszło rok temu, już go trzymałeś!
- On zadał pytanie złożone.
- Demon informacji, który odpowiada na pytania, za jakie ty otrzymujesz zapłatę, musi tobie płacić za Odpowiedź?
Mag nie odpowiedział. Po chwili Bink usłyszał stłumiony chichot i zdał sobie sprawę, że dochodzi z butelki demona. Pewnie było w tym coś śmiesznego, ale Binkowi nie było do śmiechu.
- Lepiej wejdźmy tam, zanim się ściemni - odezwał się Chester, spoglądając z odrobiną wątpliwości na drzwi siedziby ogra.
Bink był ciekaw pytania demona, ale centaur miał rację. Podeszli do drzwi. Był to masywny portal utworzony z całych ociosanych pni żelaznego drzewa. Okorowane pnie połączono kawałkami drapieżnych pnączy. Bink podziwiał je. Żelazne drewno można było ciąć tylko ze świeżo zwalonych drzew, inaczej rdzewiało. Ale nawet magiczny topór z trudem sobie z nim radził. Cóż za potwór mógł pozwolić sobie na beztroskie zerwanie śmiertelnych pnączy? Zwykłe pnącze zmiażdżą swoje ofiary z zabójczą siłą.
Chester głośno zastukał, aż rozniosło się echo. Potem zaczekał, aż ucichnie metaliczny pogłos. Usłyszeli głuchy odgłos kroków. Drzwi otworzyły się z taką gwałtownością, że zawiasy z żelaznego drzewa rozgrzały się do czerwoności, a pęd powietrza wessał centaura do środka. Buchnęło oślepiające światło i ukazał się ogr w straszliwej poświacie. Był dwa razy wyższy od Binka. Garbił się nawet przechodząc przez tak monstrualne drzwi. Był gruby, ale proporcjonalny. Węzły muskułów odznaczały się na jego kończynach jak poskręcane sęki drzew.
- Hę?! - zaryczał.
- Cholera, co za paskudny smród tu się pałęta? - przetłumaczył golem.
Chester obruszył się.
- Paskudny smród! Jedynie on śmierdzi!
To była prawda. Wyglądało na to, że ogr nie wierzy ani w mycie, ani w oczyszczającą magię. Brud przywarł do ciała ogra, który cuchnął jak rozkładająca się padlina.
- Przecież nie chcemy spędzić nocy pod odkrytym niebem - upomniał Bink.
Crombie zaskrzeczał.
- Ptasi dziób powiada, żebyście z tym skończyli, niezdary!
- Ptasi dziób mógłby... - zamruczał Crombie. Ogr chrząknął.
- Kamienna gęba mówi: - to co czuję, to od gryfa tak zalatuje. Gryf uniósł się na łapach rozwścieczony. Rozpostarł prawie całkowicie lśniące skrzydła i zaskrzeczał.
- Może mam rozwiązać ten twój problem amputując nochal? - przetłumaczył Grundy.
Ogr wziął oddech i wydał się jeszcze potężniejszy. Zaryczał.
- Rozkruszę twój łeb, i z tej mąki zrobię chleb! - przetłumaczył golem.
Rozpętała się kakofonia dźwięków, z których wyłowić można tylko krakanie, ryki i tłumaczenie golenia.
- Wyjdź przed dom, powtórz to, pusta pało!
- Dziobaty szczurze, wejdź tutaj, nuże! Skruszę ci kości, gdy przyjdziesz w gości!
- Zwali się na ciebie twoje schronisko, gdy spróbujesz myśleć - zaskrzeczał Crombie.
- Czy wszystkie ogry mówią do rymu? - Bink wykorzystał pauzę, która powstała dzięki chwilowemu wyczerpaniu zapasu inwektyw przez obydwu. - Albo może to pomysł golema?
- Ta kupa śmieci rozumem nie świeci - powtórzył golem i nagle z wściekłością odpyskował - kto tutaj jest kupą śmieci, ty ropusza gębo, ty...
- Ogry różnią się między sobą, tak jak i inne zwierzęta - wtrącił łagodnie Humfrey. - Ten wygląda przyjaźnie.
- Przyjaźnie! - wykrzyknął Bink.
- Jak na ogry. Lepiej wejdźmy do środka.
- Taka odwaga sprawdzenia w moim garnku wymaga! - odryczał ogr via golem. Ale gryf nie zareagował. Ruszył do środka i ogr niechętnie zrobił mu przejście. Wewnątrz było duszno i ponuro jak przystało na siedzibę potwora. Oślepiające światło, które ukazało się po otwarciu drzwi zniknęło. Zapewne gospodarz zapalił z tej okazji pochodnię, a ta już się wypaliła. Pośrodku pokoju bulgotał na buzującym ogniu garnek wypełniony gorącą lawą.
Ściany licowane były kawałkami drewna, a podłoga usiana wilgotną słomą. Nie zauważyli natomiast nigdzie sterty kości. Przynajmniej to było pocieszające. Bink nigdy wcześniej nie słyszał o ogrze wegetarianinie, z pewnością jednak Beauregard znał się na rzeczy.
Bink zdawał sobie sprawę, że ustawiczne zagrożenie, w większości było złudzeniem, jednak wobec tej sytuacji odczuwał zakłopotanie. Trudno było uwierzyć w dobrodusznego ogra.
- Jak masz na imię? - zapytał.
- Mój schrupać twoja zupa.
Widocznie nieokrzesane bydlę nie zrozumiało pytania.
- Nazywam się Bink, a ty jak masz na imię?
- Mam zupę, ciebie nie schrupię.
Ogr zagłębił owłosioną, oblepioną brudem rękę w gotującej się mazi, pogmerał i wybrał pełną garść lepkiej pasty, wcisnął do sękatego kubełka i podał Binkowi.
- Pij, Bink.
- On ma na imię Crunch - połapał się Chester. - Daje ci coś do jedzenia, ale nie rozróżnia dań. Dla niego każde jedzenie jest "zupą".
- Och, dziękuję ci Crunch - Bink czuł się zakłopotany. - Mój schrupać twoja zupa.
Teraz to miało sens. Zaoferowanie jedzenia w odpowiedzi na pytanie nie stanowiło groźby. Przyjął poczęstunek. Ogr poczęstował w podobny sposób pozostałych. Wyglądało na to, że jego ogromne łapsko jest odporne na wrzątek.
Bink z niedowierzaniem przyjrzał się swojej porcji. Maź była zbyt gęsta, żeby ją wypić, za rzadka, by ją nabrać. Wyglądała na jednolitą, a na powierzchni pękały jeszcze gorące bąbelki. Miała ciemnoczerwony odcień z zielonkawym nalotem. Pachniała raczej przyjemnie, chociaż pływała w niej rozgotowana mucha.
Chester powąchał szacując poczęstunek.
- Patrzcie no! Co za fenomenalny przysmak - to czerwony bulion z zielonym, leszczynowym drewnem. Uzyskanie tak soczystego bulionu wymaga magicznej procedury, a jedynie leszczynowy elf zielony może wystarać się o coś takiego. Jak do tego doszedłeś?
Ogr uśmiechnął się. Efekt tego był przerażający, nawet w ciemności.
- Mój elf daje, za mamonę pracuje doskonale - przetłumaczył golem.
Wtem Crunch podniósł kloc ze sterty i trzymał nad kotłem. Skręcił obydwa jego końce w przeciwne strony, jakby wyciskał ręcznik. Cienki strumień purpurowej cieczy polał się do kotła. Kiedy ogr już wykręcił kłodę, jednym ruchem rozerwał ją na kawałki i cisnął do ognia. Ogień łapczywie pochłonął polano. Dobry sposób na drewno opałowe. Jeszcze tylko jego rzeczy powędrowały do kotła.
Bink nigdy nie był świadkiem takiego pokazu brutalnej siły. Nie mówiąc nic wyłowił muchę, wsadził palec do swojego, chłodnego już kisielu, nabrał trochę i ze sztucznym zapałem wsadził do ust. Było wyśmienite.
- Nigdy nie jadłem niczego tak dobrego! - wykrzyknął zdumiony.
- Bink myślał, że brud, a to zupa cud - ogr chełpił się. Crombie skrzeknął, gdy skosztował swej porcji.
- Ty możesz cuchnąć ale, to jest wspaniałe - przełożył golem.
Mile połechtany podwójnym komplementem Crunch nabrał pełną garść wrzącej masy i wpakował wszystko do swojej wielkiej gęby. Oblizał palce i nabrał następną porcję. Kiedy pozostali już zjedli, obsłużył ich tą samą ręką. Nikt nie zaprotestował. Ostatecznie jakież magiczne zarazki potrafiłyby przeżyć takie gorąco?
Po ostatniej dokładce ułożyli się na słomie do snu. Cieszyli się, że mogą zasnąć, ale Bink był czymś zaabsorbowany. Po chwili pojął co go niepokoiło.
- Crunch, nasz gatunek odwdzięcza się za gościnę. Co moglibyśmy dla ciebie zrobić w zamian za znakomite jedzenie i napoje?
- On ma rację - przytaknął Chester. - Może potrzebujesz, żeby narąbać ci drewna, lub coś innego?
- Dużo drewna, pomoc niepotrzebna - wymamrotał ogr. Uderzył pięścią w kłodę i ta rozpadła się na drgające kawałki. Rzeczywiście, do tego nie potrzebował pomocy.
Crombie zakrakał: - Ptasi dziób mówi, że może wskazać to coś. - Czego potrzebujesz kamienna gębo?
- Spać chcę, nie kręć się - wymamrotał Crunch.
- Nie, dopóki nie powiesz, czego potrzebujesz - upierał się Bink.
- Pomocy nie trzeba, żadna bieda! - Crunch zacisnął pięść na garści słomy, ścisnął ją i skręcił z niej wykałaczkę do swoich wielkich zębów.
Chester zalecał ostrożność.
- Nie możemy wymuszać na nim naszej pomocy, jeśli on jej nie chce.
- Może on nie wie. czego mu potrzeba - powiedział Bink. - Musimy być honorowi.
- To pewne, że jesteś upartym gburem - Grundy po raz pierwszy odezwał się we własnym imieniu. - Po co robisz nam kłopoty?
- To kwestia zasad - odpowiedział niepewnie Bink.
- Crombie, czy możesz wskazać rzecz, jakiej potrzebuje Crunch?
Gryf zaskrzeczał potwierdzająco, zakręcił się rozrzucając słomę i wskazał. Jedno źdźbło uderzyło prosto w opadającą głowę siedzącego w kącie Dobrego Maga.
- Zapomnij o tym - odburknął zaspany Humfrey. - Nie nadaję się do konsumpcji.
- On jest wegetarianinem - przypomniał Bink.
- Nie chodzi o to, żeby chciał cię zjeść. Może chce zadać ci pytanie.
- Nie za nędzny nocleg! Musiałby odsłużyć u mnie rok.
- Nie ma pytania, nie ma nic do sugerowania - burknął ogr.
- Wygląda na to, że wymuszamy na naszym gospodarzu coś, czego nie chce - powiedział zadziwiająco dyplomatycznie Chester. To wyciśnięcie kloca i skręcenie słomy oraz roztrzaskanie drewna ewidentnie wywarło na nim głębokie wrażenie. Oczywiste, że ogr był najsilniejszym stworzeniem, jakie napotkali.
- Nawet, jeżeli sam tego nie wie, przecież musi być coś, czego chce.
Nikt nie zaoponował, chociaż było jasne, że pragnęliśmy zmienić temat.
- Crombie, może to nie Mag stanowi jego pragnienie, ale coś, co Humfrey może. A właściwie, to gdzie dokładnie wskazałeś?
Crombie zaskrzeczał z nagłą rezygnacją. Znowu wskazał. Bink śledził wskazany punkt, kreśląc niewidoczną linię własnym palcem.
- To chyba chodzi o jego kaftan.
Lecz zmęczony Mag pogrążył się w głębokim śnie. Jedyną odpowiedzią było jego chrapanie.
- Och, dalej! - odezwał się Grundy. - Ja to sprawdzę - wdrapał się na osobę Maga i zanurkował pod jego kaftan.
- Nie radzę - zaczął Bink, wstrząśnięty jego bezczelnością.
- Masz problem - odezwał się golem spod kaftana. - To musi być ta - wyłonił się obejmując buteleczkę rękami. Stanowiła straszliwy ciężar dla niego.
- To, to jest demon butelkowy! - wykrzyknął Bink. - Nie igraj z...
Lecz Grundy już wyciągał korek.
Bink dał susa w jego kierunku, ale jak zwykle było już za późno. Tym razem korek nie stawiał oporu i gładko wyskoczył, zanim Bink chwycił butelkę.
- No to zrobiliście to! - odezwał się Chester. - Jeżeli Humfrey się zbudzi...
Bink stał trzymając cały czas butelkę, a demon nie związany żadnym znakiem magicznym czy zaklęciem zlewał się w jedną całość.
- Ktoś, kto zrobił ee... - Bink zająknął się. Beauregard ustalił się wreszcie i ukazał z ogromnym tomem pod pachą. Przyjrzał się Binkowi spod okularów.
- Pentagram - dokończył demon. - Nie sądzę.
- Co ja zrobiłem? - jęknął Bink. Beauregard machnął ręką lekceważąco.
- Niczego nie zrobiłeś, Bink. To głupi golem.
- Ale ja go zachęciłem.
- Możliwe. Nie bądź taki drobiazgowy. Przyjmij raczej, że stałeś się narzędziem losu. Wiedz, że nie powstrzymuje mnie ani butelka, ani pentagram. Uhonorowałem takie założenia z wdzięczności dla Maga, któremu winien jestem szacunek z zawodowej kurtuazji. Umowa stwierdza, że powinienem mu służyć jako rezerwowy informator, dopóki okoliczności nie zwolnią mnie, zgodnie z tradycyjnym regulaminem demonów. Teraz nastąpiła taka sposobność. Prawdziwy demon związany honorem uciekłby teraz, co i ja czynię. Dzięki za ten wypadek, a teraz odchodzę. Zaczął się rozpuszczać.
- Czekaj! - krzyknął Bink. - Przynajmniej odpowiedz temu miłemu ogrówi na Pytanie!
Beauregard scalił się jeszcze raz.
- On nie ma Pytania. On jedynie chce spać. Ogry potrzebują dużo snu, inaczej tracą swoją nikczemność.
- Przecież talent Crombiego wskazał...
- A, to! Praktycznie istnieje coś takiego, ale to nieświadome pragnienie.
- Niech tak będzie - odpowiedział Bink. Nie zdawał sobie sprawy, że ogry mogły mieć nieświadome pragnienia. - Powiedz nam, zanim odejdziesz.
- Chciałby wiedzieć, gdzie znaleźć żonę - odpowiedział demon.
Ogr zamruczał.
- Życie wiodę ubogie, zanim znajdę niebogę - przetłumaczył golem.
- To staje się interesujące - zauważył Beauregard. - Golem odpracowujący Odpowiedź, której nie może zrozumieć.
- Kto potrafiłby zrozumieć jednowyrazową Odpowiedź? - zaatakował go golem.
- Tylko prawdziwe stworzenie - odciął mu Beauregard.
- W tym rzecz, że on nie jest prawdziwy - odezwał się Bink. - On pragnie dowiedzieć się jak stać się prawdziwym.
Beauregard zwrócił się do centaura: - A ty chcesz poznać swój talent. Oczywiście mogę ci to powiedzieć, ale wtedy byłbyś dłużny zapłatę mnie, a żaden z nas tego nie chce.
- Dlaczego po prostu nie odpowiesz na pytanie ogra i nie odejdziesz? - zapytał Bink, niezupełnie ufając zbyt inteligentnemu demonowi.
- Nie mogę tego zrobić tak po prostu, Bink. Jestem demonem. Nie zaakceptowałbyś mojej odpowiedzi, bez względu na to, jak mądra byłaby. On należy do tak samo niemądrego gatunku co i ty, więc musisz mu odpowiedzieć.
- Ja? Co ja? - Bink przerwał, nie chcąc roztrząsać trapiących go trudności z Cameleon.
- Musicie - odezwał się bardziej łaskawie demon. - Ty i Chester i Crombie powinniście przedstawić wasze układy ze swoimi szacownymi kobietami, a ten przykład unaoczni ogrówi takie perspektywy, jakich oczekuje. Zastanowił się:
- Rzeczywiście, w tym kontekście mój osobisty komentarz byłby na miejscu.
I opadł na słomę pośród nich.
Zapadła cisza.
- Hm, czy ty - to jest - czy masz wyobrażenie ogrzycy w umyśle? - zapytał Bink Cruncha.
Ogr odpowiedział serią ryków, mruknięć, pochrząkiwań i zgrzytem pożółkłych zębów. Było tego tak wiele, że golem ledwie nadążał z tłumaczeniem. Ale Grundy wykorzystał okazję do popisu:
"Ranka pewnego, cudownie ponurego, burza z piorunami rozświetliła niebo odległymi błyskawicami. Byłem w dobrym nastroju szukając jadła i napoju. Żaden smok, potwór czy nawet gnom nie wypuściłby się tak daleko poza swój dom. Zrazu wszedłem w las, którego drzewa ogrom potężniej wyrósł niż to zdarza się ogrom. Była i droga tak zawiła, że nigdzie nie prowadziła. Ale cudowna szczelina magicznie się otworzyła, strasząc niklasami i innymi potworami. A woda nieruchoma i zgniła jak słoma. I o poranku wmaszerowała do tajemniczego zamku, patrząc jak kirem burzy flaga niebo chmurzy. I zadął wiatr z jękiem, a ściany z kości odpowiedziały z wdziękiem. W bramie spał smok imieniem Puk, strzegący zamku wrót. Jeszcze we łbie słyszę ten porażający huk. Fontanna tam tryska, co czerwoną mazią pryska. Stałem gębę rozdziawiając, śliną wokół strzykając. By czar przeminął wnet, ryknąłem, by usłyszano mnie het. I jak niesie wieść zacząłem jeść. A potem w zamku szukałem nagrody, dla bohatera słynącego z urody. W worku oblepionym brudem, na kole tortur ogrzyca istnym cudem. Włosy miała jak pokrzyw kłąb, skórę jak rozgotowany w kaszy głąb, nawet zombi uciekłby stąd. Jej oddech cuchnął jak padlina, ale to nie ogrzycy wina. Jak ścierwo, gdy zaczyna gnić, aż chciało się wyć. Chyba robaki miałem, że się w tej cuchnącej flejtuszce zakochałem. Randki z nią chciałem, więc jak prawdziwy ogr w gębę jej włochatą pięścią przygrzałem. Za lewą nogę ją schwytałem, obchodząc się z nią jak ze złotym jajem. Aż wszyscy w zamku ze snu się zbudzili, bohatera i pięknej weselisko uczcili. Trolle, gobliny i zielony kaczolud obrzucili zgniłymi owocami nasz ród. A kiedyśmy odchodzili stąd, alarm magiczny wywołał nasz błąd. Złe demony pod wodą obudziły się. Wcześniej na sto lat zaklęły tego zamku świat. Ogarów ryki mieszały im szyki. Z nienawiści rzucając przerażające zaklęcie, które ścigało nas zawzięcie. Uniki robiłem jak potrafiłem. Dopadło nas wśród lasu, lecz krzyknąłem zawczasu. Chyba z miłości nie chrupię kości. No cóż, oba ogry czmychnęły już! A potem rąbnął potężny błysk i wraz z lasem runąłem na pysk. Ogr nie jada już kości, lękając się złości. Rzuciłyby jeszcze gorsze zaklęcie, gdyby odwrócił się na pięcie. Lubię pośród drzew gwarzyć i o pannie marzyć. Gdy we śnie ją pieszczę wiedzieć chcę, czy panna chce mnie jeszcze. Czy mam sprowadzić ją z deszczem".
Goście przysłuchiwali się w milczeniu temu niezapomnianemu reczitalowi. W końcu Crombie zaskrzeczał.
- To niesamowita przygoda i romantyczna - rzekł w jego imieniu golem. - Doceniając ponętne wdzięki twojej pani, muszę z własnego doświadczenia stwierdzić, że wszystkie kobiety są stworzeniami piekielnymi, których nadrzędnym celem życia jest oszukanie, usidlenie i pognębienie mężczyzn. Dlatego...
Pomruki ogry przerwały gryfowi w pół skrzeku.
- Chi, chi, chi! - przetłumaczył Grundy dodając własną interpretację. - Pójdzie i przywlecze oną, będzie jego żoną. Chester uśmiechnął się.
- Muszę i ja dorzucić swoją przestrogę. Nie jest istotne jak paskudnie kobyłka dokucza ogierowi i jak nierozumnie się zachowuje, nadejdzie czas, kiedy urodzi pierwszego źrebaka. Wtedy matka już nie interesuje się...
- Jeżeli nie gdera, jest nieszczera - Crunch mruczał rozczarowany.
- Ale z czasem wróci do normy - odezwał się Bink - wróci do normy, często z jeszcze bardziej ciętym językiem. W każdym razie uważam, że trochę gderania i dokuczania nigdy nie zaszkodzi. Dlaczego nie miałbyś spróbować z twoją piękną i nie dać jej odpowiedniej szansy? Może też sprawić, że twoje życie stanie się całkowicie opłakane.
Oczy ogra zabłysnęły jak pochodnie.
- Muszę zgodzić się co do tego - odezwał się Beauregard, że ta dyskusja jest bardzo intrygująca ze względu na emocje ludzkie, zwierzęce i ogrze. To, co dokuczliwe dla ludzi ogry przyjmują z entuzjazmem. Będzie to konkluzja mojej dysertacji.
- Twojego co? - spytał Bink.
- Mojej tezy doktoranckiej na temat omylności inteligentnego życia na powierzchni Xanth - objaśnił Beauregard. - Poszukiwałem informacji u ludzkiego Maga Humfreya i ten zapewnił mnie, że okres służby w jego butelce zapewni mi potrzebny wgląd. On uważa, że poprzez osobowe pytania można najlepiej ocenić naturę istot żyjących. Rzeczywiście mamy do czynienia z takim przypadkiem. Jestem obecnie całkowicie pewien mojego stopnia naukowego. Podniesie mnie to w oczach mojej wybranki i zapewni stałość związku miłosnego. Ona wydaje się być warta takich starań. Pozwala mi to doświadczyć pewnej demonicznej radości. Zatem podaruję każdemu z was mały dowód przyjaźni, wybrany z materiału badawczego.
Demon zwrócił się do Chestera:
- Wolałbym nie informować cię wprost o twoim talencie, wyrażę się więc aluzyjnie. Jest on odbiciem stłumionego przejawu twojego charakteru. Ponieważ tak jak większość centaurów nie wierzysz w magię u waszego gatunku, ten aspekt twojej osobowości musi działać tak, jakby był w podziemiu. Twój talent objawi się w sposób naturalny, kiedy zdołasz przerwać to uwarunkowanie. Nie trać roku życia za Odpowiedź Dobrego Maga. Po prostu pozwól sobie na więcej luzu.
Zwrócił się do Crombiego:
- Nie uciekniesz w ten sposób od swojego przeznaczenia. Kiedy wrócisz z tej wyprawy - jeżeli wrócisz - Sabrina usidli cię i poznasz co to nieszczęśliwe małżeństwo, jeżeli nie zaangażujesz się w bardziej odpowiedni układ, zanim się z nią spotkasz. Zatem ciesz się każdą chwilą, by się wyszumieć. Nie koncentruj się na jutrze, bo będzie gorsze niż dzień dzisiejszy. Małżeństwo, mimo wszystko nie będzie dla ciebie gorsze niż śmierć. Przekonasz się o tym, gdy staniesz ze śmiercią twarzą w twarz.
Zostawił strapionego Crombiego i zwrócił się do golema:
- Odpowiedź Maga ma dla ciebie następujące znaczenie: ludzie odczuwają niepokój, nieożywione przedmioty nie. Jedynie wtedy, gdy doświadczysz naturalnych uczuć, które podważą twoją logikę będziesz prawdziwy. Możesz osiągnąć tę jakość jedynie dzięki pracy nad nią. Bądź jednak świadom, iż w wielu przypadkach uczucia istot żyjących są ekstremalnie niewygodne.
Skierował się do Cruncha:
- Idź i sprowadź swoją damę. Wydaje się być wartościową towarzyszką dla ciebie, pod każdym względem.
Crunch był tak poruszony, że nieomal poczerwieniał. Beauregard zwrócił się do Binka:
- Nigdy nie zdołałem zgłębić twojej magii, ale teraz odczuwam jej działanie. Lecz to, czego szukasz, jest nieskończenie silniejsze. Jeżeli dalej się upierasz, możesz wywołać siły, które zniszczą najbardziej drogie ci istoty. Na dodatek będziesz uparty, więc wyrażam swoje wyrazy współczucia, do ponownego spotkania! - i zniknął.
Pozostali wymienili spojrzenia.
- Chodźmy spać - odezwał się Chester. Wydawało się, że to najlepszy pomysł tego wieczoru.

6. MAGICZNY PYŁ

Rankiem podziękowali ogrówi i ruszyli dalej. Tymczasem Crunch ochoczo pomaszerował do martwego lasu, żeby obudzić swoją piękną narzeczoną. Tę o włosach jak kłąb pokrzyw i o skórze jak gąbczasta papka.
Mieli o czym myśleć. Znali teraz przyczynę śmierci drzew. Cóż za straszliwe demony zamieszkiwały jezioro i jak niszczycielskimi zaklęciami się posługiwały. Czy byli wśród nich magowie, czy może źródła magii znajdowały się już w pobliżu?
Mag Humfrey zamyślił się głęboko. W czasie wieczornej rozmowy prawdopodobnie nie spał, zapewne radził się swojej magii, żeby upewnić się co do sytuacji. Musiał wiedzieć, że demon Beauregard odszedł.
- Co za magia - mruczał - mogła całkowicie zniszczyć żywy las zaledwie pojedynczym zaklęciem? Dlaczego nie wiedziałem o tym wcześniej?
- Nie pomyślałeś nawet, by zasięgnąć informacji w tej sprawie - powiedział dyplomatycznie Chester.
- Teraz poszukamy - podsumował Bink. - Magia powinna być silniejsza w pobliżu źródła.
Crombie zaskrzeczał: - Silna magia to jedna sprawa, zaklęcia magów to druga. Pozwólcie mi wykonać jeszcze jeden manewr - i jeszcze raz sprawdził kierunek.
Podążali we właściwym kierunku. Okolice wyglądały zwyczajnie; wielkie drzewa promieniowały grozą, kiedy je mijali, a małe usuwały się z drogi. Owocowe muchy brzęczały wokół. Jagody, czereśnie i grejpfruty przemieszczały się w poszukiwaniu innego pucharu na owoce. Unikali kuszących ścieżek, gdyż w Xanth łatwe drogi rzadko bywały bezpieczne! Mógł to być na przykład wybieg smoka, z karbami na drzewach, które wyznaczały jego terytorium. Gdy smok kogoś ścigał, najbezpieczniej było wbiec choćby kilka kroków na oznakowane terytorium innego smoka. Żaden z nich nie poluje bowiem na obcym terenie.
Lecz wkrótce trasa stała się trudniejsza. Jeżyny o lśniących liściach i brzydkie zarośla zagradzały przejście, a pozostałe dróżki patrolowało stadko mrówkolwów.
Zagajnik cuchnących krzewów rozrósł się w niebywały gąszcz. Wyprawa próbowała się przedrzeć, ale smród od krzaków był tak intensywny, że nawet ogr by się zawahał. Wycofali się sapiąc ze złości.
Rozważyli alternatywy: jeżyny albo mrówkolwy. Bink próbował oczyścić ścieżkę mieczem, ale za każdym cięciem drogę zamykało kilka razy więcej łodyg, zagrażając mu bezpośrednio. Były to nadzwyczajnej czujności jeżyny, a lśniące końce kolców sugerowały truciznę. Bink wycofał się. Raz jeszcze znalazł się w sytuacji, kiedy jego talent mógł go ochronić, nie ratując jednak jego przyjaciół.
Skierował się na ścieżkę pełną mrówkolwów. Mrówki o głowach lwów wygryzały nieomal autostrady poprzez chaszcze i bezlitośnie wyeliminowały wszelkie zagrożenie. Wszystkie z wyjątkiem siebie samych.
Miecz Binka mógł rozłupać jednego mrówkolwa, a strzały Chestera poradziłyby dwóm lub trzem. A gryf Crombie mógłby załatwić ze cztery. Lecz te stworzenia mogły atakować całymi gromadami, nie okazując strachu i litości. Bink wyszedłby bez szwanku, dzięki jakiemuś szczęśliwemu trafowi, ale co z pozostałymi?
Spojrzał w górę, a jego wzrok chwilę krążył po niebie. Nagle zauważył ścieżkę wśród drzew - wśród wierzchołków drzew.
Przetarł oczy. Ścieżka w powietrzu? Dlaczego nie? Nie wiadomo, który z kolei raz przypomniał sobie, że dzięki magii wszystko jest możliwe. Pytanie, w jaki sposób ludzie i półczłowiek mogliby wejść na nią? A jeżeli, to gdzie prowadziła?
Wydawała się być obiecującą trasą. Gdyby dosiadł Chestera, jego talent nie wpuściłby go na powietrzną ścieżkę, gdyby nie potrafiła utrzymać ich obydwu. Gryf, Mag i golem ważyli o wiele mniej, więc byliby na niej też bezpieczni.
- Sądzę, że widzę wyjście - oznajmił Bink.
Spróbowali. Zlokalizowali miejsce, gdzie ścieżka opadała niżej nie dotykając ziemi. Crombie obrócił się i obserwował czy nie kryją się tam jakieś niebezpieczeństwa. Nic nie groziło na tej podniebnej autostradzie. Wspięli się i znaleźli wysoko nad drzewami. Dziwne, ale ścieżka cały czas biegła poziomo, bez względu na to jak bardzo się wiła. Za to las rósł szalonymi zakolami wokół ścieżki. Czasem mieli pod stopami słońce, czasem z boku. czasami przyjmowała jeszcze bardziej dziwne położenie. Zdumiony Bink pochylił się, by dotknąć listowia drzewa, którego pień rósł korzeniami do góry, oczywiście względem nich. Było prawdziwe. Bo przecież to on stał do góry nogami, a ścieżka kierowała się własną logiką. Obejrzał się za siebie i zobaczył gryfa maszerującego pod jeszcze innym kątem. Wiedział, że dla Maga i gryfa oraz golema to centaur poruszał się pod dziwnym kątem. Intrygująca magia, ale nieszkodliwa. Na razie.
Tymczasem cieszył się wygodą i widokami. Ścieżka biegła przez las, na ogół wysoko nad ziemią a nowe spojrzenie na znane rzeczy odświeżyło go. Ukośne promienie słoneczne rozświetlały las i rzucały łagodne, wibrujące snopy, jakby świetliste mgiełki. Widzieli świat z unikalnej perspektywy, której nie zmogły ani ptasie ani ludzkie oczy. Ścieżka omijała bezpiecznie obszar zamieszkały przez mrówkoIwy, przebiegając poniżej przestrzeni fruwających drapieżników. Bink zaobserwował kilka małych latających smoków, harpię i krążącego w oddali ptaka-olbrzyma. Lecz żadne z nich nie zbliżało się do ścieżki.
Rośliny również okazały niezwykłą bierność. Czułki roślin-dusicieli wiły się w pobliżu ścieżki, ale nigdy po niej. I żadne gałęzie nie usiłowały jej zablokować. Naturalnie była to zaczarowana ścieżka i to budziło niepokój. Z reguły, prawie zawsze najlepsze ścieżki były najgorsze. Bink przypomniał sobie, jak łatwo było penetrować las wokół zamku Roogna, kiedy był jeszcze opuszczony, a jak trudno było wydostać się stamtąd.
Dokąd teraz zdążali?
Talent Crombiego powiedział, że nie ma niebezpieczeństwa tam, gdzie wiodła powietrzna ścieżka. Lecz talent Crombiego mógł brać to zbyt dosłownie. A dla Binka wszystko, co mogłoby przeszkodzić wyprawie, stanowiło zagrożenie. Prostoduszny Bink nie mógł sobie pozwolić na zaufanie do dziwnej magii. Lepiej zapyta Dobrego Maga.
- Oczywiście, że jest bezpieczna, Bink - odpowiedział poirytowany Humfrey. - W przeciwnym razie nie podróżowałbym po niej.
Bink nie zdążył nawet jeszcze zadać pytania! Mag ukrywał ten swój specjalny talent. Jego towarzysze sądzili - z powodu jego gderliwych odmów posłużenia się talentem dla dobra grupy - iż nie jest wart więcej od harpii. Cóż za pożytek z Maga, jeżeli nigdy nie posługuje się magią w tarapatach? Nawet Zły Mag Trent zabrał się energicznie do pracy, kiedy groziło im niebezpieczeństwo...
Humfrey przerwał:
- W tym rzecz, Bink, że obecnie nie zagraża nam niebezpieczeństwo. Kiedy sytuacja się zmieni, użyję mojej starannie pielęgnowanej magii. Jesteś jeszcze młody, marnujesz swoje zasoby nie dbając o nic i pakujesz się w kłopoty, których powinieneś uniknąć.
Wypowiedź Maga rozwiała wątpliwości Binka, który uspokoił się i kontynuował jazdę. Po pewnym czasie ścieżka zaczęła opadać ku prześlicznej wiosce. Chaty pokryte były strzechą i pomalowane kolorową glinką. Schludne ścieżki przecinały się w kilku miejscach.
- Czy zauważyłeś - odezwał się Chester - że w tych konstrukcjach nie zastosowano magii? Użyto jedynie materiałów mundańskich.
- Masz rację - zdziwił się Bink. - Założywszy, że zbliżamy się do źródła magii magiczną ścieżką, to czy nie powinniśmy widzieć więcej, a nie mniej oznak działania magii? - zwrócił się do gryfa. - Crombie, czy jesteś pewien, że to...
Crombie zaskrzeczał: - Ptasi dziób jest pewien, że to właściwy kierunek - przetłumaczył golem. - Wioska może być jedynie kamieniem milowym na drodze, a nie celem samym w sobie.
Tymczasem dostrzegli starą, posiwiałą harpię, która wyleciała im na spotkanie. Pacnęła u stóp ścieżki. Wszyscy byli napięci, gdyż harpie notorycznie powodowały kłopoty. Ta, chociaż odrażająca, jak to harpie, wydała się czysta i nie agresywna.
- Witajcie, podróżni - odezwała się, nawet nie usiłując ich obrazić. Bardzo powściągliwa, jak na harpię!
- O, dzięki - odpowiedział Bink. - Szukamy, eee... miejsca na nocleg. Nie chcemy nikomu przeszkadzać - bardzo uważał na słowa, bo nigdy jeszcze nie spotkał grzecznej harpii.
- Znajdziecie nocleg - stwierdziła. - Czy wszyscy jesteście mężczyznami?
- Tak - potwierdził Bink. Podróżujemy w poszukiwaniu źródeł magii. Wydaje się, że wasza wioska leży w pobliżu. My...
- Pięciu mężczyzn! - odezwała się harpia. - Co za szczęśliwa passa!
- Nie interesują nas wasze kobiety - odparował Chester ze zwykłą u niego zadziornością.
Crombie zaskrzeczał: - Ani naszych zmysłów - przetłumaczył golem.
Chester wydął policzki z prawie końską łatwością. Bink musiał odezwać się, zanim wybuchnie następna kłótnia.
- Będziemy szczęśliwi, mogąc wykonać dla was jakąś pracę w zamian za jedzenie i bezpieczny nocleg. Zatem jutro, jeżeli posiadacie informacje o magii...
- Będziecie musieli porozmawiać o tym z Trellą - odparła harpia. - Tędy proszę - pofrunęła łopocząc skrzydłami, mrucząc pod nosem: - Mężczyźni! - z jawnym podnieceniem.
- Znowu możesz zarobić guza - zamruczał Chester do Crombiego.
- Jeżeli wpadliśmy prosto do gniazda harpii...
- Może lepiej wracajmy powietrzną ścieżką, skąd przyszliśmy - dokończył Bink oglądając się za siebie.
Ale ścieżka zniknęła. Tędy nie można było uciec.
Trolla okazała się być żeńskim trollem. Była prawie tak paskudna jak harpia, ale również zadziwiająco grzeczna.
- Rozumiem, że jesteście zaniepokojeni, przystojni, męscy goście - zaczęła Trolla. - I macie ku temu powody. Ale to nie mieszkańcy wioski są tego przyczyną. Pozwólcie zaprosić was na kolację, a wtedy objaśnię wam naszą sytuację.
Bink zamienił spojrzenia z pozostałymi. Zarówno centaur jak i gryf wyglądali na wyraźnie zaniepokojonych. Dobry Mag nie wydawał się zainteresowany sytuacją.
Trolla klasnęła w zrogowaciałe dłonie i kilka nimf drzewnych weszło niosąc tace. Miały zielone włosy, brązową skórę, a ich wargi i paznokcie były czerwone jak kwitnące drzewa. Sylwetki nimf w ogólnym zarysie były ludzkie. Zuchwałe i giętkie. Obnażone piękności o pełnych piersiach. Każda z nich przyglądała się Binkowi i Humfreyowi z więcej niż zwyczajnym zainteresowaniem. Właściwie pasowało tu określenie: z pożądaniem w oczach.
Żywność była prawdziwie mundańska: jarzyny i owoce zebrane na miejscu i małe steki ze smoka. Napój to mleko roślin strączkowych. Dobre, ale żaden specjał.
Trolla powiedziała:
- Mogliście zauważyć, że nie posługujemy się magią do przygotowywania posiłków. Używamy tu możliwie jak najmniej magii. Zdaję sobie sprawę, że może nie brzmi to dla was sensownie...
- Zupełnie sensownie - odezwał się Humfrey wgryzając się w stek.
Trolla spojrzała na niego z boku.
- Pan zapewne jest magiem?
- Uhm - wyglądało na to, że bardziej zainteresuje się jedzeniem niż dyskusją. Bink wiedział, że to złudne wrażenie. Humfrey żywo interesował się wszystkim, co magiczne.
- Jeżeli jesteś, jeżeli ktokolwiek z was dysponuje silną magią, muszę was przestrzec przed jej nadmiernym używaniem tutaj - powiedziała. - Proszę, nie zrozumcie mnie źle! To nie jest groźba. To proste, jak cała magia. Pozwólcie mi urządzić małą demonstrację.
Klasnęła w dłonie i weszła nimfa równie hoża i naga jak pozostałe.
- Przynieś małego robaczka świętojańskiego! - zażądała Trolla. W sekundę nimfa wróciła z robaczkiem. Był bardzo mały, z gatunku tych, które wytwarzają nie więcej niż nieszkodliwą iskierkę. Przycupnął na stole. Był dość ładny. Złożone skrzydełka miały płomienny odcień i miał izolowane nóżki.
- A teraz obserwujcie co się stanie, kiedy go przestraszę - powiedziała Trolla.
Uderzyła wielką jak kopyto pięścią w stół. Robaczek podskoczył przerażony i w jednym momencie wytworzył ogień. Nastąpił duży rozbłysk światła i ciepła, a kłąb dymu uniósł się w kierunku sufitu. W stole powstała duża, wypalona dziura, szerokości rozłożonych dłoni. Sam robaczek zniknął.
- Sam się spalił! - wykrzyknął Chester.
- Nie sądzę - odparła Trolla. - To był zwyczajny robaczek świętojański z Xanth, nie zaaklimatyzowany w tym rejonie. Tutaj, blisko źródła magii jej działanie jest setki razy silniejsze. Dlatego ta mała iskierka sama stała się ofiarą. Dlatego, dopóki wy mężczyźni sami się nie zaaklimatyzujecie, nalegam, żebyście nie stosowali magii w tej wiosce. Doceniamy waszą obecność i nie chcemy, żebyście ucierpieli z powodu jakiegoś nieszczęśliwego wypadku.
Bink spojrzał na Humfreya, ale Mag jadł dalej.
- Żaden z nas nie dysponuje taką magią - odezwał się Bink. Czuł, że spoczywa na nim odpowiedzialność za grupę. Zaczął się zastanawiać, co zrobiłby jego talent, gdyby istniało jakieś zagrożenie. Coś, co mogło być zaledwie "przypadkowym" ZBIEGIEM OKOLICZNOŚCI, a co mogłoby się przekształcić w coś znacznie gorszego. Byłoby jednak znacznie lepiej, gdyby nie istniało nic, co zagrażałoby powodzeniu wyprawy.
- Niestety, istnieje poważna groźba - smutno stwierdziła Trolla. - Powodem jest to, że jesteście mężczyznami. Z pewnością musieliście zauważyć, że w naszej wiosce nie ma mężczyzn.
- Zauważyliśmy - potwierdził Bink. - Nimfy wyglądają na poruszone naszym widokiem.
Rzeczywiście, nimfy tłoczyły się tak blisko, że łokcie Binka nieomalże uderzały w ich miękkie brzuchy, gdy jadł.
- Nasz problem polega na tym - ciągnęła Trolla - że pewna syrena zwabiła w pułapkę naszych mężczyzn. Pierwotnie byliśmy zwyczajną wioską ludzką, spełniając nasze wyjątkowe zadanie. Później przybyła Syrena i uprowadziła naszych mężczyzn. Ponieważ nie wolno nam naszej pracy zaniedbać, podjęłyśmy ryzyko skonstruowania zaczarowanej, łatwo dostępnej trasy, którą przybyliście, ażeby zachęcić imigrację. Lecz wkrótce odebrano i nowych mężczyzn. Rozszerzyłyśmy nasze poszukiwania na niemężczyzn. W ten sposób ja tutaj się znalazłam, z moim mężem trollem, ale ten piekielny drenaż mężczyzn trwał dalej. Wkrótce zostałam wdową - i to nie w zwyczajny sposób.
Bink nagle poczuł niepokój. Kilka żeńskich trollek zjadło swoich mężów. Jedyną istotą, której obawiał się troll, była jego żona. Czy ta drapieżna żeńska istota rozglądała się za następnym mężem?
- Nasza wioska składa się teraz z każdego typu inteligentnych istot żeńskich - kontynuowała Trolla - i z pewnej ilości zwierząt hodowlanych. Magiczna powietrzna trasa przenosi jedynie inteligentne stworzenia. Ale trochę zwierząt przedziera się przez dżunglę. Największym jednak zagrożeniem dla nas jest Syrena. Gdy tylko usłyszycie jej wołanie, znikniecie w lesie, by nigdy nie powrócić. Oszczędziłybyśmy wam tego, gdybyśmy mogły, ale jesteśmy bezradne. Nie możemy zastosować wobec głosu Syreny racjonalnych środków.
- Zatem, jakich? - zapytał Bink.
- Mogłybyśmy was ogłuszyć, tak byście pozostali głusi na jej wołanie - objaśniła Trolla. - Lub wykastrować, tak byście nie zareagowali na...
- Dlaczego kilka z kobiet nie pójdzie i nie uśmierci tej Syreny? - zapytał Chester. - Bez obrazy, droga pani, ale poradziłybyście sobie.
- Łatwo mogłabym rozerwać tę Syrenę na krwawe kawałki i pożreć - odrzekła Trolla. - Lecz nie mogę przejść obok wikłacza. Syrena ma układ z wikłaczem, który przepuszcza dla niej mężczyzn, ale pożera kobiety.
- Zatem powinniście zniszczyć wikłacza - odparł Bink. - Dzięki tak silnej magii, jaką nam zademonstrowałaś, byłoby to dziecinnie łatwe zadanie. Kilka robaczków świętojańskich lub bomb ananasowych...
- To nie jest zwyczajny wikłacz - odparła Trolla. - Próbowałyśmy go zniszczyć. Ale choć znajduje się poza naszą wioską absorbuje dość dodatkowej magii, aby zniweczyć nasze zamiary. Mimo wszystko jesteśmy tylko kobietami, a mężczyźni nie będą walczyli, gdy znajdą się w niewoli namiętności.
Bink wziął głęboki oddech.
- Przyjmuję, że to ma być nasz rewanż za waszą gościnność. Jutro uśmiercimy wikłacza.
Trolla nieznacznie i ze smutkiem potrząsnęła głową.
- Wy, mężczyźni zawsze myślicie w ten sposób. Lecz Syrena nie pozwoli na to.
Syrena nie wiedziała o talencie Binka. Ponieważ zarówno Syrena jak i wikłacz byli magicznymi stworzeniami, jego magia ochroni go przed nimi. Biorąc jednak pod uwagę wzmocnione działanie magii, istniała możliwość komplikacji. Byłoby lepiej, gdyby sam zabrał się do tego wikłacza. Nie chciał, żeby jego przyjaciele doznali uszczerbku. Może zdoła wyśliznąć się w nocy i zrobić to w czasie, gdy inni będą spali.
Crombie zaskrzeczał: - Powiedz, stara, czym wy się tutaj zajmujecie? - przetłumaczył golem.
- Wioska usytuowana jest nad powierzchnią złoża mieszczącego źródła magii - odrzekła Trolla. Stąd pochodzi magia Xanth. Pył nasycony jest magią i gdyby pozwolić mu skumulować się tutaj, większość terenu Xanth powoli stałaby się mundańska, podczas, gdy wioska osiągnęłaby stan krytyczny koncentracji magii. Musimy więc rozpylać go wokoło, utrzymując tym samym rozsądną równowagę. - Rozejrzała się wokół. - Wydaje się, że skończyliśmy posiłek. Pozwólcie, że pokażemy wam naszą pracę.
- Uhm - zgodził się Humfrey. Bink był teraz pewien, że Humfrey symulował swój brak zainteresowania magią. Taką przyjął pozę, chociaż cel wyprawy leżał w zasięgu ręki! Bink stwierdził, że jest rozczarowany, spodziewał się większego wyzwania, niż to.
Trolla wprowadziła ich do wielkiego, leżącego w centrum wioski budynku, wybudowanego z mundańskiego kamienia. Jego środek stanowiła jedna wielka wysypana żwirem jama. W jej wnętrzu żeńskie elfy, gnomy i wróżki kopały i wydobywały piasek za pomocą małych oskardów i czerpaków. Ładowały go do wagoników zaprzężonych w centaurzyce, mantikorę i małego sfinksa. Bink poczuł szczypanie skóry, kiedy zbliżył się do piasku. Nie ma wątpliwości, że wiązało się to z silną magią! Po raz pierwszy spotkał się z czystą magią!
Piasek sam z siebie nie oddziaływał magicznie, nie zaklinał. Po prostu był magią czekającą na ukierunkowanie. Bink nie bardzo był pewien, czy ma temu wierzyć.
Piasek wyciągano na powierzchnię, gdzie trzy ogromne słoniowce tratowały go systematycznie na pył. W normalnych warunkach słoniowce były dziko żyjącymi zwierzętami. Te, oczywiście były oswojone, wyglądały na zadbane i szczęśliwe. Wtem, trzymany na uwięzi ptak-olbrzym zatrzepotał wielkimi skrzydłami wzbijając w powietrze tumany kurzu. Tak mocny był ten ciąg powietrza, że małe tornada formowały turbulencje.
- Burza gradowa w technikolorze - wykrzyknął Bink. - Aktywny skutek uboczny tej operacji!
- Dokładnie tak - potwierdziła Trolla. - Wzbijamy pył wysoko w niebo, by mógł przenosić się prądami powietrznymi nad całym Xenth, zanim opadnie na ziemię. Ale burze mogą sprowadzić go w dół przedwcześnie. Regiony bliskiej od nas odległości nie zamieszkują inteligentne istoty, bowiem koncentracja transportowanego przez nas drogą powietrzną pyłu zaburza lokalną ekologię i prowadzi do szaleństwa. Takie ryzyko wiąże się także z naszą pracą, ale musimy ją kontynuować. Wy, mężczyźni, moglibyście zostać tutaj, żyć szczęśliwie. Dodawalibyście otuchy naszym kobietom. Wiemy, że musicie jednak uciekać, zanim dosięgnie was głos Syreny. Niestety, nasza ścieżka działa tylko w jedną stronę, byłyśmy zbyt zajęte, żeby skonstruować rampę powrotną. Wasza droga ucieczki wiedzie jedynie przez Krainę Szaleństwa. To lepsze niż Syrena. Pomogłybyśmy wam, gdybyśmy potrafiły, ale...
- Nie próbujcie nawet, dopóki się nie odwdzięczymy - odparł Bink. - Mamy różnorodne talenty i powinniśmy sobie z tym poradzić.
Ale osobiście nie był tak przekonany. Trudno było mu uwierzyć, że mogłoby im się powieść tam, gdzie inni mężczyźni przegrali. Dziwił się też, dlaczego źródło magii Xanth pozostawało nieznane przez te wszystkie stulecia. Przecież ludzie z wioski wiedzieli o nim wszystko. Może zdecydował fakt, że nikt nigdy nie opuszczał tej wsi, lub być może magiczny pył był nieprzenikniony dla innej magii, więc magiczne lustra, czy teleskopy nie mogły ogniskować się na tym obszarze. Prawdopodobnie jeszcze wiele sekretów Krainy Xanth pozostało nie odkrytych...
- Urządzamy dziś wieczorem zebranie - powiedziała Trolla. - Niektóre z naszych młodych dziewcząt nigdy nie widziały mężczyzn, a zasłużyły na taką szansę. Zostaniecie im przedstawieni i wspólnie ułożymy plan, jak najlepiej pomóc wam uciec przed Syreną. Do tej pory nie odkryłyśmy sposobu ocalenia mężczyzn przed siłą jej głosu. Kobiety nie słyszą go. Za waszą zgodą mogłybyśmy zamknąć was w klatkach, byście nie mogli zareagować, kiedy usłyszycie jej zew...
- Nie! - wykrzyknęli jednocześnie Bink i Chester. A Crombie zaskrzeczał.
- Jesteście prawdziwymi mężczyznami, zawsze gotowymi do wyzwania - powiedziała Trolla ze smutną aprobatą. - W każdym przypadku musiałybyśmy kiedyś was wypuścić, a wtedy Syrena by was dopadła. Klatki nie stanowią więc rozwiązania. Musimy uwolnić się od Syreny! - na jej twarzy przez chwilę odmalowała się dzika nienawiść, zwyczajna dla trolli. - Pokażę wam nocleg i o zmierzchu porozmawiamy. Bądźcie, proszę, uprzejmi dla naszych mieszkanek. Wasza obecność tutaj to wydarzenie znaczące, a dziewczęta nie są przyzwyczajone do pewnych społecznych norm zachowania. Kiedy wreszcie zostali sami, Bink zwrócił się do Maga.
- Kryje się w tym coś zabawnego. Czy mógłbyś użyć twojej magii do rozpoznania prawdziwej sytuacji?
- Czy ja muszę robić wszystko? - gderał Humfrey.
- Posłuchaj, ty skarlały gnomie! - wysapał Chester. - Harowaliśmy, aż nam ogony odpadły, kiedy ty próżnowałeś. Humfrey pozostał niewzruszony.
- Kiedy tylko zechcesz, możesz otrzymać zapłatę za  twoje wysiłki.
Bink uznał, że lepiej wstawić się za Magiem, choć aprobował postawę centaura. Nie zdawał sobie sprawy, ile problemów stwarza dowodzenie. - Wygląda na to, że dotarliśmy do naszego celu - źródeł magii! Ale to było zbyt łatwe zadanie i wieśniacy wydają się zbyt przychylni. Tylko ty możesz nam powiedzieć czy nie wpadliśmy w pułapkę, w której zjadają mężczyzn. Z pewnością jest to okazja, by posłużyć się magią. Gdybyś był tak uprzejmy...
- W porządku - niechętnie zgodził się Mag. - Nie zasługujesz na pomoc po tym, jak uwolniłeś Beauregarda, ale rzucę okiem, jak się mają sprawy. - Mag wyciągnął lusterko. - Lustro, lustro, powiedz mi przecie, czy jesteś najpiękniejsze na świecie?
Lustro zasnuło się głęboką czerwienią.
- Och, przestań się rumienić! - warknął Humfrey. - To był jedynie test.
Bink przypomniał sobie podobne lustro. Tamto odpowiadało tylko obrazami i jakoś tak okrężnie. Zbyt bezpośrednie pytanie zbyt delikatnej materii mogło rozbić je na kawałki.
- Czy uświadamiasz sobie źródła magii Xanth? - zapytał Mag. Pojawił się obraz śmiejącego się dziecka. Oczywiście oznaczało to "tak".
- Czy możesz podać mi lokalizację tego źródła? - scenicznym szeptem zwrócił się do pozostałych. - To jest punkt krytyczny. W domu lustro nigdy nie mogłoby odsłonić takiej informacji. Tutaj działa silniejsza magia.
Dziecko znów się uśmiechało. Humfrey również się uśmiechnął, z góry ciesząc się zwycięstwem.
- Czy możesz podać mi jego lokalizację?
Znowu uśmiech cherubinka. Bink czuł pulsowanie tętna. Zdawał sobie sprawę, że Mag podchodzi z nadzwyczajną ostrożnością do tematu. Lustro przyjmowało każde pytanie dosłownie i nie robiło niczego z własnej inicjatywy. To okrężne badanie upewniło go, że lustro nie powinno być poddawane zbyt gwałtownemu wyzwaniu.
- Proszę, pokaż tę lokalizację na ekranie. Lustro pociemniało.
- Ach! - zamruczał Bink. - Czy pękło? Lustro rozjaśniło się. Pojawiło się płaczące dziecko.
- Mówi "nie" - wysapał Humfrey. - Bądźcie tak dobrzy i pozwólcie mi kontynuować badanie. Zwrócił się do lustra:
- Czy pokazujesz mi obraz podziemia? Dziecko uśmiechnęło się.
- Krótko mówiąc, zaprzeczasz temu, iż źródło magii jest w tej wiosce? - zapytał ostro Mag. Pojawił się znak zapytania.
- Hm, pojawił się problem analityczny - wymamrotał Humfrey. - Lustro nie może wybierać pomiędzy prawdami. Czy ktoś ma jakieś pomysły?
- To sprawa perspektywy - odezwał się Chester. - Jeżeli magiczny pył stanowi źródło, takich skarbnic może być więcej. Bardziej prawdopodobne, że kanał z tym pyłem wytryskuje z głębin. W ten sposób źródła magii mogą mieć wielorakie definicje, zależnie od tego, czy myślisz o źródle na powierzchni, czy też źródle źródła?
- Nareszcie mamy stworzenie o zdyscyplinowanym umyśle - odezwał się Humfrey z aprobatą. - Gdyby tylko potrafił utrzymywać go częściej w dyscyplinie, zamiast kłócić się z żołnierzem - odwrócił się do lustra. - Czy analiza centaura jest prawidłowa?
Dziecko uśmiechnęło się.
- A teraz ciągnął Mag - czy świadome jesteś motywacji tych wieśniaczek? - Kiedy pojawił się uśmiech, zapytał: - Czy one dobrze nam życzą? - uśmiech zapewnił, że tak. Bik odczuł ulgę. - I Trolla mówiła prawdę o zaklęciu Syreny? - kolejny uśmiech.
Humfrey rzucił im spojrzenie.
- Teraz sprawa się komplikuje - powiedział, sprawiając wrażenie zadowolonego. Bink zrozumiał, że ten mężczyzna również cieszy się z tego wyzwania. Magiczne zdolności, które dotąd Dobry Mag trzymał w ukryciu, teraz okazały się przydatne, a była to dobra magia. Do tej chwili zaledwie upewniliśmy się w tym, co już wiemy. Teraz musimy udać się w nieznane.
Zwrócił się do lustra:
- Czy jesteś w stanie powiedzieć nam, jak rozprawić się z problemem wieśniaczek? - uśmiech cherubinka. - Niezwykle wrażliwie reaguje - zauważył Humfrey na stronie. - Miejscowa wzmocniona magia oczywiście wielokrotnie zwiększa moc lustra. Mamy teraz istotne narzędzie badawcze zamiast zwykłego, małego lusterka. Jak...
- Czy wy, mężczyźni jesteście gotowi? - od drzwi domagała się odpowiedzi Trolla.
Podskoczyli. Bink już miał wyjaśnić, kiedy zobaczył szybki przeczący ruch głowy Humfreya. Lustro zniknęło. Dobry Mag nie chciał odsłaniać swoich magicznych sekretów przed tymi wieśniaczkami. Jeszcze nie teraz.
Uzyskali już bardzo wiele, a mogli zrobić użytek z lustra wtedy, kiedy to będzie dogodne.
- Jaka ładna sukienka - pochwalił Bink Trolle. Nie było to kłamstwo. Sukienka była śliczna, chociaż Trolla nadal pozostawała potworem. Jasne, że szykowało się święto. Wyszli za nią.
Centralny plac wioski został przekształcony bez użycia magii. Pierwotne ognisko z drewna buzowało siejąc iskry i posyłając dym wprost do nieba. Był zmierzch i zaczęły się pokazywać gwiazdy. Wyglądało jakby iskry wznosiły się do nieba i zamieniały w owe gwiazdy. A może tak naprawdę było? - pomyślał Bink. Gwiazdy musiały się tam jakoś znaleźć, prawda?
Kobiety z wioski wyglądały prześlicznie w swoich wieczorowych strojach. Było tutaj jeszcze więcej młodych kobiet, niż wydawało się wcześniej. Teraz, po zakończeniu swojej zmiany nie pożądały niczego więcej niż towarzystwa dziwnych gości. Nimfy, krasnoludki i zwyczajne dziewczyny otaczały Binka. Wokół Humfreya tłoczyły się wróżki, żeńskie elfy i skrzatki. Trzy centaurzyce cisnęły się do Chestera. Para samic gryfa wpatrywała się w Crombiego, ale miały małe szansę na miłość z tym przeobrażonym wrogiem kobiet. Wszystkie były poza tym zwierzętami. Była nawet golemka dla Grundiego.
Ach, jak smutno spoglądały pozostałe żeńskie istoty - mantikory, sfinks i harpia. Nie miały żadnych szans, by się trochę rozerwać.
- Ale dziewczyny, jestem żonatym mężczyzną - protestował Bink, kiedy całe to stadko podeszło bliżej.
- Ona nigdy się nie dowie - poinformowała go bujna dziewczyna o błękitnych włosach. - Potrzebujemy ciebie bardziej niż ona. I mocno ucałowała go w prawe oko. Jedyną dostępną część ciała, pozostałe były już okupowane przez inne dziewczyny.
- Żaden mężczyzna nie opuszcza tej wioski, dopóki nie usłyszy wezwania śpiewającej suki - dodała bujnowłosa piękność. - Naszym obowiązkiem jest zatrzymać cię tutaj, żeby uratować ci życie. Czy twoja żona nie wolałaby, aby cię raczej uszczknięto niż zabito?
Zawstydzające pytanie! Jak Cameleon odczułaby zdradę? W swojej piękno-głupiej fazie pewnie poczułaby się zraniona, zmieszana i przebaczyłaby. W brzydko-mądrej, zrozumiałaby sytuację i podeszła realistycznie. Zaakceptowałaby, co winno być zaakceptowane, a z pewnością nie chciałaby, żeby umarł. Na pewno też nie pobłażałaby jego poczynaniom z tymi...
Coś przerwało te rozmyślania. Był to słaby, niesamowity ale w jakiś sposób intrygujący dźwięk. Próbował go słuchać, ale paplanina dziewcząt prawie go zagłuszała. - Proszę, chcę tego posłuchać - to jakaś melodia.
- To Syrena! - krzyknęła wróżka. - Dziewczęta! Śpiewajcie! Śpiewajcie! Zagłuszymy tę sukę!
Śpiewały głośno i zawzięcie, i fałszywie. Nadal jednak zdradliwa melodia przebijała się jasną, pojedynczą frazą przez pobliską kakafonię wzywając Binka do odpowiedzi na zew. Zaczął iść w tamtym kierunku.
Dziewczyny natychmiast zagrodziły mu drogę. Rozciągnęły ramiona, ciągnęły go do tyłu usiłując go przewrócić i nakrywały go swoimi obnażonymi ciałami. Bink zachwiał się w plątaninie ramion, nóg i różnorodnych biustów oraz innych kuszących detali ich obnażonej anatomii.
Dziewczyny miały dobry pomysł, ale zew Syreny nie był czymś, co można zlekceważyć. Bink kątem oka dostrzegł gwałtowne ruchy, którymi jego towarzysze usiłowali uwolnić się od kobiet. Bink był silniejszy od każdej z nimf, ale ponieważ były delikatnymi, kształtnymi stworzeniami musiał uważać, żeby ich nie zranić. Jeszcze tylko uwolni się od najbliższych duszących objęć... Rozsunął je uwalniając ręce od tych kajdanek, siniakami znacząc miejsca, gdzie dotknęły jego ręce. Rozległy się piski, krzyki i chichoty, zależnie od tego, gdzie dotykały jego ręce. Wreszcie stanął na równe nogi, przedzierając się dalej do przodu.
Chester, Mag i Crombie zbliżyli się do niego, wszyscy zahipnotyzowani nieodpartym dźwiękiem.
- Nie, nie! - krzyczała zdesperowana Trolla. - Znajdziecie w ten sposób śmierć! Czy jesteście cywilizowanymi mężczyznami czy też bezmózgimi rzeczami!?
Bink był zakłopotany. Czego oczekiwał po magicznej kusicielce? Na dodatek nadal nie mógł się jej oprzeć. Jej śpiew miał niesamowity charakter, który podrażnił jego męskość sięgając głębiej niż jego inteligencja. Był mężczyzną, dlatego tak silnie śpiew Syreny podziałał na niego.
- Pozwólmy im odejść, są zgubieni - powiedziała zdesperowana Trolla. - Próbowałyśmy, i jak zawsze przegrałyśmy.
Bink, choć na uwięzi namiętności do Syreny, odczuwał jednocześnie sympatię do Trolli i dziewcząt. Oferowały życie i miłość, a skazane były na porzucenie. Ich pozytywne nastawienie nie mogło konkurować z przymusem uroku, którym zniewalał ich śpiew Syreny. Wieśniaczki cierpiały tak samo straszliwe męki, jak i mężczyźni! Czy było tak dlatego, że te miłe dziewczyny czyniły jedynie obietnice, których mogły dotrzymać, podczas, gdy Syreny nie ograniczały żadne moce?
Crombie zakrakał: - Przegrywają, jak wszystkie kobiety zawsze - przetłumaczył Grundie, odpowiadając na rozpacz Trolli. Choć z drugiej strony, dlaczegoż by ktokolwiek z nas miał kłopotać się wołaniem tej suki - gryf wzruszył skrzydłami i ruszył do ataku.
Czy nawet golem to odczuwał? Na pewno tak, ponieważ nie protestował. Pobiegli ścieżką, która magicznie otworzyła się przed nimi. Była to doskonała ścieżka, dokładnie z tego rodzaju, które zwykle prowadziły do czegoś ogromnego, drapieżnego i stacjonarnego, jak na przykład wikłacz. Ale oczywiście ten szczególny wikłacz nie zaatakuje ich, ponieważ są mężczyznami zwabionymi przez Syrenę. To ona wyprawi ich na tamten świat na swój własny sposób. Jaki to sposób? - zastanawiał się Bink. Nie potrafił sobie tego wyobrazić, ale perspektywy były podniecające aż do bólu.
- Którędy dalej? - westchnął.
Drzewo pojawiło się w polu widzenia. Było monstrualne, nawet pośród własnego gatunku. Jego łapczywe macki miały grubość nogi mężczyzny, były ekstremalnie długie i giętkie. Jego kuszący zapach otaczał je jak nocny szlafrok, powodując, że stawało się szczególnie pociągające. Łagodna muzyka emanowała z jego listowia, nie syrenia, ale przecież miła. Taka, która sprawiła, że chce się ułożyć wygodnie, posłuchać i zasnąć.
Nie znalazłby się żaden weteran odludzia Xanth, który dałby się oszukać przez coś takiego. Była to jedna z najbardziej podstępnych, zagrażających życiu form. Nawet smok nie błąkałby się w pobliżu wikłacza.
Ścieżka wiodła tuż obok drzewa, gdzie zasłona z macek rozkładała swoją sieć i zwisała ku miękkiej murawie. Ale wszędzie na skraju trawnika piętrzyły się sterty zbielałych kości, które przypominały o poprzednich ofiarach drzewa. Kształtne męskie kości - podejrzewał Bink i odczuł poczucie winy. Na dodatek Syrena dalej wabiła, a oni szli za jej wołaniem. Pochylili się pod pojedynczą gałązką, ponieważ ścieżka pod drzewem zwęziła się. Chester przegalopował pierwszy, potem Crombie - ich ciała były najszersze. Bink i Mag ledwie za nimi nadążali. Nie było okazji, by dosiedli swoich rumaków.
Chester przystanął pod okrutnym drzewem, którego macki zadrgały pożądliwie, ale nie pochwyciły go. Więc to prawda, że pieśń Syreny powstrzymuje wikłacza! Odległa muzyka brzmiała teraz silniej i bardziej pociągała - prawdziwą esencją wdzięków kobiecych, nęcącą mężczyzn. Nimfy z wioski były śliczne i słodkie, ale Syrena dawała żywotne obietnice, była uosobieniem seksu, skoncentrowanego, wysublimowanego i...
Gryf zatrzymał się przed Binkiem.
- Kraaa! - ogłosił Crombie. - Co ja tutaj robię? - przełożył golem, wyłaniając się z tyłu, zadziwiająco szyderczy biorąc pod uwagę jego wymiary. - Syrena jest niczym innym jak przeklętą, zbrodniczą kobietą!
Była to prawda, ale pozostali zignorowali przestrogę. Oczywiście, Syrena była zbrodniarką, ostateczną! Cóż za różnica? Wezwanie musiało być uhonorowane!
Jednak wróg kobiet postanowił dać temu opór.
- Próbuje złapać mnie w pułapkę! - zaskrzeczał. - Wszystkie kobiety są pułapkami! Śmierć im wszystkim! - dziobnął żwawo najbliżej dostępną rzecz, którą okazała się być wiotka, nadzwyczajnie długa macka.
Dziobnięcie małego ptaka byłoby dla drzewa tylko małą przykrością, ale Crombie był gryfem. Jego dziób miał ostrość miecza, mocny był jak imadło - broń zdolna odciąć ludzką nogę w kostce pojedynczym kłapnięciem. Macka miała średnicę kostki i kłapnięcie odcięło ją równo. Odgryziony koniec upadł na ziemię drgając i wijąc się jak pozbawiony głowy wąż.
Przez chwilę całe drzewo zamarło w szoku. Nikt nie odgryzłby kawałka wikłacza! Odcięty górny kawałek macki tryskał ciemnym osoczem, kiedy trzepotał. Jakby rozglądał się za tym miażdżącym przeciwnikiem. Łagodne tło muzyczne zgorzkniało.
- Sądzę, że to koniec zawieszenia broni - powiedział Bink. Ale tak naprawdę nie dbał o to, ponieważ pieśń Syreny dalej płynęła, ciągnąc go w kierunku spełnionej obietnicy.
- Zejdź mi z drogi, Crombie!
- Kra! kra! kra! - krakał i zanim golem zdołał przetłumaczyć odgryzł następną mackę, potem jeszcze jedną.
Wikłaczem aż zatrzęsło. Wtem rozwścieczone drzewo zareagowało. Jego muzyka przeszła w ogłuszające dudnienie, a macki sięgnęły ku gryfowi, a także centaurowi, magowi i człowiekowi.
- No to narozrabiałeś, ptasi dziobie! - wrzasnął Chester. Chwycił pierwszą mackę i wykręcił ją tak, jak ogr wykręcał kloc. Łykowate macki mało były odporne na cięcie czy ściskanie. A ta została ściśnięta i unicestwiona w jednym momencie. Nagle zew Syreny zatonął w wybuchu wściekłości drzewa. Musieli walczyć teraz o życie. Bink pochwycił miecz i ciął macki, które sięgnęły po niego. Obok niego Crombie dziobał i drapał wściekle pazurami, używając wszystkich czterech kończyn. Na mackach, których dotknął, pojawiły się podłużne cięcia i kapał z nich zielony sok. Ale w polu walki pojawiły się inne macki, wypełzając ze wszystkich stron. To stanowiło o sile drzewa.
Chester cofnął się do pnia i użył łuku. Mierzył strzałę za strzałą przeszywając wyższe partie macek i paraliżując je. Ale...
- Nie, Chester! - krzyczał Bink. - Cofnij się od...
Za późno. W pniu otworzyły się olbrzymie szczęki, drewniane wargi wysunęły się do przodu, aby pochwycić zgrabny zad centaura.
Bink skoczył na pomoc przyjacielowi. Lecz macka złapała go za kostkę i powstrzymała. Wszystko, co mógł robić, to krzyczeć:
- Kop, Chester, kop!
Po chwili został opleciony mackami sprężystymi jak kończyny dziewcząt z wioski - ale przecież nie tak miłymi. Wszystko, co mógł zrobić, to gryźć bez efektu. Ta zielona miazga miała okropny smak!
Chester kopał, kopnięcie centaura miało potężną siłę. Pochylił głowę i plecy, równoważąc swój tył, a całą siłę nadzwyczajnego ciała powierzając dwom przednim kopytom. Strzeliły prosto w paszczę drzewa sięgając drewnianego gardła, aż ziemia zatrzęsła się od podwójnego wstrząsu. Kilka starych kości stoczyło się ze szczytu sterty na ziemię. Ale drewniana paszcza trzymała mocno. Roślinne soki wezbrały przygotowując się do strawienia wspomnianego ciała centaura. W normalnych warunkach instynktowne oparcie się zadem o nieruchomy pień zwyczajnego drzewa stanowiłoby ochronę dla tej jego części ciała. Ale tutaj czaiło się zniszczenie.
Chester kopał gwałtownie, raz za razem. Nawet ten drzewny drapieżca nie mógłby długo wytrzymać takiego traktowania. Normalnie jego ofiara nie była świadoma lub była bezradna do czasu, kiedy zaczynał ją konsumować. Nie budząc się, konała. Powoli, niechętnie pień ustąpił odplątując centaura. Jego przedtem piękny bok poplamiony był sokiem roślinnym, a jedno z kopyt wyszczerbione zostało siłą uderzenia o pień. Ale najważniejsze, że centaur żył. Dobył teraz miecza i ruszył na pomoc Binkowi, który dusił się w uścisku macek.
W międzyczasie Mag Humfrey uwikłał się także w walkę. Usiłował odkorkować jedną z małych buteleczek, ale gałęzie oplątywały go tym szybciej, im szybciej zaczął uwalniać korek. Drzewo zyskiwało przewagę nad nimi wszystkimi.
Crombie drapał i wygryzał drogę ucieczki. Nagle przedarł się.
- Jestem wolny, ty jarzynowy potworze! - skrzeczał triumfalnie - założę się, że jesteś jeszcze jedną kobietą! - dał upust swoim najgorszym przekleństwom.
Golem dostał się na jego grzbiet, gotów, by tłumaczyć wyzwiska.
- Nie możesz mnie złapać!
Rzeczywiście, drzewo nie mogło. Przecież wrastało w ziemię. Crombie rozłożył skrzydła i fruwał unikając jego uchwytów.
A co z pozostałymi? Drzewo, jakby jeszcze bardziej rozwścieczone tą stratą, skoncentrowało się z dziką zaciekłością na swojej zdobyczy. Pytony macek okręciły się wokół kończyn i ciał, zaciskając się mocno. Chester nie ośmielił się ciąć zbyć blisko Binka, żeby go nie zranić. Bink zbliżał się do pnia, wleczony za głowę w kierunku przerażającej paszczy.
Humfreyowi udało się w końcu otworzyć butelkę. Uniósł się z niej dym rozprzestrzenił i skupił w przyprawiony korzeniami sernik.
- A niech to cholera?! - krzyknął Humfrey. - Nie ta butelka!
Chester kopnął ciasto. Poszybowało przez trawnik w kierunku śliniących się szczęk drzewa. Drewniane wargi zamknęły się na nim. Nie da się ukryć, że był to wspaniały kop.
Drzewo krztusiło się. Wpadło w paroksyzm drewnianego chichotu, a po nim rozległo się roślinne kichanie. Wielkie kęsy sera wylatywały z paszczy.
- Te przyprawy są trochę za mocne - zamruczał Humfrey, kiedy grzebał w poszukiwaniu następnej fiolki.
Głowa Binka znajdowała się tuż przy szczękach. Kora drgała nieustannie, gdy drzewo próbowało pozbyć się resztek przyprawionego sernika. Potwór lubił świeże mięso, nie trawił produktów z nabiału. Teraz wydzielał się sok i ściekał po podobnych do sęków zębach, oczyszczając paszczę. Za chwilę będzie gotowa, by pożreć.
Chester nadal próbował przyjść na pomoc przyjacielowi, lecz trzy macki unieruchomiły jego rękę uzbrojoną w miecz. Kilka innych okręciło się wokół wysuniętych części jego ciała. Nawet jego nadzwyczajna siła okazała się bezużyteczna wobec zmasowanej mocy drzewa.
- A tchórzliwy żołnierz uciekł bez nas! - mruczał w czasie walki Chester. - Gdybym tylko nie spuścił z niego oka - wycisnął następną mackę, zanim jego wolne ramię nie zostało związane.
Humfrey otworzył następną fiolkę. Mgiełka wypłynęła i uformowała fruwającego nietoperza-wampira. Stworzenie rzuciło jedno spojrzenie na rozgrywającą się scenę, pisnęło przerażone i odleciało z głośnym łopotem. Pojedyncza macka śmignęła i pochwyciła go w locie. Drzewo naprawdę panowało nad sytuacją.
Ostatni kęs sera został wypluty. Gęba otworzyła się ponownie gotowa do pracy, a klientem miał być Bink. Widział rzędy wewnętrznych rozrośniętych sęków, które służyły temu monstrum za zęby. Z paszczy wypływał trawiący sok roślinny. Na ściankach gęby drgały włókna, jak maleńkie macki, gotowe by wchłonąć soki ofiary. Nagle zdał sobie sprawę: wikłacz związany był z krwiożerczą trawą rosnącą w kępkach na Odludziu! Dodając pień i macki do takiej grządki - powstawał wikłacz!
Humfrey wydobył i otworzył następną butelkę. Tym razem utworzyła bazyliszka, który trzepotał małymi skrzydełkami, rzucając wokół zgubne spojrzenia. Bink zamknął oczy, aby uniknąć jego bezpośredniego spojrzenia. Chester zrobił to samo. Drzewo zadrżało i usiłowało się odsunąć. Nie było stworzenia w całym Xanth, które odważyłoby się spojrzeć w oczy temu małemu jaszczuro-kogutowi.
Bink słyszał trzepotanie, gdy bazyliszek leciał prosto w kierunku paszczy wikłacza - i wstrzymał oddech. Ale nic się nie wydarzyło. Drzewo wciąż było żywe. Bazyliszek nie zniszczył go jednym spojrzeniem
- To kpiny, a nie bazyliszek! - stwierdził rozczarowany Bink.
- Miałem gdzieś skuteczny środek przeciw wikłaczom - upierał się Humfrey szperając wśród buteleczek. Gdy tylko wikłacz sięgał zbyt blisko, ogłuszał go magicznym gestem. Bink nie wiedział, że istnieją takie gesty - ale naturalnie, nie on był Magiem Informacji.
- Wszystkie są wymieszane.
Macki ciągnęły Binka do paszczy. Odór zgnilizny nasilał się. Bink bezradnie przyglądał się swojej zgubie.
- Kraa! - rozległo się zza drzewa. - Do ataku!
Crombie wrócił, ale co mógł sam zdziałać?
Nagle rozległ się odgłos wielu stóp. Wikłacz zadrżał. Zapach dymu i palonych liści napływał zewsząd. Kątem oka Bink uchwycił błysk wznoszącego się pomarańczowego światła, tak jakby rozprzestrzeniał się pożar lasu.
Pochodnie! Crombie uformował oddział z kobiet z wioski magicznego pyłu. Atakowały teraz drzewo rozpalonymi głowniami, przypalając macki. Co za odwaga!
Teraz wikłacz musiał bronić się przed atakiem przeważających sił. Puścił Binka uwalniając macki do innego zajęcia. Bink zauważył, że piękna nimfa została pochwycona i usłyszał jej krzyk. Kiedy drzewo uniosło ją w powietrze upuściła pochodnię.
- Kraa, kraa! - rozkazał Crombie i inne kobiety rzuciły się na pomoc jeńcowi tworząc ścianę ognia. Pochodnie zwęgliły więcej macek.
Bink odzyskał miecz i na nowo zaczął siekać macki od strony wewnętrznej drzewa. Wikłacz skupił się teraz na zewnętrznym niebezpieczeństwie, które było groźniejsze od wewnętrznego. Za każdym cięciem Bink odcinał zieloną mackę, stopniowo ogałacając drzewo ze śmiercionośnych wypustek.
- Kraa! - krzyczał Crombie - wychodzić stamtąd! - przetłumaczył golem.
Miało to sens. Jeżeli drzewo ponownie skupi się na wnętrzu, to Bink, Chester i Humfrey znajdą się w tarapatach.
W chwilę potem walczyli obok gryfa.
- Kraa! - ogłosił Crombie. - Skończymy z tym potworem - krzyczał Grundy za niego.
Panie zabrały się do tego ochoczo. Prawie pięćdziesiąt kobiet otoczyło kręgiem mięsożerne drzewo, dźgając ogniem, opalając macki, zmuszając je do wycofania się. Mogły pokonać wikłacza wcześniej, zamiast pozwolić mu szkodzić sobie przez te wszystkie lata, gdyby miały poparcie i męskie przywództwo. Jak na ironię taki wróg kobiet jak Crombie, stał się organizacyjnym katalizatorem. Paranoja Crombiego na punkcie motywacji kobiet spowodowała, że stawił opór wobec syreny. Doprowadził w końcu do przełamania zaklęcia. I teraz wykorzystał kobiety w sposób, zdaniem żołnierza właściwy. Jako mięso bitewne. Niezupełnie odpowiadał kryterium "miłego" mężczyzny. Może potrzebowały takiego, który pogardzał nimi, lecz potrafił sprawić, że stały się brutalne zgodnie z jego celem.
Drzewo było opalone, połowa jego straszliwych macek została amputowana lub sparaliżowana. Ostatecznie zabicie wikłacza zabierze trochę czasu, ale zwycięstwo wydawało się pewne. Dzięki Crombiemu i poświęceniu wieśniaczek. - Zrozumcie, winien jestem  szacunek  kobietom  takim, jak te - mruczał Crombie w przerwach między uwijaniem się wokół drzewa. Krakanie rozległo się w tej chwili na zmianę z tłumaczeniem. Bink tak do tego przywykł, że nie robiło mu to różnicy. - Dobrze wykonują rozkazy i walczą prawie tak cholernie dobrze jak mężczyźni, pozwalając... - przerwał wpół krakania, nasłuchując.
Wtem Bink znowu usłyszał wezwanie Syreny. Już nie było tłumione odgłosami bitwy. Och, nie! Próbował się opierać - ale nie potrafił. Syrena ponownie zastawiała pułapkę.
Bink zaczął iść za głosem Syreny. Jego towarzysze w milczeniu przyłączyli się do niego. Wieśniaczki uradowane swoją zwycięską kampanią nie zauważyły ich odejścia.

7. KOBIETY NIOSĄCE ŚMIERĆ

Za nimi zamierały odgłosy bitwy. Mężczyźni wraz z Crombiem podążali przed siebie ścieżką. Wabił ich śpiew Syreny. Nieziemski timbre jej głosu rozbrzmiewał coraz donośniej, poruszając każdy nerw Binka. Wiedział, że spotkanie z Syreną oznacza dla nich śmierć o wiele pewniejszą niż wikłacz, ale jak satysfakcjonująca byłaby taka śmierć.
Znajdowali się na właściwej ścieżce. Nie było na niej żadnej przeszkody. Szybko posuwali się do przodu i wkrótce dotarli na brzeg małego jeziorka. Na jeziorze widoczne były dwie maleńkie wysepki. Podobne były do szczytów gór, skrywających się prawie w całości pod wodą. Ścieżka prowadziła nad wodę do jednej z wysepek. To właśnie stamtąd dobiegał syreni śpiew.
Weszli na tę ścieżkę. Bink pomyślał, że Crombie znowu może im przeszkadzać. W głębi ducha miał nadzieję, że tak właśnie się stanie, chociaż równocześnie przejmował go lęk, że jego nadzieja się spełni. Jawna niechęć do kobiet pozornie została złagodzona przez zapał i poświęcenie wieśniaczek. Mógł więc zewnętrznie opanować swoją podejrzliwość. Prawdę powiedziawszy, to on wszedł jako pierwszy na wodną ścieżkę, która ugięła się lekko pod jego pazurami, Czarodziej szedł drugi, Bink trzeci, a...
Nagle z boku dobiegło ich gniewne beczenie. Jakieś niewielkie stworzenie gotowało się do ataku na niedużej plaży. Miało cztery nogi, wełniste futro podobne do owczego i szeroko rozstawione spiralne rogi opasujące całą głowę. Najwyraźniej ścieżka biegła przez jego terytorium i zwierzę podjęło akcję obronną.
Chester zatrzymał się w pół drogi ku tej dziwnej istocie.
- To taran-baran - zauważył, rozpoznając gatunek zwierzęcia. Nie jest wrażliwy na zew Syreny, ponieważ jest tylko zwierzęciem. Nie ma sensu z nim dyskutować.
Taran-baran! Bink zatrzymał się. Ciekawość zwyciężyła głos Syreny. Słyszał już kiedyś o takich istotach i o spokrewnionych z nimi baranach hydraulicznych. Ale nie spotkał do tej pory żadnego z nich. Jak rozumiał, żyły po to, żeby taranować. Stanowiło to ich ulubioną rozrywkę. Gdziekolwiek istniały tylko jakieś wrota do wyłamania lub zamek warowny, w którego murach należało zrobić wyłom, taki taran-baran był bezcenny. W innych przypadkach barany te sprawiały tylko kłopot, ponieważ nie potrafiły przestać taranowania przeszkody.
Chester był o wiele większy od barana, który odciął mu drogę od ścieżki wiodącej do Syreny. Chester usiłował zrobić szybki zwód, lecz baran ze zgrzytem wrył się w piasek. Zręczny trik na piasku, nawet jeżeli posłużył się magią. Baran zatoczył następne koło, szykując się do ponowienia ataku. Gdyby Chester zignorował ten manewr, zostałby niechybnie staranowany od tyłu. Zad, mimo, że niedawno zabrudził go sokiem roślinnym, dla Chestera wciąż był tą częścią ciała z której dumny był najbardziej. Znacznie przystojniejszą od twarzy. Odwrócił się, by stanąć przed baranem i ponownie zrobił unik.
Ale na tym nie koniec. Baran z radością ciągnąłby w nieskończoność atak, wzbijając tumany piasku przy każdej nieudanej próbie. Chester jednak musiał odpowiedzieć na zew Syreny. Musiał więc jakoś powstrzymać barana.
Bink zastanawiał się: jego talent miał częściowy udział w uratowaniu go przed wikłaczem, wykorzystując pobudki i talenty magiczne innych. Czyżby baran był następnym narzędziem mającym przeszkodzić mu w dotarciu do Syreny? W takim razie to on powinien był zachęcić barana, a nie Chester.
Centaur, też nie w ciemię bity, tak manewrował pomiędzy atakami barana, że w końcu znalazł się naprzeciwko potężnego drzewa. Nie spuszczał przy tym zwierzęcia z oczu, nie pozwalając się zaskoczyć. Przy następnym ataku baran strzeliłby prosto w pień drzewa, do którego kierował się centaur. Przy dozie szczęścia, uderzenie w potężny pień ogłuszyłoby zwierzaka. Lub przynajmniej rozpoczęło ten proces, ponieważ potrzeba wielu uderzeń do ogłuszenia tarana na dobre. Te zwierzęta były nazbyt głupie, by z nimi zaczynać. Wtem Bink rozpoznał odmianę tego drzewa.
- Tylko nie to drzewo, Chester - krzyknął. - To jest...
Za późno. Dlaczego zawsze się spóźniał? Stawało się to dosyć irytujące! Baran zaatakował. Chester zwinnie uskoczył w bok, zabrzmiała muzyka przypominająca brzmienie fletu i baran głową zarył w drzewo. Tak wielka była siła tego uderzenia, zupełnie nie proporcjonalna do rozmiarów zwierzęcia, że aż całe drzewo zadrżało gwałtownie.
-... drzewo ananasowe - dokończył Bink po niewczasie. Naraz zaczęły spadać owoce: olbrzymie, złociste ananasy, całkowicie dojrzałe. Dotykając ziemi za każdym razem wybuchały. W taki właśnie sposób rozmnażało się drzewo ananasowe. Eksplodujące owoce rozsiewały się po całej okolicy za pomocą nasion-szrapneli. Przy odrobinie szczęścia i magii każde mogło zapoczątkować nowe drzewo ananasowe. W pobliżu drzewa nie było zbyt bezpieczne.
Jeden ze spadających ananasów uderzył tarana w zad. Baran zabeczał i szybko odwrócił się, by rozprawić się z tym czymś. Zad miał usmolony. Chciał ustawić się przodem do przeciwnika, ale było to daremne działanie. Eksplodowały wokół niego inne owoce. Jeden upadł tuż przed nim. Zwierzę parskając wyzywająco, skoczyło na oślep w przód, by nadziać ananas na rogi. Spowodowany tym wstrząs naprawdę solidnie ogłuszył barana. Ten zerwał się do biegu rycząc radośnie. Zataczał się.
W międzyczasie Chester wykonywał prawdziwie zawiły taniec, usiłując utrzymać swój falujący ogon i lśniący zad z dala od całej tej biedy. Udało mu się uniknąć padających na lewo i prawo oraz przed nim owoców. Te z tyłu stanowiły dla niego poważny problem. Jeden prawie upadł mu na ogon, faktycznie przeczesując podniesiony zad. Chester w godnym uwagi manewrze usunął cały swój tył poza ich zasięg. Ale głowa znalazła się w niebezpieczeństwie. Ananas eksplodował wprost pod jego brodą. Głowę owiał mu obłok dymu i płomienia. Kiedy powietrze oczyściło się, Chester stał oszołomiony.
Bink stwierdził, że mimo całej swej troski o przyjaciela nie zdoła zmusić się do powrotu. Częściowo z powodu wabienia Syreny, a częściowo dlatego, że ścieżka wodna wiodła tylko w jedną stronę. Gdy szedł do przodu była twarda, gdy próbował wrócić stawała się po prostu wodą. Jeziorko było wprawdzie niewielkie, ale wydawało się tak głębokie, że wahał się przed oddaniem w jego objęcia. Zła magia wydawała się wabić go w głębinę. Mógł więc tylko patrzeć i zawołać:
- Chester! Czy wszystko z tobą w porządku?
Centaur stał tam powoli potrząsając głową. Wybuch nie wyrządził wielkiego spustoszenia w jego wyglądzie, gdyż centaur urodziwy nie był nigdy. Bink martwił się, czy jest przy zdrowych zmysłach. Czy wybuch ananasa nie uszkodził mu mózgu?
- Chester! Słyszysz mnie? - kiedy centaur całkowicie zignorował jego wołanie, ten zrozumiał w czym rzecz. Wybuch po prostu go ogłuszył. Bink gwałtownie wymachiwał rękami i w końcu zwrócił na siebie uwagę Chestera. Wówczas centaur zrozumiał o co chodzi.
- Mów głośniej, nie słyszę cię! Ogłuchłem! - krzyknął. - Niczego nie słyszę!
Ostatecznie okazało się, że wszystko było w porządku. Bink, uwolniony od niepokoju o przyjaciela uległ znowu zniewalającemu śpiewowi Syreny. Skinął Chesterowi.
- Do diabła z Syreną! - zawołał Chester. - Teraz już jej nie słyszę. To głupie iść do niej, oznacza to śmierć.
Wcześniej Crombie uwolnił się od tego przymusu pod wikłaczem, choć ponownie został opętany przez Syrenę. Teraz, wskutek interwencji tarana-barana na chwilę uwolnił się Chester. Musiało to być działanie talentu Binka! Bink jednak złapał się na haczyk. Odwrócił się od przyjaciela i poszedł w kierunku wyspy. Crombie i Dobry Mag prawie już tam dotarli, ale oni nie zatrzymywali się na tak długo jak Bink.
Chester ruszył galopem, doganiając Binka. Podniósł go za łokcie swoimi potężnymi łapami.
- Bink, nie idź tam, to nie ma sensu. Jednak Bink nie chciał zawrócić z drogi.
- Postaw mnie na ziemię, ty koński zadzie! Muszę iść! - krzyknął i usiłował iść dalej machając w powietrzu nogami.
- Chociaż nie słyszę co mówisz, wiem, że nie warto tego słuchać - powiedział Chester. - Jest tylko jeden sposób, żeby powstrzymać to, zanim wszyscy będą zgubieni.
Posadził Binka na ziemię i zdjął z ramienia swój wielki łuk. Syrena nadal znajdowała się bardzo daleko, ale nie było lepszego łucznika od Chestera. Zabrzęczała napięta cięciwa. Śmiertelna strzała pomknęła nad wodą w kierunku wyspy i stojącej na niej kobiecej postaci.
Nagle rozległ się okrzyk udręki i bólu, a melodia raptownie zamilkła. Strzała Chestera dosięgła celu. W tej samej chwili wszyscy mężczyźni zostali uwolnieni, przymus znikł. Talent Binka zadziałał w końcu bez ujawniania się. Biegiem rzucili się na wyspę. Leżała tam Syrena, najcudowniejsza rusałka, jaką Bink kiedykolwiek widział. Włosy jej połyskiwały jak światło słoneczne, ogon miała migotliwy jak płynące fale. Okrutna strzała przeszyła jej ciało na wylot, nieco poniżej pięknych nagich piersi. Upadła na cymbały, na których grała melodię. Rany spływały krwią.
Przy niesamowitej wprost celności centaura strzała musiała przeszyć jej serce - jednak Syrena żyła jeszcze. Oddychała ciężko. Była przytomna. Uniosła lekko piękną twarz, by spojrzeć na Chestera.
- Dlaczego mnie zastrzeliłeś, przystojny człowieku?
- On ciebie nie słyszy, jest głuchy - powiedział Bink.
- Nie chciałam nikogo skrzywdzić. Pragnęłem miłości wszystkich mężczyzn - ciągnęła - a ty, dlaczego się temu przeciwstawiłeś?
- Co za radość mieliby ze śmierci? - dopytywał się Bink. - Sprowadziliśmy na ciebie to, co ty sprowadziłaś na setki innych mężczyzn - odpowiedział Bink patrząc ze zbolałym sercem na agonię tej cudownej istoty. Przypomniał sobie chwilę, kiedy Cameleon podobnie zraniono.
- Nie przyczyniłam się do niczyjej śmierci - zaprotestowała tak żarliwie jak mogła, dysząc ciężko. Wysiłek ten spowodował bowiem większy upływ krwi. Całe ciało było nasączone jedną czerwienią. Widoczne było, jak coraz bardziej uchodzi z niej życie.
- Ja... tylko... tylko... kochałam - wyszeptała. Osunęła się na ziemię tracąc przytomność. Poruszony do głębi Bink nie myśląc o jej czynach zwrócił się do Maga:
- Czy to możliwe, że mówiła prawdę?
Humfrey wyjął magiczne lusterko. Zobaczyli uśmiechniętą twarz dziecka.
- Tak, to możliwe - odpowiedział umiejąc odczytywać podawane przez lustro informacje. Zwrócił się do lustra z zapytaniem: - Czy Syrena mówiła prawdę? - dziecko uśmiechnęło się ponownie. - Nie chciała nikogo skrzywdzić - powiedział Mag. - Nie jest morderczynią, chociaż zwabiała tutaj mężczyzn.
Wymienili między sobą spojrzenia. Wówczas Humfrey wyjął butelkę z uzdrawiającym eliksirem i prysnął kropelki na okropną ranę Syreny. Natychmiast rana zasklepiła się, a Syrena znów była cała i zdrowa. Czarodziej zaproponował Chesterowi eliksir na jego uszy, ale ten wzgardził propozycją. Wówczas Humfrey sam pokropił zad eliksirem i centaur mógł się nim znowu szczycić.
- Uzdrowiłeś mnie! - wykrzyknęła zdumiona Syrena dotykając swych piersi. - Nigdzie nie widzę krwi! Nie czuję żadnego bólu! - ale zaraz przestraszona zawołała - muszę śpiewać! I sięgnęła po cymbały.
Chester kopnął je tak, że poszybowały wysoko w górę, po czym rozstrzaskały się i ciężko upadły w wodę.
- To źródło jej magii! - zawołał. - Zniszczyłem je!
Źródło magii... zniszczone. Czy to nie jest omen?!
Syrena usiłowała śpiewać. Poruszała przy tym z wdziękiem górną częścią ciała. Miała znakomity głos, ale nie było w nim niczego zniewalającego. Rzeczywiście, centaur pozbawił ją niszczycielskiej magii.
Po chwili Syrena przestała śpiewać.
- Myślisz, że to cymbały przywoływały tych wszystkich mężczyzn? A ja myślałam, że to mój śpiew - wyglądała na bardzo nieszczęśliwą istotę. Pozornie była naprawdę pięknym i niewinnym stworzeniem jak Cameleon w pięknej fazie.
- A co się stało z tymi wszystkimi mężczyznami? - zainteresował się Bink.
- Poszli dalej, by zobaczyć moją siostrę - powiedziała wskazując następną wyspę. - Chociaż ofiarowywałam im całą moją miłość, oni zawsze szli dalej - powiedziała nadąsana.
Ciekawe! Kto jeszcze mógłby wabić te ofiary Syreny?
- Kim jest twoja siostra? - zapytał Bink. - Ciekaw jestem, na czym polegają jej czary? Czy ona też jest syreną?
- O nie, ona jest gorgoną i to bardzo ładną!
- Gorgoną! - wykrzyknął Bink. - Ależ to oznacza śmierć!
- Nie, ona nie skrzywdziłaby nikogo. Nie bardziej niż ja - zaprotestowała Syrena. - Ona uwielbia mężczyzn. Chciałabym tylko, żeby odsyłała mi ich z powrotem, przynajmniej niektórych.
- Czy nie wiesz, co sprawia spojrzenie gorgony? - domagał się odpowiedzi Bink. - Co dzieje się z kimś, kto spojrzy w jej twarz?
- Wiele razy spoglądałam w twarz mojej siostry! Nie ma w niej siły niszczącej!
Humfrey ponownie wyciągnął lusterko.
- Czy dotyczy to tylko mężczyzn? - zapytał, a śmiejące się dziecko potwierdziło.
Wydawało się, że syrena naprawdę nie zdawała sobie sprawy z niszczycielskiego efektu spojrzenia swojej siostry na mężczyzn. Przy całej swojej niewinności, przez lata zwabiała mężczyzn - umożliwiając swojej gorgonie zamienianie ich w kamienie.
- Będziemy musieli porozmawiać z twoją siostrą - powiedział Humfrey.
- Ta ścieżka zaprowadzi was na jej wyspę - poinformowała ich Syrena. - A cóż ja teraz pocznę bez moich cymbałów?
- Twój głos jest wystarczająco ładny, nawet bez akompaniamentu, tak jak ty sama - odparł dyplomatycznie Bink. Była to o tyle prawda, że jej ciało było bardzo piękne. Wyjąwszy rybi ogon. - Możesz śpiewać a'capella.
- Naprawdę? - dopytywała się, jej twarz pojaśniała. - Czy dzięki temu zjawią się u mnie tacy mili mężczyźni jak wy?
- Nie. Ale może odnajdzie cię tutaj jakiś jeden miły mężczyzna. - Bink zwrócił się do Maga. - W jaki sposób możemy zbliżyć się do gorgony? Jedno jej spojrzenie i...
- Gorgona? Zajmiemy się nią rano - zdecydował Humfrey. Bink zupełnie stracił poczucie czasu. Nad wsią zaczęły ukazywać się gwiazdy. Poprzednio widzieli je nad wioską, kiedy ciemną nocą wyruszyli i walczyli z wikłaczem. Później, dzięki ich blaskowi dotarli na tę wyspę - gdzie wydawało się, że zaczai dopiero zapadać zmrok. Czy miało to sens? Bink zakładał, że wschodzące słońce oświetliło równocześnie cały Xanth. Teraz zdał sobie sprawę, że niekoniecznie tak musiało być. W tej chwili jednak miał inne zmartwienie, musiał wysłuchać do końca przemowy Humfreya.
- Syreno, jeśli mogłabyś zapewnić nam trochę jedzenia i miejsca do spania...
- Ależ! Doprawdy nie jestem kobietą tego pokroju! - zaprotestowała skromnie. Bink przez chwilę wpatrywał się w jej lśniący rybi ogon. - Oczywiście, że tak nie uważamy. Szukamy tylko miejsca, gdzie moglibyśmy się przespać.
- Och - w jej głosie zabrzmiało rozczarowanie. - Ale naprawdę mogłabym stać się osobą tego rodzaju, gdyby... - jej ogon zamigotał i zamienił się w dwie ponętne kobiece nogi.
- Tylko miejsce do spania - powiedział Chester. Wydawało się, że zdolność słyszenia powróciła mu w sposób naturalny. - I coś do jedzenia - dodał.
Syrena nadal była oburzona.
- Po tym jak przeszyłeś mnie swoją starą brudną strzałą i zniszczyłeś moje cymbały?
- Przykro mi z tego powodu - odparł krótko. - Boli mnie głowa.
Było to możliwe - pomyślał Bink. Dlaczego ten uparciuch nie chciał przyjąć ani kropli eliksiru na swoją głowę, a pozwolił skropić ogon?
- Gdyby naprawdę było ci przykro - powiedziała Syrena - potrafiłbyś to okazać.
Na to zaskrzeczał Crombie: - Ona całkiem cię już omotała, ty ośle.
Chester podwójnie zirytowany, groźnie spojrzał na syrenę.
- Niby jak miałbym to okazać?
- Daj mi się przejechać na twoim grzbiecie - odparła. Bink prawie się roześmiał. Wiadomo, że nimfy wszelkiego rodzaju wręcz uwielbiały jeździć konno!
- W takim razie, wsiadaj! - powiedział zakłopotany Chester. Syrena podeszła do jego boku, nie potrafiła jednak wdrapać się na jego grzbiet.
- Jesteś zbyt wysoki - narzekała.
Chester odwrócił się do niej przodem, opasał ramieniem jej wiotką talię i z łatwością uniósł ją do góry.
- Och - wykrzyknęła z zachwytem, wymachując w powietrzu stopami. - Jesteś tak silny!
Crombie ponownie zaskrzeczał. Nie trzeba było nawet interpretować tej ostatniej uwagi. Syrena robiła z centaurem co chciała i nie potrzebowała do tego żadnej ze swoich pieśni.
Chester, który od czasu przygody z drzewem ananasowym był w nie najlepszym nastroju, teraz właśnie złagodniał.
- Wszystkie centaury są silne - odpowiedział. Posadził ją lekko na swoim grzbiecie i ruszył z kopyta. Syrena ujęła jego grzywę w dłonie.
- Masz takie szerokie ramiona. A jakie gładkie i lśniące jest twoje futro. Musisz być najprzystojniejszym z centaurów!
- Jeśli chodzi ci o mój zad, jest to całkiem możliwe - zgodził się z nią i zaczął biec kłusem.
- Och, czyż nie jest to zabawne? - krzyknęła i zaczęła klaskać w ręce jak mała dziewczynka. - Jesteś najbardziej eleganckim centaurem. I najszybszym - przerwała na chwilę. - A czy mógłbyś trochę podskoczyć?
Chester, którego jej pochwały napełniały dumą podskoczył, wykonał ogromny skok. Syrena krzyknęła z jego grzbietu. Właśnie znajdowali się na brzegu, gdyż była to bardzo mała wysepka i Syrena z pluskiem wpadła do jeziora.
- Naprawdę, bardzo mi przykro - powiedział Chester całkiem pokornie. - Obawiam się, że trochę przesadziłem.
Pochylił się, by ją wyłowić. Gdy już ją wydobył, nogi ponownie zamieniły się w ogon.
- Nic mi się nie stało - uspokoiła go Syrena. - Świetnie czuję się w wodzie.
Przekręciła się w jego uścisku i zbliżając swoją twarz do jego odcisnęła na niej wilgotny pocałunek.
Crombie zaskrzeczał: - Nie ma większego głupca nad głupcami, niż ten z końskim zadem.
- Masz rację - zgodził się Chester. Teraz był już w zupełnie dobrym nastroju. Tylko nie mów o tym Cherie.
- Cherie? - zapytała Syrena marszcząc brwi.
- To moja kobyłka. Najpiękniejsza w całym Xanth. Została w domu opiekując się naszym źrebięciem. Na imię ma Chet - wyjaśnił Chester.
Syrena przyjęła to do wiadomości.
- To ładnie - powiedziała niezadowolona. - Zatroszczę się teraz o jedzenie dla ciebie i miejsce w stajni.
Bink uśmiechnął się do siebie. Chester wcale nie był takim głupcem.
Zjedli skromny posiłek z ryb i morskich ogórków. A potem wygodnie ułożyli się na stercie miękkich, suchych gąbek. Bink wyciągnął nogi - i z impetem uderzył w następny kopczyk ziemi. Tym razem zbyt był zmęczony, by rozdeptać go na płasko. Zignorował więc go.
Syrena w towarzystwie centaura usadowiła się w ciemnościach obok Binka.
- Słuchajcie - przypomniał sobie Bink. - Musimy jakoś odwdzięczyć się za gościnę.
Crombie zaskrzeczał: - To ty musisz się jej odwdzięczyć, głupku - przetłumaczył golem. - Jesteś najbliżej niej.
- Odwdzięczysz się? - dopytywała się Syrena, trącając go. Bink poczuł z wściekłością, że się czerwieni. Do cholery z insynuacjami Crombiego!
- Och, jakoś... - odpowiedział, udając że nagle zasypia. I wkrótce nie musiał już udawać.
Rankiem pożegnali Syrenę, naznosiwszy jej przedtem trochę drzewa opałowego na ognisko. Była im wdzięczna za tę przysługę, gdyż sama nie bardzo potrafiła sobie z tym poradzić. Mężczyźni zaczęli rozmyślać, jak stawić czoła jej siostrze.
- Musicie zawiązać sobie oczy - zadecydował Humfrey. - Ja do tego celu użyję lustra.
Mógł więc obejrzeć sobie gorgone pośrednio. Był to jedyny sposób umożliwiający patrzenie na taką istotę. Wszyscy o tym wiedzieli. A co będzie, jeżeli lustro nie zadziała? Obraz odbitej w lustrze gorgony mógł mieć takie samo działanie, jak jego oryginał.
- Polaryzacja - wyjaśnił Mag, nie czekając na pytanie. - Magia częściowych odbić - dodał.
Nie wyjaśniło im to dokładnie tej kwestii. Ale jeszcze jedna ważna sprawa nie została rozwiązana.
- Co zrobimy, żeby powstrzymać tę... - Bink chciał uniknąć słowa "zabić" w obecności niewinnej Syreny. Zbliżenie się do gorgony to jedna sprawa, a rozprawienie, to druga.
- Zobaczymy - powiedział Humfrey. Wszyscy pogodzili się z koniecznością zawiązania opasek na oczach, wliczając golema. Następnie utworzyli łańcuch za Dobrym Magiem, który maszerował tyłem, ścieżką między wyspami, korzystając z lustra, by mógł widzieć, co dzieje się przed nim. Tym razem korzystał ze zwyczajnego lustra i jego naturalnej właściwości odbijania otoczenia.
Przeprawa na oślep przez wodę była dziwna i jednocześnie niewygodna. Jak straszna musiała być utrata wzroku! Czyż istniała lepsza magia niż naturalne zmysły?
Wreszcie Bink wyczuł pod stopami naturalny grunt.
- Stańcie tutaj, plecami do niej! - nakazał Humfrey. - Na wszelki wypadek. Ja zaś zajmę się gorgoną.
Bink usłuchał go, wciąż bardzo zdenerwowany. Kusiło go, by odwiązać opaskę, odwrócić się i spojrzeć na gorgone. Na szczęście nie była to zbyt silna pokusa. Kiedyś odczuwał coś podobnego, gdy stał na szczycie wysokiej góry. Doświadczył wtedy niemal nieposkromionego nakazu, by rzucić się w dół. Być może tęsknota za przygodą wywodziła się z tej samej pokusy.
- Gorgono - odezwał się Humfrey. Tuż za Binkiem rozległ się jej odgłos. - To ja. Witajcie na mojej wyspie - jej głos był samą słodyczą. Był o wiele słodszy od głosu jej siostry. - Dlaczego nie chcecie na mnie spojrzeć? - spytała.
- Twoje spojrzenie zmieniłoby mnie w kamień - bez ogródek odpowiedział Humfrey.
- Czyż nie jestem piękna? Któż ma takie wijące się jak węże loki oprócz mnie? - zapytała żałośnie i Bink usłyszał ciche syczenie wężów. Zastanawiał się, jakie to byłoby uczucie całować gorgone z tymi wężowymi włosami oplatającymi twarz. Wyobrażenie to było jednocześnie przerażające, jak i kuszące. Jednak czymże była gorgona, jeśli nie uosobieniem i groźbą tkwiącą w każdej kobiecie.
- Jesteś piękna - zgodził się z nią Humfrey.
Musiała naprawdę być piękna - pomyślał Bink, ponieważ Dobry Mag nie szczędził jej komplementów. Och, gdyby tak mógł rzucić na nią choć jedno spojrzenie!
- Gdzie są ci wszyscy mężczyźni, którzy do ciebie przyszli? - zapytał Mag.
- Odeszli! - odpowiedziała ze smutkiem.
- Dokąd odeszli?
- Tam - odpowiedziała, Bink przypuszczał, że wskazała kierunek.
- Poza tamte skały.
Humfrey ruszył we wskazanym kierunku, by to zbadać.
- To są posągi - powiedział bez specjalnego zdziwienia. - Wyjątkowo realistyczne posągi mężczyzn. Wyrzeźbione, jak żywe. Jak żywe...
- Tak - potwierdziła ochoczo. - Wyglądają dokładnie tak, jak ci mężczyźni, którzy mnie odwiedzili.
- Czy nie sugeruje to ci niczego?
- Mężczyźni ci zostawili za sobą prezenty, podobizny samych siebie - rzeźby. Ale wolałabym, żeby sami tutaj zostali. Żadnego pożytku nie mam z tych kamieni.
Nie zdawała sobie sprawy z tego, co robiła! Sądziła, że były to ofiarowane jej na pamiątkę wizerunki! A może nie chciała zdawać sobie sprawy, udając sama przed sobą, że jest zwykłą dziewczyną. Może nie chciała uwierzyć w swój własny talent. Co za śmiertelne złudzenie!
Jednak, pomyślał Bink, czyż to nie typowy sposób myślenia kobiet? Która z nich przyznałaby się do świadomego wyrządzania krzywdy mężczyźnie.
To byłby argument dla Crombiego, ale z pewnością przesadziłby w jego interpretacji. Być może każda dziewczyna ma w sobie coś z syreny, ale także i z gorgony. Może niezbyt wiele. Cameleon miała niewiele z obydwu.
- Jeżeli przybędą tu jeszcze jacyś mężczyźni, to będzie tu jeszcze więcej posągów. Nie jest to dobre.
- Tak, doprawdy za dużo stoi tu tych posągów - zgodziła się naiwnie. - Moja wyspa staje się coraz bardziej zatłoczona.
- Nie może już tutaj przybyć więcej mężczyzn - powiedział Humfrey. - Muszą pozostać w domach ze swoimi rodzinami.
- Czy chociaż jeden mężczyzna nie mógłby tu przybyć i pozostać ze mną przez jakiś czas? - spytała żałośnie.
- Obawiam się, że to niemożliwe. Po prostu mężczyźni, hmm - po prostu oni nie pasują do ciebie.
- Ależ ja mam tak wiele miłości do zaoferowania, gdyby tylko jakiś mężczyzna pozostał! Nawet mały i niepozorny. Pokochałabym go na zawsze. Uczyniłabym go tak szczęśliwym!
Bink przysłuchując się tej rozmowie uświadomił sobie głębię tragedii gorgony. Wszystko, czego pragnęła, to kochać i być kochaną. Zamiast tego zebrała okrutne żniwo krzywdy ludzkiej. Ileż rodzin zostało zniszczonych wskutek jej czarów. Co można było z nią uczynić, za wyjątkiem egzekucji?
- Musisz pójść na wygnanie - rzekł Humfrey. - Magiczna ochrona została uchylona z rozkazu Króla, z łatwością więc opuścisz Xanth. W Mundanii twoja magiczna moc zniknie i będziesz mogła żyć z mężczyzną lub mężczyznami, których sama sobie wybierzesz.
- Opuścić Xanth? - krzyknęła przerażona. - O nie, wolę umrzeć! Nie potrafię opuścić mego domu!
Bink doświadczył przelotnego współczucia. Kiedyś sam był zmuszony udać się na wygnanie.
- Ale w Mundanii byłabyś zwykłą dziewczyną. Nie ciążyłaby nad tobą klątwa. Jesteś nad wyraz śliczna i czarująca. Tam będziesz mogła wybierać sobie mężczyzn - powtórzył.
- Uwielbiam mężczyzn - powiedziała z namysłem. - Ale o wiele bardziej kocham swój dom. Nie mogę stąd odejść. Jeśli wolno dokonać mi wyboru, to proszę, zabijcie mnie teraz i zakończcie moją niedolę!
Po raz pierwszy Dobry Mag wydawał się wstrząśnięty.
- Uśmiercić ciebie? Nie zrobiłbym tego. Jesteś najbardziej atrakcyjną istotą, jaką kiedykolwiek widziałem, mimo, że podziwiam cię tylko przez lustro. Gdybym był trochę młodszy, to...
Wtedy gorgona zastosowała zwykły kobiecy fortel.
- Nie jesteś jeszcze taki stary. Wyglądasz na całkiem przystojnego mężczyznę.
Crombie stłumił w sobie pisk. Chester zakasłał, a Bink niemal dusił się ze śmiechu. Była w tych słowach wielka przesada, o ile nie był to wyjątkowy fałsz. Humfrey był dobrym człowiekiem i bardzo utalentowanym. Jednak z najwyższym trudem można go było nazwać przystojnym.
- Pochlebiasz mi - odpowiedział całkiem poważnie Humfrey. - Ale ja mam na głowie całkiem inne sprawy.
- Ze wszystkich mężczyzn, którzy do mnie przychodzili, tylko ty jeden zatrzymałeś się, żeby ze mną porozmawiać - ciągnęła gorgona. - Jestem taka samotna! Błagam cię, zostań ze mną na zawsze i pozwól sobie służyć!
Naraz Crombie zaskrzeczał na cały głos.
- Nie odwracaj się, głupcze! - krzyknął golem. - Patrz dalej w lustro!
- Hmmm, tak - zgodził się Humfrey. Jak czuły słuch musiał mieć gryf, jeżeli usłyszał, jak Mag próbował się odwrócić. - Gorgono, gdybym spojrzał na ciebie bezpośrednio...
- Czułbyś się zobowiązany do tego, by odejść, zostawiając mnie z twoją kamienną podobizną - dokończyła. - Nie rozumiem, dlaczego mężczyźni są właśnie tacy! Ale podejdź bliżej i zamknij oczy, jeżeli musisz i pocałuj mnie. Pozwól mi okazać, ile mam dla ciebie uczucia miłości. Każde twoje słowo będzie dla mnie rozkazem, jeżeli tylko zostaniesz.
Mag westchnął głęboko. Czyż nie była to kusząca propozycja dla takiego starego gnoma? Nieraz już wydawało się Binkowi, że samotność Humfreya wynikała nie z braku zainteresowania kobietami, lecz z braku odpowiedniej partnerki. Dojrzała kobieta nie zainteresowałaby się starym karłem o pomarszczonej twarzy, a jeżeli nawet, to jedynie po to, by uszczknąć coś dla siebie z jego potężnej magicznej mocy. Natomiast teraz miał do czynienia z kobietą, gotową pokochać go bez względu na wygląd.
- Moja droga, sądzę, że nie przyjmę twojej propozycji - odpowiedział w końcu Humfrey. - Taki bieg rzeczy miałby pewne zalety, trudno zaprzeczyć. Byłbym skłonny pozostać z tobą dzień lub dwa, chociaż byłaby to miłość z zawiązanymi oczami! Jednak musiałbym posługiwać się moją magią, żeby bezpiecznie z tobą przebywać. Potrzebuję jej jednak w poszukiwaniach, które prowadzę i one mają pierwszeństwo. Dlatego nie mogę z tobą zostać - powiedział.
- W takim razie zostań ze mną dzień lub dwa! - wykrzyknęła gorgona. - Z zawiązanymi oczami! Nie znam żadnego czarodzieja, który zainteresowałby się mną, ale nawet prawdziwy mag nie byłby wspanialszy od ciebie!
Czy gorgona podejrzewała wielkość talentu Humfreya? I czy miało to jakieś dla niej znaczenie?
Czarodziej ponownie westchnął.
- Być może, gdy zakończę tę wyprawę, zechciałabyś odwiedzić mnie w moim zamku?
- Tak, tak - zawołała. - A gdzie jest twój zamek?
- Po prostu pytaj o Humfreya. Ktoś na pewno wskaże ci drogę. Ale nawet wtedy nie możesz pokazać swej twarzy żadnemu mężczyźnie. Będziesz musiała założyć welon - nie, nawet to nie wystarczy, ponieważ to właśnie twoje oczy...
- Nie mogę zakryć oczu. Muszę coś widzieć! Bink poczuł ponowny przypływ sympatii, bo właśnie w tym momencie niczego nie widział.
- Pozwól, że zasięgnę rady - powiedział Humfrey. Słychać było szelest, gdy przetrząsał swoje magiczne przybory. A potem rzekł: - Nie jest to najlepszy pomysł, ale powinien się udać. Trzymaj tę buteleczkę przy twarzy i otwórz ją.
Znowu coś zaszeleściło - pewnie przyjęła podaną sobie buteleczkę. Słychać było odgłos odkorkowywania butelki i uchodzącej pary. Gorgona zaczerpnęła głęboki oddech, po czym zapanowała wielka cisza. Czyżby Mag zdecydował się ją uśmiercić, dając jej truciznę do powąchania?
- Przyjaciele, możecie już zdjąć opaski z oczu  i odwrócić się - oświadczył Humfrey. - Gorgona została zneutralizowana. Bink zerwał z twarzy opaskę z materiału.
- Dobry Magu! Ty jej nie...
- Ależ nie. Nie zrobiłem jej nic złego. Zresztą sami popatrzcie.
Bink spojrzał, podobnie pozostali. Przed nimi stała zapierająca dech swoją urodą młoda kobieta. Jej włosy składały się z wielu małych, cienkich węży. Jednak jej twarz zniknęła. Po prostu niczego tam nie było.
- Rzuciłem na jej oblicze zaklęcie niewidzialności - wyjaśnił Mag. - Ona widzi całkiem dobrze. Żałuję jednak, że żaden mężczyzna nie może spojrzeć w jej twarz, gdyż jest to najładniejsza część jej postaci. Ale w ten sposób nie można napotkać jej spojrzenia. A ona jest już bezpieczna - tak jak i my.
Było to doprawdy nieprzyjemne uczucie, ale Bink musiał się z nim pogodzić. Gorgona wydawała mu się szalenie miłą dziewczyną obciążoną tak strasznym przekleństwem. Magia nie zawsze była przyjemna. Czarodziejowi udało się zneutralizować jej moc, ale widok pustki w miejscu twarzy dziewczyny był niepokojący.
Crombie spacerował po całej wyspie oglądając posągi. Wśród nich zdarzały się centaury i gryfy.
- Kraa! Popatrzcie, jakie szkody wyrządziła ta suka! Setki mężczyzn zmieniła w kamienie. Co z tego, że już nie jest groźna. To jest musztarda po obiedzie - myślał już jak prawdziwy gryf. To było niebezpieczeństwo nazbyt długiej przemiany.
- Tak, musimy coś zrobić z tymi posągami - zgodził się Humfrey... - Ale zużyłem już zbyt wiele mojej cennej magii. Naprawdę za dużo. Crombie, wskaż, gdzie leży rozwiązanie tego problemu.
Gryf okręcił się i wskazał w dół.
- A teraz pokaż mi jeszcze źródła magii. Crombie znów pokazał. Wynik był taki sam.
- Tak przypuszczałem - powiedział Humfrey. - Nasze poszukiwania mają więcej, niż informacyjne znaczenie.
Kolejny element pasował do całości. Wszystkie ich przygody z wikłaczem i śmiertelnymi siostrami, na krótko tylko oderwały ich od poszukiwań, ale stanowiły poważne zagrożenie dla Binka. Znowu jego talent zadziałał. Przekonał się teraz, że jego doświadczenia miały związek z wyprawą. Chyba jednak nie warto narażać się na te wszystkie niebezpieczeństwa, by dotrzeć do źródeł magii. Musiało jeszcze działać coś innego niż jego talent. Bink przypomniał sobie kopczyk ziemi zeszłej nocy. Czy to też miało jakiś związek ze sprawą? Mógł nie rozumieć, ale nie mógł uwierzyć w przypadkowość zdarzeń. Chyba że wywołał je jego talent. Czyżby miał jakiegoś wroga?
Dobry Mag ponownie wyjął swoje lustro.
- Ukaż mi Królową - powiedział do niego.
- Królową? - zapytał zdumiony Bink.
Lustro zmatowiało, a w chwilę później ukazała się na nim Królowa Iris.
- W samą porę się odezwałeś, Humfrey - powiedziała. - Dlaczego zmitrężyliście tyle czasu na wyspie gorgony, zamiast iść tropem waszej głupiej wyprawy?
Crombie zaskrzeczał ze złością.
- Nie tłumacz tego! - Humfrey schwycił golema. Potem zwrócił się do Czarodziejki. - To jest wyprawa Binka, nie moja. Zneutralizowaliśmy Syrenę i gorgone, a teraz zbliżamy się do źródła magii. Powiadom o tym Króla.
Iris wykonała niefrasobliwy gest.
- Kiedyś sama się tam dostanę, karzełku. W lustrze za nią pojawił się obraz Króla Trenta. Królowa natychmiast przybrała wygląd słodkiej istoty z długimi warkoczami.
- Wkrótce, Magu - powiedziała pospiesznie. Trent jowialnie  pomachał im ręka  i pociągnął  Królową za warkocz, po czym lustro zmatowiało.
- Jakim cudem ona może rozmawiać przez lustro? - dopytywał się Bink. - Wszyscy inni widzą tylko obrazy nieme.
- Ona jest mistrzynią iluzji - wyjaśnił Humfrey.
- Chciałeś powiedzieć - Panią Króla - zaskrzeczał Crombie.
- Nam tylko wydaje się, że ją słyszymy - ciągnął Humfrey. Odłożył lustro na bok. - I tylko sam Król myślał, że... może dotknąć iluzorycznego warkocza. To też było złudzeniem. Jednak niekiedy iluzje przydają się w swojej różnorodności.
- Wolę bardziej rzeczywiste złudzenia - powiedział golem w zamyśleniu.
Humfrey ponownie zwrócił się do gorgony.
- Wrócimy do ciebie po jakimś czasie. Proponuję, żebyś poszła pocieszyć swoją siostrę. Ona straciła swoje cymbały.
- Zrobię to! - wykrzyknęła gorgona. - Zegnaj piękny Magu! - objęła Humfreya i wycisnęła na jego ustach niewidzialny pocałunek, podczas gdy jej węże włosy syczały dotykając jego uszu.
- Tylko pospieszcie się, jestem tak przepełniona miłością!
- Dobrze - zgodził się zakłopotany Mag i odgarnął jeden z jej wężowych włosów, który zbyt energicznie dobierał się do jego ucha.
Czarodziejska ścieżka kończyła się na wyspie gorgony, drogę powrotną musieli zatem przebyć wpław. Aby uniknąć potworów i wybrać bezpieczniejszą trasę przez jezioro, skorzystali z talentu Crombiego. Bink dosiadł Chestera, a Humfrey pojechał na gryfie. Świtało już, więc powrót do wioski magicznego pyłu przebiegł łatwo. Wracali zaklętą ścieżką, ale wroga magia nie zdążyła jeszcze zastawić nowej pułapki.
Po wikłaczu został już tylko wypalony pień. Było to dziełem wieśniaczek, które zniszczyły wreszcie swego odwiecznego wroga. W samej wsi panowała cisza, w oknach wisiały jeszcze czarne zasłony na znak żałoby po mężczyznach, którzy wzięli udział w ostatniej wyprawie do syreny. Uznano ich za zaginionych.
Wszystko uległo nagłej zmianie, gdy tylko mężczyźni wmaszerowali do wsi.
- Przeżyliście! - wykrzyknęła Trolla i po jej okropnej twarzy popłynęły zupełnie nie trolle łzy. - Próbowałyśmy was dogonić, ale nie słyszałyśmy głosu Syreny i nie potrafiłyśmy w ciemności odnaleźć ścieżki. Rankiem zdałyśmy sobie sprawę, że jest już za późno i przygotowałyśmy się do...
- Zneutralizowaliśmy Syrenę i jej siostrę gorgone - powiedział Bink. - Żaden mężczyzna już więcej tam nie pójdzie. A co do mężczyzn, którzy poszli tam wcześniej...
- Wiemy, że wszyscy oni już nie żyją.
- Nie. Są zaklęci w kamień. Być może istnieje jakiś sposób, by odwrócić działanie klątwy i przywrócić im życie. Jeżeli nasze poszukiwania zakończą się sukcesem...
- Chodźcie, musimy uczcić wasz powrót! - krzyknęła Trolla. - Wydamy przyjęcie na waszą cześć.
Bink wiedział już jak ma odpowiedzieć na tę propozycję.
- Och, nie. Dziękujemy. To miło z twojej strony, ale wszystko czego pragniemy, to zakończyć poszukiwania. Chcemy poznać źródła magii, źródła waszego magicznego podziemnego pyłu.
- Ależ nie prowadzi tam żadna droga - odparła Trolla. - To źródło znajduje się w nieczynnym szybie, głęboko pod ziemią.
- Ach, tak. Poszukamy więc innej drogi, jeśli taka w ogóle istnieje. Spróbujemy z innej strony.
Trolla choć rozczarowana, przyjęła tę sytuację z wdziękiem.
- Którędy pójdziecie? - zapytała.
- Tamtędy - odparł Bink wskazując wybrany przez Crombiego kierunek.
- Ależ to droga do środka Krainy Szaleństwa! Bink uśmiechnął się.
- Więc być może dostaniemy się tam właśnie przez szaleństwo.
- Trasa obok wikłacza jest teraz wolna. Moglibyście pójść tamtędy i w ten sposób uniknąć szaleństwa.
Bink potrząsnął głową. Zdawał sobie bowiem sprawę, że gdyby istniała jakaś inna droga, Crombie by ją wskazał.
- Wy, mężczyźni jesteście tacy nierozsądni! Poczekajcie przynajmniej kilka dni. Przestaniemy wyrzucać w powietrze magiczny pył i jego oddziaływanie zniknie. Wówczas będziecie mogli przemierzyć ten rejon znacznie bezpieczniej.
- Nie, zdecydowaliśmy wyruszyć jak najszybciej - Bink obawiał się, że kilkudniowy odpoczynek we wsi pełnej namiętnych kobiet byłby równie zgubny, jak igraszki z Syreną czy gorgoną. Musieli iść dalej.
- Zatem damy wam przewodniczkę. Będzie ostrzegała was przed bezpośrednimi pułapkami, musicie uniknąć najgorszych zasadzek, żeby przeżyć. I tak jesteście już na pół szaleni.
- Tak - zgodził się Bink z kwaśną miną. - Ale w końcu jesteśmy przecież mężczyznami.
Przeciwna płeć nie mogła zrozumieć drugiej; był to jeszcze jeden aspekt magii Xanth. Bink polubił tę oswojoną lwicę trolli. Każdy prawie potwór mógł okazać się wartościowy przy bliższym poznaniu.
Przewodniczka okazała się prześliczną kobietą - gryfem.
- Kraa! - zaprotestował Crombie.
- Hej, hej - odpowiedziała figlarnie.
- Tylko nie próbuj mnie usidlić, ty pisklę - ochoczo przetłumaczył Grundie.
- Kogo ty nazywasz pisklęciem? Przecież ja jestem lwicą!
- Jesteś nieznośna!
- A ty nudny! - Jesteś tylko samicą!
- A ty samcem!
- No, dość już tych tłumaczeń, Grundy - powiedział Bink. - Oni są zdolni do najgorszych zniewag. Zwrócił się do Trolli.
- Dziękujemy ci za przewodniczkę. A teraz ruszamy w drogę. Wszystkie kobiety ze wsi ustawiły się w szeregu, by pomachać im na pożegnanie. Było to smutne, ale konieczne.
Puszcza Xanth nie bawiła się w sentymenty. Drzewa rosły tu niezwykle wysoko, ich korony zamykały się nad wędrowcami, tworząc gęstą dżunglę. Był to obszar, nad którym unosił się magiczny pył. Tak, jak przestrzegała Trolla, magia rozkwitała tutaj bujnie. Na najniższym poziomie rosły monstrualnych rozmiarów poduszki, których igły lśniły wilgocią, która zraszała głowy wędrowców. Spomiędzy poduszek sterczały żywe stalagmity. W zagłębieniach terenu połyskiwały łączące się ze sobą tłuste plamy oleju. Był on bardzo lepki i łatwiej było na nim się poślizgnąć.
- Te drzewa-zbiornikowce nie powinny wypłukiwać swoich ścieków na ziemię - wymamrotał Chester. - Powinny je zakopywać, tak jak robią to wszystkie cywilizowane istoty. Jednak to co rosło wyżej odstręczało jeszcze bardziej. Ogromne, metalowe pnie drzew żelaznych stłoczone obok wypalonych pni drzew popiołowych. Ziemię wokół pokrywały popiół i rdza. Gdzieniegdzie parskały bycze świerki, groźnie wyginając swoje uzbrojone w rogi konary. Jeszcze wyżej zagrażały inne niebezpieczeństwa. Po liściach pełzały parzące gąsienice, które spoglądając w dół oczekiwały dogodnego momentu, by ukłuć swoje ofiary, a grzyby wymiotne zwieszały się w ociekających tłuszczem girlandach. Gdzie więc znajdowało się bezpieczne przejście?
- Tędy - powiedziała przewodniczka wskazując im drogę. Prześliznęła się obok wyłaniających się na powierzchnię syczących serpentyn, pomiędzy dwoma ostrzałami złamanej sosny i ponad poprzeczkami przewróconego krzaka-drabiny. Pozostali członkowie wyprawy podążali za nią ostrożnie i zwinnie.
Było tam ponuro, prawie ciemno, mimo, że zbliżało się południe. Ponad ich głowami zwieszał się baldachim, któremu nie wystarczyło, że odciął światło, teraz zaciskał nad nimi elastyczną obręcz. Wydawało im się, że zostali zamknięci w ciasnej bańce powietrza. Jak elastyczne miała ścianki! Teraz dopiero Bink dostrzegł, że była elastyczna z powodu winnej latorośli, która wiła się wszędzie pośród innych liści. Ta elastyczna przeszkoda nie była poważnym zagrożeniem dla ludzi uzbrojonych w miecze czy maczety. Mogła jednak stanowić pewne utrudnienie.
Wydawało się, że oprócz nich w lesie nie było żadnych innych dużych istot. Spotykali natomiast wiele małych stworzeń. Dookoła widać było całą masę robaków. Niektóre z nich Bink rozpoznał. Były robaki-błyskawice wysyłające swoje ładunki (stąd właśnie pochodzić musiał robaczek, który spłonął w wiosce) oraz robaki-wojownicy, maszerujące w precyzyjnym szyku do swoich biwaków. Wokół nich unosiły się biedronki i ważki. Przypominało to dawne czasy, kiedy armiom towarzyszyły markietanki. Prawie pod samymi kopytami Chestera żuk-tygrys porwał w swoje szpony żuka-jelonka, zadając mu bezlitosny śmiertelny cios. Bink odwrócił się chcąc uniknąć tego okropnego widoku. Zdawał sobie sprawę, że takie są prawa natury, nigdy tego jednak nie zaakceptował.
Potem przeniósł wzrok na Humfreya. Ten wpatrywał się w coś jak zaczarowany. Nie rokowało to nic dobrego.
- Czy wszystko w porządku, Magu? - zapytał go Bink.
- Cudowne - wyszeptał Humfrey, pogrążony w zadumie. - Ukryty skarb przyrody.
- Masz na myśli te robaki?
- Jest tutaj żuk mający pióra na skrzydłach - odpowiedział Humfrey.
Obok nich przefrunął żuk z dwoma piórami zamiast skrzydeł.
- Jest też żuk-sowa i dwa żuki ze skrzydłami w kształcie sieci.
Bink dostrzegł grubego żuka o ogromnych oczach obserwującego dwa unoszące się żuki-sieci. Nie wiadomo, w jaki sposób potrafiły się unosić. Ale z pomocą czarów nie było to możliwe.
- Jest też mucha z obrazkowymi skrzydłami - wykrzyknął coraz bardziej podekscytowany Mag. - To musi być jakaś mutacja. Pozwólcie, że sprawdzę w mojej księdze - skwapliwie wydostał buteleczkę, wyciągnął korek. Wydostająca się z niej mgiełka utworzyła ogromną księgę, którą Mag ostrożnie umieścił na grzbiecie gryfa, pomiędzy jego zwiniętymi skrzydłami, po czym zaczął odwracać kartki.
- SKRZYDŁO-OBRAZKOWE - przeczytał hasło. - Sielanka, martwa natura, naturalistyczne, surrealistyczne, kubistyczne, akwarelowe. Farby olejne, pastelowe, piórko i węgiel - miałem rację. Jest to gatunek z obrazem rysowanym kredkami, nie mam go w spisie. Bink, zweryfikuj ten napis!
Bink nachylił się, by lepiej się przyjrzeć. Żuk siedział na prawym uchu gryfa z rozpostartymi skrzydłami, które całe pokryte były nawoskowanymi ilustracjami. Rzeczywiście wyglądają jak naszkicowane kredkami - stwierdził Bink.
- Tak! - wykrzyknął Humfrey. - Muszę to zanotować. Cóż za fantastyczne odkrycie!
Bink po raz pierwszy widział tego mężczyznę tak podekscytowanego. Nagle uświadomił sobie coś niezmiernie ważnego. To właśnie stanowiło cel życia Maga. Talent Humfreya polegał na umiejętnym zdobywaniu informacji. A odkrywanie i klasyfikowanie nowych istot było zgodne z tym talentem. Nie istniało dla niego nic ważniejszego niż gromadzenie faktów, obrażał się, gdy mu w tym przeszkadzano. Teraz ponownie miał szansę dokonania nowego odkrycia. Po raz pierwszy Bink ujrzał Maga tak bardzo ożywionego. Humfrey nie należał do osobników zimnych i opanowanych. Gdy okazywał uczucia był równie porywczy jak każdy człowiek. Nagle Bink poczuł, że coś ciągnie za jego miecz. Złapał za rękojeść i dwie muchy-złodziejki odleciały brzęcząc. Usiłowały ukraść jego miecz! Nagle Chester podskoczył, prawie go zrzucając.
- O mało nie nastąpiłbym na robaka-pęcherzykowca - tłumaczył się centaur. - Daleko bym nie zaszedł z pęcherzykami na kopytach.
Kobieta-gryf obejrzała się za siebie, odwracając tylko głowę, nie poruszając resztą ciała. Tak, jak to potrafią gryfy.
- Auk! - wykrzyknęła niecierpliwie.
- Pospiesz się karzełku - przetłumaczył golem. Zbliżamy się do strefy szaleństwa.
- Kraa! - odpowiedział gniewnie Crombie. - Idziemy tak szybko, jak tylko możemy. Dlatego nie wskażesz nam lepszej ścieżki ptasi móżdżku?
- Słuchaj, ty kocie bezogony - odpowiedziała - wyświadczam wam jedynie grzeczność. Gdybyście, głupie pały, zostali w wiosce, gdzie jest wasze miejsce...
- Zostać w wiosce pełnej kobiet? Ty już oszalałaś.
Musieli jednak przestać obrzucać się obelgami, by uniknąć ciosów jadowitych zębów mucho-węża. Chester tym razem nadepnął cuchnącego żuka. Obrzydliwy odór uniósł się dokoła, zaczęli więc biec, by wydostać się ze strefy smrodu. W ślad za ich przewodniczką podążał różnobarwny rój jekenich much, koników drzewnych, tygrysich ciem, a tłusty motyl opryskał Maga rozcieńczonym masłem. Przepiękny, złocisty owad trzepotał skrzydłami przed nosem Binka.
- Może to też jakiś nowy gatunek? - wykrzyknął zarażając się entuzjazmem Maga. Wyciągnął rękę, by go złapać i w tym momencie Chester potknął się i Bink nie zdołał schwytać owada. - Kieruje się do ciebie, Magu - krzyknął. - Złap go!
Ale Humfrey uchylił się.
- To przecież jest owad Midasa - wykrzyknął przerażony. - Nie dotykaj go!
- Owad Midasa?
- Wszystko, czego dotknie zamienia się w złoto. Owad zaczął zataczać koło nad Magiem, szukając dogodnego miejsca do lądowania.
- Ależ to wspaniałe - powiedział Bink. - Musimy go złapać. Złoto bardzo nam się przyda.
- Ale nie wtedy, kiedy sami się nim staniemy - warknął Humfrey. Pochylił się tak nisko, że spadł z gryfa. Owad zniżył się, by usiąść na miejscu opuszczonym przez Maga.
- Crombie! - krzyczał Bink. - Uważaj!
Wówczas kobieta-gryf wpadła na Crombiego odpychając go swoim lwim ramieniem. Udało mu się odskoczyć. Owad usiadł na niej zamiast na nim.
W jednej chwili przemieniła się w złoty posąg. Owad zabrzęczał i odleciał nie zagrażając im więcej. Nie zmieniło to faktu, że już zdążył wyrządzić im szkodę.
- Są niezwykle rzadkie i często nie przysiadają - odezwał się Humfrey zza krzaka, na którym wylądował. - Dziwi mnie, że spotkaliśmy ten okaz. Być może był już szalony na skutek zetknięcia się z pyłem - oświadczył i podniósł się.
- Być może został wysłany specjalnie - powiedział Bink. - Pojawił się najpierw przede mną.
Crombie podniósł się z lekkością typową dla jego gatunku.
- Kra! Ona zrobiła to dla mnie, aby uratować mi życie - przetłumaczył golem. - Dlaczego?
- To doprawdy musiało być szaleństwem - powiedział oschle Chester.
Bing oglądał posąg.
- Wygląda jak dzieło gorgony - wymamrotał. - Złoto zastąpiło kamień. Czy można to jakoś przywrócić do życia? Crombie okręcił się wokół własnej osi i wskazał kierunek.
- Kra! Odpowiedzi należy szukać w tym samym kierunku, w którym zdąża nasza wyprawa - przetłumaczył Grundy. - Teraz ptasi dziób ma osobisty powód, by doprowadzić ją do końca.
- Najpierw musimy przejść przez szaleństwo i to bez przewodniczki - stwierdził Chester.
Bink popatrzył przed siebie w przerażeniu. Rzeczy gwałtownie przybrały niebezpieczny obrót. A przecież to, co do tej pory robili, też nie było bezpieczne.
- Jak zdołamy bezpiecznie przebyć dżunglę, nawet pomijając szaleństwo? - zapytał.
- Crombie będzie musiał pokazać nam najlepszą trasę, krok po kroku - powiedział Humfrey. - Patrzcie, oto wędrująca łaska, wskazał laskę spokojnie kroczącą na dwóch nóżkach u podstawy, podczas, gdy jej haczykowaty czubek chwiał się niepewnie.
Ogromna księga już gdzieś zniknęła; widocznie Mag schował ją za pomocą magii do butelki, kiedy Bink zajęty był czymś innym. Nie była mu już dłużej potrzebna.
- Rączka wykończona mahoniem, bardzo piękny okaz - powiedział.
Crombie wskazał im drogę, wolno ruszyli więc do przodu zostawiając za sobą złotą gryficę. Nie mogli nic innego dla niej zrobić, jak kontynuować swoją wyprawę w nadziei, że odnajdą zaklęcie, które ją ożywi.
Crombie dwukrotnie oglądał się za siebie i chociaż nie skrzeczał, widać było, że opanowały go jakieś osobiste wspomnienia. Dla niego, który nienawidził kobiet, poświęcenie się tej istoty płci żeńskiej stanowiło okrutną zagadkę, mającą większe znaczenie, niż jego własna niedoszła złota śmierć. Jako żołnierz, Crombie przyzwyczajony był do niebezpieczeństw, lecz nie do poświęceń.
Zmierzch zapadł szybko. Robaczki świętojańskie wypełzły ze swoich podziemnych tuneli, a pluskwy chrapały już w swoich norkach. Szalony karaluch piszczał z radości, biorąc zmierzch za świt. Połykacze ogonów połykali swoje ogony i znikali przed nocą. Grupa owadów-pił zawzięcie piłowała deski, by przygotować sobie nocleg.
Bink rozejrzał się.
- W tej chwili nie miałbym nic przeciwko temu, by być owadem - powiedział. - One są przynajmniej u siebie w domu. Chester jak zawsze trzeźwo myślący, przytaknął.
- Spędziłem wiele nocy na otwartej przestrzeni, ale nigdy na tak głębokim odludziu. Nie spędzimy miło tej nocy.
Bink popatrzył na Humfreya. Mag nadal zajęty był taksowaniem.
- Jest tutaj żuk-nosorożec, który próbuje zryć domki - powiedział Humfrey. - Muchom domowym się to nie spodoba.
- Sir, jest bardzo niebezpiecznie tutaj spać. Gdybyś skorzystał z magii, by wybrać lepsze miejsce...
- Teraz mrówki-cieśle zabierają się do pobierania stempli.
- Może wydobyłbyś coś ze swych butelek, jakieś tymczasowe schronienie na noc - ciągnął Bink.
- Ale ten głupi nosorożec jest za głupi, by ustąpić. On...
- Magu! - warknął Bink tracąc cierpliwość. Humfrey podniósł wzrok.
- A, to ty Bink. Czy urządziłeś się już jakoś na noc? - i znowu wpatrywał się w ziemię. - Popatrz! One wynajęły żuka-mordercę. Zamierzają pozbyć się tego...
Nie miało to sensu. Czarodziej bardziej dbał o zdobywanie informacji, niż o własne bezpieczeństwo. Humfrey nie nadawał się na przywódcę, co wyjaśniało, dlaczego zwalił wszystkie kłopoty na głowę Binka. Tak więc znowu Bink musiał decydować sam.
- Musimy zbudować jakieś schronienie - zadecydował - i musimy też na zmianę trzymać wartę - przerwał, by zastanowić się nad tym.
Jak mogli znaleźć schronienie, gdy każdy kawałek drewna czy listowia walczył o swoje prawa? Znajdowali się przecież w nieokiełznanej głuszy!
Wówczas jego wędrujący wzrok wyśledził ciekawy widok; ogromne, wykrzywione kości martwego potwora. Nie mógł z tej odległości określić, jakiego rodzaju było to zwierzę. Musiało być większe od smoka. Kości wydawały się zbyt masywne jak na legendarnego ptaka-olbrzyma, gdyż nie było śladu po skrzydłach. Być może był to dorosły sfinks. Kości te były dziesięć razy większe od ludzkich. Jedyną przyczyną, dla której sfinksy nie zostały panami dżungli, była ich niezmierna wyjątkowość i kompletny brak zainteresowania zwykłymi, ziemskimi sprawami. Smoki były zwierzętami dosyć pospolitymi, podczas, gdy sfinksa bardzo trudno było spotkać. Bink zaczął się zastanawiać, dlaczego tak się działo i co mogło spowodować śmierć sfinksa w kwiecie wieku. Być może umarł z nudów.
- Crombie, wskaż kierunek do najbliższego i najwygodniejszego miejsca na nasz nocny obóz - powiedział, pragnąc sprawdzić swój osąd.
Crombie posłuchał go i wskazał na kości. Przeczucia nie myliły Binka!
- Zbierzmy trochę liści kocowych i rozłóżmy na tym szkielecie. Dzięki temu będziemy mieli przyzwoity nocleg - powiedział. - Może też służyć jako zabezpieczenie, w razie gdyby coś nas zaatakowało. Crombie, wskaż nam najbliższe koce.
Gryf wskazał łopoczące liany drzewa-drapieżnika. Nie był to wikłacz, ale wydawał się być z nim spokrewniony. Niebezpiecznie było zbliżać się do niego.
- Możemy wystawić straże i tak doczekać końca nocy - zdecydował Bink. - Chester, może ty pierwszy nas popilnujesz. Obudź mnie, gdy zrobisz się zbyt śpiący, a potem ja obudzę Crombiego.
Centaur skinął na zgodę. Nie pytał się o udział Humfreya w tej sprawie, bo przecież nie można było w tym przypadku polegać na Dobrym Magu.

8. SZALONE GWIAZDOZBIORY

Binka wyrwała ze snu potrzeba fizjologiczna, a nie magia. Wypatrzył kloc drzewa tak ciemny i omszały, że przypominał głaz. Mógłby stać się użyteczny, gdyby zaatakował ich jakiś potężny potwór. Wyglądało, że zdoła go podnieść i w razie potrzeby odeprzeć napastnika. Przykucnął, aby go podźwignąć i zatrzymał się - kłoda mogła być zaczarowana. Ale jego talent nie pozwoliłby na dotknięcie tego, gdyby było to niebezpieczne. Podniósł tę intrygującą rzecz. Odciśnięte na nim były brązowo-zielone-białe słoje. Były zadziwiająco twarde jak na drewno. Zastanawiał się, czy nie utonęłoby w wodzie. Poczuł mrowienie rąk, gdy podnosił ten kloc. Drewno było dobrej jakości i w jakiś sposób magiczne i potężne.
Mgliście odczuwał odpowiedź swego talentu oceniającego ową rzecz, jak kiedyś, zanim napił się ze źródła życia. Jak poprzednio, jego magia obejmowała to i zaakceptowała. Talent Binka równy był talentowi Maga. Rzadko jednak odczuwał bezpośrednio jego działanie, z wyjątkiem spotkania z silną wrogą magią. Czyżby ten kawałek drewna?
Zataszczył kloc do tymczasowego obozu.
- Nie wiem, co to jest, ale wydaje się być obdarzone silną magią. Może się nam przydać. Chester odebrał kłodę.
- Drewno niezwykle wytrzymałe. Może pochodzi od bardzo dużego, starego drzewa. Nie rozpoznaję gatunku. Może, gdyby znaleźć trochę jego kory... ?
Crombie zakrakał: - Dawaj to, koński zadzie! W swoim życiu widywałem wiele drzew.
Chester nieznacznie zesztywniał.
- Z pewnością, ptasi móżdżku!
Crombie wziął kloc w przednie łapy i dokładnie mu się przyjrzał.
- Kra! Jest w nim coś dziwnego.
- Tak - zgodził się Bink. - Zanim zajmiesz się nim, wskaż nam najbliższe jedzenie. W czasie twoich badań moglibyśmy coś zjeść.
Crombie usłużnie zakręcił się i wskazał kierunek. Bink spojrzał w tę stronę i zobaczył wielkie, jarzące się grzyby.
- To musi być to. Wprawdzie nigdy nie jadłem rozżarzonych grzybów, ale mój talent nigdy się nie myli - podszedł do jednego i schylił się, by ułamać kawałek. Grzyb był twardy i o bladym wnętrzu, ale ładnie pachniał.
- Kra! Nie jestem go pewien.
- Długo się tym zajmowałeś, ty pustogłowy - odezwał się Chester. - Teraz moja kolej.
Bink znowu musiał się włączyć, by przerwać tę kłótnię. Cały kłopot z tymi wojowniczymi istotami polegał na tym, że obaj dążyli do walki. Nawet na chwilę nie mógł ich zostawić, żeby pójść po jedzenie.
- Teraz kolej na Maga - krzyknął. - Może on je zidentyfikuje!
- Sir! Gdyby nie sprawiło to kłopotu, może sklasyfikowałbyś ten rzadki gatunek?
Mag bardzo się zainteresował znaleziskiem. Popatrzył, zamrugał.
- To grzyb błękitna Śmierć! Pozbądźcie się go!
- Oooo! - Bink wysunął rękę i podstawił pod nos Humfreya grzyb. Wyciągnął nie tę co trzeba rękę. - Przepraszam, chciałem pokazać ci to drewno, nie... - przerwał. - Grzyb jest trujący?
- Jego magia sprawiłaby, że całe twoje ciało zbłękitniałoby, zanim rozpuściłbyś się w błękitną kałużę, zabijającą całą roślinność wokół miejsca, gdzie wsiąkłaby - zapewnił go Mag.
- Ależ Crombie wskazał go jako bezpieczne jedzenie?!
- Zabawne... Można go bezpiecznie dotykać, ale jest najniebezpieczniejszy, gdy się go zje. Podczas poprzednich najazdów używano go do egzekucji.
Bink upuścił grzyba.
- Crombie czy ty nie... - przerwał, zastanawiając się. - Crombie, czy mógłbyś wskazać najgorsza rzecz do jedzenia? Gryf otrząsnął się i wskazał. Prosto na grzyb!
- Jesteś absolutnym idiotą! - krzyknął Chester do gryfa. - Czy pióra wyrosły ci z mózgu! Przed chwilą wskazałeś go jako bezpieczny! Crombie parsknął ze złością.
-  Bink podniósł niewłaściwą rzecz. Mój talent nigdy się nie myli. Humfrey w tej chwili badał kawałek drewna.
- Talent Crombiego zawsze się myli, dlatego nigdy na nim nie polegam.
Nawet Chester zdziwił się, słysząc to.
- Magu, żołnierz nie jest idiotą, nawet ja jestem skłonny to stwierdzić, a jego talent zazwyczaj nie zawodzi.
Crombie zakrakał oburzony tak wyrażoną aprobatą.
- Może i tak. Nie jestem pewien. Co to za stworzenie? - czarodziej pacnął przelatującego komara.
- Nie poznajesz zwykłego potnego komara? - zapytał zdumiony Bink. - Przed chwilą klasyfikowałeś najbardziej nieokreślone owady, odkrywając nowe gatunki!
Humfrey zmarszczył brwi.
- Dlaczego miałbym to robić? Nie znam się wcale na owadach. Człowiek, gryf i centaur wymienili spojrzenia.
- Najpierw Crombie, teraz Mag - mruczał centaur. - To zapewne jest szaleństwo.
- Ale dlaczego nie ogarnęło nas wszystkich? - zapytał zmartwiony Bink. - To więcej niż utrata talentu. Crombie zamiast najlepszej rzeczy wskazał najgorszą, Humfrey miast wiedzy wykazał ignorancję...
- Dokładnie wtedy, gdy obrócił drewno w rękach! - dokończył Chester. - Lepiej odciągnijmy go od tej kłody.
- Proszę, pozwól mi to zrobić - odezwał się Bink ufny, że jego talent poradzi sobie z tą sytuacją najlepiej. Zbliżył się do Humfreya. - Przepraszam, Sir.
Łagodnie usunął kawał drewna z rąk Maga.
- Dlaczego to nie oddziaływuje na ciebie lub na mnie? - zapytał Chester.
- Oddziaływuje na ciebie, centaurze - odezwał się Humfrey - lecz, ponieważ nie znasz swego talentu, nie wiesz jak został odwrócony. Tak, jak i Bink, ale on stanowi specjalny przypadek.
Więc Dobry Mag wrócił do formy.
- Zatem to drewno odwraca czary? - zapytał Bink.
- Mniej, lub bardziej. Przynajmniej zmienia kierunek aktywnej magii. Wątpię, czy zdołałoby ożywić gryficę lub kamiennych mężczyzn. Tamte zaklęcia są teraz bierne. Jedynie całkowite zburzenie całej magii mogłoby je zneutralizować.
- O, tak! - przyznał niepewnie Bink.
- Co za specjalny przypadek stanowisz? - dopytywał się Chester. - Nie posługujesz się magią?
- Można powiedzieć, że jestem uodporniony - ostrożnie powiedział Bink, dziwiąc się, że jego talent nie broni go przed odkryciem. Potem spojrzał na drewno w swoich rękach. - Czy naprawdę był odporny?
Upuścił drewno.
- Kraa! - odezwał się Crombie. - To dlatego mój talent zawiódł i to drewno sprawiło, że - puf, kraa, kraa...
Golem zaplątał się w pobliże drewna i jego tłumaczenie uległo dezintegracji. Bink łagodnie odsunął golema.
- Co miałem na myśli - kontynuował golem zupełnie nieświadom przerwy. - To jest niebezpieczne.
- Z pewnością - zgodził się Bink. Kopnął daleko drewno. Chester nie czuł się przekonany. - Oznacza to, że było to przypadkowe zdarzenie. Musimy jeszcze stawić czoła szaleństwu.
Crombie tym razem wskazał z powodzeniem najbliższą, dobrą żywność. Był to krzak z ciastkami, rosnący na bogatej glebie, niedaleko kości sfinksa. Urządzili ucztę z czekoladowych ciastek. Dostępne drzewo wodnych kasztanów dostarczyło im obfitego napoju. Wszystko, co musieli zrobić, to zerwać świeże kasztany, przekłuć je, by wypić napój.
Kiedy Bink jadł i popijał, jego wzrok napotkał następną kupkę ziemi. Tym razem ostrożnie rozgrzebał ją patykiem, ale nie zdołał niczego znaleźć poza spulchnioną ziemią.
- Sądzę, że to coś mnie śledzi - odezwał się. - Ale w jakim celu? Niczego teraz nie podejmuję, po prostu siedzę tutaj.
- Przyjrzę się temu rano - odezwał się Mag, którego ciekawość troszkę wzrosła.
Urządzili sobie legowisko wśród ponurych kości, gdyż zbliżał się zmrok. Bink położył się pod sklepieniem szkieletu na poduszce z gąbczastego mchu, najpierw starannie sprawdzając, czy jest nieszkodliwy. Obserwował, jak pojawiają się gwiazdy. Nocleg pod gołym niebem nie był aż tak straszny!
W pierwszej chwili gwiazdy były małymi punktami świetlnymi zerkającymi z pomiędzy żeber sklepienia z kości. Lecz wkrótce Bink zaobserwował, że tworzą pewne wzory. Konstelacje. Niezupełnie znał się na gwiazdach, gdyż Xanth nie był bezpiecznym miejscem podczas nocy. Kiedy zauważył pierwsze z nich, gnał chowając się w najbliższym domu. W tej chwili stwierdził, że nocne niebo stanowi intrygujący widok. Myślał, że gwiazdy, to nocny ekwiwalent jasności dnia, równomiernie i bez istotnej przyczyny rozproszone. A jednak bardzo się różniły przechodząc od oślepiającej jasności do ponownego ściemnienia, od pojedynczej wspaniałości do rozproszonego skupienia. Mógł przeprowadzić wyimaginowaną linię pomiędzy nimi, tworząc obrazy. Była tam głowa człowieka wijącego się jak wąż, linia i plamka z mackami jak u wikłacza. Kiedy się skupił, rozpoznawał wśród gwiazd coraz więcej rzeczy. Figury nabierały więcej ostrości i wydawały się prawie realne.
- Patrz, tam jest centaur! - wykrzyknął Bink.
- Naturalnie - odparł Chester - jest to jeden z bardziej ustabilizowanych gwiazdozbiorów. Istnieje od stuleci!
- Wygląda, jak żywy! Wydaje się, jakby się poruszał!
- Nie, konstelacje nie poruszają się. Nie w ten sposób. One... - centaur przerwał.
- On naprawdę się porusza! - krzyczał Bink. - Jego ramię sięga do tyłu po strzałę...
- On drga - poprawił go Chester. - Coś dziwnego dzieje się tutaj. Może to w atmosferze...
- Albo może to powietrze się porusza - powiedział Bink.
Chester parsknął. Obserwowali, jak centaur na niebie wyciąga strzałę, napina łuk i mierzy do jakiegoś celu. W polu widzenia znajdował się duży, oswojony łabędź. Nie polowało się na łabędzie. Był też lis, ale umknął z pola widzenia, chowając się za jakimś pasterzem, zanim centaur zdołał wycelować. Wtem ukazał się wielki niedźwiedź. Próbował złapać lwiątka, ale w pobliżu czuwał dorosły lew, prawie tak wielki jak niedźwiedź. Wydawał się agresywny. Dwa wielkie drapieżniki zaczęły się okrążać, a napięty łuk centaura śledził ich ruchy. Który z nich dostanie pierwszy?
- Bierz lwa, głupcze! - mruczał Chester. - Wtedy niedźwiedź weźmie lwiątko i zostawi cię w spokoju.
Bink zafascynowany był zarówno animacją gwiazdozbiorów, jak i siłą i gracją wielkich bestii. Oczywiście centaur był zwyczajnym stworzeniem, ale takie zwierzęta, jak lew, niedźwiedź czy łabędź istniały jedynie w mitach odnoszących się do Mundanii. Niektóre przedstawiono w postaciach sfinksów, chimer, gryfów itp., ale naprawdę wyglądały inaczej. Mundańskiego lwa można było wyróżnić w ciele gryfa, z głową mrówko-lwa. Mieszańce wywodziły się od oryginałów mundańskich. Zarazem teraz, kiedy opuszczono kopułę ochronną, zwierzęta mogły przechodzić swobodnie przez granicę i prawdopodobnie dochodziło do mieszania gatunków. Bink żałował, sięgając do dawnych wspomnień, że nie było mu dane zobaczyć takich stworzeń jak niedźwiedź z krwi i kości, podczas pobytu w Mundanii. Był wtedy zbyt zajęty problemem powrotu do Xanth.
Prawie tuż pod ogonem centaura pojawiło się inne mundańskie stworzenie. Przypominało jednogłowego psa. Bink widział prawdziwe wilkołaki, ale to się nie liczyło. Jak strasznie musi być w Mundanii, gdzie wilki uwięzione na stałe w zwierzęcej formie nie mogą zmieniać się w ludzi!
Centaur na niebie odwrócił się do wilka. Wymierzył. Ale wilk już umknął, ponieważ gonił go wielki skorpion. Skorpion gonił człowieka - nie, on tylko sądził, że goni go człowiek. Człowiek, potężnie umięśniony brutal ścigał w tej chwili węża, usiłując zmiażdżyć mu głowę maczugą. A tuż za mężczyzną podążał smok; naprawdę cudaczne, długoszyje zwierzę goniące smoka. Całe niebo zdawało się ożywione dziwnymi stworzeniami, wydając się bardziej interesującym miejscem, niż cała Kraina Xanth.
- Co to jest, to z tą szyją? - zapytał Bink.
- Mityczna zoologia nie należy do mojej specjalności - odparł Chester. - Lecz sądzę, iż jest to mundański potwór zwany żrafą. - Zamyślił się. - Nie, nie całkiem tak, żrafa. Nie, to żyrafa. Tak! Ma długą szyję po to, by uniknąć wrogiej, ziemnej magii, czy coś w tym rodzaju. Ta dziwna szyja prowadzi też do tego, że ten stwór nie ma głosu.
- Naprawdę dziwna magia - zgodził się Bink.
- Praktycznie: dziwna nie-magia. Kraina Mundania mogłaby używać sensownej, racjonalnej części magii.
Kiedy pozostałe gwiazdy wyłoniły się, niebo nie było już zatłoczone tak gęsto zwierzętami. W oddali widzieli kraba i bezskrzydłego byka i zwykłego jednogłowego psa. Obfitość ptaków takich jak feniksy, rajskie ptaki i chmara obcych jak żuraw, tukan, orzeł, paw, gołąb, kruk. Byli tam także ludzie - mężczyźni, dzieci i kilka ujmujących, młodych kobiet.
Przypomniało to znowu Binkowi o Cameleon. Im dłużej trwało rozstanie, tym bardziej za nią tęsknił. Co z tego, że była w brzydkiej fazie? Miała też fazę piękną.
- Patrzcie! To rzeka Erydan - krzyknął Chester.
Bink odnalazł ją. Rzeka płynęła przez pół nieba, tworząc meandry przez całą drogę od stóp olbrzyma. Bink nie mógł dostrzec, gdzie się kończy. Dokąd mogła płynąć niebiańska rzeka? Występowały w niej różnorodne gatunku ryb, a ta...
- Cóż to jest? - zapytał Bink.
- Legendarny wieloryb mundański - odpowiedział Chester. - Rad jestem, że podobne potwory nie istnieją w naszej krainie!
Bink zgodził się z nim w zupełności. Znowu śledził bieg rzeki, szukając jej końca. Rzeka zwodziła go, to rozszerzając się, to zwężając, to niknąc. Wtem wyśledził małą jaszczurkę - kameleona.
- Cameleon! - krzyknął.
Gdy wypowiadał to słowo, jaszczurka przeobraziła się w ludzką Cameleon, jego żonę, którą kochał i znał. Otworzyła usta i patrzyła na niego z najdalszych głębin nieba. Wydawało się, że mówi: - Bink, Bink, chodź do mnie...
Bink zerwał się na równe nogi, prawie rozbijając sobie głowę o szkielet sfinksa.
- Idę! - krzyczał radośnie. Po co w ogóle ją zostawił? Nie było jednak drogi, która wiodłaby do niej. Nie mógł ani się wspiąć w powietrzu, ani pofrunąć. Wiedział, że była tylko obrazem, a nie realną Cameleon. Po prostu przetransformował zwykłą jaszczurkę we własnej wyobraźni. Nadal jednak pragnął...
W tej chwili centaur z gwiazdozbioru wypuścił strzałę. Pocisk zostawił za sobą lśniącą, świetlistą smugę przez całe niebo, coraz jaśniejszą w miarę, gdy się zbliżała. Nagle wyłoniła się blisko nich, przerażająco duża i sfrunęła z nieba uderzając w pobliskie psie drzewo. Zawyło z bólu, obnażając podobne do zębów wewnętrzne konary, z psią wściekłością poszukując wroga. W chwilę potem rozerwało strzałę na kawałki.
Bink spojrzał na Chestera, ale nie mógł dostrzec wyraz jego twarzy w ciemnościach. Ta strzała z gwiazdozbioru! Nic innego, jak spadająca gwiazda, a uderzyła w prawdziwe drzewo!
- Czyżby ten centaur naprawdę strzelał do nas?
- Jeżeli nie, to jest zbrodniczo niedbały - powiedział ponuro Chester. - Jeżeli tak, to marny strzał. Ten zły przykład rzutuje na kwalifikacje wszystkich centaurów. Dam mu nauczkę.
I Chester stanął widoczny w migotliwym świetle gwiazd, wysoki i wspaniały rumak-mężczyzna z naprężonym łukiem, obwiedziony blaskiem gwiazd. Ze straszliwą siłą napiął łuk i zwolnił strzałę. Pomknęła w górę. Coraz wyżej i wyżej, doskonale widoczna mimo nocy. Jeszcze wyżej, nieprawdopodobnie wysoko, prosto ku krawędzi nocnej kopuły, kierując się ku centaurzemu gwiazdozbiorowi.
Bink wiedział, że fizyczna strzała nie mogła uderzyć w gwiazdę, czy w gwiezdny zbiór. Gwiazdozbiory były przecież jedynie liniami, które wyobraźnia przeciągnęła pomiędzy gwiazdami.
Strzała Chestera uderzyła w bok gwiazdozbioru centaura. Stwór podskoczył z bólu. Z ust wyleciały mu dwie komety i spadająca gwiazda - co za mocny okrzyk!
- No i co, pustogłowy? Rewanż? - odciął się Chester. Gwiazdozbiór odchylił się do tyłu i wyciągnął strzałę Chestera. Pulsowało tam kilka przyćmionych gwiazd, oznaczając ranę. Złapał i wyrwał całą garść łabędziego puchu i przyłożył do skaleczenia. Łabędź stał jak porażony, klnąc spadającymi gwiazdami, ale nie ośmielił się zaatakować centaura.
Niebiański centaur wyciągnął rozciągliwą lupę zwaną teleskopem i przyłożył do oka. Magia tej tuby pozwalała mu widzieć dalej niż oko.
...... !!! - wykrzyknął naprawdę paskudne przekleństwo, poszukując właściciela kwestionowanej strzały.
- Tutaj jestem, zakuta pało! - Chester skłonił się i wysłał następną strzałę w niebo. - Zejdź tutaj i walcz jak centaur!
- Och, nie chciałbym - upomniał go Bink.
Wydawało się, że gwiazdozbiór podjął wyzwanie. Podniósł teleskop i wymierzył w obóz z kości. Paskudnie nabita kolcami planeta wystrzeliła z jego ust.
- No dobrze, naiwniaku! - krzyczał Chester. - Udowodnij, że jesteś wart tego przezwiska!
- Wart przezwiska "naiwniak"? - Binkowi nie podobało się to. lecz nie mógł im przerwać.
Gwiazdozbiór wymierzył następną strzałę. To samo zrobił Chester. Stali teraz naprzeciw siebie, łuki napięte, czekali, który strzeli pierwszy. Wtem, prawie równocześnie wyleciały obydwie strzały. Obydwie nadzwyczajnie celne. Bink widział, jak strzały minęły się w połowie nieba i skierowały do celów, jakby magicznie sterowane. Żaden z centaurów nie poruszył się. Widocznie stanowiło to punkt honoru w takich pojedynkach. Ten, który by uskoczył, okazałby słabość, a niewiele centaurów wykazywało słabość. Obydwie strzały chybiły, ale tylko odrobinę. Strzała Chestera prawie drasnęła czoło gwiazdozbioru, podczas, gdy strzała niebiańskiego centaura wbiła się w ziemię tuż za lewym przednim kopytem Chestera. Jednocześnie dziwnie blisko głowy Dobrego Maga.
Humfrey raptownie się zbudził.
- Ty koński wojowniku! - krzyknął rozgniewany. - Uważaj co robisz!
- Uważam - odparował Chester. - To nie moja sprawa. Popatrz, jest na niej gwiezdny pył. Humfrey wyciągnął strzałę z ziemi.
- O, naprawdę jest - rzucił ukośne spojrzenie na niebo. - Ale tutaj na dole nie oczekuje się gwiezdnego pyłu. Co się dzieje? Crombie poruszył się.
- Kraa! - Ty jesteś Magiem - przetłumaczył golem. - To po tobie spodziewamy się wiedzy o takich sprawach.
- O ożywających gwiezdnych konstelacjach? Bardzo już dawno zajmowałem się tą szczególną magią - Humfrey spojrzał w niebo. - W zasadzie jest to warte studium. Crombie, gdzie jest najdogodniejsze dojście do tego królestwa?
Crombie wskazał. Teraz Bink zobaczył gwiazdozbiór przypominający schodzące w dół, aż do drugiego widnokręgu schody. Wyglądały coraz bardziej materialnie. Gdy tak się im przypatrywał wydawały się bliższe i schodzące prawie do krawędzi szkieletu sfinksa. A jeśli, mimo wszystko, można się po nich wspiąć?
Spojrzał w górę na gwiazdy. Były jeszcze jaśniejsze, niż przedtem. A pomiędzy nimi wyraźniejsze linie. Mocno obrysowane postaci na niebie nabierały kryształów, które czyniły je bardziej realnymi. Znów zobaczył nawołującą go Cameleon.
- Wchodzę tam!
- Kraa! - zgodził się Crombie. - Zawsze przygotowany jestem do walki, a ten kometousty centaur potrzebuje lekcji.
Chester prawie już wszedł na schody, ale tuż przy nich zatrzymał się.
- Nie bądźcie głupcami - sapał Mag biegnąc za nimi. - Crombie zwracał się do centaura na niebie, nie do ciebie. Ty jesteś głośnousty, a nie kometousty.
- Uhm, oczywiście - zgodził się bez entuzjazmu Chester. Czynił widoczne wysiłki otrząśnięcia się z poirytowania. - W górę!
Ruszyli do schodów.
- Czy wy oszaleliście, głupcy!? - wrzeszczał Grundy. - Niczego dla was tam nie ma!
Chester spojrzał na niego. Bink zauważył zmianę w kształcie głowy niebiańskiego centaura, znowu obwiedzionej liniami konstelacji.
- Nie słyszałem krakania Crombiego.
- Nie krakał! - krzyknął golem. - Tym razem mówię w swoim imieniu. Nie wchodźcie do nieba. To szaleństwo!
- To fascynujące! - odpowiedział Humfrey. - Bezpośrednie studium nad ożywionymi gwiazdozbiorami! Nigdy nie będzie lepszej okazji.
- Muszę dać centaurowi lekcję - odezwał się Chester. Oczy Binka zwróciły się ku Cameleon. Jego pożądanie do niej stało się tak wielkie jak niebo. Szedł dalej.
- To szaleństwo! - krzyczał Grundy wyrywając pióra z szyi Crombiego. - Na mnie ono nie wpływa. Widzę jedynie fakty oczywiste, ponieważ nie jestem prawdziwy! To wroga magia. Nie idźcie!
- Prawdopodobnie masz rację, karzełku - zgodził się Humfrey. - Ale perspektywa jest zbyt kusząca, bym ją odrzucił!
- Tak samo było z syreną. Nie idźcie tam! - powtarzał Grundy. - Co będzie z waszą wyprawą, jeżeli szaleństwo was ogarnie?
- O co się troszczysz? - dopytywał się Chester. - Przecież nie posiadasz uczuć. Położył przednie kopyta na pierwszym stopniu. Był twardy, połączony z następnym za pomocą małej gwiazdki w każdym rogu. Linie, jak przędza światła, a na nie nałożone szklane płytki. Przezroczyste schody, niezupełnie niewidziale wiodły do nieba.
Bink wiedział, że to magia i nie ufał jej. Ale tam w górze była Cameleon, czekała, więc musiał iść. Przecież jeżeli to niebezpieczne, talent go ochroni.
- A ja nie idę - wrzeszczał Grundy. Zeskoczył z pleców gryfa prosto na rozkwitnięty pluskwi kwiat, siejąc panikę wśród kwietnych pluskiew. W chwilę później pozostał sam, zagubiony wśród nocy.
- A idźcie sobie do diabła! - mruczał Chester, wspinając się na schody. Powierzchnie uginały się lekko pod jego ciężarem, przekraczając gwiezdne zawiasy, ale wytrzymały. Crombie, niecierpliwy, rozpostarł skrzydła i przefrunął nad centaurem. Przysiadł na wyższej kondygnacji gwiezdnej drogi, dla odpoczynku. Wejście było w widoczny sposób zbyt strome, stworzenie jego rozmiarów mogło swobodnie rozłożyć skrzydła, toteż wybrał pieszą wędrówkę. Dobry Mag szedł trzeci, a ostatni Bink. Wspinali się jeden za drugim. Gwiezdne schody zakręcały, więc wkrótce Crombie znalazł się wprost nad Binkiem. Dawało to interesujący efekt. Ale Binka bardziej pociągał widok poniżej. Gdy wyszedł ponad wierzchołki drzew, roztoczył się przed nim nocny widok pustkowia Xanth. Z powodu swej niezwykłej natury odludny krajobraz sprawiał niesamowite wrażenie. Raz Bink przeobraził się w ptaka, a kiedy indziej dosiadł magicznego dywanu, fruwał także w swej ludzkiej postaci. Magia przyniosła mu bardzo zróżnicowane doświadczenia. Ale powolna wspinaczka nad poziomem lasu, z materialnym oparciem dla stóp, była wyjątkowym przeżyciem. Uświadomił sobie, że można spaść. Schody nie miały poręczy, ani też żadna bariera nie chroniła stopni. To stawiało go w odmiennej, niż podczas lotu sytuacji. Być nad ziemią, ale jeszcze stąpać po niej w jakiś sposób...
Nocny las był piękny. Niezliczone drzewa promieniowały groźnie. Niektóre wyciągały w górę białe jak kości macki. Inne miały kształt brył o pastelowych kolorach. Jakieś ogromne kwiaty przypominały oczy. Te oczy wpatrywały się w Binka. Wierzchołki niektórych drzew tworzyły wewnętrznie splątane labirynty. Gdy tak patrzył, cały las przybrał kształt twarzy ludzkiej.
- Nie idź! - szeptała.
Bink natychmiast zatrzymał się niezadowolony. Czyżby puszcza naprawdę usiłowała do niego przemówić? Czyje interesy reprezentowała? Może jest zazdrosna o jego ucieczkę do nieba lub może chciała pożreć jego ciało, lub po prostu go zgubić?
Crombie uchylił się przed mackami wikłacza. Chester swego czasu został zupełnie ogłuszony, by uratować ich przed syreną. To talent Binka wówczas zadziałał. Dlaczego miałby usnąć teraz? Spojrzał w górę. Oczekiwała na niego olbrzymia panorama nieba, zwierzęta, potwory, ludzie. W tej chwili wszyscy zamarli w miejscu, oczekując przybycia grupy Binka. Tam, w górze czekała go przygoda. Podjął wspinaczkę. Musiał się śpieszyć, bo kiedy przystanął, inni kontynuowali wspinaczkę. Teraz byli o kilka spirali dalej. Nie chciał się spóźnić na tę przygodę! Dogonił Maga, który zmitrężył z przyczyny śmiałego czworonożnego stworka, co jakoś dziwnie zabrzęczał w pobliskim mroku. Brzmiało to jakby brzęczenie jakiegoś wielkiego insekta, jednego z tych egzotycznych żuków. Miał nadzieję, że nie jest to następny złoty owad! Zamachał rękami w nadziei, że go przepłoszy.
- Bink! - wołał jakiś cieniutki głos.
Co teraz? Wspinał się teraz szybko, owiany wiaterkiem i musiał być bardzo uważny. Nie wolno było zrobić fałszywego ruchu podczas obserwacji wspaniałej kopuły i szerokiego dysku poniżej. Bink utkwił w samym centrum fenomenalnej scenerii i pragnął doświadczyć intensywnie każdego jej aspektu w całej okazałości. Nie chciał, żeby przeszkadzały mu jakieś owady.
- Odejdź!
Owad podfrunął bliżej. Emitował jakieś światło. Okazał się być latającą rybą, poruszającą się za pomocą odrzutu pęcherzyków fuzlowych. A jej twarde skrzydełka pozwalały na unoszenie się. Jej skrzela były zaworami wlotowymi powietrza, a różnorodne małe płetwy utrzymywały ją w równowadze i ułatwiały manewrowanie.
Bink wiedział, że latające ryby są szybkie. Ta jedna miała z tyłu światełko, jakby miniaturową latarkę i...
- Bink, to ja, Grundy! - i patrzcie, to rzeczywiście był golem, który przycupnął na grzbiecie ryby. Kierował nią za pomocą małych cugli i wędzidła w pysku. Wolną ręką trzymał lampę, która wydawała się być małą gwiazdą schwytaną w maleńką sieć.
- Złapałem tę rybę wabiąc ją rybią mową. Zrozumiała i pomaga mi. Mam ze sobą drewienko odwracające zaklęcie - postukał w siodło ręką z cuglami. Był to sękaty kawałek odrzucony przez Binka.
- Ale jak ryba może latać!? - dopytywał się Bink. - Jak możesz wytłumaczyć, przecież odwracające zaklęcie...
- Ono nie oddziaływuje na rybę, ona nie ma talentu. Ryba jest magiczna - wyjaśnił Grundy tracąc cierpliwość. - Drewno odwraca jedynie zewnętrzną magię, a nie wrodzoną.
- Nie ma to dla mnie większego sensu - powiedział Bink. - Drewno odwróciło talent ptasiego dzioba, ale nie zmieniło go z powrotem w człowieka - ciągnął dalej golem. - Zaburzyło informacje gnoma, ale nie uczyniło z niego człowieka. Nie wpłynęło na ciebie, ponieważ... Golem nie uświadamiał sobie talentu Binka, ale temu drzazga magicznej kłody przypomniała o natrętnym pytaniu:
- Czy jego talent pokonał drewno, czy nie został przez nie przypadkiem odwrócony? Odpowiedź mogła być sprawą życia lub śmierci! Ale co z tobą? - dopytywał się Bink. - Nadal tłumaczysz?
- Nie jestem prawdziwy - uciął Grundy. - Zabierz moją magię, a stanę się niczym innym, jak tylko sznurkiem i błotem. Drewno jest dla mnie po prostu drewnem.
Ale to drewno przedtem wpłynęło na ciebie! Mamrotałeś niezrozumiale, dopóki nie zabrałem cię do niego!
Czyżby?! - zdumiał się Grundy. - Nie zdawałem sobie sprawy. Sądzę, że moim talentem jest tłumaczenie, więc...
Przerwał, by zastanowić się.
- Wiem, teraz nie tłumaczę, mówię za siebie! I padła odpowiedź.
- Lepiej trzymaj to drewno z dala ode mnie - powiedział Bink. - Nie ufam mu.
- Nie. Muszę zbliżyć je do ciebie. Połóż na nim ręce.
- Nie zrobię tego! - krzyknął Bink.
Grundy pociągnął za lejce, kopnął boki ryby i pochylił się do przodu. Ryba skręciła w bok, stanęła dęba i przyśpieszyła wprost na Binka.
- Hej! - zaprotestował, gdy skubnęła go w rękę.
Lecz w tym samym momencie cały ogólny widok zmienił się. Nagle gwiazdy stały się po prostu gwiazdami, a schody gałęziami kratowego drzewa. Nad nim, blisko wierzchołka oczekiwali pozostali. O krok od coraz cieńszych gałązek, niezdolnych ich utrzymać. Crombie w znacznej mierze wspierał się na rozłożonych skrzydłach, a Chester...
Bink potrząsnął ze zdumienia głową. Centaur wspinający się na drzewo!
Wtem ryba odleciała dalej i szaleństwo wróciło. Bink znajdował się znowu na przezroczystych schodach wspinających się ku lśniącym konstelacjom.
- Wiem, że to szaleństwo! - krzyczał. - Ale nie mogę się powstrzymać. Muszę tam wejść!
Golem skierował rybę znowu w pobliże.
- Nie możesz tego poniechać, nawet jeśli wiesz, że to jest zguba?
- To szaleństwo - zgodził się Bink, doświadczając przypływu zdrowego rozsądku, gdy drewienko znów było blisko, ale naprawdę nie martw się o mnie, ja przeżyję. Sprowadź Chestera z tamtej gałęzi, zanim się zabije!
- Dobrze - zgodził się Grundy. Spiął swego rumaka i ruszył do przodu. Bink podjął wspinaczkę, przeklinając swoją głupotę.
Ryba rozpływała się w mrokach nocy. Tylko gwiazda w klatce - Bink teraz wiedział, że to tylko świecąca jagoda - ukazywała pozycję golema. Światełko zbliżało się do centaura.
- Co za nieszczęście, golemie! - krzyczał Chester. - Co ja robię na drzewie niczym latający koń?
Bink nie słyszał odpowiedzi golema, ale mógł się jej domyślić W chwilę potem zobaczył, jak Chester schodzi po stopniach w dół.
- Hej, ty idioto! - krzyczał Mag. - Zabieraj swój ośli tyłek od mojej twarzy!
- Złaź w dół - odkrzyknął centaur. - To nie są schody, to drzewo. Wspinaliśmy się ku własnej zgubie.
- To tylko informacje. Daj mi przejść!
- To szaleństwo! Grundy, daj mu to twoje drewienko. Światełko przesunęło się.
- Wielkie nieba! - krzyknął Humfrey. - To jest drzewo! Musimy z niego zejść!
Lecz oto centaur znowu zaczął się wspinać.
- Nie zakończyłem sprawy z tym gwiezdnym centaurem! - oznajmił.
- Ty koński głupku! - wykrzyknął Humfrey. - Przestań!
Ryba poszybowała w dół do Binka.
- Nie poradzę sobie z nimi obydwoma - krzyknął Grundy. - Mam jedynie pojedynczy kawałek drewna, a was jest czterech!
- Gryf może fruwać! Już teraz jest bezpieczny! - orzekł Bink. - Schody, to jest, miałem na myśli drzewo, jest wąskie. Daj Chesterowi drewienko, jego nikt nie wyminie. Przez ten czas poszukasz jeszcze parę magicznych drzazg.
- Pomyślałem o tym - odparł golem. Ryba zafurkotała. W chwilę potem Chester znowu zmienił kierunek. Dobry Mag klął zgoła nie pasujące do maga przekleństwa. Został jednak zmuszony do wycofania się przed zadem centaura. Wkrótce znaleźli się wprost przed Binkiem, i ten także klął, gdyż i jego wejście zostało także udaremnione.
Widząc ich odwrót, gwiazdozbiory eksplodowały furią. Gwiezdny centaur gwizdnął cicho. Wokół niego zgromadziły się inne monstra niebios: smok, hydra, wąż, pegaz, gigant a w rzece Erydan - wieloryb.
Szaleństwo wciąż ogarniało Binka. Nie miał już jednak ochoty wspinać się po schodach. Monstra zbiegły się, skupiając wokół szczytu schodów. Wąż kierował się w dół, jego wijące ciało oplotło spiralę schodów, podczas, gdy skrzydlate stwory pofrunęły w dół. Bink nie był pewien, czy to prawda, czy iluzja, czy może coś pośredniego. Przypomniał sobie trafione strzałą psie drzewo i przeszła mu ochota do żartów.
- Musimy się ukryć! - krzyknął.
Lecz Crombie, najwyżej na schodach, nie dotknięty drewienkiem odwracającym zaklęcia, wzbił się ruszając do walki ze skrzydlatym koniem.
- Kraa! - krzyknął. - I-cha-cha! - odpowiedział koń. Grundy pomknął tam na swoim rumaku.
- Ooo, co oni powiedzieli!
Tymczasem przeciwnicy zwarli się. Stali naprzeciwko z rozłożonymi skrzydłami, wystawiając pazury i kopiąc kopytami. Bink nie mógł się zorientować po obracających się, trzepoczących i oświetlonych od tyłu sylwetkach, które ze stworzeń miało przewagę.
Naraz pojawił się wąż. Chester nie mógł użyć dobrze swojego łuku,
ponieważ żadna strzała nie porusza się spiralnie. Więc czekał z mieczem. Bink był ciekaw, co widzi centaur, ponieważ ten miał drewienko.
Widział więc coś realnego. Prawdopodobnie nie był to wąż, ale jakiś jego ekwiwalent stanowiący zagrożenie. W międzyczasie Bink musiał przyjąć to, co zobaczył.
Olbrzymia wężowa głowa przybliżyła się, centaur wydał ostrzegawczy okrzyk i ciął go przez pysk. Ostrze uderzyło w kieł. Wielkie zęby węża odbijały światło gwiazd i lśniły prawdopodobnie od trucizny. Szczególnie dwa, wystające, które poruszały się z precyzją szermierza. Chester musiał wycofać się - miał tylko jeden miecz. Odbił się i użył przednich kopyt. Strzelił węża w nos, okładając go jednocześnie mieczem. W przednich kopytach nie miał tyle siły, co w tylnych, lecz jego kopyta miały ostre bojowe krawędzie. Impet ich uderzenia mógł rozłupać korę drzewa, lub zedrzeć łuski z węża.
Bink zastanawiał się, co byłoby, gdyby drewienko dotknęło węża? Czy dałoby wężowi inne spojrzenie na rzeczywistość. Czy centaur nie wydałby mu się czymś innym? Jak można było mieć pewność, która magia jest prawdziwa, a która fałszywa?
Wąż zasyczał i otworzył szczęki tak szeroko, że wnętrze paszczy sięgało wysokości centaura. Drgający język wił się w kierunku ręki trzymającej miecz. Owinął się wokół unieruchamiając ją. Ale Chester przerzucił broń do drugiej ręki i odciął język gada. Wąż wydał ogłuszający syk bólu i szybko zamknął szczęki, a kły sterczały mu po obydwu stronach szczęki. Chester wykorzystał ten moment i odwinął część języka ze swego ramienia. Potem zadawał ciosy w kierunku nosa straszydła. Przytrzymywał sobie włosy.
Pojawił się smok. Warcząc ruszył prosto na Dobrego Maga. Humfrey mógł być jeńcem szaleństwa, ale nie był głupcem. Wsunął rękę pod kaftan i wyciągnął buteleczkę. Atak smoka był tak gwałtowny, że nie zdążył jej otworzyć. Zamiast tego rzucił ją wprost do paszczy smoka. Smok automatycznie przełknął. Ten ruch skruszył buteleczkę. Eksplodowała rozszerzająca się chmura, która prześliznęła się między zębami smoka i scaliła się tuż obok jego głowy. Ale nie uformowała niczego. Ani demona, ani zasłony dymnej, ani nawet kanapki. Po prostu wisiała tam w twardniejących kulkach.
- Co to jest?! - krzyknął Bink. - Czy fiolka chybiła?
- Musiałem rzucić na chybił trafił - odpowiedział Humfrey. - To jest, tak sądzę, piankowa izolacja.
- Piankowe co?
- Piankowa izolacja. Spieni się, a potem stwardnieje utrzymując rzeczy w cieple, lub zimnie.
Bink pokręcił głową. Mag zupełnie zwariował. Jak to coś mogło utrzymać rzeczy w cieple lub zimnie? To. co ogrzewa musiałoby być podobne do ognia, a to co ochładza do lodu. Lecz smok nie podszedł do tego ze spokojem. Zdołał się wyprostować tylko do połowy. Walił głową na wszystkie strony próbując pozbyć się przyczepiającej się masy. Gryzł i drapał próbując wyeliminować piankę.
- Nie robiłbym tego w ten sposób, gdybym był tobą - powiedział mu Humfrey.
Smok zignorował go. Syczał, pchał, sapał i ział ogniem na własny brzuch. To spowijało go, a rozpostarte skrzydła odrzucały kawałeczki twardniejących bryłek pianki. Potem wycelował w Maga, nabrał powietrza, by zionąć straszliwym płomieniem.
Ukazał się jedynie wątły płomyczek. Wtem, ku jego zdziwieniu ciało smoka zaczęło pęcznieć. Nadęło się jak balon, z którego sterczały jedynie nogi, ogon, końce skrzydeł i pysk.
- Co to? - zapytał zdziwiony Bink.
- Izolacja stwardniała natychmiast pod wpływem ciepła - objaśnił Humfrey. - To własny ogień smoka umocnił ją. Na szczęście ten szczególny typ izolacji jest także...
Smok eksplodował. Gwiazdy wystrzeliły we wszystkich kierunkach, strącając listowie drzew w puszczy, świszcząc koło uszu Binka i urządzając wokół świetne widowisko.
-... wybuchowy, kiedy zaprószy się ogniem - dokończył Humfrey.
Obserwowali wznoszące się wysoko gwiazdy, które eksplodowały w górze wielokolorowymi snopami iskier. Całe nocne niebo znacznie pojaśniało.
- Usiłowałem ostrzec tego smoka - stwierdził Humfrey bez współczucia. - Prostak, nie powinien zbliżać się z otwartym ogniem do łatwopalnej izolacji.
Bink nie mógł obwiniać smoka o niezrozumienie ostrzeżenia. Sam popełniłby podobny błąd. Gdyby jego talent pozwolił na to. Ale całe zdarzenie uświadomiło mu jedną rzecz. Gdyby kiedykolwiek doszło do nieporozumienia z Magiem (oby nigdy tak się nie stało!), musiałby uważać na te magiczne buteleczki! Nigdy nie wiadomo, co mogłoby się z nich wyłonić!
Teraz inne monstrum zaatakowało Binka. Była to hydra. Nie miała skrzydeł i nie mogła skorzystać ze schodów zablokowanych przez węża. Wydawało się, że spuszcza się po włókienkach - ale nie były widoczne. Bink smagnął mieczem potwora. Był w znakomitej formie. Gładko sięgnął najbliższej z siedmiu głów tuż za rogami i oddzielił ją od szyi. Posoką trysnęła z tętnicy z taką siłą, że utworzyła dwie fontanny. Jeżeli to wszystkie, to Bink bez kłopotu poradzi sobie z bestią! Dwie fontanny zestaliły się w powietrzu, tworząc dwie Kolumienki wciąż złączone z szyją. Im więcej posoki tryskało, tym bardziej krew zestalając się, pogrubiała zakrzep. Obrzydlistwo narastało, kolor pociemniał, aż w końcu...
Dwa słupki stały się dwiema nowymi głowami? Każda z nich mniejsza od oryginalnej, ale równie zaciekła. Jedynym sukcesem Binka było podwojenie zagrożenia. W miejsce każdej obciętej głowy, pojawiały się dwie nowe. Im dłużej i lepiej będzie walczył, tym gorzej dla niego! Mógłby nie walczyć dobrze, ale wtedy zostanie pożarty w siedmiu, a nie dziewięciu kęsach.
- Łap, Bink! - krzyknął Chester, rzucając mu coś. Bink nie spuszczał przeciwnika z oczu, złapał to coś. W ciemnościach, jego błądzące palce omal tego nie upuściły. Kiedy dotknął magicznego drewienka, wróciły mu zdrowe zmysły. Zobaczył się na gałęzi drzewa, kierującego miecz na...
Lecz w tym momencie odwracający zaklęcie kawałek drewna wyśliznął mu się z ręki i szaleństwo odzyskało nad nim władzę. Widział, jak kawałek leci w kierunku hydry - i jedna z głów dosięgnęła go i połknęła.
W tym momencie Bink doświadczył powrotu poprzedniej gonitwy myśli. Co zrobi odwracacz zaklęcia we wnętrzu iluzorycznego potwora? Jeżeli forma hydry była całkowicie wytworem percepcji Binka - jego szaleństwo, które dzielił z przyjaciółmi powinno się zneutralizować. Nie, żeby unicestwić potwory, które postrzegał konieczny był dotyk drewna. Lecz ponieważ jego przyjaciele widzieli również potwory, drewienko nie mogło być dotknięte przez wszystkich naraz, a zatem może i tak być, że drewienko nie oddziaływuje na potwora, jeżeli on nie istnieje obiektywnie. Nawet wówczas drewienko nie wpłynie na formę hydry a jedynie na jej talent - o ile ten stwór takowy posiada. Większość magicznych stworzeń nie posiada magicznych talentów, ich magią jest samo ich istnienie. Więc nic nie powinno się stać.
Hydra krzyknęła z wszystkich ośmiu paszcz. Raptownie upadła na ziemię. Leżała nieruchoma, a jej gwiazdy zgasły.
Bink przypatrywał się temu z otwartymi ustami. Hydra nie zmieniła formy - a uległa zniszczeniu. Co się stało?
Nagle zrozumiał. Mimo wszystko posiadała talent magiczny. Było nim zwieszanie się na niewidzialnej nici. Drewienko odwracające zaklęcie unicestwiło magię. Powodując gwałtowny upadek potwora i jego śmierć. Niewidzialna nić nie zniknęła. Zadziałała ściągając potwora w dół tak mocno, jak ciągnęła go przedtem w górę.
Ale drewienko przepadło. Jak mogli teraz uciec od szaleństwa? Bink rozejrzał się. Odczynnik piankowy Dobrego Maga zwyciężył smoka. Kopyta i miecz Chestera pokonały węża. Duch bojowy Crombiego przepłoszył skrzydlatego konia. Tak więc indywidualne bitwy zostały wygrane. Ale wciąż trwała ogólna walka.
Wielka ilość gwiazdozbiorów pozostała na niebie. Centaur, gigant i wieloryb nie były w stanie zejść, gdyż nie mieli skrzydeł, ani nie posługiwali się magią latania, a schody zablokował olbrzymi wąż. Widząc los swoich kompanów ci pozostali ryknęli stekiem niepohamowanych przekleństw z bezpiecznej, nocnej kopuły. Wybuchające gwiazdy i kolczaste planety, miniaturowe błyskawice, komety o skręconych ogonach wypływały z ich ust w hojnej gmatwaninie wspaniałych sprośności, a wieloryb bluzgał obscenicznymi zakrętasami.
- No i co?! - wykrzykiwał Chester. - Wejdziemy tam i zrobimy to samo z wami! To wy, tchórze, zaczęliście to wszystko!
Crombie, Humfrey i Bink wspomagali go jak tylko potrafili.
- Nie! Przestańcie! - krzyczał Grundy z grzbietu latającej ryby, zataczając wokół nich regularne koła. - Wszyscy widzieliście naturę własnego szaleństwa. Nie popadajcie w nie znowu! Podajcie sobie drewienko, zyskacie ponownie właściwe widzenie. Postawcie stopy z powrotem na ziemię. Pozwólcie zjawom nie wabić was do zguby!
- Teraz dobrze mówi - zamruczał Humfrey.
- Ale upuściłem drewienko! - krzyczał Bink. - Upuściłem naszą normalność!
- Zejdź więc i weź je! - krzyknął golem. - A ty, koński zadzie, ty mu je rzuciłeś. Zejdź w dół i pomóż mu poszukać!
- Kraa! - odezwał się Crombie. - A ptasi dziób mówi, że idzie w górę sam, żeby całą chwałę zagarnąć dla siebie.
- O nie, nie, nie pójdzie! - zaryczał Chester.
- Dobrze! - zgodził się golem. - Musicie iść razem, żeby było honorowo. Wy, prawdziwe stworzenia, przywiązujecie wielką wagę do honoru, prawda? Czy honor jest dla ciebie obcym pojęciem, ptasi dziobie? Nie chcesz współzawodnictwa końskiego zadu, bo wiesz, że wyprzedziłby cię, gdybyście mieli równy start, co?
- Kraa, kraa! - Bink niemal zobaczył kometę wylatującą z dzioba Crombiego.
- Racja! Udowodnij więc, że możesz dotrzymać mu kroku gdziekolwiek i kiedykolwiek, schodząc w dół i odnajdując to drewno przed nim. I zabierzcie gnoma. A koński zad może wziąć tego pechowca ze sobą.
Pechowca? To tak golem nazwał Binka? Krew zawrzała w Binku. To dlatego, że jego talent był niewidzialny...
- Dobra, ale żebyś tak wpadł w gnój! - powiedział Chester. - Pójdę i przyniosę to głupie drewno. A potem, do chwalebnej bitwy!
W ten sposób w chwale zeszli ze szklanych schodów. Potwory powyżej eksplodowały śmiechem. Niebo pojaśniało od ich krzyków. Eksplodowały wielokolorowe bomby czereśniowe, błyszczące tornada, pożary lasów. Wieloryb tak odwrócił rzekę Erydan, że spadająca woda utworzyła iskrzące się katarakty. Gigant cisnął ogromną maczugą, aż wyrwał gwiazdy z ich łożysk, tak że pofrunęły w dół. Centaur szył błyszczącymi strzałami.
- Ruszajcie się, ślamazary! - krzyczał golem. - Nie słuchajcie tych wyzwisk. Doprowadzi to ich do jeszcze większej szaleńczej furii, niż wasza odpowiedź na tę awanturę.
- A tak - zgodził się Chester. Niezły z ciebie mądrala, jak na mieszaninę dziegciu i sznura.
- Jestem przy zdrowych zmysłach, gdyż nie odczuwam żadnej z tych głupich emocji prawdziwych stworzeń. Nic, co mogłoby zakłócić proces myślenia - odpowiedział Grundy. - Normalny, ponieważ jestem sznurkiem i dziegciem!
- A poza tym, jedynie ty możesz wyprowadzić nas z szaleństwa - odezwał się Mag. - Jedynie ty jesteś zdolny postrzegać obiektywną rzeczywistość, ponieważ nie istniejesz w sensie subiektywnym.
- Tak, czyż to nie wspaniałe? - lecz golem nie wyglądał na uszczęśliwionego.
Bink nagle zrozumiał, że Grundy mógłby z łatwością przyłączyć się do ich szaleństwa, chociaż wiedział, że wiedzie ich do zguby, jeżeli w ten sposób mógłby udowodnić swoją prawdziwość. Co za paradoksalne fatum!
Jakaś strzała uderzyła w krzak kocich języczków w pobliżu i roślina głośno miauknęła, potem fuknęła gryząc strzałę wściekle okładając pączkowymi łapkami, aż ją wyszarpnęła.
- O, chciałbym wbić mu strzałę tuż pod ogon - mamrotał Chester.
- Ten centaur jest hańbą dla naszego gatunku!
- Najpierw odszukaj drewno! - krzyknął Grundy.
Jedna z ciśniętych przez giganta gwiazd zadźwięczała nad głową Binka i podpaliła gumowe drzewo. Roślina rozciągnęła się maksymalnie, próbując uniknąć rozlania się własnej płonącej substancji. Smród był straszliwy.
- Nie znajdziemy niczego w tym dymie - skarżył się Chester, kaszląc.
- Za mną! - krzyknął Grundy pokazując drogę z grzbietu ryby.
Krztusząc się, ruszyli za golemem. Konstelacje wyklinały ich z góry, wymierzając kolejne pociski, ale niezbyt celne. Szaleństwo nie ma mocy nad normalnym dowódcą. Raz jeszcze szaleństwo atakowało. Wieloryb znowu pochwycił rzekę i brutalnie wepchnął do nowego kanału. Woda rozlała się po rozgwieżdżonym polu, tworząc cienki mleczny potop. Wtem znalazła nowe koryto, rozlała się w nim, wyrywając kilka rosnących tam gwiazd i wylała się w dół na ziemię.
- Uważajcie! - krzyknął Bink. - Jesteśmy wprost pod wodospadem!
Masa wody runęła na nich jak lawina. Rzucali się do desperackiej ucieczki, ale gigantyczna kaskada runęła na nich. Przemoczył ich mleczny fluid rozbijając z dźwiękiem grzmotu i pieniąc się na wysokość ramion. Crombie otrząsnął się mokry do suchej nitki, jego pióra straciły blask. Chester objął ramionami swój ludzki tors, jak gdyby chciał odgrodzić się od wzburzonej wody, a Mag...
Dobry Mag okręcił się dużym, jasnym, kiedyś puszystym plażowym ręcznikiem. Przemoczony ręcznik był gorszy, niż jego brak.
- Zła butelka - wyjaśnił zakłopotany. - Chodziło mi o płaszcz przeciwdeszczowy.
Mozolnie wydostali się z bezpośredniego wodospadu i dalej brnęli w wodzie. Bink stwierdził, że ma dreszcze. Woda z niebiańskiej rzeki była lodowata. Szaleństwo pociągało Binka, wcześniej, gdy ożywiło gwiazdozbiory, ale teraz dowódca wyprawy wolałby być w domu - suchy i w cieple. Z Cameleon.
Ach, Cameleon. Szczególnie lubił ją w jej "normalnej" fazie, ani piękną, ani mądrą, ale przyjemnie normalną. To takie odświeżające, za każdym razem, kiedy staje się przeciętną kobietą, gdyż stale się zmienia. Ale kochał ją w każdej fazie urody i inteligencji. Szczególnie w takich sytuacjach jak teraz, kiedy był przemoczony, zziębnięty, zmęczony i wystraszony.
Trzepnął płynącą gwiazdę wyładowując na niej własne niewygody. Lśniący okruch był prawdopodobnie tak nieszczęśliwy jak on sam, wypłukany ze swojego miejsca na niebie. Zwykły rozbitek na ziemi. Woda stała się zbyt płytka dla wieloryba, jedynego niebieskiego potwora, który mógłby stanowić zagrożenie. Grupa wędrowników wyszła z mułu.
- W rzeczywistym życiu musi to być burza z piorunami - skomentował Chester.
Wędrówka ciągnęła się bez końca. Golem nie dał im odpocząć tej nocy. Gniew gwiazdozbiorów towarzyszył im z oddalenia, potem zaniknął kiedy weszli pod kopułę dżungli. Jednak szaleństwo ich nie opuściło. Ziemia wydawała się być masą z masła orzechowego, ślizgającą się pod nogami. Drzewa niebezpieczne same w sobie, wydawały się emanować obcością. Pokrywały się purpurą, buczały niskim chórem i proponowały złowieszcze, podłużne owoce.
Bink wiedział, że szaleństwo, czymkolwiek wydawało się być, życzliwością czy wrogością, zniszczyłoby ich wszystkich w chwili, gdyby mu się poddali. Jego magia zmusiłaby go do przeciwstawienia się temu. Wciąż nie mógł jednak kontrolować wszystkich dróg do rzeczywistości. Szaleństwo w pewien sposób przypominało iluzje Królowej - ale wpływało nie tylko na percepcję, ale i na emocje. Było więc bardziej perfidne.
Usłyszał, że Crombie skrzeczy z golemem w mowie gryfa, potem zobaczył jak Grundy usadowił się ze swoją rybą-rumakiem na jego głowie, by odpocząć. Widać było, że ryba jest zmęczona i musi wypocząć.
- Zasłużyła na nagrodę - powiedział Bink. - Za swoją, uczynioną w samą porę usługę.
- Tak? Dlaczego? - zapytał Grundy.
Bink zaczął mu wyjaśniać, ale zdał sobie sprawę z bezowocności. Golem nie był prawdziwy, on się o nic nie troszczył. Grundy robił to, co musiał, ale ludzka świadomość i współczucie nie były częścią jego natury.
- Po prostu przyjmuj to, co mówię, ryba musi być nagrodzona. Czego ona pragnie?
- Z tym jest dużo kłopotu - wymamrotał Grundy. Ale zaświstał i zabulgotał do ryby. - Chce rodziny.
- Wszystko, czego ona pragnie, to damy swego gatunku - podsumował Bink. - Lub samicy, jeżeli tak się składa, że jest samcem. Dalsza rybia mowa.
- W tym rejonie szaleństwa Crombie nie może wskazać... - wyjaśnił golem.
- Mały kawałek tego odwracającego zaklęcie drewienka rozwiązałoby ten problem - odezwał się Bink. - A swoją drogą, przydałby się nam wszystkim. Wpadliśmy wpierw w szaleństwo, a potem pod wodę, a nigdy nie myśleliśmy o rzeczy oczywistej. Zobaczmy, czy talent Crombiego nie może wskazać większej ilości tego drewna.
Crombie zaskrzeczał z widoczną konsternacją. Obrócił się i wskazał wprost na drżący, galaretowaty kopczyk.
- Nie możemy tam iść - odezwał się Grundy. - To drzewo pijawka.
- Dlaczego by nie? - dowcipnie wypytywał się Chester. - Ty nie jesteś przecież prawdziwy.
- Drewno musi być za nim - powiedział Bink. - Talent Crombiego nadal działa, ale musimy uważać na przypadkowe niebezpieczeństwo po drodze, teraz bardziej niż kiedykolwiek. W nocy, w szaleństwie, tylko ty możesz tego dokonać, Grundy.
- Robię to przez cały czas! - odpowiedział posmutniały golem.
- Potrzebujemy światła - stwierdził Chester. - Ptasi dziobie, Crombie, gdzie możemy zdobyć bezpieczne światło?
Gryf wskazał. Był to kosmyk długonogich banieczek o horrendalnie błyszczących oczach. Bink podszedł bliżej i odkrył, że była to roślina, a nie zwierzę. To, co wyglądało na nogi okazało się być szypułkami. Zerwał jeden taki strąk, a jego oko wysłało wiązkę promieni, która oświetlała wszystko, na co padła.
- Co to naprawdę jest? - zapytał Bink.
- Kwiat-pochodnia - odparł Grundy. - Uważaj, żebyś nie podpalił lasu.
Deszcz ustał, ale z liści wciąż ściekała woda.
- Teraz nie będzie już tak bardzo niebezpiecznie - stwierdził Bink.
Wyposażeni w światła ruszyli w kierunku wskazanego przez Crombiego drewna, okrążając niebezpieczne miejsca dostrzeżone przez golema. Oczywiste było, że nie zdołaliby przeżyć naturalnych pułapek dżungli bez przewodnictwa golema. Byłoby fu wystarczająco groźnie w zwykłych okolicznościach, a cóż dopiero w szaleństwie.
Nagle znaleźli się przy naturalnym pniu, który wyrastał z ziemi, u podstawy miał grubość męskich objęć, a na wysokości głowy był odłamany. Sterczały z niego potrzaskane drzazgi.
- Jakie to musiało być wspaniałe drzewo! - wykrzyknął Bink. - Zastanawiam się, jak zginęło?
Zbliżyli się do pnia i nagle stali się normalni. Świecące oczy, które trzymali, były znów pochodniami kwiatowymi, tak jak powiedział Grundy. I dżungla ukazała im swoją prawdziwą, a nie szaloną magię. Rzeczywiście, Bink odczuł, że umysł ma bardziej otwarty, niż kiedykolwiek w swoim życiu.
- Zaklęcie szaleństwa zostało odwrócone i jesteśmy absolutnie normalni! - krzyczał. - Jak golem!
- Patrzcie na ścieżkę, którą przyszliśmy! - powiedział Chester. - Przeszliśmy tuż obok trujących kolców krwiożerczej trawy, drzew olejowych-beczek, nasze pochodnie mogły spowodować eksplozję całego tego terenu!
- Nie, gdyż wiedziałem o tym - odezwał się Grundy. - Jak myślicie, dlaczego was poganiałem? Gdybym miał nerwy, byłyby zszarpane do kości. Za każdym razem, kiedy schodziliście z trasy, ja...
Wiele rzeczy stało się jasnych dla Binka.
- Grundy, dlaczego troszczyłeś się o nas, zamiast dosiąść tej swojej ryby? Wpakowałeś się w nadzwyczajne kłopoty...
- Ryba! - krzyknął Grundy. - Muszę jej zapłacić! Odłupał drzazgę z masywnego pnia i przymocował do maleńkiej płetwy kawałkiem sznurka - własnego.
- Idź tam, wyłupiastooki - coś podejrzanie emocjonalnego zabrzmiało w jego głosie. - Dopóki będziesz to nosić ze sobą, dopóty widzieć będziesz wszystko takim, jakie jest w tym regionie szaleństwa. Możesz teraz odnaleźć swoją panią-rybę. Kiedy ci się wreszcie uda, pozbądź się drewna. Rozumiem, że nie jest zbyt dobrze realistycznie patrzeć na kobietę. Crombie wydał ochoczy skrzek potwierdzenia, który nie wymagał tłumaczenia.
Ryba wystartowała furkocząc, z silnym odrzutem bąbelków, gładko omijając gałęzie. Uwolniona od ciężaru golema i popędzana nadzieją szalonego rozumu. Było to szybkie stworzenie.
- Dlaczego to zrobiłeś? - zapytał golema Bink.
- Krótką masz pamięć. Sam mi o tym powiedziałeś, zawszona głowo!
- Mam na myśli, że zrobiłeś to z takim wdziękiem. Okazałeś autentyczne uczucie wobec tej ryby.
- Nie potrafiłbym - oschle zaprzeczył Grundy.
- A dlaczego przeprowadziłeś nas przez wszystkie te niebezpieczeństwa? Gdybyśmy zginęli, twoja służba dla Dobrego Maga skończyłaby się.
- Jaki miałbym z tego pożytek? - zapytał Grundy kopiąc ze złością kępę trawy swoją pstrą stopą.
- To by cię uwolniło - stwierdził Bink. - Nie musiałbyś zadać sobie ogromnego trudu odciągnięcia nas od schodów i doprowadzenia w bezpieczne miejsce. Naprawdę nie musiałeś. Twoją pracą jest tłumaczenie a nie przewodzenie.
- Słuchaj pechowcu, nie muszę słuchać tych nonsensów!
- Pomyśl o tym - wpadł mu w słowo Bink. - Dlaczego miałbyś pomagać pechowcowi? Grundy zastanowił się.
- Musiałem mimo wszystko być szalony - stwierdził.
- Jak mógłbyś być szalony, jeżeli szaleństwo na ciebie nie oddziaływuje?
- Do czego zmierzasz? - dopytywał się Chester. - Dlaczego niepokoisz golema? Zrobił dobrą robotę.
- Ponieważ golem jest hipokrytą - odparł Bink. - To jedyny powód, dla którego nam pomagał.
- Ponieważ troszczyłem się o was, zakute pały! - wrzasnął Grundy. - Dlaczego muszę usprawiedliwiać się, że uratowałem wam życie?!
Bink zamilkł. Crombie, Chester i Dobry Mag oniemieli patrząc na golema.
- Co ja takiego powiedziałem? - dopytywał się Grundy ze złością. - Dlaczego wy, próżniacy, patrzycie na mnie?
Crombie zakrakał: - Ptasi dziób mówi - przerwał golem - on mówi - nie mogę przełożyć tego, co on mówi! Co się ze mną dzieje?!
- Drewno z drzewa niwelującego zaklęcia - odezwał się Humfrey - ono zniwelowało twój talent.
- Nie dotykam drzewa!
- Ani my - powiedział Bink. - Ale wszyscy jesteśmy zupełnie normalni w tym momencie. Aura otaczająca pień jest silniejsza niż pojedyncze drewienko. To dlatego jesteśmy w stanie postrzegać cię takim, jakim jesteś naprawdę. Czy zdajesz sobie sprawę, co powiedziałeś?
- Więc to drzewo zabrało twój talent, tak samo, jak wam. Wiecie już o tym.
- Ponieważ zmienia naszą magię, bez zmienienia nas - ciągnął Bink. - Ponieważ to, co jest nami jest prawdziwe.
- Ale to oznaczałoby, że ja jestem na wpół prawdziwy!
- I tylko w połowie się troszczysz - dodał Chester.
- To była po prostu figura retoryczna! Nie mam uczuć!
- Odejdź od drzewa - powiedział Bink. - Odejdź z zasięgu pnia i działania jego magii. Powiedz nam, co tam widzisz. Grundy odszedł i rozejrzał się.
- Dżunglę! - krzyczał. - Zmieniła się! Jest szalona!
- Troska - powiedział Bink. - Odpowiedź Dobrego Maga. Usiłując nas ratować zrobiłeś pół drogi do twego przeznaczenia. Musisz ponosić ciężar bycia prawdziwym. Poczujesz współczucie. Poczujesz gniew. Odczujesz zadowolenie, frustrację i niepewność. Zrobiłeś to, co zrobiłeś, ponieważ świadomość rozciąga się poza logikę. Czy to warto?
Grundy popatrzył na zafałszowany obraz za pniem.
- To jest szaleństwo! - krzyknął i wszyscy wybuchnęli śmiechem.

9. DEMONIAKI Z JEZIORA

O świcie opuścili Region Szaleństwa. Każdy trzymał kawałek odwracającego zaklęcie drewienka. Podróż stała się teraz bardzo monotonna. Czasami odrywali Crombiego od jego kawałka, by wskazał bardziej bezpośrednią i lepszą trasę. Potem zwracali mu magiczną drzazgę. W ten sposób mógł dokładnie spostrzec zagrożenie, zanim zrobił następne rozpoznanie.
Raz zlokalizowali bezpieczny nocleg na drzewie o bocianiej nodze. Rozłożyli wokół swoje drewienka, tak, żeby wroga magia, która chciałaby się tam wedrzeć, została odwrócona. Nie było to zbyt doskonałe zabezpieczenie. Musieli tak zrobić. Byli zbyt zmęczeni.
Kilka godzin później Bink zbudził się. Przeciągnął się i zszedł z drzewa. Centaur został ulokowany na szerokiej gałęzi, a jego cztery kończyny zwisały po obydwu jej stronach. Zdobył w czasie tej podróży wprawę we wspinaniu się na drzewa. Szaleństwo przysporzyło mu nie-magicznego talentu. Mag zwinął się w kłębek w wielkim gnieździe wyczarowanym z jednej z fiolek, żołnierz Crombie był już gotów, jak zawsze. Razem z golemem przeprowadzał zwiad w okolicy.
- Jest jedna rzecz, o której chciałbym wiedzieć - zaczął Bink, kiedy chrupał kromkę rodzynkowego chleba z bochenka, który Crombie zerwał z pobliskiego drzewa chlebowego. Był odrobinę Przejrzały, ale nadal znakomity.
Crombie zaskrzeczał... ! - jest tym, który zniszczył to odwracające zaklęcie drzewo - zakończył Grundy.
- Przetłumacz jeszcze raz!
- Nie dotykam żadnego drewna w tym momencie! - oświadczał zaniepokojony golem. - Lecz nie sądzę, bym był bardziej prawdziwy, niż poprzedniej nocy szaleństwa.
- Wydaje się, że pozostało ci trochę uczuć - zauważył Bink. - Tak musi być. kiedy zbliżamy się do celu. Dwa kroki do przodu, jeden do tyłu. Ale nigdy nie możesz się poddać.
Grundy nagle ożywił się.
- Powiedz, czy istnieje sposób wypatrzenia go, ty gąbczastomózgi!
Bink był zadowolony z takiej zachęty, chociaż wyrażony w sposób tak manieryczny.
- Skąd wiedziałeś, o co miałem zapytać? O zniszczenie...
- To ty występujesz zawsze z pytaniami, Bink - odparł Grundy. - Tak więc wskazaliśmy przedmiot twojego następnego pytania, wiąże się ono z drzewem. To jest wyzwanie. Poszukajmy więc odpowiedzi.
To tak wyglądała uboczna gałąź talentu Grundiego! Przewidywanie z góry przyszłych pytań! Magia stale zaskakiwała.
- Tylko prawdziwe stworzenia lubią wyzwania - stwierdził Bink.
- Zgaduję, że jest tak jak mówisz. To rodzaj zabawy-wyzwania, by stać się prawdziwym. A teraz, kiedy wiem, że może to stać się realne... Nadal mam to szmatławe ciało i nawet nie wiem, ile trzeba troski, żeby to zmienić. Czyli po prostu boję się teraz śmierci, która z pewnością nadejdzie - wzdrygnął się otrząsając z tych myśli. - W każdym razie drzewo zostało zmiecione przez zaklęcie, które nadeszło z tamtego kierunku - wskazał ręką.
Bink spojrzał.
- Wszystko, co widzę, to jezioro. - Nagle skoczył na równe nogi. - Czy ogr nie mówił czegoś o...
- Złe demoniaki z tego jeziora rzuciły zaklęcie, które zmiotło cały las - powiedział Grundy. - Sprawdziliśmy to. Humfrey zlazł z drzewa.
- Lepiej zamknę w butelce kilka drzazg tego drewna - powiedział - nigdy nie wiadomo, kiedy będzie mogło się przydać.
- Rzuć zaklęcie odrzucające je daleko od swojej buteleczki - zasugerował z drzewa Chester.
On również spuścił się z drzewa, co sprawiło, że jego piękny zad wystawiony był znów na niebezpieczeństwo. Naprawdę, centaury nie kojarzą się z drzewami!
Czarodziej umieścił drewienko w buteleczce i zaintonował zaklęcie. Coś błysnęło i w powietrze uniósł się kłąb dymu. Wtedy zakorkował buteleczkę. Drewienko znalazło się w środku. A Mag zniknął...
Bink dopytywał się.
- Gdzie on poszedł?
Crombie wskazał skrzydłami prosto w kierunku butelki.
- Och, nie! - krzyknął przerażony Bink. - Jego zaklęcie zostało znakomicie odwrócone. Skazało jego na pobyt w butelce! Rzucił się w kierunku buteleczki i wyrwał korek. Wypłynął z niej dymek, rozszerzył się, scalił i w końcu uformował Dobrego Maga. Na głowie spoczywała mu jajecznica.
- Zapomniałem, że w tej trzymałem śniadanie - powiedział ponuro.
Grundy nie zdołał już dalej powstrzymać swoich nowouzyskanych emocji i wybuchnął śmiechem. Turlał się po ziemi, zanosząc się od  śmiechu.
- Och, żaden gnom nie wpadł w takie tarapaty - wrzeszczał golem dławiąc się w następnym paroksyzmie.
- Poczucie humoru przynależy jedynie prawdziwym bytom - ponownie stwierdził Chester.
- Dokładnie tak - jakoś pośpiesznie zgodził się Humfrey. - Dobrze, że żaden wróg nie przejął tej butelki. Właściciel ma moc nad jej więźniem.
Czarodziej ponowił próby i w końcu zdołał wsadzić drewienko do buteleczki. Bink miał nadzieję, że warte to było takich wysiłków. Dzięki temu dowiedział się, jak Mag zdołał zebrać tyle różnorodnych rzeczy. Wsadzał do butelek po prostu wszystko, co wydało mu się jakoś użyteczne.
Bink spostrzegł następny kopczyk ziemi.
- Hej! Magu! - krzyknął. - Czas, by zbadać tę rzecz. Co robi te kopczyki? Czy występują w całym Xanth, czy tylko tam, gdzie przebywamy?
Humfrey podszedł i zaczął badać kopczyk.
- Przypuszczam, że lepiej będzie, jeżeli ja... - mruczał. - Jeden był na wyspie syren, a drugi przed obozem, pod szkieletem - wyciągnął lustro magiczne. - Co to jest? - rzucił w jego kierunku.
Lustro zachmurzyło się stroskane, potem pojaśniało. Ukazało się stworzenie robakopodobne.
- To świdrzak?! - krzyknął przerażony Bink. - Czy znów świdrzaki się roją?
- To nie świdrzak - powiedział Chester. - Patrz na jego rozmiary. Dziesięć na dwa - i w lustrze pojawiła się linijka przed robakiem pokazująca, że jest dziesięć razy większy od świdrzaka. - To jest zwijak.
- Zwijak? - zapytał słabo Bink. Nie chciał się przyznać, że nigdy nie słyszał o takim gatunku. - Wygląda jak przerośnięty świdrzak.
- Są spokrewnione - wyjaśnił Chester. - Zwijaki są większe, wolniejsze i nie roją się. Są samotnikami, wędrują pod ziemią. Są nieszkodliwe.
- Ale te kupki ziemi...
- Zapomniałem o tym - odparł Chester. - Powinienem był rozpoznać ich charakter wcześniej. Wyrzucają ziemię ze swych tuneli, i tam, gdzie dotkną powierzchni pozostają po nich kopczyki. Kiedy drążą tunele pozostałą ziemię przesuwają za siebie, więc nie pozostaje po nich nic poza kopczykami.
- Ale czym one się zajmują?
- Poruszają się, pozostawiając sterty ziemi. To wszystko.
- Ale dlaczego mnie śledzą? Nie mam nic wspólnego ze zwijakami.
- To mógł być przypadek - odparł Humfrey. Zwrócił się do lustra. - Czy tak?
W lustrze pojawiła się twarz nieszczęśliwego dziecka.
- Ktoś, lub coś wysłało zatem zwijaki, by nas śledzić - odezwał się Humfrey. Lustro zaprzeczyło.
- Zatem wróg Binka? - uśmiechnięte dziecko powróciło.
- Czy nie ten sam napuścił demoniaki z jeziora? - zapytał Bink. Dziecko uśmiechnęło się.
- Masz na myśli, że to ten sam?
- Nie mieszaj twoim brakiem logiki lustra - wysapał Mag. Ono powiedziało, że to nie ten sam.
- O, tak - odparł Bink. - Nadal spotykamy kłopoty, a trasa prowadzi nas w pobliże demoniaków. Z wrogiem śledzącym całą naszą wyprawę i rzucającym przeszkody na drodze. Jest pewne, że skłoni demoniaki do zrobienia czegoś strasznego.
- Sądzę, że masz rację - odpowiedział Humfrey. - Może nadszedł czas, bym użył mojej magii?
- Chwała tobie! - krzyknął ironicznie Chester.
- Spokój, koński zadzie! - burknął Humfrey. - Niech się zastanowię. Czy musimy wstąpić na brzeg jeziora demoniaków, aby wyjść przeznaczeniu naprzeciw?
Lustro uśmiechnęło się.
- A czy demoniaki mają magię zdolną zmieść cały las? - lustro potwierdziło.
- Jak można odwiedzić ich bez kłopotów? Lustro pokazało  Binka oglądającego jakąś  sztukę. Humfrey spojrzał na nich.
- Czy któryś z was widzi w tym jakiś sens?
Crombie zaskrzeczał: - Gdzie jestem? - przetłumaczył golem.
- Pozwólcie mi zinterpretować to pytanie - powiedział szybko Humfrey. - Gdzie jest Crombie, gdy Bink przygląda się przedstawieniu? - lustro pokazało jedną z buteleczek Maga.
Gryf wydał z siebie całą masę krakań: - Och, przestań, ptasi dziobie! - powiedział golem. - Nie mogę powtórzyć takich słów w waszej obecności. Nie mogę, jeżeli mam być prawdziwy!
- Stwierdzenia ptasiego dzioba są niezrozumiałe, golemie - powiedział Chester. - Dlaczego miałby być skazany na butelkę? Mógłby nigdy z niej się nie wydostać.
- Po mnie oczekuje się tłumaczenia! - skarżył się golem, zapominając o poprzednich protestach.
Humfrey odłożył lustro.
- Jeżeli nie będziesz uważał na moją radę - poinformował Crombiego - to sam wypijesz to piwo.
- Znowu ulegam nastrojom, jak prawdziwi ludzie - odezwał się Grundy.
- Racjonalną rzeczą jest słuchanie rad, rozważanie alternatywy, przedyskutowanie ich i sformułowanie wniosku.
- Mały skrzat przypisuje temu niezwykły sens - odezwał się Chester.
- Który mały skrzat? - zażądał odpowiedzi Grundy.
- Podejrzewam - powiedział zgryźliwie Mag - że gadatliwy golem byłby lepszy w butelce.
- Znowu się spieramy - powiedział Bink. - Jeżeli lustro mówi, że możemy bezpiecznie wyminąć szalone demoniaki podróżując w butelkach, to tak będzie najlepiej. Wolę to, niż ryzyko jakie teraz podejmujemy.
- Nie musicie ryzykować - Grundy wskazał przed siebie. - Musisz obserwować całą tę pantomimę.
- Ufam mojemu lustru - rzekł Humfrey, a ono pokraśniało tak, że słaby odblask padł na jego kaftan. - Żeby udowodnić to, sam poddam się zamknięciu w butelce. Skoro zmieścił się tam Beauregard, to jest to znakomite miejsce i dla obydwu. Przypuszczam, że Crombie, Grundy i ja wejdziemy do tej butelki i damy ją do poniesienia Binkowi. Potem dosiądzie Chestera i ruszymy dalej.
- Chętnie się zgadzam - odparł Bink. W duchu zastanawiał się, czy Dobry Mag zabierze ze sobą do butelki wszystkie pozostałe buteleczki. Wyglądało to odrobinę paradoksalnie, ale bez wątpienia było możliwe. - Ale nie wiem, gdzie są demoniaki. Wolałbym nie wpakować się na nich niespodzianie.
Crombie wskazał na jezioro.
- Tak, wiem. Ale gdzie w jeziorze? Przy brzegu? Na wyspie? Crombie zakrakał i rozłożył skrzydła. Dumne kolory zalśniły, gdy wzbił się w powietrze kierując się ku jezioru.
- Zaczekaj, ptasi móżdżku! - krzyknął Chester. - Oni zobaczą cię w powietrzu! Wskażesz im nas wszystkich! - ale gryf zignorował go.
Obserwowali jego piękne skrzydła wznoszące się nad wodą, połyskujące czerwienią, błękitem i bielą.
- Muszę przyznać, że ten uparty typ jest pięknym zwierzęciem - wymruczał Chester.
Wtedy gryf złożył skrzydła, wpadł w korkociąg i zaczął spadać prosto w kierunku jeziora.
- Zaklęcie! - krzyczał Bink. - Zestrzelili go za pomocą zaklęcia!
Ale nagle postać wyprostowała się, odzyskała równowagę i rozwinęła skrzydła. Leciał z powrotem, Crombie wydawał się być zupełnie w porządku.
- Co się stało? - dopytywał się Bink, kiedy gryf wylądował. - Czy dosięgło cię zaklęcie?
- Kraa! - odparł Crombie, a Grundy przetłumaczył: - Jakie zaklęcie? Po prostu zrobiłem obrót, aby dotrzeć bliżej demoniaków. Rezydują pod wodą.
- Pod wodą! - krzyknął Bink. - Jak możemy się tam dostać? Humfrey wyciągnął następną buteleczkę i wręczył Binkowi.
- Te pigułki zrobią sztuczkę. Zażywajcie co dwie godziny. Kiedy się zanurzycie, one sprawią...
- Pojawia się kopczyk! - krzyknął Chester. - Szpieg! Humfrey wyrwał następną fiolkę, odkorkował i wycelował prosto w kopczyk. Utworzył kryształki lodu. Kopczyk zamarzł.
- Gasiciel ognia - wyjaśnił. Bardzo zimny. Ten zwijak leży zamarznięty na kość w swoim tunelu.
- Pozwólcie mi go zabić, teraz kiedy mogę go dopaść! - odezwał się wściekły Chester.
- Czekaj! - powiedział Bink. - Jak długo pozostanie zamarznięty?
- Jedynie przez kilka minut - odrzekł Humfrey - potem ten skrętek odzyska aktywność.
- I nie będzie pamiętał o straconym czasie? - spytał Bink.
- Powinien być nieświadom przerwy. Zwijaki nie są zbyt inteligentne.
- Zatem nie zabijaj go! Lepiej go poobserwujmy. Upewni go to, że był to fałszywy alarm, a nas nie było tutaj. W ten sposób przedstawi raport swojemu panu i to zmyli trop naszemu wrogowi.
Mag uniósł brwi.
- Bardzo mądrze, Bink. Teraz myślisz jak prawdziwy dowódca. Powinniśmy skryć się do butelki, a wy zabierzcie ją ze sobą. Szybko, zanim mróz zaniknie.
Gryf nie miał pewności, ale przychylił się do decyzji Maga. Czarodziej nastawił butelkę, wypowiedział zaklęcie i gnom, gryf oraz golem zniknęli.
- Bierz buteleczkę, wskakuj na mój grzbiet i znikamy! - krzyknął Chester. - Czas na nas!
Bink złapał samotną butelkę i wskoczył na grzbiet Chestera. Ruszyli z kopyta. Po chwili kopyta centaura wzbijały fontanny w płytkiej wodzie.
- Dawaj pigułkę! - krzyknął Chester.
Bink wypuścił pigułki z butelki uważając, żeby ich nie rozsypać, gdy tak galopowali w podskokach. Wepchnął jedną do ust, a drugą położył na wyciągniętej dłoni Chestera.
- Mam nadzieję, że zadziałają.
- Wszystko, czego potrzebujemy, to następnej, niewłaściwej butelki! - zauważył Chester. - Przełknij tę pienistą izolującą pigułkę...
Bink pragnął, żeby centaur nie wspomniał o tym. Izolacja lub mrożąca ciecz, au?!
Obejrzał się do tyłu. Czy to działo się w jego wyobraźni, czy znowu wyrosła kupa ziemi? Czy naprawdę zdążyli? Możliwe, że zwijak dostrzegł ślady ich stóp.
Potem Chester nabrał powietrza i zanurzyli się pod wodę. Bink zachłysnął się niechcąco, gdyż ciecz przykryła mu usta. Ale okazało się, że woda nadaje się do oddychania, jak powietrze. Rzeczywiście, była jak powietrze, dla całego ciała. Tylko kolor miała inny. Mogli oddychać!
To doświadczenie o czymś im przypomniało. Po chwili wiedział co to było. Przyjęcie jubileuszowe Królowej! Była tam podwodna sceneria, podczas, gdy ta była jednak prawdziwa. Niestety wersja Królowej była piękniejsza. Tutaj rzeczy były martwe i matowe. Chester poruszał się z trudem, ostrożnie wybierając drogę w tym nieznanym środowisku. Wokół jego nóg unosiły się tumany wzburzonego osadu z dna. Dziwna ryba przyglądała im się z ciekawością. Chester trzymał teraz napięty łuk, na wypadek, gdyby spotkali jakiegoś wodnego stwora. Droga wkrótce stała się nużąca.
Bink wyciągnął butelkę z Magiem i przyłożył do niej oko. Z trudnością dostrzegł cienie maleńkiego gryfa i jeszcze mniejszego człowieczka. Znajdowali się w wyłożonym dywanami pokoju, jakby pałacowym i oglądali obrazy w lustrze magicznym. Wydawało się, że jest im wygodnie. O wiele milej, niż brnąć przez ponury muł w świecie demoniaków.
Przyszła mu do głowy następna brzydka myśl. Przypuśćmy że wyciągnąłby niewłaściwą butelkę i połknął Maga, zamiast pozwalającej oddychać wodą pigułki? Podobne rzeczy wydawały się teraz straszliwie prawdopodobne.
Bink przytroczył butelkę do paska, upewniając się, że jego Przyjaciele są bezpieczni. Zastanawiał się, co by się wydarzyło, gdyby gwałtownie potrząsnął butelką, ale oparł się chęci takiego eksperymentu.
- Odwiedźmy zatem demoniaki - powiedział z fałszywym entuzjazmem.
Wkrótce natknęli się na wspaniały, podwodny zamek. Zbudowany był z muszli morskich. Oznaczało to, że prawdopodobnie był magiczny, ponieważ niewiele muszli morskich powstawało w jeziorach bez magii. Małe wiry powietrza schodziły w dół. Oczywiście sprowadzały w dół powietrze dla mieszkańców. Zamiast fosy zamek miał gruby mur z roślin podwodnych, patrolowany przez czujne ryby, miecze.
- Miejmy nadzieję, że demoniaki są przyjaźnie nastawione wobec podróżnych - odezwał się Bink. Nie było bąbelków, gdy przemawiał. Pigułka aklimatyzowała go całkowicie.
- Miejmy nadzieję, że lustro Maga zna się na rzeczy - odparował zgryźliwie centaur.
Pomaszerowali do głównej bramy. Z błota wyszedł nagle behemot, a właściwie jego paszcza.
- Stooop! - zawył behemot. - Ktoo tutaj idzie? - bardzo starannie i z pogłosem wypowiadał to długie "o". Dźwięk ten rozbrzmiewał głębokim tonem w krwiożerczej paszczęce.
- Chester, Bink, podróżnicy - odpowiedział z pewnym drżeniem w głosie. - Poszukujemy noclegu.
- Nooo tak - odparł potwór. - Tooo idźcie! - jego horrendalne szczęki jeszcze bardziej się rozwarły.
- Idźcie? - powtórzył rozzłoszczony centaur. - Dopiero co przyszliśmy!
- Tooo idźcie! - behemot zadudnił w swojej paszczy tak donośnie, że centaur mógłby teraz przejechać przez nią nie schylając głowy.
Chester sięgnął po miecz.
- O, powstrzymaj się - mruknął Bink. - Pamiętam gargulca. Sądzę, że oznacza to wejście do środka. Do środka paszczy. Centaur zajrzał do tunelu-gardła monstrum.
- Cholera, jeżeli będę pomagał w zjedzeniu mnie samego...
- Ależ to jest wejście do zamku! - wykrzyknął Bink. - Sam behemot nim jest.
Chester wpatrzył się w niego.
- Dobrze, zatem zostanę spałaszowany - i bez dalszego wahania pogalopował ku paszczy.
Jak można było przewidzieć, gardło prowadziło do zamku. Przy końcu tunelu pojawiło się światło i wkrótce wyłonili się w holu recepcyjnym pałacu. Tkane, o zawiłych wzorach obicia pokrywały ściany, a podłoga zrobiona była z dziwnych kwadratowych kawałków drewna.
Przystojny, prawie piękny mężczyzna wyszedł na ich spotkanie. Miał niesforne pukle wokół uszu i schludne wąsy. Ubrany był w książęcą szatę utkaną z jasnej, kolorowej przędzy i nosił miękkie pantofle nakrapiane na palcach.
- Witamy w Zamku za Bramą - powiedział. - Czy mogę zapytać o wasze imiona i cel wizyty?
- Możesz - odparł Chester. Zapanowało milczenie.
- Naprawdę? - odparł odrobinę poirytowany mężczyzna.
- No więc, czemu nie pytasz? - odpowiedział Chester. - Udzieliłem ci przyzwolenia.
Małe wąsiki opadły na twarz mężczyzny, czyniąc go mniej pięknym.
- Więc pytam.
- Ja jestem Chester, a mój towarzysz, to Bink. Jest człowiekiem.
- To zauważyłem. A wasz cel?
- Poszukujemy źródeł magii - odparł Bink.
- Zgubiliście drogę. Jest w wiosce amazonek, w pewnej odległości na północ. Droga jest jednak niebezpieczna dla was. Mężczyzna prawie się uśmiechnął.
- Nie zabiegalibyście o taką drogę.
- Wypróbuj nas, a zobaczymy.
- To nie leży w moich kompetencjach. Będziecie musieli porozmawiać z panem zamku.
- W porządku - powiedział Bink. Zastanawiał się, jakiego rodzaju demoniakiem będzie ten pan, który ma posłusznego ludzkiego sługę.
- Jeżeli jesteście wystarczająco dobrzy, żeby tamtędy pójść.
- Jesteśmy wystarczająco dobrzy - powiedział Chester.
- Ale najpierw musimy coś zrobić z twoimi kopytami. Ta podłoga to parkiet z drzewa tekowego, nie chcielibyśmy, aby została zgnieciona, czy porysowana.
- To po cóż robiliście z tego podłogę? - dopytywał się Chester.
- Nie daliśmy takiej podłogi w naszych stajniach - powiedział mężczyzna. Podał mu kilka skrawków z włochatego materiału. - Podłuż je pod kopyta, a przyczepią się do nich, co złagodzi nacisk.
- A czy nie można by przyłożyć jednego do twoich ust? - zapytał Chester.
- To małe ustępstwo - wymruczał Bink.
Kopyta Chestera dźwięczały, ponieważ leczący eliksir wyeliminował wszelkie uszkodzenia z tylnej części ciała centaura. Były więc wystarczająco twarde, by zostawić odcisk.
- Rozchmurz się, biedny człowieku. Demoniaki prawdopodobnie są dokładne, jeżeli chodzi o takie rzeczy i karzą swoje sługi za nieposłuszeństwo.
Ze skończoną gracją Chester, umieścił swoje kopyta równocześnie na wszystkich szmatkach. Materiał przywarł do nich i natychmiast kroki centaura stały się ciche.
Przechodzili przez elegancki hol, potem weszli na wyłożone dywanem schody i znaleźli się w małej komnacie. Ledwie wystarczyło tam miejsca, by Chester mógł pozostać wyprostowany.
- Jeżeli to jest wasza główna sala... - zaczął.
Mężczyzna nacinał przycisk. Drzwi zastrzasnęły się, a pokój naraz zaczął się poruszać.
Bink zaalarmowany zaczął wymachiwać rękami, a Chester wybił kopytami dziurę w tylnej ścianie.
- Spokojnie goście - powiedział mężczyzna lekko marszcząc brwi. - Czy nigdy wcześniej nie jechaliście windą? To nieożywiona magia. Pokój, który porusza się w górę lub w dół, zależnie od potrzeby. Oszczędza wdrapywania się po schodach.
- O! - odezwał się Bink. Wolałbym raczej konwencjonalną magię.
Magiczna winda zatrzymała się. Drzwi gładko się otworzyły. Wyszli do następnego holu i w końcu dotarli do komnat pana tej posiadłości. Ku zdziwieniu Binka, był nim bogato odziany w srebrne szaty i klejnoty mężczyzna. W takich samych głupawych pantoflach, jakie nosił jego sługa.
- Więc za nocleg proponujecie usługę? - powiedział wesoło.
- To nasz zwyczaj - odparł Bink.
- Nasz także - ochoczo zgodził się lord. - Czy macie jakieś specjalne talenty?
Bink nie mógł powiedzieć o własnym, a nie znał Chesterowego.
- Och, niezupełnie. Ale jesteśmy silni i możemy pracować.
- Pracować? Och, nie, na moje wodne niebo, nie! - krzyknął lord. - Ludzie nie pracują tutaj!
- O? Zatem jak wy tu żyjecie? - zapytał Bink.
- Organizujemy, kierujemy i bawimy się - odpowiedział lord. - Może macie jakieś rozrywkowe talenty? Bink rozłożył ręce.
- Obawiam się, że nie.
- Doskonale, będziecie dobrą publicznością.
- Publicznością? - Bink wiedział, że Chester był tak samo zakłopotany. Lustro pokazało, jak Bink oglądał sztukę, a miało to być zaledwie formą odwdzięczenia się.
- Rozsyłamy nasze trupy, aby rozweselały masy, przyjmując zapłatę w naturze i usługach. To jest, nagradzamy zawód aktorski estetycznie i praktycznie. Ale konieczne jest uzyskanie wyrobionej publiczności, bo wtedy możemy precyzyjnie ocenić nasze przedstawienie.
To nieszkodliwe zajęcie zaledwie zgadzało się z lokalną reputacją!
- Być publicznością, oglądać wasze pokazy, to wszystko, czego żądacie? To ledwie równoważy naszą gotowość. Obawiam się, że nie byłbym w stanie sformułować żadnego krytycznego sprawozdania...
- Nie ma potrzeby! Nasze magiczne monitory będą dokonywać pomiarów waszych reakcji i wskażą nasze słabe miejsca. Nie musicie niczego robić, poza uczciwym reagowaniem.
- Przypuszczam, że moglibyśmy to zrobić - powiedział Bink z wahaniem - jeżeli naprawdę was to usatysfakcjonuje.
- Jest w tym coś zabawnego - odezwał się Chester. - W jaki sposób zdobyliście opinię demoniaków?
- Och, to niedyplomatycznie - zamruczał Bink zażenowany.
- Demoniaki? Kto nazywa nas demoniakami? - dopytywał się lord.
- Pewien ogr - odparł Chester. - Mówił, że zmietliście cały las jednym zaklęciem.
Lord pogłaskał swoją kozią bródkę.
- Ten ogr przeżył?
- Chester, zamknij się! - wysyczał Bink.
Ale nad centaurem przejęła kontrolę jego nieokiełznana natura.
- Wszystko, co zrobił, to ratowanie swojej damy i nie możecie powstrzymać go przed tym, by był szczęśliwy, więc...
- A, tak, to ten ogr. Przypuszczalnie dla ogrów jesteśmy demoniakami. Dla nas kruszenie ludzkich kości jest demoniczne. Wszystko jest...
- Jednoznaczne, patrząc z punktu widzenia każdej ze stron.
Jasne było, że centaur nie chciał zantagonizować lorda, osądził Bink. Na szczęście lord, jak i jego trupa, byli aktorami i obyło się bez kłopotów.
- Ten ogr jest teraz wegetarianinem - powiedział Bink. - Ciekaw jestem, czy naprawdę posiadacie tak niszczycielskie zaklęcie i dlaczego troszczycie się o to, co robi jakiś ogr? Wy tutaj, pod powierzchnią jeziora, nie macie powodów do zmartwień z powodu ogrów. One nie potrafią nurkować.
- Naprawdę posiadamy takie zaklęcie - odparł lord. - Wymagają grupowego wysiłku, zgromadzenia całej naszej magii. Nie mamy indywidualnych talentów, jedynie jednostkowy wkład w kierunku całościowego talentu.
Bink był zdumiony. Istniało tutaj całe społeczeństwo z duplikującymi się talentami! Magia naprawdę powielała siebie samoistnie.
- Nie używamy naszej magii na chybił trafił. Wystąpiliśmy przeciw ogrówi z powodów czysto profesjonalnych. Zagrażał naszemu monopolowi.
Zarówno Chester, jak i Bink zaniemówili.
- Waszego czego?
- Trzymamy w naszych rękach wszystkie rozrywki w południowym Xanth. Ten zły aktor popełnił gafę na naszym przedstawieniu i porwał naszą czołową aktorkę. Nie tolerujemy takiego wtrącania się, czy współzawodnictwa.
- Wykorzystujecie ogrzycę jak główną aktorkę? - zdumiał się Bink.
- Wykorzystujemy przemienioną nimfę, wielkiej miary artystkę. Wszyscy nasi aktorzy są doskonali, jak sami zobaczycie. Ona w tej roli upodobniła się do najbardziej ogrowej ogrzycy, absolutnie straszliwej - przerwał zastanawiając się. - Naturalnie, z jej talentem artystycznym byłaby cudownie ogrowata w życiu. Prima donna...
- Zatem błąd ogra był całkiem naturalny.
- Może, ale niewybaczalny. Nie miał praw do tego spektaklu. Musieliśmy zmazać całą produkcję. To zrujnowało nam sezon.
Bink zastanawiał się, na co naraził się ogr ratując swoją idealną samicę. Aktorkę w przebraniu ogrzycy z zamku pełnego demoniaków.
- A co z drzewem odwracającym zaklęcia? - zapytał Chester.
- Ludzie zrywali jego owoce i byli zabawiani przez nas w odwrotny sposób, odwrotnymi efektami. Nie przyjęliśmy takiego wpółzawodnictwa. Wyeliminowaliśmy więc drzewo.
Chester spojrzał na Binka, ale niczego nie powiedział. Może ci ludzie naprawdę byli w jakiś sposób demoniczni. Likwidując wszystkie rywalizujące ze sobą formy rozrywki...
- I jak mówiliście, dokąd podróżujecie? - dopytywał się lord.
- Do źródła magii - powiedział Bink. - Wiemy, że jest tu, pod ziemią i najlepsza droga do niego wiedzie przez zamek.
- Nie uznaję poczucia humoru w tej dziedzinie - powiedział lord marszcząc czoło. - Jeżeli nie życzycie sobie poinformować mnie o waszej wyprawie, to z pewnością posiadacie taki przywilej. Ale nie urągajcie mi, oczywiście wyssaną z palca bajeczką.
Bink odniósł wrażenie, że rzeczywistość stanowiła gorszy afront niż bajeczka dla tej osobistości.
- Słuchaj, demoniaku! - powiedział Chester hamując się - Centaury nie kłamią!
- Pozwól mi to załatwić - szybko wtrącił Bink. - To z pewnością jakieś nieporozumienie. Jesteśmy na wyprawie do źródeł magii, ale możliwe, że zostaliśmy źle poinformowani co do właściwej drogi.
Lord złagodniał.
- To musi być przypadek. Poniżej tego zamku jest jedynie wirowiec. Nic, co tam się udaje, nigdy nie wraca. Jesteśmy Bramą Wejściową, nad wirowcem, i chronimy niewinne stworzenia od wessania w to straszliwe fatum bez udziału ich woli. Kto poinformował was, że obiekt waszych badań leży pod nami?
- No więc, Mag...
- Nigdy nie należy ufać Magowi! Oni wszyscy robią zamieszanie.
- Może i tak - z trudem wydusił z siebie Bink, a Chester skinął zamyślony. - Ale on był bardzo przekonywujący.
- Wydał się takim być - odparł zachmurzony lord. Nagle zmienił zdanie. - Pokażę wam wirowca. Tędy, proszę.
Poprowadził ich ku płytce w ścianie. Uchyliła się pod jego dotknięciem. Była tam połyskująca tafla szklistej substancji. Nie, nie szklistej. To się poruszało!
Ukazały się mknące, poziome niby-kształty. Bink dostrzegł w tym ruchu coś nieuchwytnego, co przyjmowało trójwymiarowy kształt. Była to pusta w środku kolumna o szerokości podwójnych, męskich objęć. W rzeczywistości była to woda obracająca się spiralnie, z dużą prędkością, a może spiralnie schodząca w dół.
- Wir! - krzyknął Chester. - Oglądamy dolną część kolumny wiru wodnego!
- Prawidłowo - powiedział z dumą lord. - Skonstruowaliśmy nasz zamek wokół niego, zamykając go magicznie. Substancje mogą się dostać do wnętrza, ale nigdy wyjść. Przestępcy i inne nieodpowiednie osoby są wrzucani do jego szczęk, aby zniknąć na zawsze. Jest to najbardziej zadowalający środek odstraszania.
Z pewnością masa poruszającej się wody wzbudzała grozę. Swoją gładką i przerażającą siłą. W jakiś sposób pociągała jak pieśń syreny lub szaleństwo. Bink odwrócił spojrzenie.
- Ale gdzie to zdąża?
- Któż może wiedzieć? - powiedział lord i uniósł jedną brew. Z powrotem zasunął płytkę i wizjer znikł.
- Dosyć tego - zadecydował lord. - Teraz napoimy was winem, nakarmimy obficie, a potem obejrzycie przedstawienie.
Jedzenie było znakomite, a półmiski podawały ponętne młode kobiety w jaskrawozielonych strojach, które darzyły podróżników dużą uwagą, szczególnie Chestera. Zdawały się podziwiać zarówno jego muskularną ludzką część, jak i końską. Bink zastanawiał się, jak i poprzednio, co też dziewczęta widzą w koniach. Syrena tak pożądała jazdy konnej!
W końcu najedzeni, Bink i Chester wprowadzeni zostali do teatru. Scena była kilka razy większa, niż komnata audiencyjna. Oczywiste było, że ludzie ci bardziej lubią grać, niż oglądać występy.
Kurtyna uniosła się i rozpoczął spektakl. Tłum w barwnych kostiumach, z łysym miecznikiem, dorodnymi kobietami i błaznami. Sceniczne pojedynki robiły wrażenie. Bink rozważał, jak profesjonalnie mężczyźni walczyliby w prawdziwej bitwie. Istniała znaczna różnica pomiędzy technicznymi umiejętnościami, a wyczuciem przeciwnika.
Kobiety były wspaniale kuszące, ale czy byłyby tak kształtne bez udziału swoich specjalnych kostiumów? Lub tak dowcipnie sugestywne bez wystudiowanych ruchów?
- Czy nie uważacie naszej produkcji za rozrywkową? - zapytał lord.
- Wolę życie - odparł Bink.
Lord zrobił uwagę w swoim notesiku: więcej realizmu. Wtem sztuka zmieniła się w scenę muzyczną. Heroina śpiewała piękną piosenkę o zagubieniu, tęsknocie, rozmyślając o swoim wiarołomnym kochanku. Trudno było sobie wyobrazić, jak jakiś prostak mógł być wiarołomny, bez względu na stopień swojego prostactwa, wobec takiego delikatnego, wzdychającego stworzenia. Bink znowu pomyślał o Cameleon. I znowu zatęsknił za nią. Chester raptownie wstał, prawdopodobnie pomyślał o pogalopowaniu do Cherie, centaurzycy, która naprawdę była ponętną kobyłą.
Wtem piosenka została wzmocniona akompaniamentem. Flet grał dalej swoją solówkę z tak absolutną jakością i czystością, że zawstydzał głos damy. Bink spojrzał w kierunku dźwięku, a był to lśniący, srebrny flet, wiszący w powietrzu obok heroiny i samodzielnie grający. Flet magiczny!
Dama przerwała śpiew, zdumiona, lecz flet grał dalej. Flet uwolniony od ograniczeń jej głosu wydawał trele przechodzące w fenomenalną, mistrzowską arię. Była cudowna. Cała obsada aktorska stała teraz słuchając go. Wydawało się, że stanowi to dla nich taką samą nowość, jak i dla Binka.
Lord skoczył na równe nogi.
- Kto kieruje tym magicznym spektaklem? - domagał się odpowiedzi.
Nikt się nie odezwał. Wszyscy chłonęli przedstawienie.
- Opuścić scenę! - krzyczał czerwony na twarzy lord. - Wszyscy, jazda stąd! Wynocha!
Powoli rozeszli się, znikając za sceną, oglądając się na solowy instrument. Scena była pusta, lecz flet nadal grał, wykonując różnorodne melodie. Każda następna piękniejsza była od poprzednich.
Lord chwycił Binka za barki.
- Czy ty to robisz? - zażądał gotów go udusić. Bink oderwał swoją uwagę od fletu.
- Nie posiadam tego rodzaju magii! - odparł. Lord pociągnął Chestera za muskularne ramię.
- To ty, to zatem musi być twoja robota! Chester odwrócił głowę, by na niego spojrzeć.
- Co? - zapytał, jak gdyby otrząsając się z zadumy. W tej samej chwili muzyka i flet zniknęły.
- Chester! - krzyknął Bink. - Twój talent! Całe piękno twojej natury było zduszone, ponieważ związane było z magią, a ty jako centaur nie mogłeś...
- Mój talent? - powtórzył Chester zdumiony. - To musi być moja magia. Nigdy nie ośmieliłem się... któż mógłby w to uwierzyć...
- Zagraj jeszcze raz! - domagał się Bink. - Wykonaj tę piękną muzykę. Udowodnij, że masz magię, tak jak to uczynił twój bohaterski wuj Herman Pustelnik!
- Tak - zgodził się centaur. Skoncentrował się powtórnie. Zaczął grać, najpierw przerywanie, potem z większym przekonaniem i pięknością. I co dziwniejsze, raczej brzydka twarz centaura zaczęła wyglądać ładnie. Nie było to tak dziwne, zdał sobie sprawę Bink. Wiele z brutalności i porywczości, opryskliwości, wygasło teraz, gdy już tego nie potrzebował.
- Teraz już nie jesteś nic winien Magowi - zauważył Bink. - Sam odnalazłeś swój talent.
- Co za ohydna psota - krzyknął lord. - Przyjęliście naszą gościnę w zamian za odwdzięczenie się nam w ten sposób? Nie jesteście teraz publicznością, sami dajecie przedstawienie. Zdradziliście naszą umowę!
W tej chwili zapas znajomej arogancji Chestera ponownie uwolnił się. Flet wybuchnął monotonną melodią.
- Wy wyelegantowani strojnisie! - warknął Chester. - Akompaniowałem jedynie waszej herubinie. Dawajcie z powrotem to wasze przedstawienie. Pooglądam i dodam akompaniament.
- Nigdy - powiedział ponuro lord. - Nie tolerujemy przedstawień spoza naszej gildii na naszym terenie. Rościmy sobie prawo do monopolu.
- Co macie zamiar zrobić - dopytywał się Chester. - Obrzucić napadem waszego szału? Mam na myśli zaklęcie?
- Nie chciałbym - Bink upomniał przyjaciela.
- Nie będę tolerował takiej arogancji ze strony zaledwie półczłowieka! - odparł lord.
- A co? - pyskował Chester. Z łatwością, obraźliwym gestem, złapał ręką za przód koszuli mężczyzny i uniósł go nad podłogę.
- Chester, jesteśmy ich gośćmi! - zaprotestował Bink.
- Już nie! - krzyknął krztusząc się lord. - Wynoście się z tego zamku, zanim zniszczymy was za waszą bezczelność!
- Moją bezczelność, to jest granie na flecie? - dopytywał się Chester z uśmiechem niedowierzania. - Jak by ci się podobało, gdybym ten flet włożył do twojej...
- Chester! - krzyknął ostrzegawczo Bink, chociaż czuł znowu sympatię wobec postawy Chestera. Użył jedynego imienia zdolnego powstrzymać gniew Chestera. - Cherie nie podobało by się, gdybyś...
- Och, jej tego nie zrobiłbym! - powiedział Chester. Potem, po zastanowieniu się dodał. - Nie fletem...
Przez cały ten czas centaur trzymał lorda w powietrzu. Nagle jego koszula rozdarła się i upadł sromotnie na podłogę. Więcej niż sromotnie, wylądował bowiem na kopczyku świeżego błota.
To uratowało go przed potłuczeniem, amortyzując impet.
- Błoto! - krzyczał lord. - Ten zwierz wrzucił mnie do błota!
- To właśnie twój żywioł - odparł Chester. - Naprawdę nie chciałbym pobrudzić sobie swojego czystego, srebrnego fletu na tobie! - spojrzał na Binka. - Rad jestem, że jest srebrny, a nie z jakiegoś taniego metalu. Taki flet podkreśla jakość.
- Tak - pośpiesznie zgodził się Bink. - Teraz jednak, jeżeli moglibyśmy stąd odejść...
- Co robi błoto na moim tekowym parkiecie? - dopytywał się lord.
Otaczał go teraz tłum aktorów i służby, pomagając mu wstać i oczyścić się z błota.
- To ten zwijak - powiedział rozczarowany Bink. - Znowu nas odnalazł.
- Więc to jeszcze jeden wasz przyjaciel! - krzyczał lord, dramatycznie wzmagając nieskrywaną już furię. - Powinienem był wiedzieć! Mnie pierwszego powinno się zakląć! - i drżącym z emocji i zdenerwowania palcem wskazał kopczyk. - Teraz wszyscy razem! Raz, dwa, trzy!
Podali sobie ręce i skoncentrowali się. Przy liczbie "trzy" zaklęcie nabrało mocy i jak piorun uderzyło z palca lorda. Uformowało lśniącą masę rozmiarów pięści i pomknęło w dół. Dotknęło błota. Przy zetknięciu z nim eksplodowało lub implodowało. Nastąpił rozbłysk ciemności i momentalnie rozniósł się kwaśny odór. Potem powietrze oczyściło się i nie pozostał ślad po kopczyku. Ani błota, ani zwijaka, ani podłogi nie było w tym miejscu.
Lord przyjrzał się z dziwną satysfakcją.
- Ten zwijak nigdy już nie będzie nas niepokoił - powiedział. - Teraz ty, półczłowieku! - uniósł palec, kierując go na Chestera. - Raz, dwa...
Bink rzucił się do przodu wybijając palec mężczyzny. Zaklęcie zakręciło się i uderzyło w kolumnę. Rozległa się następna implozja ciemności i kawał kolumny rozpuścił się w nicość.
- Coście zrobili! - zawołał lord jeszcze bardziej rozwścieczony. Bink nie protestował, prawdopodobnie to jego talent odpowiedzialny był za ten przypadkowy strzał. Zaklęcie musiało przecież coś zniszczyć. Sam Bink mógł być odporny, ale nie Chester.
- Uciekajmy stąd! - powiedział Bink. - Weź mnie na grzbiet i jedźmy poza gniew tych zaklęć.
Chester już prawie dobył miecza, ale zastanowił się w pół ruchu.
- Masz rację, ja mogę zatroszczyć się o siebie, ale ty jesteś tylko człowiekiem. Pośpiesz się.
Bink podczołgał się i wdrapał na grzbiet centaura. W samą porę, gdyż lord rzucał następne zaklęcia. Chester przegalopował przez hol. jego kroki były dziwnie ciche z powodu ochronnego materiału. Demoniaki rzuciły się w pościg.
- Która droga wiedzie do wyjścia? - krzyknął Bink.
- Skąd mam wiedzieć? To działka ptasiego dzioba. Ja jestem po raz pierwszy gościem demoniaków - dobry stary Chester był jak zwykle uszczypliwy i bohaterski.
- Jesteśmy gdzieś na piętrze - powiedział Bink. - Ależ oni nie używają schodów! Możemy wybić okno i popłynąć - sięgnął do kieszeni, namacał butelkę z Crombiem, Grundym i Magiem. Pogmerał i znalazł tę, zawierającą pigułki z zaklęciem oddychania pod wodą. Nie mógł sobie teraz pozwolić na pomyłkę.
- Lepiej weźmy nowe pigułki, minęło już ponad dwie godziny.
W biegu połknęli swoje pigułki. Teraz byli przygotowani na wodę, jeżeli ją odnajdą. Zgubili pościg. Żaden człowiek nie może dotrzymać biegowi centaura.
Bink wpadł na następny pomysł.
- My nie chcemy wyjść na zewnątrz, my chcemy zejść w dół. Do podwodnego rejonu, do źródeł magii.
- Od czego usiłowali nas odstraszyć - zgodził się Chester. Gładko uskoczył, by wyminąć eksplodujące ananasy. Potem pogalopował z powrotem drogą, którą przybyli.
- Zatrzymaj się! - wrzasnął Bink. - To samobójstwo! Nie wiemy nawet gdzie jest wejście do wirowca!
- Wirowiec musi być w centrum zamku, stanowi o jego architektonicznej stabilności - powiedział centaur. - Oprócz tego, mam własne wyczucie kierunku. Potrafię stąd określić, gdzie to jest.
Bink już prawie zapomniał, że za tą brutalną fasadą kryje się świetny umysł centaura. Chester wiedział co robi. Pokonali zakręt i wpadli na nacierające demoniaki. Ludzie rozpierzchli się, każdy w inną stronę. Lecz masywne zaklęcie uniosło się z całej tej gmatwaniny i popłynęło w kierunku Chestera.
Bink rozglądający się nerwowo do tyłu zobaczył je.
- Chester, uciekaj! - krzyczał. - Masz zaklęcie na ogonie!
- Na moim ogonie?! - wrzasnął oburzony centaur i skoczył do przodu. Nie dbał o zagrożenie swojej brzydkiej twarzy, ale jego piękny tył był święty. Zaklęcie kierowało się ku swemu celowi, napędzane determinacją.
- Nie unikniemy tego - powiedział Bink. - Jest naprowadzane na nas tak, jak tamto skierowane było na ogra.
- Sądzę, że wirowiec jest przed nami - powiedział Chester. - Trzymaj się, wchodzę!
Skoczył prosto w ślepą, drewnianą płytkę. Drewno rozbryznęło się pod impetem jego przednich kopyt i dwójka wpadła wprost do wiru.
Ostatnią myślą Binka było, że okropny wir połyka go, brutalnie okręca, kręci nim w dół, przez mgnienie oka ukazując swój przerażający, ciemny szyb. Co stało się z ścigającym ich zaklęciem? Potem powolnym, spiralnym ruchem pogrążyli się w zapomnienie.

10. NIMFA KLEJNOTÓW

Bink ocknął się potłuczony, nagi ale nie zziębnięty. Leżał na brzegu ciepłego, połyskującego jeziorka. Pospiesznie wyciągnął nogi z wody w obawie przed drapieżnikami.
Usłyszał jęk. Trochę dalej leżał rozpłaszczony centaur. Prąd, który ich tu zniósł był wyjątkowo gwałtowny, z pewnością utonęliby, gdyby nie magia umożliwiająca oddychanie pod wodą. Binkowi udało się wreszcie stanąć na nogi i powlókł się w stronę przyjaciela.
- Chester, czy ty... - urwał. W połowie drogi między nimi spostrzegł migotanie gwiazdki lub klejnotu. Bezmyślnie przystanął, by to podnieść - i tak nie miałby przecież pożytku z tej błyskotki. Okazała się być jedynie kawałkiem szkła.
Chester ponownie jęknął i podniósł głowę.
- Byle wir wystarczy, by wykończyć centaura - powiedział. - Ale chyba niewiele więcej potrzeba, by...
Bink dołączył do przyjaciela i spróbował pomóc mu się podnieść.
- Hej! Chyba nie chcesz mnie skaleczyć? - poskarżył się Chester.
- Oj, przepraszam! Podniosłem ten kawałek - Bink urwał znowu przyglądając się temu. - Coś w tym jest! To... Chesterowi udało się wstać.
- Pozwól, że na to spojrzę.
Sięgnął po odłamek. Jego oczy zaokrągliły się ze zdumienia.
- Przecież to Humfrey!
- Co? - Binkowi wydawało się, że się przesłyszał.
- Trudno dostrzec coś w tej mętnej poświacie, ale to na pewno on. Musi to być odłamek magicznego zwierciadła wyrzucony przez przypadek na brzeg. A co się stało z Dobrym Magiem?
- Zgubiłem butelkę! - ze zgrozą wykrzyknął Bink. - Miałem ją w kieszeni - poklepał się dłonią po udzie w miejscu, gdzie dawniej była kieszeń.
- Miał zwierciadło ze sobą. Jak mógłby choć jeden kawałek wydostać się z butelki? Chyba, że...
- Chyba, że butelka się rozbiła - dokończył Bink. - W takim razie...
- W takim razie zostali uwolnieni. Ale gdzie... i w jakim stanie? Nie mieli pigułek do oddychania pod wodą!
- Jeżeli wydostali się, gdy doganiało nas zaklęcie - Chester obejrzał z bliska szklany odłamek. - Humfreyowi chyba nic się nie stało. Widzę gryfa za nim. Sądzę, że nadal są wewnątrz butelki.
Bink rzucił okiem.
- Zgadza się. Widać zakrzywiające się szklane ściany i wykładzinę. Musiało nią rzucić, ale nie rozbiła się - poczuł ulgę. Rozbicie butelki mogło oznaczać koniec dla ich przyjaciół. Mają też drugi kawałek zwierciadła - podniósł rękę i zamachał do nich. - Hej, przyjaciele!
Nie odzywając się Humfrey pomachał mu również.
- Widzi nas w swoim kawałku - wykrzyknął Chester. - Ale to niemożliwe, ponieważ mamy rozbity kawałek lusterka. Jak wydostało się z butelki?
- Dla magii wszystko jest możliwe - powiedział Bink. Był to wyświechtany frazes, ale teraz zaczynał już w niego wierzyć.
- Popatrz, jaki tam bałagan - powiedział Chester - butelka musiała odbić się od ściany.
- Wtedy zwierciadło rozbiło się, a jego kawałek wyleciał na zewnątrz - niepewnie odezwał się Bink. - Właśnie tu, gdzie mogliśmy je znaleźć. Nawet, jeżeli uwierzymy w taką możliwość, to i tak jest to niezwykły przypadek.
- A jaką mamy inną możliwość dowiedzenia się? - z naciskiem zapytał Chester.
Bink nie mógł zaprzeczyć. Jego talent działał przez pozorne przypadki, musiał mieć udział i w tym. Ale czy nie prościej byłoby, gdyby do brzegu dopłynęła butelka z Magiem, zamiast kawałka szkła?
- Widzimy ich, ale nie słyszymy. Może, gdybyśmy napisali wiadomość...
Ale i tak nie mieli czym tego zrobić.
- Jeżeli zdołamy odnaleźć butelkę, będziemy mogli ich wypuścić - stwierdził Chester. Widoczne było, że fizycznie czuje się lepiej.
- Tak - Bink przysunął kawałek lustra bliżej oczu i starannie wymówił pytanie: Gdzie jesteście?
Humfrey rozłożył ręce i pokazał na ściany butelki. Na zewnątrz niej skłębiona woda tworzyła wiry, a fosforescencja kreśliła proste, równoległe smugi. Butelka znajdowała się gdzieś w wodzie i znosił ją prąd - ale dokąd?
- Myślę, że zwierciadło na niewiele nam się przyda - powiedział Chester. - Crombie może nas zlokalizować, ale nie może do nas dotrzeć. My moglibyśmy dostać się do butelki, a nie możemy jej znaleźć.
- Musimy podążyć z biegiem rzeki - powiedział Bink. - Musi brać początek z wiru w tym jeziorze i spływać dokądkolwiek. Gdybyśmy tak za nią podążyli...
- To odsunie naszą wyprawę od poszukiwań źródeł magii - dokończył Chester.
Stwierdzenie to sprawiło, że Bink zamilkł na chwilę.
- Wyprawa będzie musiała poczekać - zdecydował. - Musimy ratować naszych przyjaciół.
- Ja też tak uważam - zgodził się Chester. - Nawet tego aroganckiego gryfa.
- Naprawdę nie lubisz Crombiego?
- Otóż, on jest taki jak ja. Czepia się wszystkiego. Trudno mi go za to winić. Chciałbym jednak kiedyś z nim się zmierzyć, tak dla zasady.
Męskie współzawodnictwo. Bink to rozumiał, bo sam tego czasem doświadczał. Musieli jednak zająć się ważniejszymi sprawami.
- Pić mi się chce - powiedział Bink. Zawrócił na brzeg jeziorka. - Czy zauważyłeś, że w tym jeziorze nie ma życia? Ani ryb, ani potworów, ani roślin, ani nawet plażowych robaczków...
- Nie ma życia - powtórzył Bink. - Ale nam się nic nie stało, więc...
- Jeszcze z mego nie piliśmy. Nawet, jeżeli napiliśmy się, to świeżej wody z wiru, kiedy jeszcze byliśmy pod działaniem pigułek.
- To prawda - potwierdził zaniepokojony Bink.
- Zastanawiam się, czy w butelce Humfreya obluzował się korek, czy wlało się do środka trochę tej wody? I czy wciągnął korek z powrotem, kiedy tylko stłukło się zwierciadło?
- Możliwe - zgodził się Bink. - Lepiej nie ryzykować. Niedługo będziemy też potrzebowali jedzenia. Lepiej rozejrzyjmy się dokoła. Nie uratujemy Maga, jeżeli nie zadbamy o siebie.
- Racja - przyznał Chester. - Pierwszą rzeczą jest odnalezienie...
- Mojego ubrania - dokończył Bink.
Leżało nieco dalej od brzegu. Dzięki uśmiechowi szczęścia wraz z nim znalazł się miecz Binka. Ten sam łut szczęścia nie sprawił jednak tego, by znajdowała się tam butelka. Chester odzyskał swoje ubranie i linę, był więc nieźle wyekwipowany.
Ruszyli w drogę korytarzami łączącymi jaskinie, z tyłu pozostawiając podejrzaną rzekę. Ich oczy stopniowo przyzwyczajały się do mrocznych podziemnych formacji. Bink miał nadzieję, że nie natkną się na niklasy, ale uważał, by nie wymówić tego życzenia na głos. Niepotrzebnie zdenerwowałby Chestera. Starali się zaznaczyć swą drogę wyskrobując dość często iksy na skale. Bink nie był jednak pewien, na ile okaże się to skuteczne. Czas mijał i nie mogli ocenić jak daleko się posunęli, zwłaszcza, że nie wiedzieli, dokąd zdążają. Pragnienie Binka najpierw nieznacznie, potem stało się nie do opanowania. Teraz, kiedy wiedział, że nie ma wody. Jak długo jeszcze będą musieli iść, zanim...
Nagle dojrzeli światło, silne światło, a nie nikłą jaskiniową poświatę. Zachowując ostrożność pospieszyli w tę stronę i znaleźli magiczną latarnię, zawieszoną na skalnym występie. Łagodny blask, który rozsiewała stanowił miły widok. W pobliżu niczego więcej nie było.
- Ludzie... czy gobliny? - nerwowo zapytał Bink, przepełniony jednocześnie nadzieją.
Chester zdjął latarnię i przyjrzał się jej.
- Wygląda to na robotę wróżek - powiedział. - Gobliny nie potrzebują w zasadzie światła, a poza tym jest o wiele staranniej wykonana.
- Nawet wróżki niekoniecznie bywają przyjazne - powiedział Bink. - Mimo to lepiej zaryzykować, niż cierpieć z głodu.
Zabrali latarnię i ruszyli dalej. Teraz mieli lepszy widok. Nie natknęli się jednak na nic, ani nikogo. Widocznie coś lub ktoś zapaliło lampę, powiesiło ją i oddaliło się. Dziwne.
Znużeni, brudni, głodni i nieprzyjemnie spragnieni zatrzymali się w końcu przy wielkim głazie.
- Musimy znaleźć pożywienie, a przynajmniej wodę - powiedział Bink, starając się nadać swojemu głosowi spokojne brzmienie. - Chyba niczego takiego nie znajdziemy w głównym korytarzu, ale - urwał nasłuchując. - Czy to nie...
Chester przechylił głowę.
- Tak, myślę, że tak. Gdzieś kapie woda. Wiesz, nie chciałem ci mówić, ale język przysycha mi do podniebienia. Gdybyśmy tak mogli...
- Wydaje mi się, że to za tamtą ścianą. Może zdołamy...
- Odsuń się! - centaur wykonał zwrot tak, że tą swoją lepszą częścią ciała skierował się ku wskazanej ścianie, po czym z całej siły kopnął. Część ściany rozsypała się. Teraz usłyszeli głośniejszy dźwięk wody spływającej po kamieniach.
- Pozwól mi się tam wdrapać - powiedział Bink. - Jeżeli zdołam, to nabiorę pełny kubek...
- Weź to na wszelki wypadek - powiedział Chester, zdejmując swój zwój liny i owijając ją Binkowi wokół pasa. - Nie wiadomo, czego można się spodziewać w tych ciemnych korytarzach. Jak wpadniesz do jakiejś dziury, wyciągnę cię.
- Dobrze - zgodził się Bink. - Daj mi magiczną latarnię. Przelazł przez dziurę w  ścianie. Przebrnął przez  rumowisko i znalazł się w obszernej, nieregularnej jaskini, której koniec tonął w ciemności. Właśnie stamtąd dobiegał dźwięk wody. Ostrożnie stawiając stopy ruszył do przodu, rozwijając za sobą linę. Dźwięk płynącej wody stawał się kusząco bliski. Bink stwierdził, że dobiega z rozpadliny. Wyciągnął ponad nią latarkę i po chwili dopiero dojrzał blask odbitego światła. Położył się na krawędzi i spuścił rękę. Palcami udało mu się dotknąć wody.
Jak ma jej zaczerpnąć? Zastanowił się przez chwilę, oderwał kawałek materiału od swojego, i tak poszarpanego rękawa, i zanurzył go w wodzie. Potrzymał przez chwilę w wodzie i podniósł. Kiedy to robił, dobiegł go z oddali śpiew. Zesztywniał zaalarmowany. Czyżby demoniaki z jeziora doganiały go? Nie wydawało się to zbyt prawdopodobne, byli mieszkańcami jeziora, sam lord przyznał, że nic nie wiedzą o tych podziemnych rejonach. Musiało to być jakieś stworzenie zamieszkujące jaskinie. Może właściciele latarni?
Kiedy przyłożył ociekającą wodą szmatkę do ust, śpiew rozbrzmiał bardzo blisko. Towarzyszyła mu woń świeżych kwiatów. Bink włożył zwisający koniec szmatki do ust i wyssał. Orzeźwiająca, chłodna i najlepsza woda, jakiej kiedykolwiek próbował! Wtem zaszło coś dziwnego. Przez moment Bink odczuł cudownie przyjemny zawrót głowy, nie przyprawiający o mdłości. Poczuł się rześko, pełen życia i ciepła. Była to naprawdę doskonała woda. Ponownie zanurzył szmatkę, by nasiąknęła dla Chestera. Mało wydajny sposób, ale lepszy niż żaden. Leżąc tak znowu usłyszał śpiew. Była to nimfa. Jej niedoskonały głos brzmiał jednak młodo, słodko i radośnie. Przeniknął go przyjemny dreszczyk.
Bink położył szmatkę na ziemi. Podniósł latarnię i ruszył w stronę głosu. Dobiegał z części jaskini ze źródłem. Skończyła mu się lina. Rozwiązał więc ją, pozwalając upaść. Ruszył dalej. Po chwili spostrzegł wiązkę światła padającą z kolejnej szczeliny. Śpiewaczka znajdowała się tam. Bink cicho przyklęknął i przyłożył oko do szpary.
Siedziała tam, na wykonanym ze srebra taborecie, segregując szlachetne kamienie, złożone w beczce. Skrzyły się rzucając barwne odbicie na wszystkie ściany jaskini. Była typową nimfą o długich, bosych nogach, smukłej talii, krótkiej spódniczce, ledwie zakrywającej krągły tyłeczek, pełnych piersiach i niewinnej twarzy o ogromnych oczach. Jej włosy migotały jak baryłka z klejnotami. Wiele razy widywał podobne nimfy - każda związana była z jakimś drzewem, skałą, strumieniem, jeziorem czy górą. Ich twarze i rysy były jednak tak podobne, że ich uroda spowszedniała. Tak, jakby jakiś mag ustalił ideał wyglądu nimf i rozmieścił pojedyncze ich przedstawicielki po całej Krainie Xanth, dla dekoracji, dbając, by decydowała zasada równomierności. W odróżnieniu od niej szlachetne kamienie stanowiły niezmiernie rzadkie zjawisko.
Mimo to tylko przelotnie spojrzał na kamienie, a wzrok utkwił w nimfie. Czuł, że to ona stała się natychmiastowym obiektem jego podziwu. Co się ze mną dzieje - sam sobie zadawał pytanie. Nie miał tu nic do roboty, kiedy Chester czekał na wodę. W odpowiedzi westchnął tylko tęsknie.
Dosłyszała to nimfa. Rozejrzała się czujnie, przerywając niewinny śpiew, ale nie dostrzegła go. Potrząsnęła ze zdumienia dziewczęcymi warkoczami i stwierdziwszy, że się przesłyszała wróciła do swojego zajęcia.
- Tutaj jestem! - zawołał Bink, zdumiewając samego siebie. - Za ścianą!
Wydała przenikliwy, cienki krzyk, podskoczyła i rzuciła się do ucieczki. Baryłka przewróciła się. Klejnoty rozsypały się po ziemi.
- Zaczekaj, nie uciekaj! - krzyczał Bink. Rąbnął pięścią w ścianę z taką siłą, że kamień pękł. Wyrwał z niej parę kawałków, rozszerzył otwór i wskoczył do środka. Omal nie poślizgnął się na paru perłach, zachwiał się i odzyskał równowagę. Po czym znieruchomiał nasłuchując. Poczuł dziwną, przypominającą oddech atakującego smoka woń, za swymi plecami. Odwrócił się nerwowo, ale żadnego smoka nie było. Dlaczego nie słyszał już odgłosów jej ucieczki? Zrozumiał po chwili. Przestraszona mogła rzucić się do ucieczki, ale na pewno nie zostawiałaby niestrzeżonego skarbu. Najprawdopodobniej ukryła się za jednym ze skalnych załomów i obserwowała go teraz z ukrycia.
- Proszę, panienko! - zawołał. - Nie chcę cię skrzywdzić. Chcę tylko... Przytulić cię, pocałować...
Wstrząśnięty powstrzymał tę myśl w pół słowa. Był żonaty! W co się pakował, ścigając nimfę? Powinien wrócić do Chestera, zanieść mu nasiąkniętą wodą szmatkę...
Znów urwał myśl. Och, nie!
Nie mógł jednak oprzeć się temu gwałtownemu uczuciu. Zaczerpnął wody ze źródełka i zakochał się w pierwszej napotkanej kobiecie. Musiało to być źródełko miłości.
Ale dlaczego jego talent pozwolił mu się napić tej wody? Pożałował tego pytania. Odpowiedź była irytująco oczywista. Talent nie zezwalał ani na jego, ani na uczucia innych. Ochraniał jedynie jego fizyczną kondycję. Uznał widocznie, że jego żona, Cameleon, reprezentuje jakieś zagrożenie jego dobra, znalazł mu więc inną miłość. Nie tylko nie zadowolił się czasową rozłąką z Cameleon, ale zamierzał utrwalić tę separację.
- Nie pozwolę na to! - krzyknął głośno. - Kocham Cameleon!
Była to prawda. Napoje miłosne nie były w stanie odwrócić istnienia związków. Jednocześnie zakochał się w nimfie, która była dla niego o wiele bardziej osiągalna.
Czy miał wydać wojnę swojemu talentowi? W odróżnieniu od niego, miał swoją etykę. Był cywilizowany, podczas, gdy jego talent był prymitywny. Ale kto komu ma być panem?
Opierał się, ale nie był w stanie zneutralizować działania wody ze źródełka miłości. Gdyby był przewidział w co wciąga go jego talent, udaremniłby ten zamiar. Teraz było już za późno. Ale porachuje się z nim, kiedy tylko znajdzie lepszą okazję. W magii wszystkie chwyty były dozwolone.
- Nimfo, chodź tutaj i powiedz, jak się nazywasz, bo inaczej zabiorę twój skarb! - zagroził.
Kiedy nie odpowiedziała postawił baryłkę z powrotem na ziemi i zaczął zbierać do niej klejnoty. Była ich zdumiewająca różnorodność: diamenty, opale, szmaragdy, szafiry i wiele innych, których nie umiał nazwać. Jak ta nimfa doszła do takiej fortuny?
Po chwili nimfa ukazała się zza zakrętu korytarza. Równocześnie Bink wyczuł ulotną woń leśnych kwiatów.
- Ale ja potrzebuję tego skarbu! - zaprotestowała. Bink nie przerywał swojego zaklęcia. Kamienie sypały się do baryłki.
- Jak się nazywasz? - zapytał zdecydowanie.
- A ty? - dobiegła go woń przypominająca niezdecydowane żuki-jelonki na skraju polany.
- Ja pierwszy spytałem - zamierzał podtrzymać konwersację, dopóki nie będzie mógł jej schwycić.
- Przecież jesteś obcy - powiedziała z kobiecą logiką. No to co. Podobała mu się jej logika. Wiedział, że na skutek napoju jej zachowanie zniewalało go.
- Mam na imię Bink.
- A ja Jewel-Nimfa Klejnotów, jeżeli chodzi ci o pełne określenie. Teraz oddaj mi moje kamienie.
- Z przyjemnością, Jewel. Za całusa.
- Za jaką nimfę mnie bierzesz?! - zaprotestowała we właściwy nimfom sposób. Pachniało teraz środkiem dezynfekującym z olejku sosnowego. - Mam nadzieję, że się dowiem. Opowiedz mi o sobie - nieufnie przysunęła się bliżej. - Jestem tylko skalną nimfą. Pilnuję, żeby wszystkie skalne kamienie zostały właściwie ulokowane w ziemi, tak żeby gobliny, smoki, ludzie i inne nienasycone istoty mogły je odkopać. Bink poczuł mieszaną woń potu ciężko pracujących ludzi i goblinów. - To wszystko jest bardzo ważne, inaczej te istoty byłyby bardziej dzikie, niż są. Dzięki górnictwu mają zajęcie.
Więc w ten sposób rozmieszczane były klejnoty.
- Ale skąd ty je bierzesz?
- Och, oczywiście powstają dzięki magii. Ta baryłka nigdy się nie opróżnia.
- Naprawdę?
- Widzisz, klejnoty już się z niej wysypują. Nie powinieneś był mi przeszkadzać.
Zaskoczony Bink spuścił wzrok. Miała rację. Nawet jej się nie przyglądając, założył, że baryłka jest pusta. Dlatego, iż całą uwagę skupił na nimfie.
- I jak mam teraz upchnąć resztę kamieni w baryłce? - zapytała zabawnie rozdrażniona. - Schowanie jednego zajmuje mi zwykle godzinę, a ty rozsypałeś ich setki - tupnęła śliczną drobną nóżką, nie wiedząc, jak jeszcze bardziej wyrazić swą irytację. Nimfy zaprojektowane były dla wyglądu a nie dla emocji.
- Ja? To ty je rozsypałaś! - zauważył Bink. - Ja tylko próbuję je pozbierać.
- Ty jesteś winien, bo mnie przestraszyłeś. Co robiłeś za tą ścianą? Nikogo nie powinno tam być, dlatego ją postawiono. Woda... - przerwała przerażona od nowa. - Ty nie...
- A owszem - odparł Bink. - Chciało mi się pić i... Ponownie krzyknęła i uciekła. Nimfy z natury są płochliwe. Bink zbierał dalej klejnoty, nadmiar składając w kopczyk obok baryłki. Był pewien, że ona wróci. W jakiś sposób nienawidził siebie, wiedząc, że powinien zostawić ją w spokoju. Lecz stwierdził, iż nie jest w stanie się powstrzymać. Winien jej był uprzątnięcie tego bałaganu, który narobił, a kopczyk urastał niepokojąco. Jewel wyjrzała zza rogu:
- Gdybyś po prostu odszedł i pozwolił mi się uporać z...
- Nie odejdę, dopóki nie posprzątam - odpowiedział. - Sama stwierdziłaś, że to moja wina - umieścił właśnie na szczycie kopczyka wielki, jajowaty opal i mógł jedynie patrzeć jak kopczyk rozsypuje się, tocząc wokół diamenty i inne błyskotki. Cała robota poszła na marne.
Przysunęła się bliżej.
- Nie masz racji. To ja je rozsypałam. Jakoś sobie poradzę. Tylko... tylko idź sobie, proszę.
W nosie zaczęła go drapać przyprawiająca o kichanie woń kurzu, jak po galopie stada centaurów w środku lata.
- To twój magiczny talent! - krzyknął Bink. - Cuchnie!
- No i bardzo dobrze - powiedziała z umiarkowanym oburzeniem.
Zapach kurzu nasycił się teraz oparami płonącego oleju.
- Chodziło mi o to... Chodziło mi o to, że pachniesz tak, jak odczuwasz.
- Ach, tak - woń oleju zmieszała się z perfumami. - Tak, a jaki jest twój talent?
- Nie mogę ci powiedzieć.
- A ja wyjawiłam ci, jaki jest mój. Byłoby sprawiedliwie - przysunęła się tak blisko, że Bink ją złapał. Raz jeszcze zachwycająco krzyknęła i próbowała niezbyt silnie wyszarpnąć się. Właśnie takie były nimfy. Czarująco i nieskutecznie oporne. Przyciągnął ją do siebie i złożył mocny pocałunek na jej wargach. Stanowiła przyjemne brzemię, jej usta smakowały jak miód, a przynajmniej tak pachniały.
- To nie było zbyt miłe - wyrzucała mu, kiedy skończył ją całować. Nie wydawała się jednak zbyt rozgniewana. Roztaczała woń świeżo zaoranej ziemi.
- Kocham cię - wyszeptał Bink. - Chodź ze mną...
- Nie mogę - odparła pachnąc świeżo skoszoną trawą. - Mam swoją pracę.
- A ja swoją - odparł Bink.
- Jaką?
- Poszukuję źródeł magii.
- Ale droga do źródła magii wiedzie do środka ziemi - powiedziała. - Nie możesz tam iść. Spotkasz smoki, gobliny, szczury...
- Przywykłem do nich - stwierdził Bink.
- Ale ja nie! Boję się ciemności! Nie mogłabym tam pójść nawet, gdybym...
Nawet gdyby chciała. Ponieważ na pewno go nie kochała. Ona nie napiła się miłosnej wody...
Bink wpadł na podstępny pomysł.
- Chodź, napijemy się razem! Będziemy mogli... Szarpnęła się. Puścił ją. Wyrządzenie jej krzywdy byłoby ostatnią rzeczą, jakiej pragnął.
- Nie, nie mogę pozwolić na miłość. Muszę porozmieszczać te wszystkie klejnoty.
- A co ja mam robić? Od chwili, kiedy cię ujrzałem...
- Musisz po prostu wziąć odtrutkę - powiedziała pachnąc jak świeżo zapalona świeca. Bink rozumiał związek; świeca oznaczała nowy pomysł, na jaki wpadła.
- Istnieje odtrutka? - o tym nie pomyślał.
- Musi istnieć. Na każde zaklęcie istnieje przeciwzaklęcie. Musisz je tylko znaleźć.
- Wiem, kto może je odnaleźć - powiedział Bink. - Mój przyjaciel, Crombie.
- Masz przyjaciół? - zapytała zaskoczona, pachnąc wystraszonymi ptakami.
- Oczywiście, że mam.
- Tutaj? Myślałam, że zjawiłeś się sam.
- Nie. Szukam wody dla siebie i Chestera. My...
- Chestera? Myślałam, że twoim przyjacielem jest Crombie.
- Centaura Chestera. Crombie to gryf. Jest jeszcze Mag Humfrey i...
- Mag! - wykrzyknęła z wrażenia. - I wszyscy szukacie źródeł magii?
- Tak. Król chce je poznać.
- Jest z wami i Król?
- Nie - odpowiedział Bink, przez moment ogarnięty desperacją. - Król wyznaczył mnie do przeprowadzenia poszukiwań, ale mieliśmy pewne kłopoty, rozdzieliliśmy się i...
- Chyba lepiej pokażę ci, gdzie tutaj jest woda - zadecydowała. - I jedzenie, musicie być również głodni.
- Tak - wyciągnął rękę w jej stronę. - Miło nam będzie odwdzięczyć ci się w zamian.
- Och, nie! - zawołała odskakując. Zaprezentowała przy tym podniecający szczegół swojego ciała i roztaczała zapach dymu z orzechowego drzewa. - Nie, dopóki nie zażyjesz odtrutki.
- No, właśnie. Naprawdę muszę wrócić do Chestera - powiedział Bink. - Będzie zaniepokojony. Zastanowiła się przez chwilę.
- Bink, przykro mi, że tak wyszło. Przyprowadź swoich przyjaciół, a ja ich nakarmię. Potem naprawdę musicie sobie pójść.
- Tak - Bink ruszył wolno w stronę dziury w ścianie.
- Nie tędy! - zawołała. - Idź naokoło normalnymi przejściami.
- Przecież nie znam drogi! Nie mam światła. Muszę iść za liną.
- Zdecydowanie nie! - wzięła ze ściany własną magiczną latarnię, identyczną, jak ta, którą wcześniej znalazł Bink. Ujęła go zdecydowanym ruchem pod ramię. - Znam tu wszystkie korytarze. Znajdę go dla ciebie.
Bink z ochotą dał się prowadzić. Nawet niezależnie od miłosnego napoju dostrzegał w niej godne podziwu cechy. Nie była jedną z tych pustogłowych nimf powstałych z piany morskiej, czy z dzikiego owsa. Posiadała poczucie przyzwoitości, znała swoje miejsce i rolę. Bez wątpienia ta odpowiedzialna praca związana z rozmieszczaniem klejnotów, wpłynęła korzystnie na nią.
Z napojem, czy bez niej miał sobie co zawracać głowy tą istotą. Kiedy tylko ich nakarmi, będzie musiał ją opuścić. Zastanawiał się, jak długo będzie odczuwał skutki działania napoju. Niektóre zaklęcia miały krótki okres działania, inne trwały przez całe życie.
Zatoczyli koło przecinającymi się ze sobą tunelami. W chwilę potem dotarli do Chestera, ciągle oczekującego przy dziurze.
- Tu jesteśmy! - zawołał Bink.
Chester podskoczył odrywając wszystkie cztery kopyta od ziemi.
- Bink! - wykrzyknął lądując. - Co się stało? Kim jest ta nimfa?
- Chester, to Jewel. Jewel, to Chester - przedstawił ich sobie. - Ja... - zawahał się.
- Napił się z miłosnego źródełka - powiedziała wprost Jewel. Centaur wykonał ruch, jakby chciał sobie wyrwać obydwoma garściami włosy z grzywy.
- Nieznośny wróg znowu zaatakował!
O tym Bink nie pomyślał. Oczywiście, było to najrozsądniejsze wyjaśnienie! Jego talent nie zdradził go! Ale też nie uchronił. Zagrożenie nie było bezpośrednio fizyczne. Znowu nieprzyjaciel zwyciężył! Jak miał ruszać ku źródłom magii, skoro jego serce związało się tutaj?
Serce wiązało się jednak i z domem, z Cameleon. Był to jeden z powodów, dla których wyruszył na tę wyprawę. Tak więc lepiej, gdy teraz temu zaradzi.
- Jeżeli uda nam się dołączyć do Crombiego i Maga, może Crombie zdoła wskazać, gdzie znajduje się odtrutka - powiedział Bink.
- Gdzie są wasi przyjaciele? - zapytała Jewel.
- W butelce - wyjaśnił Bink. - Możemy jednak skontaktować się z nimi dzięki odłamkowi magicznego zwierciadła - pogrzebał w kieszeni. Palce niczego jednak nie znalazły. - Och, nie... zgubiłem odłamek! - wywrócił kieszeń na lewą stronę. Była w niej dziura, w miejscu, gdzie przecięła ją ostra krawędź. - Trudno. Jakoś ich znajdziemy - powiedział tępo Bink. - Nie spoczniemy, dopóki nam się nie uda.
- Tak byłoby lepiej - posępnie przytaknął Chester. - Będziemy jednak musieli zabrać nimfę ze sobą.
- Dlaczego? - Bink miał mieszane uczucia.
- Musi być obecny obiekt zaklęcia, inaczej nic nie wyjdzie z przeciwzaklęcia. Pokochałeś pierwszą kobietę, którą napotkałeś po napiciu się ze źródła. Musisz odkochać się w niej mając ją przy sobie.
- Nie mogę pójść z wami! - zaprotestowała Jewel spoglądając przy tym na Chestera tak, jakby marzyła o przejażdżce na jego grzbiecie. - Mam mnóstwo pracy.
- Ile zdołasz zrobić, gdy Bink tutaj zostanie? - kwaśno zauważył Chester.
Wyrzuciła ręce w górę w kobiecym geście desperacji.
- Chodźcie obydwaj do mojego mieszkania. Porozmawiamy o tym później.
Mieszkanie Jewel było atrakcyjne, jak ona sama. Dysponowała kilkoma jaskiniami, w całości pokrytymi dywanomchem; zajmował on całą posadzkę oraz piął się po ścianach, zostawiając jedynie okrągłe otwory na wejście. Było tu wyjątkowo przytulnie. Nie było krzeseł, stołu czy łoża. Za to można było bez problemu położyć się kiedy się chciało i gdzie się chciało.
- Trzeba będzie zrobić coś z twoim ubraniem - powiedziała do Binka. Bink powiódł po sobie wzrokiem. Po kąpieli w wirze i jeziorze jego strój wysechł, ale za to świecił teraz nieregularnymi dziurami.
- To jedyne, jakie mam - powiedział żałośnie.
- Możesz je wyczyścić i wysuszyć - powiedziała. - Idź do łazienki, włóż je do oczyszczarki. Zabierze ci to tylko chwilę.
Bink wszedł do wskazanego przez nią pomieszczenia i zaciągnął zasłonę. Znalazł czyszczarkę. Przypominała piecyk, przez który przepływał strumień ciepłego powietrza. Włożył do środka swoją tunikę, po czym podszedł do umywalki, do której spływał strumień wody. Nad nią znajdowała się wypolerowana skalna, powierzchnia - lustro. Próżność niewiast zawsze potrzebowała luster!
Widząc własne odbicie doznał wstrząsu. Był bardziej zaniedbany, niż jego strój. Splątane włosy lepiły mu się do czoła, a broda była w pierwszym, obrzydliwym stadium zarostu. Przeciskając się przez jaskiniowe ściany, rozsmarował na twarzy i ciele błoto. Wyglądał jak młodociany ogr. Nic dziwnego, że nimfa przeraziła się zobaczywszy go po raz pierwszy.
Przy goleniu wykorzystał ostrą krawędź swojego miecza, gdyż brakowało tu magicznie golącego pędzelka, którym mógłby wygodnie zetrzeć swój zarost. Następnie wymył i przeczesał włosy. Ubranie okazało się nie tylko suche, ale czyste i wyprasowane. Najwidoczniej działało tu coś więcej niż gorące powietrze. Oderwany rękaw został podszyty tak zgrabnie, że jego brak wyglądał niemal na zamierzony. Zastanowił się. Może po jaskiniach krążyło trochę magicznego pyłu, wspomagającego działanie takich przedmiotów, jak chociażby czyszczarka. Nimfa wydawała się posiadać wiele magicznych udogodnień i wiodła całkiem komfortowe życie. Nie było ciężko przyzwyczaić się do takiego otoczenia...
Potrząsnął głową. To odzywał się miłosny napój, a nie zdrowy rozsądek. Musiał wystrzegać się takich argumentów. Nie należał do tego miejsca pod ziemią. Będzie musiał stąd odejść po zakończeniu misji, choć zostawi tu cząstkę swojego serca.
Starannie się ubrał, przepuściwszy przez czyszczarkę nawet buty. Szkoda, że zamiast tego jego obuwia nie wypłynęła na brzeg butelka z Magiem.
Kiedy wynurzył się z łazienki, Jewel przyjrzała mu się z pełną podziwu aprobatą.
- Przystojny jesteś!
Chester uśmiechnął się krzywo.
- Chyba nie sprawiał przedtem takiego wrażenia, co? Gdybym tak ja mógł obmyć twarz, przeszedłbym podobną przemianę! - wszyscy się roześmieli, aczkolwiek z pewnym przymusem.
- Musimy odpłacić ci za pomoc i gościnę - powiedział Chester, gdy wygasły resztki rozbawienia.
- Moja gościnność nie wymaga zapłaty, która tylko by ją skalała - powiedziała Jewel. - O mojej pomocy zdajecie się decydować sami, a za pracę niewolniczą nie płaci się.
- Nie, Jewel! - zawołał Bink, do głębi zraniony. - Nigdy niczego bym ci nie narzucał, ani nie sprawiał ci przykrości! Zmiękła nieco.
- Wiem, Bink. Napiłeś się wody miłości, więc nie skrzywdzisz mnie. Skoro mam jednak pomóc odnaleźć wam przyjaciół, którzy mogliby odszukać przeciwzaklęcie, a to odrywa mnie od pracy...
- Zatem musimy pomóc ci - powiedział Bink.
- Nie możecie. Nie macie zielonego pojęcia, jak sortuje się drogocenne kamienie, ani gdzie je trzeba umieścić. A gdybyście nawet mieli, świdrowiec i tak nie będzie was słuchał.
- Świdrowiec?
- Mój wierzchowiec. Przenika przez skały i dociera tam, gdzie ukryć mam kamienie. Jedynie ja potrafię nim kierować, a i to tylko wtedy, gdy śpiewam. Jedynie śpiewem mogę go opłacić.
Bink zamienił spojrzenie z Chesterem.
- Jak zjemy, pokażę ci naszą muzykę - powiedział Chester.
Posiłek podany przez Jewel był osobliwy, lecz wspaniały. Składały się nań większe i mniejsze grzyby, rosnące według jej wyjaśnień w ciemności. Niektóre smakowały jak stek ze smoka, inne jak frytki odcięte od kartoflanego drzewa, a deser przypominał czekoladowe ciasteczka, prosto od brązowej krowy; były tak okrągłe, miękkie i wonne, że prawie unoszące się z talerzy. Podała też osobliwy kredowy proszek, który rozrobiony wodą dawał wyśmienite mleko.
- Wiesz - wymruczał na stronie Chester do Binka. - Mogłeś trafić na gorszą nimfę, po tym jak się napiłeś.
Bink nic nie odpowiedział. Po wypiciu magicznego napoju mógłby zakochać się nawet bez względu na to, jak byłaby ohydna. Miłosny napój absolutnie nie dbał o konsekwencje. Magia pozbawiona świadomości. Podobne źródełka wywierały wpływ na historię Xanth. Pierwotne, mundańskie gatunki krzyżowały się, dając tak osobliwe mieszańce jak chimery, harpie, gryfy i centaury. Czy można sądzić, że źle się stało? Jak wyglądałaby teraz Kraina Xanth bez szlachetnych centaurów? Binkowi jednak źródełko miłości przysporzyło tylko niedogodności. Rozum podpowiadał mu, że powinien dochować wierności swojej żonie Cameleon, lecz...
Chester skończył posiłek. Skoncentrował się i pojawił się srebrny flet, grający zniewalającą melodię. Jewel siedziała jak skamieniała, wsłuchując się w srebrzystą muzykę: Po chwili zaczęła śpiewać do jej rytmu. Jej głos nie był w stanie dorównać czystością brzmienia fletowi. Przyjemnie jednak uzupełniał instrument. Bink był oczarowany - nawet bez napoju.
Coś groteskowego pojawiło się w jaskini. Flet Chestera urwał melodię w pół nuty, a w jego dłoni pojawił się miecz.
- Wstrzymaj dłoń, centaurze! - zawołała Jewel. - To mój świdrowiec.
Chester nie zaatakował, ale miecz trzymał w pogotowiu.
- Wygląda jak gigantyczny robak!
- Owszem - zgodziła się. - Jest spokrewniony ze zwijakami i świdrzakami, ale o wiele większy i wolniejszy. Ten świdrowiec nie jest zbyt mądry, ale nieoceniony w pracy.
Chester stwierdził, że wszystko jest w porządku.
- Wydawało mi się, że znam cały zwierzyniec z leksykonu, ale ten stwór mi umknął. Zastanawiam się, czy nie możemy pomóc ci w twoim zaklęciu. Jeżeli podoba mu się moja muzyka, a ty masz jakieś kamienie do rozmieszczania wzdłuż rzeki...
- Czy ty mnie nie bujasz? - zapytała Jewel, używając idiomu ze słownictwa nimf. - Po przewróceniu baryłki muszę ukryć dziesiątki kamieni w rzece. Równie dobrze możemy zacząć od niej.
Korzystając z jej wskazówek wdrapali się na świdrowca. Jewel zasiadła okrakiem na gigantycznym robaku blisko jego przedniego końca, trzymając przed sobą koszyk z klejnotami. Bink usiadł za nią, Chester za nimi. W tej pozycji jego cztery nogi wyglądały dość niedorzecznie. Przywykł do tego, że to na nim jeżdżą, chociaż sam wcześniej dosiadał smoka.
- Teraz spraw, by pojawiła się muzyka! - powiedziała Jewel. - Będzie pracował tak długo, dopóki będzie podobał mu się dźwięk. Nie potrzebuje wielu urozmaiceń. Ja po kilku godzinach się męczę i muszę przerywać pracę, ale jeśli centaur na swoim flecie mógłby...
Flet zjawił się i zaczął grać. Wielki robak podpełzł w przód, unosząc ich, jakby nie byli bardziej ciężcy niż muchy. Nie czołgał się ani nie zwijał jak smok, jedynie podciągał i stopniowo kurczył swe ciało tak, że segmenty na których jechali, nieustannie zmieniały swój obwód. Dziwna to była metoda podróżowania, ale skuteczna. Robak był bardzo duży i posuwał się szybko.
Nad przednim segmentem świdrowca uniosła się kryza, która poszerzyła średnicę tunelu tak, by zmieścili się w nim również jeźdźcy. Binkowi przyszło do głowy, że powinni użyć tej samej pigułki-magii, co do podwodnego oddychania. Podobnie jak i woda, skała przekształciła się tak czasowo, że mogli przemieszczać się przez nią nie drążąc jej. Chester musiał pochylić się, by zmieścić się w tej fazie, tak że niewygodnie mu było uruchamiać flet. Wciąż jednak dobywał zeń czarujące melodie. Bink był pewien, że Chester jest więcej niż szczęśliwy, mogąc pod tym pretekstem ćwiczyć swój świeżo odkryty nie wykorzystywany talent.
- Muszę powiedzieć, że to jest cenna przysługa - powiedziała nimfa. - Zawsze myślałam, że centaury nie posiadają magii.
- Centaury też tak uważały - odparł Bink, podziwiając w sekrecie jej figurę od tyłu. Do diabła z napojem miłosnym. Jej kształty same wystarczały za zaklęcie.
Natrafiając na skałę innego rodzaju, robak nagle zarzucił ich. Bink wpadł na nimfę.
- Och, przepraszam - powiedział prostując się, choć w rzeczywistości wcale nie było mu przykro. - Ja, ee...
- Tak, wiem - powiedziała Jewel - może obejmiesz mnie rękoma w pasie, żeby lepiej się trzymać. Czasem rzuca.
- Myślę,... myślę, że lepiej nie - powiedział Bink.
- Na swój sposób jesteś nawet szlachetny - zauważyła. - Dziewczyna mogłaby cię polubić.
- Ja... ja jestem żonaty - powiedział żałośnie Bink. - Ja... potrzebuję tej odtrutki.
- Tak, oczywiście - zgodziła się.
Nagle świdrowiec przeniknął przez ścianę wielkiej jaskini.
- Rzeka - stwierdził Chester. Kiedy się odezwał flet przestał grać. Robak zwinął się i odwrócił ryj w poszukiwaniu muzyki, która zamilkła.
- Nie przerywaj! - zawołała Jewel. - Zatrzymuje się, gdy... Flet podjął melodię.
- Chcemy podążyć z prądem rzeki - powiedział Bink. - Kiedy znajdziemy płynącą w niej butelkę...
- Najpierw muszę ulokować parę kamieni - odparła zdecydowanie. Pokierowała robakiem w stronę występującej formacji skalnej, zatrzymała go i wydobyła wielki diament. - Tu go schowam - powiedziała - milion lat minie, zanim woda wypłucze go na wierzch.
Świdrowiec ujął kamień w pysk i poniósł go w głąb skały. Jego głowa zwężała się ku końcowi, na którym znajdowały się nie większe od ludzkich usta, tak, że utrzymanie klejnotu nie stanowiło problemu. Kiedy wyłonił się z powrotem nie miał diamentu, a skała wyglądała na nienaruszoną. Bink był zaskoczony, ale uświadomił sobie, że oni też nie zostawili za sobą tunelu.
- O jeden mniej - raźnie powiedziała Jewel. - Zostało jeszcze dziewięćset dziewięćdziesiąt dziewięć.
Bink wpatrywał się jednak w świetlistą powierzchnię rzeki w poszukiwaniu butelki. Moc miłosnego napoju była tak silna, że żywił na poły nadzieję, iż jej nie odnajdzie. Gdyby znaleźli Maga i zlokalizowali odtrutkę. oznaczałoby to koniec miłości do Jewel, a o tym ciężko mu było myśleć. Wiedział co jest słuszne, ale serce nie sługa.
Czas płynął. Jewel umieszczała w skałach wzdłuż rzeki: diamenty, opale, szmaragdy, szafiry, ametysty, nefryty i mnóstwo granatów oraz rozsiewała perły ostryg.
- Ostrygi wprost kochają perły - wyjaśniła. - Objadają się nimi.
Pracując podśpiewywała, przekomarzając się z fletem Chestera, podczas, gdy uwaga Binka błądziła od rzeki do nimfy i z powrotem. Rzeczywiście mógł mieć wielkiego pecha po wypiciu napoju.
Po jakimś czasie rzeka rozlewała się w kolejne jezioro.
- To siedziba demonów, które potrafią korzystać ze skażonej wody - uprzedziła ich Jewel. - Mnie znają, ale wy dwaj będziecie musieli uzyskać pozwolenie na przekroczenie ich terytorium. Nie lubią intruzów!
Bink poczuł za plecami ruch Chestera, jakby ten dobywał łuku i miecza. Mieli kłopoty z demonami, tego jeszcze brakowało!
Ściany jaskini były tutaj tak ukształtowane, że przypominały kamienne budowle o prostopadłych krawędziach, przedzielone alejkami. Bardzo przypominało to miasto. Dotąd Bink widział miasta tylko na obrazach. Pierwsi osadnicy w Xanth budowali je ale zniknęły wraz ze spadkiem zaludnienia.
Bink i Chester zsiedli i zaczęli iść ulicą, towarzysząc robakowi. Niebawem podjechał magiczny pojazd. Przypominał ciągnięty przez potwora powóz, ale brak było potwora. Gumowe koła wyglądały jak tłuste, sprężyste pączki, a korpus sprawiał wrażenie metalowego. Z wnętrza wydobywało się mruczenie. Prawdopodobnie znajdował się tam niewielki potwór naciskający na pedały napędzające koła.
- Gdzie się pali? - władczym głosem zawołał demon z wnętrza powozu. Był niebieski, głowę na szczycie miał spłaszczoną jak półmisek.
- Tutaj, błękitnostalowy - Jewel uderzyła się dłonią w pierś. - Czy raczysz wydać przepustkę dla moich przyjaciół? Poszukują źródeł magii.
- Źródła magii! - wykrzyknął inny głos. Dopiero teraz Bink dostrzegł, że w powozie jechały dwa demony. Ten drugi miał miedziany odcień. - To sprawa dla Szefa!
- Zgadza się, Miedziany - potaknęła Jewel. Najwidoczniej znała ich na tyle dobrze, żeby się z nimi przekomarzać. Binka przeszył ostry skurcz wściekłej zazdrości.
Jewel poprowadziła ich do budynku oznakowanego "STRAŻNICA" i zaparkowała robaka.
- Muszę zostać ze świdrowcem, by mu śpiewać - oznajmiła. - Idźcie zobaczyć się z Szefem, ja zaczekam tutaj.
Bink obawiał się, że nimfa skorzysta z nadarzającej się sytuacji i odejdzie. Zostawiając ich demonom zabezpieczyłaby się przed pogonią. Musiał jednak ufać jej. Przecież ją kochał.
Wewnątrz za szerokim biurkiem zasiadał demon, zatopiony w jakiejś księdze. Gdy weszli podniósł na nich wzrok.
- A, tak. Byliśmy skazani na powtórne spotkanie.
- Beauregard! - wykrzyknął zaskoczony Bink.
- Oczywiście, wydam wam przepustkę - powiedział demon. - Byliście specjalnym narzędziem, wybranym, by mnie uwolnić i według reguł tej gry odczuwam wobec was nie-demoniczne zobowiązanie. Pozwólcie mi jednak zabawić was właściwie, tak jak wy zabawiliście mnie w domu ogra. Winienem wam udzielić wielu rad, nim wyruszycie na dalsze poszukiwania.
- Hmm, na zewnątrz czeka na nas nimfa... - powiedział Bink. Beauregard potrząsnął głową.
- Zdaje się, że się zadurzyłeś, Bink. Najpierw straciłeś butelkę, potem serce. Nie obawiaj się, zaprosimy twoją nimfę. Świdrowca ugościmy w naszym ruchomym zbiorniku, będzie mógł sobie popływać. Znamy Jewel dobrze. Naprawdę nie mógłbyś chyba mieć więcej szczęścia w nieszczęściu.
Po jakimś czasie Jewel przyłączyła się do kolacji. Trudno było uwierzyć, że świtem byli jeszcze na drzewie, na skraju Regionu Szaleństwa, a śniadanie spożyli już w zamku demoniaków w jeziorze, obiad u nimfy, a do kolacji zasiedli tutaj - i to wszystko jednego dnia. Pod ziemią dzień miał jakby mniejsze znaczenie, mimo to czas ten okazał się być dla nich pełen wrażeń.
Posiłek podany u demona przypominał obiad u nimfy, tyle że przyrządzony był z drobniuteńkich stworzonek zwanych drożdżami. Bink zastanawiał się, czy istnieją takie stworzenia. Ale nie zapytał. Jedno z dań przypominało wyciśnięty przed chwilą miąższ z owoców. Inne przypominało udziec średniej wielkości świni. Na deser było mrożone oko lodowego-krzyk-ptaka. Prawdziwe krzyk-oko stanowiło rzadki smakołyk. Ale ta żółta imitacja też smakowała wspaniale.
- Próbowałem kiedyś oka smleka - powiedział Chester - ale nie było tak smaczne jak to.
- Masz dobry smak - pochwalił go Beauregard.
- Och, nie. Oczy centaura gorzej smakują - szybko odpowiedział Chester.
- Jesteś zbyt skromny - demon uśmiechnął się jednak uspokajająco. - Jak pewnie zauważyłeś, krzyk-ptaki są tłuściochami dlatego ich oczy są smaczniejsze.
Po posiłku udali się do legowiska Beauregarda, gdzie przytulnie płonęły oswojone ogniste kaczory.
- Teraz udostępnimy wam wspaniałe miejsce na nocleg - powiedział demon. - W żaden sposób nie zamierzamy utrudniać waszych poszukiwań, jednakże...
- Czy wiesz coś, o czym nam nie wiadomo? - zapytał z obawą Bink.
- Znam naturę demonów - odparł Beauregard.
- Och, nie chcemy sprawiać wam kłopotu. Zdążamy ku...
- Pozwól, że dokończę, Bink - Beauregard dobył zabawną małą buteleczkę, niewyraźnie wypowiedział jakieś słowa i wykonał magiczny gest. Korek wyskoczył, z otworu wysączył się dym i uformował w... Dobrego Maga Humfreya.
Zdumiony Bink wydusił z siebie pytanie.
- A gdzie Crombie?
- W butelce - krótko odpowiedział Humfrey. - Przydałoby się, żebyście w końcu przestali się grzebać i zaczęli nas szukać.
- Skoro Beauregard mógł cię uwolnić...
- Nie uwolniłem go - powiedział demon. - Wywołałem go. Jest teraz powolny moim rozkazom.
- Tak, jak ty niegdyś musiałeś jego słuchać - powiedział Bink.
- Słusznie. Wszystko zależy od tego, kto jest w zamknięciu i kto dysponuje kierującymi zaklęciami. Mag parał się demonologią, teraz jest podmiotem naszej humanologii.
- Czy to ozna... ?
- Nie, nie nadużyje tej sytuacji. Kieruję się zainteresowaniami badawczymi, a nie ironią. Dokonałem tej demonstracji jedynie, aby was przekonać, że magia to coś więcej niż zapewne sobie wyobrażaliście. I że konsekwencje waszych poszukiwań mogą okazać się poważniejsze, niż śmielibyście zaryzykować.
- Wiem już, że coś usiłuje nas powstrzymać - powiedział Bink.
- Jest tak jak mówisz. To jakiś demon, i na tym polega problem. Większość demonów nie dysponuje magią większą od ludzi, ale te, które mieszkają głęboko pod ziemią, to zupełnie co innego. Mają się do zwyczajnych demonów, jak czarodzieje do ludzi. Nie jest mądrze wdzierać się w ich demonie.
- Sam jesteś demonem, dlaczego nam to mówisz? - podejrzliwie zapytał Chester.
- On jest dobrym demonem - powiedziała Jewel. - Pomaga ludziom.
- Ponieważ zależy mi na pomyślności Xanth - rzekł Beauregard. - Gdybym był przekonany, że w Xanth lepiej działoby się bez ludzi starałbym się ich pozbyć. Jak dotąd wierzę, że gatunek ludzki jest tu potrzebny, aczkolwiek czasami żywię co do tego wątpliwości. - Spojrzał na Maga. - Nawet taki gnom może być pożyteczny.
Humfrey nie odzywał się.
- Dlaczego zatem nie uwolnisz go? - zapytał Bink, nie do końca ufając Beauregardowi.
- Nie mogę, może jedynie to uczynić ten, w czyich rękach znajduje się buteleczka.
- Przecież jest tutaj! Przywołałeś go z jego butelki!
- Moja magia dała mi prawo czasowego korzystania z jego usług. Mogę przywołać go tylko na krótko i nie jestem w stanie zatrzymać go. Gdybym miał jego butelkę mógłbym sprawować nad nim władzę, skoro był tak głupi i dał się w niej zamknąć. Dlatego musicie odzyskać tamtą butelkę, zanim...
- Zanim się stłucze! - dokończył Bink.
- Nigdy się nie stłucze. To zaczarowana butelka. Upewniłem się, bo w niej mieszkałem. Nie, niebezpieczeństwo polega na tym, że wasz wróg znajdzie ją pierwszy.
Bink był przerażony. Wróg!
- Ponieważ wtedy zdobyłby władzę nad Magiem i cała moc Humfreya byłaby na jego usługach. W takim przypadku widoki Maga na przeżycie byłyby równie marne jak wasze.
- Muszę mieć tę butelkę! - wykrzyknął Bink. - Gdybym tylko wiedział, gdzie jest!
- Właśnie tej usługi żądam - powiedział Beauregard. - Magu, poinformuj Binka dokładnie, gdzie może cię znaleźć.
- Dwudziesty ósmy stopień szerokości północnozachodniej, długość - sto...
- Nie tak, głupcze - wtrącił się Beauregard. - Powiedz mu to tak, żeby mógł to wykorzystać.
- A tak - zgodził się Humfrey. - Może lepiej niech Crombie to powie.
- Dawaj go! - ponaglił demon. Gryf pojawił się obok Maga.
- Może zrobimy tak - gorliwie dołączył się Bink. - Jeżeli każemy mu pokazać kierunek stamtąd do was, to znaczy, że odwracając go będziemy wiedzieli, gdzie jesteście.
- Nic z tego nie będzie - powiedział Beauregard, ale Crombie już zaczął się obracać. Jego skrzydło znieruchomiało wskazując prosto na Binka
- Świetnie - powiedział Bink. - Ruszymy w tamtą stronę.
- Spróbuj przejść na drugą stronę legowiska - powiedział Beauregard. - Gryfie, jeszcze raz pokaż.
Bink zaskoczony zrobił, co kazał demon. Crombie ani drgnął, ale jego skrzydło cały czas wiodło za Binkiem.
- To tylko obraz - wytłumaczył sobie Bink. - Nieważne z której strony się na niego patrzy, wzrok osoby z obrazu idzie za tobą.
- Właśnie - zgodził się demon. - Pod pewnym względem wywołanie to tylko tworzenie obrazów. Niezależnie od położenia patrzącego ukazuje mu się ten sam widok. Orientowanie się względem przywoływanych postaci nie ma sensu. Potrzebujemy oryginałów.
- Łatwo sobie z tym poradzić, demonie - warknął Humfrey. - Crombie, wskaż kierunek, w którym znajduje się nasza butelka, z miejsca, gdzie znajdują się nasze obrazy.
Gryf odwrócił się i pokazał, tym razem w stronę przeciwną od Binka, w dół.
- Musicie udać się w tamtą stronę - poważnie stwierdził Beauregard. - Czy macie jeszcze jakieś pytania, zanim zlikwiduję ich obrazy?
- Ja mam - powiedział Chester. - O mój talent... Beauregard uśmiechnął się.
- Bardzo sprytnie, centaurze. Sądzę, że masz umysł demona! W tej sytuacji rzeczywiście możesz uzyskać od Maga Odpowiedź jakiej potrzebujesz, nie uiszczając zwyczajowej opłaty, jeżeli twoja etyka dopuszcza coś takiego.
- Nie! - wykrzyknął Chester. - Nie próbuję niczego wyłudzić Magu, wiem już jaki jest mój talent, ale odsłużyłem już część zapłaty i nie mogę nie zapłacić reszty.
Humfrey uśmiechnął się.
- Nigdy nie określałem, na jakie Pytanie udzielę Odpowiedzi. Za tę cenę wybierz inne pytanie. Taka jest umowa.
- Niech będzie - powiedział Chester, jak źrebak, któremu nagle otworzył się dostęp do najbardziej zielonego pastwiska. Zastanowił się przez chwilę. - Cherie... miałbym wielką ochotę dowiedzieć się, jaki ona ma talent, jeżeli w ogóle taki posiada. Chodzi mi o talent magiczny. Ona i to jej antymagiczne nastawienie...
- Ma talent - powiedział Humfrey. - Teraz chcesz odpowiedzi?
- Nie. Może sam zdołam to określić. Mag rozpostarł ręce.
- Jak wolisz. Nie jesteśmy jednak zabezpieczeni przed kaprysami losu. Jeżeli się nie domyślisz, a Bink nie znajdzie butelki przed wrogiem, mogę zostać zmuszony do zerwania naszej umowy. Podejmiesz takie ryzyko?
- Co to znaczy "przed wrogiem"? - z naciskiem zapytał Bink. - Jak blisko jest nieprzyjaciel?
- O tym właśnie rozmawialiśmy przedtem - powiedział Beauregard. - Wydaje się, że Mag nie może ochronić się przed własnym talentem informacyjnym. Ma rację, butelkę zniosło bardzo blisko miejsca, gdzie mieszka wróg i prawdopodobnie tamten o tym wie... Nie jest to więc zwykłe szukanie butelki, ale wyścig z przeciwnikiem.
- Ale jaka jest natura wroga? - dopytywał się Bink.
- Precz, Magu - powiedział Beauregard. Humfrey i Crombie rozwiali się w dym, a ten zawirował i skrył się w butelce. - Nie mogę wam bezpośrednio odpowiedzieć na to Pytanie. Mogę wam tylko przypomnieć, że nieprzyjaciel to swego rodzaju demon. W ten sposób oszczędzam sobie kompromitacji przed moim ludzkim konkurentem w dziedzinie informacji. Mógłbyś nazwać to profesjonalną rywalizacją.
- Nie obchodzi mnie profesjonalna rywalizacja! - powiedział Bink. - Dobry Mag i Crombie to moi przyjaciele. Muszę ich uratować!
- Jesteś lojalny - stwierdziła z podziwem Jewel.
- Musisz jedno zrozumieć - powiedział Beauregard. - Im bardziej zbliżysz się do źródeł magii, tym szybciej będzie w jego sąsiedztwie narastała jego magia. Jej wzrost przypomina funkcję logarytmiczną, zatem...
- Nic nie rozumiem - przyznał się Bink. - Co z tym wspólnego mają rytmy? Czy wróg jest muzykiem?
- Chodzi mu o to, że im bliżej się znajdujesz, tym magia będzie silniejsza - wytłumaczył Chester. Centaury doskonale znały się na matematyce.
- Właśnie - przytaknął demon. - Dlatego demony mieszkając bliżej źródła dysponują zazwyczaj silniejszą magią, niż istoty żyjące na jej obrzeżach. W bezpośrednim sąsiedztwie źródła magia jest silniejsza, niż jesteśmy to sobie w stanie wyobrazić. Nie mogę dokładnie określić charakteru waszego wroga ani jego magii - ale najprawdopodobniej jest silniejsza od wszystkiego, co napotkaliście do tej pory.
- Spotkałem bardzo potężną magię - powiedział powątpiewającym tonem Bink.
- Tak, wiem. Sam rozporządzasz wyjątkowo silną magią. Tym razem... cóż, nigdy nie byłem w stanie zgłębić właściwej natury twojego talentu. Obecnie empiryczne dane wskazują, że wiąże się on bezpośrednio z twoim losem. U źródła jednak...
- Właśnie, zrozumiałem - powiedział Bink. - Magia miejsca, do którego zdążam jest silniejsza od mojej.
- Właśnie. Dlatego będziesz bardziej narażony, niż kiedykolwiek. Twoja magia w miarę zbliżania się do źródła, również będzie rosła, ale tylko w postępie geometrycznym, dlatego nie będzie mogła...
- Chodzi mu o to, że magia nieprzyjaciela będzie rosła szybciej niż nasza - powiedział Chester. - Będziemy więc proporcjonalnie tracić moc.
- Dokładnie tak - potwierdził demon. - Kształt krzywych wskazuje, że różnica nie będzie duża, dopóki nie znajdziecie się wyjątkowo blisko źródła, więc na razie może ci to nie przeszkadzać. Albo nie będziesz tego świadom, wciąż jednak...
- Więc jeżeli będę szedł dalej - powoli powiedział Bink - znajdę się naprzeciw wroga, który będzie silniejszy ode mnie.
- Prawidłowo. Ponieważ moc pola magnetycznego Xanth jest odwrotnie proporcjonalna od odległości, zarówno w skali jednostkowej, jak i środowiskowej...
- A co z magicznym pyłem? - zapytał Chester.
- Rzeczywiście wzmacnia magię w swoim otoczeniu - zgodził się Beauregard. - Ale nie jest to podstawowy sposób jej rozprzestrzeniania się. Pył roznosi się głównie przez konwekcję, podczas gdy magia przez pośrednictwo. Gdyby wioska przestała funkcjonować, magia Xanth trwałaby nadal, nieznacznie jedynie osłabiona.
- Więc oni równie dobrze mogliby nic nie robić? - stwierdził Bink.
- Reasumując: ze względu na odwrotną zależność od odległości nieprzyjaciel nie był w stanie zaszkodzić wam na powierzchni, choć starał się z godną demona przebiegłością i wytrwałością. Zauważcie, że użyłem tu sformułowania "godną demona", a nie "demoniaka", ze względu na pejoratywne znaczenie tego ostatniego słowa. Tutaj jednak, w dolnych regionach, wróg może użyć, i użyje, swojej nieokiełznanej niczym magii. Wynika z tego, że wasza wyprawa jest pozbawiona sensu.
- Ale ja jestem człowiekiem - powiedział Bink.
- Tak. Na nieszczęście. Na twoim miejscu demon byłby ostrożniejszy. Ponieważ jesteś dokładnie taką głupią istotą ludzką, jak te opisywane w moich opracowaniach, będziesz nieuchronnie zmierzał ku swemu przeznaczeniu, przez wzgląd na swe ideały i przyjaźń.
- Muszę być bardziej ludzka - powiedziała Jewel. - Uważam, że jest szlachetny.
- Nie pochlebiaj mi - ostrzegł ją Bink. - To tylko nasila działanie napoju.
Wyraz przestrachu na jej twarzy zastąpiło szybko miłe zdecydowanie:
- Żałuję, że to napój musiał... to znaczy - jesteś tak miłym, przystojnym i odważnym mężczyzną, że... że nie jest mi przykro, iż tak się stało. Kiedy wrócimy, może i ja się napiję.
- Przecież po to potrzebuję Maga, żeby znalazł odtrutkę - powiedział Bink. - Oprócz tego, że oczywiście jest moim przyjacielem. Właściwie mogliśmy zapytać Crombiego, gdzie znajduje się odtrutka i...
- Mogę wezwać go jeszcze raz - powiedział Beauregard - ale nie polecałbym tego.
- Dlaczego? - zapytał Bink.
- Ponieważ w przypadku, jeśli wróg nie zna jeszcze dokładnie położenia butelki, nie powinniśmy zwracać na nią zbędnej uwagi. Nie wiemy, przy pomocy jakich mechanizmów wróg nas śledzi, skoro nie może już posłużyć się zwijakiem, ale nie wolno nam ich zlekceważyć. Słuszniej będzie nam najpierw uratować waszych przyjaciół, dopiero zająć się waszymi osobistymi sprawami.
- Tak, to prawda - powiedział Bink. Odwrócił się do nimfy. - Jewel, przykro mi, że sprawiam ci zawód, ale najważniejsza jest dla mnie lojalność wobec przyjaciół. Obiecuję, że gdy tylko ich odnajdziemy...
- W porządku - powiedziała, wcale nie sprawiając wrażenia niezadowolonej.
- Mogłaby tu zaczekać - powiedział Chester - albo zająć się swoją zwykłą robotą. Kiedy tylko zdobędziemy odtrutkę, wrócimy i...
- Nie. Tylko świdrowiec zdoła was zawieźć tam wystarczająco szybko - odpowiedziała Jewel. - A tylko ja potrafię pokierować świdrowcem. W korycie rzeki jest mnóstwo złej magii, a w litej skale, bardzo mało. Idę z wami.
- Miałem nadzieję, że to powiesz - odparł Bink. - Oczywiście moje uczucia nie liczą się, bo...
Jewel wspięła się na palce i pocałowała go w usta.
- Podoba mi się twoja uczciwość - powiedziała - ruszajmy. Bink ogłuszony jej namiętnym, dobrowolnym pocałunkiem, zmusił się do skupienia myśli na misji.
- Tak... musimy się pospieszyć.
- Gobliny z głębokich jaskiń straciły w ostatnich latach na dzikości, ale te na dole ją zachowały. Z takimi jeszcze się nie zetknęliście.
- Nie mamy wyboru - powiedział Bink. - Musimy tam zejść.
- Trzymajcie się więc dobrze oświetlonych tuneli, gdy nie będziecie przenikali przez litą skałę. Zarówno gobliny, jak i niklasy nie lubią światła. Zniosą je, jeżeli będą musiały, ale przeważnie unikają go.
Bink zwrócił się do nimfy.
- To dlatego obawiasz się mroku? Czy możesz poprowadzić nas jasnymi korytarzami?
- Tak... tak... - odpowiedziała twierdząco na obydwa pytania. Binkowi przemknęło przez głowę, że mógłby zadać bardziej osobiste pytania i otrzymać takie same odpowiedzi. A może był to tylko wzlot romantycznej wyobraźni zapłodnionej przez miłosny napój?
- Przynajmniej wyśpijcie się porządnie - polecił im Beauregard. - Demony nie potrzebują snu takiego jak ludzie, którzy stają się bez niego bardzo drażliwi...
- Nie, lepiej ruszajmy - powiedział Bink. - Parę godzin może nas drogo kosztować.
- Zmęczenie też - stwierdził Beauregard. - Kiedy staniesz w obliczu wielkiej magii, będą ci potrzebne całe twoje siły.
- Coś mi się wydaje, że ten demon przynudza - stwierdził Chester.
Beauregard rozłożył ręce.
- Może i tak, centaurze. Jest coś, o czym wam nie powiedziałem.
- Jeżeli masz zamiar to powiedzieć, mów teraz - rzekł Bink. - Bo zaraz ruszamy.
- Chodzi o to - niechętnie zaczął demon - że nie jestem pewien, czy wasze poszukiwania są słuszne. - Niesłuszne? - krzyknął Bink. - Ratowanie moich przyjaciół niesłuszne?!
- Poszukiwanie źródeł magii Xanth.
- Chcę tylko informacji. Ze wszystkich demonów ty właśnie powinieneś zrozumieć to najlepiej!
- Aż za dobrze to rozumiem - odparł Beauregard. - Informacja może być czymś najniebezpieczniejszym na świecie. Zastanów się nad mocą twojego Maga, który specjalizuje się w informacji. Wyobraź sobie, że dysponuje pełną wiedzą o ostatecznej naturze magii. Czy jego moc miałaby wtedy jakiekolwiek ograniczenia?
- Humfrey nie szkodziłby Xanth - zaprotestował Bink. - To Dobry Mag!
- Ale co mogłoby powstrzymać Złego Maga przed wykorzystaniem tego sekretu? Władając najsilniejszą z możliwych magii, mógłby zawładnąć Krainą Xanth, albo ją zniszczyć.
Bink zastanowił się. Pamiętał, jak Zły Mag Trent zdobył koronę Xanth i okazało się, że wcale nie jest zły. Była to jednak wyjątkowa sytuacja. Przypuśćmy, że naprawdę zły mężczyzna, lub kobieta zdobyliby niewyobrażalną moc?
- Rozumiem, o co ci chodzi. Pomyślę o tym. Może nie dotrę do samego źródła, ale bez względu na wszystko muszę uratować przyjaciół.
- Tak, oczywiście - zgodził się, wyjątkowo jak na demona łatwo, Beauregard.
Wdrapali się na świdrowca i ruszyli w kierunku wskazanym przez Crombiego.
- Nie znam tak dobrze najdalszych głębi - powiedziała Jewel - ale ponieważ nie będziemy trzymać się w pobliżu rzeki, po drodze czeka nas prawie bez przerwy lita skała. Każę świdrowcowi trzymać się jej aż do końca i wynurzać się tylko tam, gdzie będzie światło. Myślę, że możesz przespać się trochę po drodze, a ja będę śpiewała dla robaka.
- Piękna jesteś - odpowiedział wdzięczny Bink i oparł głowę o jej plecy. Ukołysał go do snu śpiew wzmocniony i wysubtelniony przez dotyk jej ciała. A świdrowiec zanurzał się coraz głębiej.

11. MÓZGOKORAL

Binka zbudził nagły przystanek świdrowca.
- Myślę, że trafiliśmy - wymruczała Jewel. Głos miała zachrypnięty od śpiewania przez wiele godzin.
- Powinnaś była mnie zbudzić wcześniej! - powiedział Bink. - Teraz moja kolej na śpiewanie robakowi. Zaśpiewałaś się do cna.
- Tak miło było z twoją głową na plecach. Nie mogłabym ci przeszkodzić - odezwała się chrapliwie. Poza tym potrzebujesz całej twojej siły. Mogłam odczuć w czasie naszej podróży wzmacnianie się magii.
Bink też to odczuł: delikatne mrowienie na skórze, jak zawsze w obecności magicznego pyłu. Z tego wszystkiego wnioskował, że skała przez którą przenikali, mogła być skałą magicznego pyłu, zanim odwiercono go na powierzchnię. Ale pozostawało zagadką, co nasycało magią tę skałę?
- O, dziękuję - powiedział zawstydzony. - Jesteś uroczą nimfą.
- Dobrze - odwróciła głowę, ułatwiając mu pocałunek. Pachniała szczególnie pięknymi różami, jej magia również została wzmocniona przez otoczenie. Bink pochylił się ku niej, wdychając wspaniały zapach, przybliżając wargi...
Przerwał im widok butelki. Podskakiwała na lśniącej powierzchni jeziora. Coś było do niej przywiązane, kawałek sznurka czy szmatki...
- Grundy! - krzyknął Bink. Golem spojrzał w górę.
- W samą porę przybyłeś tutaj! Chodź i weź tę butelkę, zanim...
- Czy mogę bezpiecznie pływać w tym jeziorze? - zapytał Bink, zaniepokojony jego lśnieniem. Mogło powstrzymywać gobliny, ale nie być bezpieczne dla ludzi.
- Nie - powiedziała Jewel. - Woda jest trująca dla większości żywych form. Jeden łyk nie czyni wiele spustoszeń, jeżeli pozbędzie się go szybko. Blisko powierzchni truciznę rozmywa dopływ świeżej wody, ale poniżej, gdzie chłonie o wiele więcej straszliwej magii...
- Masz rację. Nie nadaje się do pływania - powiedział Bink. - Chester, czy możesz złapać ją na lasso?
- Jest poza moim zasięgiem - odparł centaur. - Gdyby tak wiry odśrodkowe zniosły ją bliżej brzegu, z łatwością bym ją złapał.
- Lepiej pośpieszcie się - wołał Grundy. - Pod tym jeziorem jest coś i to...
- To demoniaki zamieszkują pod jeziorem - odezwał się Chester. - Czy sądzisz, że wróg...
Bink zaczął zdzierać z siebie ubranie.
- Sądzę, że lepiej popłynę i właśnie teraz wydostanę butelkę. Jeżeli jezioro mi zaszkodzi, Mag może dać mi kropelkę swojego uzdrawiającego eliksiru. Tutaj będzie bardziej skuteczny.
- Nie rób tego! - krzyczała Jewel. - Nie sądzę, żebyś zdołał dotrzeć do butelki. Wracaj, zmuszę świdrowca do przeniknięcia przez wodę. Nic nie może go zranić podczas przenikania.
Na jej skinienie i ochrypły śpiew świdrowiec zsunął się do wody, unosząc swój okrągły fryz do utworzenia czasowego tunelu w cieczy, tak jak przedtem w skale. Poruszał się bardzo powoli, aż pojawił się flet Chestera i zagrał rześką, piękną, marszową melodię. Flet wydawał się być większy, jaśniejszy niż poprzednio i brzmiał głośniej. Magia wzmocniła go. Świdrowiec przyspieszył rozciągając i kurcząc się w takt muzyki. Zdążał dokładnie w kierunku butelki.
- Och, dziękuję centaurze - wyszeptała Jewel.
- Szybko! Szybko! - wołał golem. - Mózgokoral uświadomił sobie zagrożenie... próbuje... POMOCY! ZBLIŻA SIĘ! ŁAPIE MNIE!
Wtem Grundy wrzasnął straszliwie, jak ugodzony bólem człowiek.
- Nie jestem jeszcze dość prawdziwy - westchnął potem, jak krzyk wydarł się poza jego organizm. - Wciąż jestem golemem, po prostu rzeczą ze sznurka i papki. Mogę być kierowany. Ja...
Przerwał, by znowu krzyknąć, a potem dodał bardziej cicho:
- Jestem zgubiony.
Bink nie rozumiał, co się dzieje. Poczuł jednak dławiące uczucie, że powinien w jakiś sposób pomóc golemowi zwalczyć, ale co? Oczywiste było, że golem posiadał jakieś śladowe uczucie i pewną odwagę. Być może golem mógłby opanować przerażenie, gdyby...
W tej chwili robak był prawie przy butelce. Grundy szybko objął swoimi ramionami ze sznurka korek, wspierając stopy o szyjkę butelki i pociągnął go.
- Na moc mózgokorala, wychodź! - sapnął. Korek wystrzeli. Dym wyłonił się z butelki, zakręcił i utworzył kulę, która skupiła się w postaci Dobrego Maga i gryfa.
- Grundy uratował ich! - krzyknął Chester, a jego flet zamilkł.
- Lećcie do brzegu! - wykrzyknął Bink. - Nie dotykajcie wody!
Humfrey złapał się Crombiego, który rozłożył skrzydła i uniósł się z nim w górę. Przez chwilę zawisnęli nieruchomo, a potem drgnęli i gładko ruszyli do przodu.
Bink podbiegł do nich, kiedy wylądowali na brzegu.
- Bardzo się o was martwiliśmy, obawialiśmy się, że wróg mógłby was dosięgnąć pierwszy!
- Wróg to już zrobił - powiedział Humfrey sięgając po fiolkę, gdy zsiadł z gryfa. - Zawróć, Bink, poniechaj twoich poszukiwań, a pozostaniesz nietknięty.
- Porzucić moją wyprawę! - krzyknął zdumiony Bink. - Teraz, kiedy jestem tak blisko jej zakończenia?! Wiesz, że tego nie zrobię.
- Służę nowemu panu, ale moje skrupuły pozostały - odparł Humfrey. Było w nim teraz coś złowieszczego. Pozostał małym gnomem, ale w tym przebraniu nie był zabawny. Jego spojrzenie przypominało bardziej bazyliszka niż człowieka; zimne, zabójcze spojrzenie.
- To konieczne, żebyś zrozumiał. Butelka została otwarta za pośrednictwem istoty, która żyje na dnie tego jeziora. To byt o niewyobrażalnej inteligencji, magii i świadomości, ale o utraconej zdolności poruszania się. Taki jest mózgokoral, który musi działać przez swych wysłanników, aby osiągnąć swe wzniosłe cele.
- Ten wróg? - zapytał rozczarowany Bink. - Ten, który wysłał magiczny miecz, smoka i świdrowca?
- I inne niezliczone przeszkody, większość wytropiła twoja magia, zanim się zamanifestowały. Koral nie może kontrolować świadomości istot żyjących, inteligentnych, musi działać poprzez myśli, które wydają się być w oczach innych żywymi istotami. Oto, dlaczego gonił cię smok, śledził zwijak, i oto dlaczego inne wydające się przypadkiem komplikacje pojawiały się. Lecz twój talent przeprowadził cię bez uszczerbku. Syrena zwabiła cię, ale gorgona nie zaklęła w kamień, owad-Midas został skierowany na inny cel, zaklęcie demoniaków nie trafiło w ciebie. Teraz, w sercu magii korala napotkałeś w końcu przeszkodę nie do pokonania. Musisz zawrócić, ponieważ...
- Ależ to nie może kierować tobą! - zaprotestował Bink. - Jesteś człowiekiem, inteligentną istotą, Magiem!
- To, że przejęło kontrolę nad golemem było możliwe dlatego, że Grundy nie jest w pełni prawdziwy, a to jest rejon największej mocy korala. To on kierował golemem, gdy otwierał butelkę. Crombie i ja podlegamy właścicielowi butelki. Nie ma znaczenia, że butelka unosi się teraz na powierzchni jeziora korala. Zaklęcie zostało rzucone w imieniu mózgokorala i to jest wiążące.
- Ale - zaprotestował Bink niezdolny do zakończenia zdania, ponieważ nie potrafił sformułować swojej myśli.
- Była to najbardziej zagorzała bitwa w tej kampanii - ciągnął Humfrey - walka o posiadanie butelki. Koral zdołał wydostać ją z twojego ubrania, ale twoja magia sprawiła, że korek poluzował się i zaczęliśmy wypływać. Wstrząs spowodował uderzenie zaklęcia demoniaków, skierowanego na ciebie, co wyglądało na niezwykły zbieg okoliczności. To wytrząsnęło korek wewnątrz wirowca. Lecz koral użył silnego obrzeżonego prądu, żeby wcisnąć zatyczkę z powrotem, wyciągając Grundiego na zewnątrz. Lecz twoja magia sprawiła, że magiczne lustro zostało złapane w pół drogi, rozbite tak, że jedna część pozostała na zewnątrz. Umożliwiło nam to kontynuowanie. Wtedy magia korala spowodowała, że zgubiłeś swój fragment lustra. Ale twoja siła doprowadziła cię do Beauregarda, który przywrócił komunikację. Byłeś już bliski wydobycia butelki, przenosząc ciężar twojej szaleńczej miłości do nimfy na inną cenną wartość, na lojalność. Twój talent wymanewrował tutaj gładko korala! W tym jednak miejscu magia korala, okazała się silniejsza od twojej i dlatego dostał butelkę. Z trudnością. W rezultacie twoje dwa talenty znoszą się wzajemnie. Teraz koral przez moc posiadania butelki kieruje Crombiem i mną. Cała nasza moc służy jemu, więc jesteś zgubiony. Chester stanął obok Binka.
- Wiec staliśmy się wrogami - powiedział powoli.
- Niezupełnie. Teraz oglądamy wszystko z właściwej, szerszej perspektywy korala i wiemy, że ma rację. Bink, twoje poszukiwania są niebezpieczne, nie tylko dla ciebie, ale dla całej Krainy Xanth. Musisz od nich odstąpić, wierz mi!
- Ja ci nie wierzę - ponuro powiedział Bink. - Nie teraz. Nie teraz, kiedy stanąłeś po drugiej stronie.
- Wróć do nas - odezwał się Chester. - Zaklnij się z powrotem do butelki, pozwól nam ją uratować i uwolnić się za naszą pomocą. Jeżeli wtedy powtórzysz to oświadczenie, posłucham cię.
- Nie.
- Tak właśnie myślałem - powiedział Chester. - Podjąłem się tej misji służąc tobie, Magu, ale nigdy nie otrzymałem od ciebie Odpowiedzi. Mogę ją porzucić, kiedy tylko zechcę. Ale nie zrezygnuję z tej wyprawy tylko dlatego, że ukryte monstrum tak cię nastraszyło, że zmieniłeś swoje zamiary.
- Rozumiem cię - powiedział Humfrey zadziwiająco łagodnie. - Nie mam, jak wykazałeś, praw do twojej służby. Ale czuję się w obowiązku oznajmić wam obu, że jeżeli nie zdołamy nakłonić was do poniechania tej wyprawy, przeciwstawimy się wam w sposób konkretny.
- Masz na myśli to, że będziecie walczyć z nami? - zapytał niedowierzająco Bink.
- Nie chcielibyśmy używać przemocy - odparł Humfrey. - Ale jeśli nie zawrócicie, będziemy musieli zadziałać. Odejdźcie, porzućcie te badania i wszystko zakończy się dobrze.
- A jeżeli nie zrezygnujemy? - wojowniczo dopytywał się Chester, wpatrując się w Crombiego. Oczywiście, nie bez obaw centaur stanąłby do walki z gryfem. Przez cały czas panowała pomiędzy nimi na tym polu rywalizacja.
- W takim razie będziemy musieli cię wyeliminować - powiedział ponurym głosem Humfrey. Był mały, ale pozostawał Magiem i jego oświadczenie sprawiło, że Binkiem wstrząsnął lodowaty dreszcz. Nikt nie mógł pozwolić sobie na lekceważenie groźby Maga.
Bink miał do wyboru dwie nieprzyjemne alternatywy. Jak miał walczyć z przyjaciółmi, prawdziwymi przyjaciółmi, o których uratowanie tak długo zabiegał? Na dodatek, jeżeli znajdują się pod zaklęciem wroga, jak mógł z drugiej strony wysłuchać ich żądań? Gdyby tylko udało mu się dostać do mózgokorala - swego wroga i zniszczyć go. Wtedy jego przyjaciele zostaliby uwolnieni od zgubnego wpływu. Lecz koral był głęboko pod trującą wodą, nieosiągalny. Chociaż...
- Jewel! - krzyknął. - Wyślij świdrowca w dół, żeby dokopał się do korala!
- Nie mogę, Bink - powiedziała smutno. - Świdrowiec nie wrócił po tym, jak wysłaliśmy go po butelkę. Jestem tu unieruchomiona z koszem pełnym klejnotów. Ze złością cisnęła diamenty do wody. - Nie mogę teraz nawet rozmieścić ich odpowiednio.
- Robak został odesłany - powiedział Humfrey. Zakończenie twojej wyprawy może zniszczyć korala, a z nim całą Krainę Xanth. Odejdźcie teraz, albo poniesiecie konsekwencje swojej decyzji.
- Nie chcę go zranić - Bink spojrzał na Chestera - może gdybym go znokautował, wydostałbym go z zasięgu korala...
- Wtedy ja zająłbym się ptasim dziobem - powiedział Chester z udawanym żalem.
- Nie chcę rozlewu krwi! - krzyknął Bink. - To są nasi przyjaciele, których musimy uratować!
- Przypuszczam, że masz rację - niechętnie przyznał centaur. - Spróbuję unieruchomić gryfa nie turbując go zbytnio. Może wyrwę mu po prostu kilka piór.
Bink zdawał sobie sprawę, że był to ostateczny kompromis, na jaki przystał Chester.
- Bardzo dobrze, ale przestań, kiedy się podda. Stanął znowu przed Humfreyem.
- Zamierzam kontynuować moje poszukiwania. Proszę cię, żebyś odszedł i powstrzymał się od próby przeszkodzenia mi. Martwi mnie ten konflikt pomiędzy nami, ale...
Humfrey szybko sięgnął do pasa z butelkami. Wyciągnął jedną.
- Hu, ha! - krzyknął Bink biegnąc wprost na niego. Jeszcze powstrzymywał go strach przed działaniem, które mogłoby się obrócić przeciw jego przyjaciołom. Korek wypadł i dym uformował się w zielone płótno, które załopotało w powietrzu, zanim upadło na ziemię.
- Zła buteleczka - wymamrotał Mag sięgając po następną.
Bink stał jak wryty zdając sobie sprawę, że nie poradzi sobie z Magiem, dopóki nie oddzieli go od arsenału buteleczek. Talent Binka mógł mu pomóc mieszając butelki Humfreya. Nie mógł jednak liczyć na powtórzenie tego samego błędu. Bink wyciągnął miecz, zamierzając odciąć Dobremu Magowi pas, lecz zdał sobie sprawę, że będzie wyglądało to na próbę morderstwa. Znów się zawahał i natychmiast otoczył go obłok skupiającego się dymu. Nagle otaczało go trzynaście czarnych zjadliwie syczących kotów.
Bink nigdy wcześniej nie widział kota. Uważał je za gatunek wymarły. Stał więc, po prostu gapiąc się na te wymarłe gwałtowniki, niezdolny do podjęcia decyzji. Jeżeli zabije te zwierzęta, to czy nie przyczyni się do ostatecznego wymarcia tego gatunku?
W tym samym czasie centaur podjął walkę z gryfem. Patrząc z zewnątrz, ich walka wyglądała dziko i okrutnie, pomimo obietnic Chestera. Miał w rękach łuk, a jedna strzała świsnęła w powietrzu. Ale Crombie, doświadczony żołnierz nie czekał aż go dosięgnie. Podskoczył i rozłożył skrzydła potem złożył wzniecając gwałtowny ruch powietrza. Uniósł się raptownie pod kątem w powietrze, a strzała przeszła poniżej jego ogona. Później poszybował pod sklepienie jaskini i stamtąd runął na centaura krzycząc i wyciągając pazury.
Chester natychmiast zastąpił łuk liną. Rzucił ją w górę i pętla zacisnęła się wokół tułowia gryfa, unieruchamiając równocześnie jego skrzydła. Szarpnął i Crombie zatoczył półkole. Centaur był trzy razy masywniejszy od swojego przeciwnika, więc był w stanie zapanować nad nim w ten sposób.
Czarny kot skoczył do twarzy Binka, zmuszając go do zwrócenia rozproszonej uwagi na swą własną bitwę. Odruchowo zatoczył mieczem i gładko przeciął zwierzę na pół. Bink zamarł z przerażenia. Nie zamierzał go zabijać! Może te koty były jedynymi stworzeniami tego rodzaju w całym Xanth? Zachowanymi jedynie dzięki magii Humfreya?
Potem dwie rzeczy uległy zmianie. Po pierwsze: odcięte połowy kota nie zmarły, a przekształciły się w dwa koty. To nie był prawdziwy kot, ale pseudo-kot uformowany z żywej glinki i obdarzony kocim temperamentem. Każda z jego części stała się nowym kotem. Gdyby pies został uformowany z tego samego materiału, przekształciłby się w inne psy. Więc Bink nie musiał martwić się o zachowanie tego gatunku. A ponadto inny kot gryzł go w kostkę.
W nagłym napadzie furii, ulgi i gniewu Bink ciął go swoim ostrzem. Rozcinał koty na połowy, ćwiartki i ósemki, a każdy fragment stawał się mniejszym kotem, atakującym z nie mniejszą wściekłością. Było to jak walka z hydrą, ale tym razem nie miał odwracającego drewienka. Wkrótce miał setkę maleńkich kotów, kąsających go jak szczury, a potem tysiące, atakujących wzorem niklasów, stworzeń. Im bardziej walczył, tym gorsza stawała się jego sytuacja.
Czy ta magia stawała się podobna do magii hydry? Tamten potwór był siedmiokrotny, podczas, gdy kotów było trzynaście, a każdy dzielił się po każdym uderzeniu miecza. Gdyby istniał
jakiś klucz, jakieś przeciwzaklęcie powstrzymujące podwajającą się magię...
- Zmądrzej, Binku! - wołał Chester rozdeptując kilka kotów, które zaplątały się w jego zasięgu. - Zmieć je wszystkie do wody, niech się napiją!
Oczywiście! Bink przykucnął i płaską stroną miecza zmiótł tuziny kotów wielkości kciuka do wody. Syczały, gdy pluskały do jeziora jak wiele gorących kamyków, a potem walcząc opadały na dno. Nie potrafił powiedzieć, czy zatruły się, ale żaden nie wypłynął. Kiedy wymiótł sobie drogę do zwycięstwa, pochłonęła go obserwacja walki centaura z gryfem. Stracił wiele, ale był w stanie odtworzyć przebieg pojedynku. Musiał sprawować nad tym kontrolę, ponieważ, gdyby cokolwiek przydarzyło się szlachetnemu Chesterowi, Bink musiałby samotnie zmierzyć się z następnym wrogiem.
Crombie, początkowo schwytany przez linę, pochylił głowę w dół i rozciął więzy jednym ostrym uderzeniem dzioba. Gwałtownie rozpostarł skrzydła i wydał wyzywający okrzyk i przypuścił trzypunktowy atak na głowę Chestera: dziobem, łapą i szponami.
Centaur stracił równowagę przez nagłe szarpnięcie zwolnionej liny i zatoczył się. Miał lepszy niż człowiek zmysł równowagi, a mimo to zarył się głęboko i daleko. Jego końskie plecy głucho uderzyły o stalagmit, złamały go, kiedy gryf zaatakował. Bink drgnął, ale okazało się, że stalagmit stanowi większy problem dla Crombiego niż Chestera. Zaostrzony koniec upadł na lewe skrzydło gryfa, przygniatając je, co zmusiło Crombiego do żwawego machania drugim, by odzyskać równowagę. Chester podniósł się, a jeden szpon rozorał mu twarz, szczęśliwie chybiając oka. Ale dwie wielkie dłonie trzymały teraz dwie przednie nogi gryfa.
- Mam cię teraz ptaszku! - krzyknął. Jednak w tej pozycji nie mógł użyć miecza. Próbował więc trzasnąć gryfem o podstawę stalagmitu.
Crombie zaskrzeczał i podciągnął swoje tylne nogi do podwójnego kopnięcia, które wyprułoby wnętrzności z ludzkiej części ciała centaura, gdyby trafiło. Chester gwałtownie uwolnił go, mocno odrzucając od siebie. Potem sięgnął znów po łuk i strzały. Gryf, który znowu rozłożył skrzydła do lotu, zawrócił i zamknął je, zanim strzała zdołała go dosięgnąć. Teraz walka była na ręce i pazury.
Bink oczyścił teren wokół siebie z kotów, ale Dobry Mag miał czas na odszukanie i otworzenie następnej butelki. Powstała z niej chmura jasnoczerwonych bomb czereśniowych. Och, nie! Bink miał już wcześniej doświadczenie z tymi gwałtownymi owocami. Na pałacowym terenie rosło takie drzewo. Faktycznie mogły to być owoce z tego drzewa. Jeżeli któryś go trafi...
Pomknął w stronę Humfreya i złapał Maga za ramię, zanim ten zdołał rzucić. Humfrey desperacko walczył z przerażającą siłą Binka. Bink nadal powstrzymywał się, jako że użycie siły wobec niego było mu nienawistne, ale nie miał wyjścia. Obydwaj upadli na ziemię. Pas Maga poluzował się, buteleczki pokulały się po kamieniu. Bomby czereśniowe rozsypały się i potoczyły, wpadając do jeziora, gdzie detonowały z głuchym, nieszkodliwym odgłosem i obłokami pary. Jedna wtoczyła się do koszyka Jewel.
Eksplozja rozsadziła koszyk, rozrzucając cenne kamienie po całej jaskini. Diamenty strzelały obok Binka, wielka perła uderzyła Maga w pierś, opale dostały się pod kopyta Chestera.
- O, nie! - krzyczała przerażona Jewel. - To nie w taki sposób ma być zrobione! Każdy z nich ma być umieszczony dokładnie we właściwym miejscu.
Binkowi przykro było z powodu kamieni, ale musiał rozwiązać inne palące problemy. Nowe butelki wybuchały z wielką siłą siejąc niezwykłe, różnorodne rzeczy. Pierwszą była para skrzydlatych butów.
- To tam je zostawiłem! - krzyknął Humfrey. Ale odleciały, zanim zdołał je pochwycić. Następna fiolka uwolniła gigantyczną, piaskową klepsydrę - nieszkodliwą w tym przypadku. Następną była kolekcja egzotycznie wyglądających nasion. Niektóre wyglądały jak wielkie, płaskie, rybie oczy, inne jak mieszanka soli z pieprzem, a jeszcze inne jak jednoskrzydłe muchy. Trzepotały się nerwowo zostawiając szeroki pas po rozkruszeniu ich pod stopami. Inne potoczyły się jak bryłki jak marmuru, swędząc i przyczepiając się jak rzepy. Ale nie wydawały się stanowić bezpośredniego zagrożenia.
Niestety, niektóre buteleczki wypuściły już parę. Wytworzyły stertę śmieci (kiedy Mag sprzątał zamek, wmiótł śmieci do butelek), wór z rozkładającym się nawozem, miniaturową burzę z piorunami i małą gwiazdkę super-nową. Teraz nasiona zyskały pożywienie, wodę i światło. Zaczęły nagle kiełkować. Wypuściły wici, łodygi napęczniały, strąki wystrzeliły z trzaskiem, liście gwałtownie rozwinęły się. Korzenie mocno wcisnęły się w skałę i zacisnęły boczne korzonki wokół śmieci. Łodygi wystrzeliły w górę, tworząc rodzaj gęstego różnobarwnego dywanu. Rozmaite gatunki toczyły swoją miniaturową bitwę o posiadanie najbardziej nawożonego terenu. W kilka sekund Bink i Mag zostali otoczeni rozszerzającą się małą dżunglą. Pnącza pięły się wokół stóp, gałązki szturchały ich ciała, a listowie zasłaniało widok.
Wkrótce rośliny pokryły się kwieciem. Teraz można było zidentyfikować gatunki. Damskie pantoflowce produkowały obuwie o nader delikatnej strukturze. Jewel zerwała dla siebie parę, wydając przy tym okrzyk zachwytu. Rośliny supełkowe uformowały najbardziej zawiłe specjalistyczne węzły.
Bink musiał szybko odskoczyć, żeby umknąć związania. W tym samym czasie Mag próbował uniknąć kłapiących szczęk fiołków o psich zębach i mleczów, kiedy Jastrzębiec co chwila pikował w kierunku jego głowy. Bink roześmiałby się, ale sam miał zbyt wiele problemów. Złoty jaskier usiłował nabić go na swój metaliczny słupek, a słonecznik oślepiał go swym blaskiem. Gwiazdeczka super-nowa nie była już potrzebna. W jaskini było jasno jak w dzień i tak pozostało aż dojrzały nasiona słonecznika. Bink uskoczył w porę, by uniknąć lecących, błyszczących strzałek wodnych, lecz poślizgnął się na maślanym jaskrze, rozbryzgując masło i klapnął mocno na ziemię.
- Auuu! Na gąbczastą głowę skunks-kapusty! - i nagle został zbryzgany rzeczywiście przyprawiającą o mdłości śmierdzącą cieczą.
Tak, a czego się spodziewał? Posiadał bardzo słaby talent ochronny. Wróg, mózgokoral, przytłumił jego magię. Był zdany na siebie. Ale Humfrey nie był w lepszej sytuacji. W tej chwili mknął chyżo przez zagon ognistych chwastów. Wyrwał kwiat wodnej lilii i jej wodą gasił ogień. W tym samym czasie kilka pędzli malarskiego krzewu ozdabiało go; czerwonymi, niebieskimi i zielonymi paskami. Zabłąkane diamenty z kolekcji nimfy przylepiły się do jego ubrania. Nie prowadziło to do niczego dobrego. Bink przedarł się przez miniaturową dżunglę, wstrzymując oddech i zamykając oczy, kiedy makówka głośno wystrzeliła makiem nad jego głową. Poczuł, że coś przykleja mu się do rąk. Spojrzał; była to para naparstniczek. Niebieski dzwonek zadzwonił mu w uchu i po chwili leżał już na ziemi. Nagle zobaczył pas Maga z pozostałymi buteleczkami, szybko zdał sobie sprawę, że jeżeli zawładnie nim, Humfrey będzie bezsilny. Cała magia Humfreya zawarta była w tych fiolkach.
Zrobił krok, ale w tej sekundzie Czarodziej wydobył się spod listowia oblepiony jaskrami-stopami. Strzepnął je i stopki rozbiegły się. Samotny pierwiosnek odwrócił swój kwiat od tej nietaktownej sceny. Humfrey zanurkował pod rośliny, by złapać pas i spotkał się przy nim z Binkiem.
Bink trzymał na nim ręce. Więcej buteleczek odetkało się. Jedna zrobiła paf! i utworzyła kociołek z żupą z kaszy perłowej, która rozlała się na ziemię i została łapczywie wychłeptana przez rośliny. Inna utworzyła paczkę mieszanych orzechów i nasionek. Bink znalazł parujący ryżowy pudding i cisnął nim w Maga, ale Humfrey odparł atak za pomocą wielkiej babeczki z bakaliami. Dwadzieścia cztery rodzaje bakalii wytrysnęły z niej, jeszcze bardziej zaśmiecając ten obszar. Główny impet uderzenia trafił Binka w twarz. Bakalie wniknęły mu we włosy, oblepiły szyję i częściowo przysłoniły mu widok. Zakręcił młynka mieczem w powietrzu, usiłując nie dopuścić Czarodzieja, dopóki nie oczyści twarzy. Dziwne, ale lepiej mógł obserwować sąsiednią walkę centaura, niż swoją własną.
Ludzki tułów Chestera ociekał krwią od wściekłych zadrapań szponów gryfa. Ale jedna z przednich łap Crombiego była złamana, a jedno skrzydło na pół pozbawione piór. Ta walka na łapy i pazury była zażarta.
Teraz centaur skradał się do przeciwnika z mieczem w dłoni, a gryf zataczał nad nim hałaśliwe koła, tuż nad głową, szukając odkrytego miejsca. Pomimo przestróg Binka ci dwaj bili się śmiertelnie poważnie, chcąc pozabijać się wzajemnie. Jak Bink może ich powstrzymać?
Mag znalazł jakąś buteleczkę i otworzył. Bink odwrócił się czujny, ale było to następne pudło. Pojawił się wielki dzbanek jogurtu. Na oko był to jogurt, ale pachniał niezbyt świeżo. Za długo był w butelce. Pożeglował łagodnie w kierunku jeziora, niech koralo-mózg spróbuje! Ale Humfrey miał już następną buteleczkę. Te błędy w dużej mierze powodował talent Binka, wyrównując szansę w tej walce. Wydawało się, że Humfrey ma setki rzeczy w tych fiolkach (jak by nie było, mówiło się, że posiada setki zaklęć), ale niewiele nadawało się do prowadzenia walki. A teraz wszystkie pomieszały się. Wybór na zasadzie przypadku likwidował prawdziwe niebezpieczeństwo, że Humfrey wybierze tę właśnie buteleczkę.
Nawet ślepej kurze trafiało się złote ziarno. Fiolki utworzyły skręcające się jadowite pnącze, które falistym ruchem posuwało się agresywnie w kierunku Binka. Ale ów pociął je na kawałki znów zwracając się do Maga. Wiedział, że teraz on panuje nad sytuacją. Nic z buteleczek Humfreya nie poradzi niszczącej sile zdolnego miecza.
Humfrey desperacko otwierał buteleczkę za butelką, poszukując czegoś, co przyszłoby mu z pomocą. Zmaterializowały się trzy tańczące wróżki, trzepoczące przezroczystymi skrzydełkami o pastelowych wzorach. Były jednak nieszkodliwe i wkrótce zawisły nad Jewel, by się z nią skonsultować. Ta zapędziła je do zbierania rozrzuconych klejnotów. Paczka z kropelkami kaszlowymi wybuchnęła, ale zbyt blisko Maga, który dostał ataku kaszlu. Ale wtedy pojawił się dwunożny, skrzydlaty smok.
Skrzydlate smoki bywały zasadniczo małe, ale nawet małe były niebezpieczne. Bink skoczył ku niemu mierząc w szyję monstrum. Trafił, ale twarde łuski odbiły ostrze. Smok otworzył pysk i zionął gorącą parą w twarz Binka. Bink zwinnie uskoczył do tyłu i nagle odwrócił się, z całej siły wbił miecz prosto w chmurę z gorącej paszczy. Miecz pogrążył się w otwartym pysku potwora, przebił podniebienie i wyszedł wierzchołkiem głowy. Smok wydał jedyny okrzyk agonii i wyzionął ducha, gdy Bink wyszarpnął miecz.
Bink wiedział, że miał szczęście, prosty szczęśliwy traf, a nie działanie talentu. Ale tego rodzaju szczęście nikogo nie faworyzowało. Następna batalia może obrócić się przeciwko niemu. Musi więc temu zapobiec.
Ale Mag zyskał czas, by pogrzebać w butelkach. Szukał czegoś, mając kłopoty ze zlokalizowaniem. Każda próba zwiększała jednak szansę na sukces, ponieważ każde niepowodzenie eliminowało kolejne butelki. Kiedy Bink znów odwrócił się, musiał się roześmiać. W powietrzu wisiał rząd grubej zimowej bielizny, kilka podartych komiksów i składana drabina. Była i śmierdząca bomba, i duża ilość magicznych piór do pisania.
- Bink, uważaj! - krzyknął Chester.
- To tylko damski szlafrok - powiedział Bink, przypatrując się następnej ofercie. - Nic w nim groźnego.
- Za nim jest złe oko! - odkrzyknął Chester.
To właśnie było to, czego Humfrey szukał. Bink chwycił szlafrok, używając go jako tarczy przeciw nemezie kryjącej się za nim. Wystrzelił strumień światła, minął go i trafił centaura. Chester zachwiał się, na wpół ogłuszony, a gryf rzucił się, by go zabić. Dziób mierzył w oślepione oczy Chestera, zmuszając centaura do stawania dębem.
- Nie! - krzyczał Bink.
Znów za późno. Zdał sobie sprawę, że zbyt długo polegał na swoim talencie, stąd jego reakcje były zbyt wolne. Tylne kopyta centaura ześliznęły się po krawędzi. Centaur wydał rżący krzyk konsternacji i runął do diabelskiej wody.
Ciemna woda zamknęła się nad głową Chestera. Centaur zniknął w głębinie bez dalszych odgłosów walki. Sojusznik i przyjaciel zginął.
Nie było czasu na żale. Humfrey odnalazł następną fiolkę.
- Mam cię, Bink! Ta zawiera senny napój! - krzyknął, unosząc ją do góry.
Bink nie miał szans dosięgnięcia go, bo złe oko szybowało pomiędzy nimi, osłaniane jedynie szlafrokiem, który Bink trzymał jak tarczę ochronną. Mógł dostrzec wielkość oka przez cienki materiał i musiał tak manewrować, żeby stale unikać bezpośredniego wizualnego kontaktu. Ale usypiającego napoju nie powstrzyma zwykły materiał.
- Poddaj się, Bink! - krzyczał Humfrey. - Twojego sojusznika już nie ma, mój unosi się za tobą, oko trzyma cię na celu, a senny płyn może dosięgnąć cię, gdziekolwiek będziesz. Poddaj się, mózgokoral daruje ci życie!
Bink zawahał się, poczuł bowiem podmuch powietrza, gdy gryf pojawił się za jego plecami. Bink odwrócił się i zobaczył, że w pobliżu stoi nimfa skamieniała z przerażenia - i zrozumiał, że z jednej strony mózgokoral oferuje łaskę, a z drugiej przygotowuje zdradę.
Do tej pory Bink używał miecza tylko do koniecznej ochrony w tej niechcianej bitwie. Teraz raptownie rozzłościł się. Jego przyjaciel zginął, on był zdradzony, co mogło teraz pohamować jego rękę?
- Patrz zatem w złe oko! - krzyknął Bink do Crombiego, odsuwając szlafrok, kiedy odszybowało od niego. Crombie natychmiast odwrócił głowę. Bink nadal ogarnięty furią natarł na gryfa mieczem.
Teraz pazury i dziób były przeciwko mieczowi. Żadne nie rzuciło nawet spojrzenia na Maga. Bink powiewał jasnym szlafrokiem dla odwrócenia uwagi, kiedy machał mieczem koło głowy grafa. Potem owinął lewe ramię dla ochrony przed pazurami. Crombie mógł atakować jedynie lewą przednią łapą, jego wyskubane lewe skrzydło nie zapewniało mu wystarczającej równowagi dla bliskich manewrów Binka. Tak więc musiał stać na tylnych nogach. Nadal miał śmiertelnie niebezpieczne ciało gryfa i wyćwiczony w bitwach umysł człowieka-żołnierza. Był to najsprytniejszy i najbardziej zażarty wróg, jakiego kiedykolwiek Bink spotkał. Crombie znał Binka, znał jego sposób walki i sam był o wiele lepszym szermierzem niż Bink. Prawdę mówiąc Crombie był instruktorem Binka. Chociaż Bink nie miał miecza, to nie istniał żaden ruch Binka, którego tamten by nie znał i nie potrafił odeprzeć. Krótko mówiąc, Bink znalazł się w potrzasku.
Ale gniew podtrzymywał Binka. Z determinacją atakował gryfa, tnąc go po nogach i głowie, kłując jego ciało i zmuszając do spojrzenia na złe oko. Rzucił szlafrok, aby omotać zdrowe skrzydło Crombiego. Potem wrzasnął straszliwie i uderzył barkiem w klatkę piersiową Crombiego. Bink był tak masywny jak gryf Z okrutną zawziętością naciskał całym ciężarem, aby przeważyć i zepchnąć Crombiego do śmiertelnej wody. Ale daremnie, kiedy udało mu się wreszcie uzyskać przewagę, Crombie gładko prześlizgnął się w bok i pozwolił Binkowi stoczyć się samemu do wody.
Bink próbował się czegoś uchwycić i prawie mu się udało. Huśtał się na krawędzi i wtedy zobaczył Grundiego.
- Wyłów mnie, Bink! - krzyczał golem siedzący okrakiem na nadal pływającej butelce. Była całkiem blisko brzegu. - Trucizna nie może mi zaszkodzić, ale zaczynam się rozpuszczać. Uważaj!
Równo z ostrzeżeniem, Bink płasko upadł, a jego głowa wylądowała kilka zaledwie centymetrów od wody. Crombie przefrunął nad nim, chybiając pchnięcie, rozwinął skrzydła i poszybował w głąb nad ciemnym jeziorem. Grundy wiosłował jedną maleńką ręką w wodzie, ochlapując kilkoma kropelkami ogon gryfa i natychmiast ten odpadł. Rzeczywiście śmiertelna woda!
Crombie czynił dzielnie wysiłki trzepocząc tak żwawo, iż udało mu się wznieść wyżej, poza zasięg chlapania. Potem poszybował do odległego brzegu jeziora i rozbił się. Nie mógł dobrze kontrolować lotu, ponieważ miał wyskubane skrzydło i uszkodzony ogon. Bink wykorzystał tę zwłokę, by wyciągnąć miecz w kierunku golema, który chwycił klingę i pozwolił dociągnąć się do brzegu.
Wtem Bink coś sobie przypomniał. Grundy uwolnił Humfreya i Crombiego w imieniu wroga. Golem także był stworzeniem mózgo-korala. Dlaczego był teraz po stronie Binka?
Istniały dwie możliwości: pierwsza, że mózgo-koral mógł jedynie wypożyczyć golema, potem uwolnić go, więc Grundy wracał do obozu Binka. Koralo-mózg mógł w każdej chwili ponownie kierować golemem. Nie można było ufać Grundiemu. W ogniu bitwy mózgo-koral mógł zapomnieć o golemie, a teraz, kiedy rzeczy się uprościły mógł to zmienić; druga - Grundy nadal mógł być agentem wroga. W takim przypadku...
Ale dlaczego mózgo-koral miałby próbować ogłupić Binka w ten sposób? Dlaczego nie wykończył go bez walki? Bink nie wiedział. Wydało mu się, że najmądrzej było udawać, że dał się nabrać na to oszustwo. Wróg mógł mieć jakieś słabe, ukryte przed Binkiem miejsce i teraz, kiedy Bink mógł to odkryć, użył golema jako narzędzia...
Żołnierz nie poddał się. Niezdolny do zwrotów w powietrzu z powodu utraty systemu sterowania, Crombie rozpędził się na lądzie, nabrał szybkości i wystartował.
- Nie dotykaj mnie! jestem nasiąknięty trucizną! - krzyczał Grundy. - Zajmę się okiem, Bink. Skoncentruj się na gryfie.
Bink zadowolony był z tego małego sprzymierzeńca, pomimo swoich wątpliwości. Gdy gryf nadleciał, Bink skoczył w górę oburącz ściskając miecz i wywijając nim nad głową. Crombie niezdolny do zrobienia skrętu, przyjął uderzenie swoim dobrym skrzydłem. Ostrze cięło przez pióra, mięśnie, ścięgna i kości, na wpół odcinając skrzydło.
Crombie upadł na ziemię, ale nie był jeszcze pokonany. Zakrakał i skoczył na nogi, kręcąc się i podskakując, przednie łapy wyciągając ku Binkowi. Zdziwiony tak złośliwą nieustępliwością żołnierza, Bink potknął się na wybrzuszeniu skały, przewrócił się do tyłu i wylądował na plecach. Gryf był nad nim i mierzył dziobem w jego twarz. Bink pchnął gwałtownie mieczem do przodu.
Tym razem nie było to skrzydło, a szyja. Trysnęła krew, oblewając go niemal parzącym gorącem. To musiała być śmiertelna rana, ale gryf nadal walczył, waląc na prawo i lewo trzema nogami, kierując się do brzucha Binka.
Bink przetoczył się nad nim, ciągnąc za sobą miecz. Ale ten utknął w kości i wywinął mu się z ręki. Rzucił się więc na szyję Crombiego od tyłu, oplatając obydwa ramiona wokół rozerwanej szyi, szarpiąc i próbując go wyrwać. Aż do tej chwili Bink nie mógł wyobrazić sobie, że zabija przyjaciela. Ale wizja śmierci Crombiego zawładnęła jego umysłem i stał się prawie bezmyślnym zabójcą.
Crombie uczynił wielki wysiłek, podniósł się i odrzucił Binka. Bink znów podbiegł do niego łapiąc go za tylną nogę, tak jak przedtem zrobił to Chester. Gdyby żołnierz był w ludzkiej formie, taka taktyka nie miałaby sensu i szans powodzenia. Crombie był ekspertem, jeżeli chodzi o walkę gołymi rękami. Teraz jednak, w formie zwierzęcej nie był w stanie użyć swojej wysoko wyspecjalizowanej formy walki. Bink zaczął wlec gryfa za nogę po skale.
- Nie patrz! - krzyknął Grundy. - Za tobą jest oko!
Czy mógł zaufać goleniowi? Z pewnością nie. Jeszcze głupsze byłoby ryzykowanie spojrzenia, jeżeli oko rzeczywiście tam było. Bink zamknął oczy i jeszcze mocniej chwycił gryfa. Podciągnął go do przodu, aż nad głowę i cisnął. Crombie wyleciał w powietrze, ale nie upadł. Znowu fruwał, lub próbował fruwać! Nic dziwnego, że gryf się nie opierał. Bink jedynie dopomógł mu wystartować!
- To oko zatacza koło i zbliża się do twojej twarzy! - krzyczał Grundy.
Wierzyć mu, czy nie? Pierwsze demonstracyjnie fałszywe oświadczenie golema zdradziłoby jego związki z wrogiem. Więc prawdopodobnie Grundy będzie się trzymał prawdy tak długo, jak długo będzie mógł. Bink może mu zaufać, ponieważ on jest agentem wroga. To zakrawało na ironię. Trzymał oczy zamknięte i potrząsnął swoją szmatą.
- Gdzie?
- Na odległość ramienia od ciebie!
Bink rozłożył szlafrok i trzymając go w obydwu rękach skoczył. Potem ściągnął materiał w dół.
- Masz je! - krzyczał golem. - Zwiń je i wrzuć do jeziora!
Bink tak zrobił. Przez szlafrok czuł szarpanie się i śliską powierzchnię oka. Golem mówił prawdę. Usłyszał plusk i ostrożnie otworzył jedno oko. Szlafrok jeszcze pływał, ale nasiąkał wodą i cokolwiek zostało weń złapane, przepadło.
Teraz mógł się rozejrzeć. Crombie zdołał odfrunąć na krótki dystans i wpadł do małej szczeliny. Wklinował się u jej podstawy, unieruchomiony ranami i osłabieniem. Mag pozostał aktywny.
- Jeden krok, a uwolnię nasenny płyn! - krzyczał. Bink miał dosyć.
- Jeżeli to zrobisz, to pierwszy padniesz jego ofiarą! - odkrzyknął, robiąc duże kroki w jego kierunku. - Mogę zatrzymać swój oddech tak samo długo jak ty!
Miecz Binka leżał na ziemi, gdzie wypadł z rany gryfa. Podniósł go, wycierając resztę krwi o własne ubranie i trzymał w pogotowiu.
- Nie mam wątpliwości, że zanim to zadziała, dosięgnę cię. A jeżeli zacznie działać, to nie wpłynie na golema. Po której ten będzie stronie? Jest częściowo prawdziwy. Wiesz o tym. I koral nigdy nie będzie do końca mógł nim kierować!
Mag wyciągnął korek do końca, nie dając się nabrać na blef. Dym wypłynął. Bink skoczył do przodu wywijając mieczem, gdy substancja się scalała i uderzył w małą butelkę. Czyż to butelka zmaterializowała się z butelki?
- O, nie! - krzyczał Humfrey. - To zapas moich pigułek sprytu zgubionych w poprzedniej dekadzie!
Co za ironia! Roztargniony Mag wsadził swoje pigułki sprytu do innej butelki i bez nich nie był w stanie stwierdzić, gdzie je położył. Teraz, podczas wojny talentów pokazały się, ale w niewłaściwym czasie.
Bink dotknął piersi Maga końcem miecza.
- Nie potrzebujesz żadnej pigułki sprytu, żeby wiedzieć co się stanie, jeżeli nie poddasz mi się teraz. Humfrey westchnął.
- Wygląda na to, że nie doceniłem cię, Bink. Nigdy nie spodziewałem się, że pobijesz gryfa.
Bink miał nadzieję, że nigdy już nie będzie musiał ponawiać takiej próby! Gdyby Crombie nie był już zmęczony i ranny - ale nie było sensu martwić się o to, co mogłoby być.
- Służysz panu, który jest moim wrogiem. Nie mogę ci ufać. Poddaj się, gdyż wymagam jedynej usługi, zanim zmuszę cię do powrotu do butelki do końca wyprawy. W przeciwnym przypadku muszę cię unicestwić, żeby odłączyć się od twojego mózgo-korala i uczynić go bezradnym.
Czy był to blef, czy chciał zabić Maga? Ale jeżeli na nowo miałby rozgrywać bitwę...
- Wybieraj!
Humfrey umilkł, w ewidentny sposób konsultując się z innym umysłem.
- Gobliny nie mogą podejść, za jasno i oprócz tego nienawidzą mózgo-korala. Żadnych posiłków w zasięgu. Nie można na nic liczyć. Twój "szach" - znowu przerwał.
Bink zdawał sobie sprawę, że termin "szach" odnosi się do mundańskiej gry, w którą czasami grywał Król Trent. Nazywała się szachy, a "szach" stanowi bezpośrednie osobiste zagrożenie. Trafnie dobrany termin.
- Mózgokoral nie posiada honoru - ciągnął Humfrey. - W przeciwieństwie do mnie, sądziłem, że moja poprzednia oferta jest wiążąca, nie wiedziałem wtedy, że gryf cię zaatakuje.
- Chciałbym ci wierzyć - odparł Bink, którego opuścił gniew, ale nie ostrożność. - Nie ośmielam przekonywać cię. Mogę jedynie dać ci moje słowo co do intencji.
- Twoje słowo więcej waży od mojego w tych okolicznościach. Przyjmuję twoje warunki.
Bink obniżył miecz, ale go nie odłożył. - A co z golemem? - zażądał. - Po czyjej jest stronie? - Jak podejrzewałeś - jest jednym z nas. Zawiodłeś mnie chwilę temu. Jesteś bardzo sprytny, jeżeli chodzi o takie chwyty. - Przestań mi schlebiać! Dlaczego Grundy mi pomógł? - Mózgo-koral mi kazał - odparł Grundy.
- To nie brzmi sensownie, żeby mózgo-koral walczył sam przeciwko sobie! Gdybyś walczył po stronie Crombiego, on mógłby mnie pokonać!
- I on nadal byłby zgubiony - powiedział Humfrey. - Koral także nie docenił cię, Bink. Sądził, że ostatecznie zniwelował twój talent, a ten pozostał straszliwie mocny i przebiegły, wymuszający ustawiczną uwagę. Mogłeś zostać łatwo pokonany z fizycznego punktu widzenia. Zamiast tego walczyłeś z rosnącą zaciekłością i umiejętnością, w miarę jak rósł nacisk. W ten sposób szansę korala na uzyskanie fizycznej przewagi zmalały, podczas gdy wzrosły szansę na racje rozumowe.
- Rozumowe! - wykrzyknął Bink z niedowierzaniem.
- Zgodnie z tym mózgo-koral wydelegował golema, by został twoim przyjacielem-agentem w twoim obozie. Zatem, gdybyś wygrał fizyczną batalię, a ja byłbym martwy, byłbyś przygotowany na wysłuchanie przyjaciela - wyjaśnił Humfrey.
- No cóż, nie jestem przygotowany - odparł Bink. - Nigdy nie ufałem temu, że golem zmienił obóz i wrzuciłbym go do wody w tej samej chwili, w której by mnie zdradził. A teraz mam ważniejszą sprawę. Znajdź butelkę z uzdrawiającym eliksirem. Wiem, że jeszcze nie została otwarta.
Mag przykucnął sięgając pomiędzy pozostałe fiolki.
- To ta.
- Jewel! - wrzasnął Bink. Nimfa bojaźliwie podeszła.
- Boję się takiego Binka - i przez całą bitwę bała się. Mógł skorzystać z jej pomocy, kiedy złe oko skradało się do niego, zamiast polegać na nadzwyczajnej, wątpliwej pomocy golema. Pod tym względem była zbyt typową nimfą, niezdolną do podjęcia działania w chwili kryzysu. Inaczej niż Cameleon, która nawet w najgłupszej fazie poświęciła się, by go ratować, nawet kosztem siebie. Kochał je obydwie, ale zostałby z Cameleon.
Rozkazał jej.
- Weź fiolkę i pryśnij kropelkę na gryfa. Była zdumiona.
- Ale...
- Crombie może być kierowany przez wroga, dlatego zrobił tak okropną rzecz, ale nadal jest moim przyjacielem. Mam zamiar wyleczyć go i zmusić Maga, by wziął go ze sobą do butelki i trzymał w środku dopóki to wszystko się nie skończy.
- O! - wzięła buteleczkę i poszła do połamanego gryfa. Bink powstrzymując Maga końcem miecza, podążył za nią wolno. Humfrey powiedział mu, że zwyciężył, ale Bink wiedział, że to jeszcze nie koniec. Dopóki Mag, gryf i golem nie znajdą się z powrotem w butelce, Bink nie będzie mógł ich kontrolować. A mózgo-koral zrobi wszystko, co będzie mógł, by do tego nie dopuścić.
Jewel zatrzymała się nad krawędzią szczeliny i spojrzała w dół. Jej wolna dłoń powędrowała do ust w bardzo kobiecym geście, który dziwnie dotknął Binka. Nie, nie dziwnie. Kochał ją i reagował w specjalny sposób nawet na jej najmniejsze odruchy. Ale intelekt wiedział lepiej.
- On jest cały we krwi! - zaprotestowała.
- Nie mogę spuścić Maga z oka - powiedział, dodając w myśli "lub golema". Jeżeli fiolka nie zawiera leczącego eliksiru, mogę go zabić natychmiast. Bezczelne słowa, niweczące uzyskane prowadzenie. - Musisz zastosować eliksir. Potrzebujemy gryfa, aby wskazał antidotum na napój miłosny.
- Ja, tak, oczywiście - przytaknęła słabo i chwyciła korek. - On jest tak oblany krwią, gdzie mam...
Crombie częściowo się podciągnął. Jego orle skrzydło przysunęło się słabo do rozciętej szyi powodując następny upływ krwi.
- Kraa!
- On mówi, żeby nie robić nic - przetłumaczył Grundy. - On po prostu musi cię zabić.
Bink ustawił swój miecz pod takim kątem, że ostrze odbiło blask gwiazdki supernowej prosto w oczy gryfa. Słonecznik był jaśniejszy, ale już stracił blask, zbliżał się czas dojrzewania.
- Nie oczekuję zasad honoru od żadnego stworzenia, które służy wrogowi lub zapewnia łaski - powiedział ponuro. - Pomyliłem zawieszenie broni w tej operacji bojowej z koralomózgiem, więc dopilnuję jej przestrzegania tym mieczem. Crombie bezwarunkowo dotrzyma mi posłuszeństwa - albo Mag umrze. Możesz w to wątpić, jeżeli chcesz.
Jak mogliby nie wątpić, kiedy on sam w to wątpił? Jednak gdyby znowu wybuchła przemoc, nie tak łatwo pozwoliłby uzyskać przewagę koralowi.
Crombie zwrócił swoje udręczone spojrzenie na Humfreya.
- To prawda co mówi Bink - odpowiedział Humfrey. - Pokonał nas, a teraz żąda przysługi w zamian za nasze życie. Koral się przychyla. Spełń tę przysługę i przyjmij uwięzienie w butelce - lub ja umrę, a ty jeszcze raz będziesz musiał z nim walczyć.
Gryf raz jeszcze słabo zakrakał.
Co to za przysługa? - Grundy przetłumaczył. - Wiesz o co chodzi! - odparł Bink. - Wskaż najbliższą najbezpieczniejszą odwracającą zaklęcie miłosną magię.
Następne skrzeczenie. Wtem szlachetna głowa opadła w dół.
- On zgadza się, ale jest zbyt słaby, by wskazać - powiedział Grundy.
- Naprawdę nie potrzebuję antidotum... - zaczęła Jewel.
- No, dalej, zrób to - zgrzytnął zębami Bink. Miał głębokie razy w miejscach, gdzie pazury gryfa przejechały jego ciało i był śmiertelnie zmęczony. Teraz, kiedy wygasła gwałtowna potyczka, musiał się z nim rozprawić, zanim nie opadnie z sił.
- Spryskaj go!
W końcu Jewel otworzyła buteleczkę. Cenny płyn wylał się ochlapując ją, skały, gryfa. Jedna kropelka uderzyła w golema i nagle odzyskał pełną postać, choć już prawie się rozpuścił. Ale żadna nie wylądowała na Binku, jak na ironię, o czym z pewnością wiedział mózgo-koral.
Crombie uwolnił ciało ze szczeliny. Jasny i znów piękny rozwinął skrzydła, kierując się na Binka. Mięśnie Binka napięły się aż do bólu, trzymał maga jako zakładnika, ale jeżeli gryf teraz zaatakuje...
Jewel wskoczyła pomiędzy Binka i Crombiego.
- Nie ośmielisz się! - krzyczała do gryfa. Rozniósł się zapach palącego się papieru.
Przez dłuższą chwilę Crombie patrzył na nią uderzając kolorowymi skrzydłami wolno tam i z powrotem. Jej dziewczęca postać była tak wiotka i ładna, gdy stała uzbrojona jedynie w butelkę eliksiru. Nie było sposobu, żeby mogła przeszkodzić wspaniałemu zwierzęciu. Rzeczywiście, jej ciało drżało ze strachu, a jednak, choć bliska zalania się łzami, nie ustąpiła.
Na dodatek zrobiła ten gest - zdał sobie sprawę Bink. To był niezwykły wyczyn, jak na prawdziwą nimfę. Próbował dotrzymać wierności temu, w co wierzył. Czy mógłby potępić ją, za to, że odwaga nie była większa od jej siły?
Wtem Crombie odwrócił się, wyciągnął jedno skrzydło całkowicie i wskazał w kierunku jeziora.
Bink westchnął.
- Zaklnij go do butelki - rozkazał Magowi. - Uczyń to od razu! Jeżeli spróbujesz zakląć mnie, będziesz martwy!
Nastąpiła zwłoka, ponieważ Jewel odeszła na chwilę, by przynieść butelkę z brzegu jeziora, na którego powierzchni wciąż się unosiła. Musiała ostrożnie przyciągnąć ją, nie pozwalając wodzie dotknąć skóry, potem osuszyła ją i umieściła w zasięgu Maga.
Humfrey zaintonował zaklęcie. Gryf rozpłynął się w dym i wniknął do butelki. Zbyt późno Bink uświadomił sobie, że Humfrey mógł to samo zrobić z nim podczas bitwy, gdyby tylko zechciał. Strata tych pigułek sprytu musiała naprawdę mu zaszkodzić! A w zasadzie ciężko było myśleć o rzeczach oczywistych, będąc uwięzionym na końcu miecza. A poza tym, najlepsza butelka-siedziba demona, nie znajdowała się teraz w jego dyspozycji.
- Teraz twój ruch - powiedział do Maga. - Do tej samej butelki, ty i golem.
- Koral zastanawia się teraz - powiedział Humfrey. - Wierzy, że gdybyś znał pełną historię, zgodziłbyś się z jego punktem widzenia. Czy posłuchasz tego?
- Bardziej prawdopodobne, że koral gra na zwłokę, dopóki nie przybędzie więcej jego pachołków - powiedział Bink myśląc o goblinach. Mogą nie zgadzać się z mózgo-koralem, ale jakieś przymierze jest możliwe...
- Ale on zna lokalizację i naturę źródeł magii! - powiedział Humfrey. - Posłuchaj, a zaprowadzi cię tam!
- Zaprowadź mnie najpierw, a potem posłucham.
- Zgoda.
- Zgoda?
- Ufam ci, Bink.
- Ja wam nie ufam. Ale w porządku, przystaję na to porozumienie. Mam nadzieję, że nie będzie to śmiertelny błąd. Pokaż mi źródło magii, bez żadnego słowa-zagadki, którego nie mógłbym zrozumieć, potem powiedz, dlaczego mózgo-koral zawzięcie próbował przeszkodzić mi w dostaniu się tam.
- Po pierwsze, sugeruję, abyś wziął kropelkę uzdrawiającego eliksiru - zaproponował Mag.
- Nie - odpowiedział Bink. - To mógłby być usypiający eliksir. Humfrey skinął.
- Gdybym usiłował cię zdradzić, to wyszłoby to na jaw w chwili, kiedy gryf został uleczony - powiedział. - Strzegłeś się przed zdradą w sposób doskonały. Muszę stwierdzić, że nawet wówczas, kiedy talent zniweczono, radziłeś sobie wspaniale. Bardzo się rozwinąłeś od czasu, kiedy byłeś wyrostkiem.
- Tak jak i wszyscy - wymruczał Bink, wciąż trzymając rękę na mieczu. Jewel opryskała go eliksirem. Rany natychmiast zaleczyły się i znów był silny. Ale podejrzenia w stosunku do Dobrego Maga pozostały.

12. DEMON XANTH

- Tędy - powiedział Humfrey. Bink udał się za nim, przez cały ten czas trzymając miecz w pogotowiu. Jewel podążyła za nimi w milczeniu, niosąc golema.
Nawiasem mówiąc - odezwał się Humfrey - Crombie nie oszukał cię. Antidotum, którego poszukujesz leży w pobliżu jeziora, właściwie poza nim. Koral mógłby pomóc ci je uzyskać, gdyby sprawy się ułożyły.
- Nie interesują mnie łapówki od wroga - szorstko odpowiedział Bink.
- Nie chcesz? - zapytała Jewel. - Nie chcesz antidotum?
- Przepraszam. Nie zapomniałem spełnić obietnicy - przekonywał Bink. - To sprawa zasady. Nie mogę pozwolić wrogowi, by ją podważył choćbym nie chciał obarczać cię dłużej moją miłością...
- Nie obarczasz mnie, Bink - rzekła. - Nigdy nie widziałam nikogo takiego odważnego, jak ty...
- Ale jednak odtrutka jest nie do zdobycia, toteż nie widzę powodu by cię zatrzymywać dłużej. Przykro mi, jeżeli sprawiłem ci przykrość. Jesteś wolna, możesz odejść!
Złapała go za ramię. Bink automatycznie odsunął miecz.
- Bink, ja...
Bink w końcu uległ pożądaniu i pocałował ją. Ku jego zdumieniu oddała mu namiętny pocałunek. Otoczył ją zapach herbacianych róż.
- Uważaj na siebie, nimfo. Przeżyliśmy niebezpieczną przygodę. Chciałbym, żebyś była bezpieczna i szczęśliwa ze swoimi kamieniami i pracą, jak zawsze.
- Bink, nie mogę odejść.
- Musisz odejść! Tutaj czeka cię jedynie strach i niebezpieczeństwo, a nie mam prawa narażać cię na to. Porzuć nas, żeby nie łączono cię z wyprawą do źródeł magii, wtedy wróg nie wystąpi przeciwko tobie.
Pachniała teraz jak sosna w upalny dzień, cierpko i świeżo i odurzająco. Eliksir wyleczył jej chrypkę, starł również ciemne plamy pod oczami. Była śliczna, jak w chwili, kiedy zobaczył ją po raz pierwszy.
- Nie masz prawa odsyłać mnie - upierała się. Humfrey poruszył się. Miecz Binka uniósł się ostrzegawczo, Jewel cofnęła się znowu, przerażona.
- Nie rozpraszaj się - rzekł Mag. - Zbliżamy się do źródeł magii.
Bink, ostrożny, ledwie ośmielił się w to uwierzyć.
- Niczego szczególnego nie widzę.
- Widzisz tę skałę? - wskazał Humfrey. - To jest magiczna skała, powoli przemieszczająca się ku górze. Po setkach lat przeciskania się przez uskoki w warstwach geologicznych, wyłania się na powierzchnię. Tam staje się magicznym pyłem. Częścią naturalnej lub magicznej przemiany skorupy lądowej - wskazał w dół - tam właśnie następuje nasycenie źródeł magii.
- Tak, ale w jaki sposób jest nasycane magią? - spytał Bink. - Dlaczego mózgo-koral tak nieugięcie przeciwstawiał się temu, ażebym tam dotarł.
- Wkrótce się dowiesz - Mag wskazał naturalnie nachylony tunel prowadzący w dół. - Czujesz narastającą siłę magii? Najmniejszy talent wywołuje niepokój manifestując się niespodziewanie, ale wszystkie talenty neutralizuje w olbrzymim stopniu tutejszą atmosferą. To tak, jakby magia tu nie istniała. Paradoksalne, gdyż nie można tego odpowiednio odróżnić.
Bink nie dostrzegł w tym większego sensu. Schodził w dół czujny, przygotowany na dalsze zdrady, świadom ciśnienia magii wokół siebie. Gdyby robaczek świętojański wzniecił tutaj małą iskierkę, nastąpiłby wybuch zdolny wysadzić górę w powietrze! Z pewnością zbliżał się do źródła magii - ale czy nie mogła to również być pułapka?
Pochylnia zawiodła ich do ogromnej jaskini, której odległa ściana wyrzeźbiona została na kształt gigantycznej twarzy demona.
- Demon Xanth, źródło magii - stwierdził po prostu Humfrey.
- Ta statua to zwykła maska! - stwierdził ze śmiechem niedowierzania Bink. - Co to za żarty?
- Trudno nazwać ją żartem, Bink. Bez tego demona nasza kraina byłaby dokładnie taka, jak Mundania. Po prostu byłaby krainą bez magii.
- I to jest wszystko, co masz mi do pokazania? - I ty spodziewasz się, że ci uwierzę?
- Nie spodziewam się tego. Musisz wysłuchać racjonalnego wywodu. Jedynie wtedy będziesz mógł ogarnąć ogromne znaczenie tego, co widzisz, i docenić nie dające się oszacować zagrożenie, które niesie dla naszego społeczeństwa twoja obecność w tym miejscu.
Bink z rezygnacją potrząsnął głową.
- Powiedziałem, że posłucham, ale nie gwarantowałem, że uwierzę w twoją opowieść.
- Nie możesz nie wierzyć - powiedział Humfrey. - Ale czy ją zaakceptujesz, to już inna sprawa. Informacje dochodzą w ten sposób. Przejdziemy się po jaskini, nasłuchując kilku magicznych wirów, które są myślami Demona. Wówczas zrozumiemy.
- Nie chcę już żadnych magicznych doświadczeń! - zaprotestował Bink. - Wszystko, czego pragnę, to poznać naturę źródła.
- Poznasz, poznasz! - powiedział Humfrey. - Po prostu pospacerujesz ze mną, to wszystko. Nie ma innego sposobu - ruszył do przodu.
Wciąż podejrzliwy Bink poszedł za nim, nie chciał bowiem zostawić Maga poza bezpośrednim zasięgiem swego miecza. Nagle odczuł zawrót głowy, tak jakby miał upaść, ale stopy twardo stały na ziemi. Zatrzymał się zbierając siły przeciw... ale nie wiedział przeciw czemu. Nowemu oblężeniu przez szaleństwo? Jeżeli to pułapka?
Zobaczył gwiazdy. Nie nędzne pyłki nocnego nieba, ale monstrualne, dziwnie obce kule żarzące się, jeszcze nie rozpalonej substancji, gazu bardziej gęstego od skały i związanego bez wody. Leżały tak daleko od siebie, że nawet smok nie zdołałby przefrunąć z jednej na drugą w ciągu całego swojego życia! I tak mnogie, że człowiek nie zliczyłby ich w ciągu całego swojego życia, chociaż wszystkie były widoczne na raz. Pomiędzy nimi, magicznie olbrzymio-małymi, odległo-bliskimi, z niemożliwą do uwierzenia pewnością, przelatywały wszechpotężne Demony, dotykając małych-olbrzymich gwiazd, w jednym miejscu wywołując ich mruganie, w innym sprawiając, że wielka-mała gwiazda świeciła czerwono. A od czasu do czasu Demony dmuchając rozmyślnie, zapalały super-nową. Królestwo gwiazd było placem zabaw Demonów.
Wizja rozwiała się. Bink rozejrzał się po jaskini oszołomiony. Spojrzał na olbrzymią, wciąż nieruchomą twarz DEMONA.
- Wszedłeś w ten szczególny rytm myślowy - wyjaśnił Humfrey. Każdy z nich jest skrajnie wąski, chociaż głęboki.
- O, tak - zgodził się Bink. Zrobił następny krok. Stanął przed uroczą Demonicą, z oczami tak głębokimi jak wirowiec demoniaków, włosami rozsypanymi jak ogon komety. Niezupełnie była kobietą, bo przecież Demony nie rozmnażają się i nie mają płci. Przyjmują ją gdy chcą się rozerwać. Są wieczne. Przez niezmierzone eony czasu bawiły się w różnicowanie płci i uzyskały w ten sposób aspekty: męski, żeński, mniej męski, mniej żeński, prawdziwie męski, prawdziwie żeński, neutralny i anormalny. W tej chwili ona osiągnęła aspekt, którego nie możnaby uznać za męski.
... - powiedziała, formułując pojęcie tak bezmiernie kosmiczne, że nie zostało nawet zarejestrowane przez rozum Binka. Na dodatek jej wypowiedź była tak wielkiej wagi, że poruszyła go do głębi. Poczuł gwałtowny, nieodparty nakaz, by... - ale tego typu rzecz byłaby niewyobrażalnie obsceniczna w ludzkiej terminologii, jeżeli w ogóle możliwa do pomyślenia czy wyobrażenia. Demonicą, mimo wszystko nie była zbyt bliska aspektu żeńskiego swego bytu.
Bink wyłonił się z tej myśli-wiru i zobaczył Jewel stojącą w transie, pochwyconą przez inną falę. Usta miała ściągnięte, piersi wznosiły się i opadały. Czego doświadczała? Bink odczuł wielopoziomową reakcję: przerażenie, iż mogła zostać poddana myśli tak okrutnej i wyszukanie pociągającej, jak ta, której przed chwilą doświadczył. Była niewinną nimfą! Zazdrość, że mogła tak gwałtownie reagować na coś innego niż on sam, szczególnie jeżeli byłoby to tak sugestywne doznanie jak to, którego on doświadczył. Odczuwał też winę z powodu swojego uczucia do nimfy, której naprawdę nie mógł posiąść, chociaż nie żałował tego. I intensywną ciekawość. Przypuśćmy, że nieożywiony mężczyzna przedstawił jej ofertę - o, to straszne! Na dodatek tak kuszące!
Lecz Humfrey poruszył się, więc Bink musiał się poruszyć również. Wstąpił w wieczną pamięć na tak długo, że przypominało to magiczną autostradę ciągnącą się w obydwie strony - w nieskończoność. Linia pola widzenia - chociaż pole widzenia niknęło w dalekim, tutaj precyzyjnie określone - do przeszłości w dalekim, coraz dalszym rozbłysku. Wszechświat Demona zaczął się od jednego wybuchu i kończył w następnym, a czas i materia stanowiły zaledwie lukę pomiędzy tymi wybuchami, które są aspektem tego samego. Oczywiście ten ich wszechświat całkowicie różnił się od własnego wszechświata Binka. Na dodatek, w tym gwałtownym bólu roztopienia się w posiadającej znaczenie nieoznaczoności, stało się to wiarygodne. Supermagiczny układ dla supermagicznych demonów.
Bink wyłonił się z myśli.
- Ale co Demony mają wspólnego ze źródłem magii Xanth? - zapytał żałośnie.
Wtem nastąpiła faza kompleksowego roztopienia się.
- Jeżeli będziemy współpracować, możemy powiększyć nasze A - kusząco namawiał niby żeński Demon. Przynajmniej tyle mógł Bink wywnioskować z jej doniosłej osobowości, o poziomach i symbolice miriadów gwiazd, ich intensywności, przenikliwości i zawikłania.
- Moją formułą jest: E/A/R/th, twoją X/A/N/th. Łączy nas A.
O, tak. To była dobra oferta, zważywszy na sytuację, gdyż pozostałe elementy różniły się, stanowiąc wszystko jakby poza zasięgiem rozumu.
- Nie, na twoją egzystencję! - zaprotestował inny. - Powiększymy nasze E, nie nasze A - odezwał się D/E/A/th, który mógł zostać pomniejszony przez powiększenie A.
- Powiększ zarówno D, jak i E - zasugerował inny. - D/E/P/th zgodził się natychmiast, tak jak i E/A/R/th, bo i on zyskałby coś wówczas. Ale X/A/N/th pozostał na lodzie.
- Zredukujemy nasze N - zaproponował T/E/N/th i zaapelował do X/A/N/th-a. Ale T/E/N/th porozumiał się z zawierającymi E i oferował T/E/N/th-owi niewspółmiernie korzystniejszy wzrost wielkości. Wszystkie pakty zerwano z powodu niemożności wynegocjowania obopólnych zysków, a Binka umysł walczył teraz z szaleństwem, by zrozumieć sens tego wszystkiego.
Czy imiona Demonów stanowiły jakiś wzór? Czy litery miały jakąś wartość? O co tutaj chodzi?
- Aa, widziałeś to - powiedział Humfrey. - Demony nie mają imion, jedynie oznaczenia. Zmienne moce wyjściowe zastępują numeryczne wartości - chociaż tak naprawdę nie są liczbami, ale jakby poziomami pojmowania, siłą ciężkości, czaru i oświecenia i innymi wymiarami, których zaledwie możemy dotknąć. Najważniejsze jest stałe zdobywanie punktów.
To wyjaśnienie jedynie zaciemniało tajemnicę. Czyżby Demon Xanth był jedynie punktem w grze?
- Demon, który zbierze punkty wzoru, staje się X/A/N/th + z trzema zmiennymi i zakwalifikowany jako wykładnik potęgowy, co w przybliżeniu tylko jesteśmy w stanie zrozumieć - powiedział Humfrey. - Reguły gry są poza naszymi możliwościami pojmowania, ale widzimy, że ich rezultat się zmienia.
- Nie dbam o wynik! - krzyknął Bink. - Co to stanowi sedno?
- Jakie jest sedno życia? - odpowiedział pytaniem Humfrey.
- Dorastać, rozwijać się, czynić coś pożytecznego - odpowiedział Bink. - A nie gry językowe.
- Rozumujesz w ten sposób, gdyż jesteś człowiekiem, nie demonem. Te istoty nie są zdolne do wzrostu czy rozwoju.
- Ale co oznaczają te wszystkie liczby, ich wzrost, prędkość i spoistość...
- O, sądzę, że zrozumiałeś - odparł Czarodziej. - Nie są powiększeniem intelektu Demona lecz stanowią jego status. Demony nie rosną, one już są w pełni siły. Nie ma niczego, czego nie zdołają pojąć, czego nie posiadają. Nic, czego nie mogłyby osiągnąć. Nie mogą więc ulepszać ani tworzyć, ponieważ one same są już absolutne. Dziedzictwo, ulepszenie czy współzawodnictwo, to dla nich puste pojęcia.
- Nie ma współzawodnictwa? Czy im się nie nudzi?
- W bilionach lat to jest bilion razy bardziej nudne - stwierdził Mag.
- Więc Demony bawią gry językowe? - zapytał z niedowierzaniem Bink.
- Jaki może być lepszy sposób spędzania czasu i odkrywania natury istnienia? Ponieważ nie podlegają prawom czasu, akceptują dobrowolnie przyjęte reguły. Podniecenie wypływające ze sztucznego współzawodnictwa pozwala zapomnieć o nudzie rządzącej rzeczywistością.
- No, może - z powątpiewaniem zgodził się Bink. - Ale jakie to ma znaczenie dla nas?
- Demon X/A/N/th musi uiścić karę za skompletowanie w porę wzoru - odparł Humfrey. - Musi pozostać na uboczu i nie może wziąć udziału w grze, aż do następnej kolejki.
Bink stał nieruchomy, by nie wniknąć znów w świat myślo-widzeń.
- Nie dostrzegam żadnych łańcuchów, które by go zdołały uwięzić, a co do samotności - tutaj jest mnóstwo stworzeń.
- Nie ma łańcuchów, które zdołałyby go uwięzić, gdyż jest wszechpotężny. Postępuje zgodnie z regułami gry. A my, oczywiście, jako towarzystwo, nie liczymy się. Ani nikt w całej krainie Xanth. Jesteśmy robactwem, a nie Demonami.
- Ale... ale - Bink uczepił się jakiejś myśli, ale nie potrafił jej wyartykułować. - Powiedziałeś, że Demon jest źródłem magii.
- Tak, rzeczywiście. Demon X/A/N/th uwięziony był tutaj przez ponad 1000 lat. Z jego ciała wycieka wielka ilość magii nasycającej otoczenie. Niezauważalna dla niego ilość, po prostu naturalna emanacja jego obecności, tyle, ile nasze ciało oddaje ciepła.
Bink stwierdził, że jest to tak samo fantastyczne, jak wiro-myśli Demona.
- Tysiące lat? Wyciek magii?
- W takim okresie nawet mały wyciek może urosnąć do rozmiarów wielkiej rzeki, przynajmniej może się tak wydawać robakowi - zapewnił go Czarodziej. - Cała magia Krainy Xanth bierze się stąd właśnie, a wszystko to razem nie utworzyłoby nawet jednej litery we wzorze Demona.
- Ale nawet jeżeli tak jest, dlaczego mózgo-koral próbował powstrzymać nas przed poznaniem prawdy? Powiedziałeś, że Demon pozostał tu tylko z własnego wyboru.
Humfrey skinął głową.
- Czym jest wybór dla Wszechpotężnego? Pozostaje tutaj zgodnie z regułami gry. To zupełnie inna kwestia.
- Ależ, on bawi się w tę grę jedynie dla rozrywki! Może w każdej chwili przerwać grę!
- Gra ma znaczenie dopóty, dopóki honoruje się jej reguły. Po tysiącletniej grze i zbliżeniu się do wygranej, dlaczego miałby ją skrócić?
Bink potrząsnął głową.
- To bez sensu! Nie będę torturował się w ten sposób! - cień zwątpienia pojawił się znów w jego umyśle. Torturował się myślami o nimfie Jewel, pragnąc zarazem pozostać wierny Cameleon. Dla Demona zupełny bezsens.
- Bardzo dobrze - powiedział Bink wracając do głównego wątku. - Koral nie chciał, żebym dowiedział się o Demonie, gdyż mógłbym go uwolnić. Jak mogę uwolnić Wszechmocną Istotę, która nie pragnie zostać uwolniona?
- O! X/A/N/th chce być uwolniony, jestem pewien. Trzeba jedynie postąpić zgodnie z zasadami gry. Mógłbyś to zrobić zwracając się po prostu do Demona "Xanth, uwalniam cię!". Każdy to może uczynić, oprócz samego Demona.
- Ale my nie liczymy się dlań! Jesteśmy niczym, tylko robakami!
- Nie ja tworzyłem te reguły, jedynie rozważam je dzięki mózgo-koralowi, który umożliwił mi wgląd przez wiele stuleci w tę grę - powiedział Mag, rozkładając ręce. - Oczywiście, nasza interpretacja tej gry jest nieadekwatna. Lecz domniemywam, że jeżeli ludzie potrafią się kłócić o to, czy pyłek kurzu mógłby usadowić się bliżej jednego czy drugiego, to w równym stopniu Demony mogłyby wziąć pod uwagę słowa, które wypowiedział chrobotek. W tym właśnie tkwić może zabawny aspekt całej gry.
- Dysponując tak olbrzymią mocą, dlaczego Xanth nie zmusi jednego z nas, by to uczynił?
- Za proste. To tak, jakby on sam zdradził, a to dyskwalifikuje. Przestrzega reguł gry, a to wymaga, by nie wywierał żadnego wpływu na jakiekolwiek stworzenie, tak, by gra przebiegała w jego interesie, tak jak tobie nie wolno byłoby dmuchać na ten pyłek kurzu. To nie jest sprawa mocy, którą posiada, a konwencji. Demon wie o wszystkim, co dzieje się tutaj, także i o naszej rozmowie, ale gdyby się włączył w tym momencie, otrzymałby karne punkty. Obserwuje więc i czeka, nie czyniąc nic.
- Ale przecież myśli - dodał Bink, odczuwając pewne zdenerwowanie z powodu bliższej znajomości Demona. Jeżeli Xanth czytał w myślach Binka, tak jak Bink czytał w myśli Xanth, szczególnie w przypadku tej żeńsko-męskiej pamięci... au!
- Myślenie jest dozwolone. Stanowi jego nieodłączną funkcję, tak jak jego olbrzymia magia. On nie dążył do tego, by wpłynąć na nas swoimi myślami. Podsłuchiwaliśmy z własnej inicjatywy. Koral, żyjąc w jego pobliżu przez to millenium, przechwycił więcej magii i myśli X/A/N/th-a niż jakakolwiek inna istota, więc rozumie go o wiele lepiej, niż jakiś inny robak. W ten sposób został strażnikiem Demona.
- I zazdrośnie broni dostępu komukolwiek do podobnej informacji i magii! - krzyknął Bink.
- Nie. Koral chętnie oddałby ten zaszczyt już przed setkami lat, ale kontynuował to nudne zadanie. Największym pragnieniem mózgo-korala jest zamieszkać w śmiertelnym ciele, żyć i kochać, nienawidzieć, rozmnażać się i umierać - tak jak my wszyscy. Ale dane mu to będzie dopiero po uwolnieniu Demona. Koral jest długowieczny, jak Demon, ale posiada małą moc. Znalazł się w sytuacji nie do pozazdroszczenia.
- Masz na myśli, że Demon Xanth mógł zostać uwolniony setki lat temu, gdyby nie interwencja mózgo-korala?
- To prawda - odrzekł Mag. - Demon toleruje to, gdyż w przeciwnym razie straciłby punkt.
- Dobrze. A teraz rozważmy to skandaliczne pogwałcenie praw obywatelskich Demona, które zamierzam przywrócić! - wykrzyknął Bink w słusznym gniewie. Zawahał się jednak. - Jakie korzyści uzyskał koral z uwięzienia Demona?
- Nie wiem tego z całą pewnością, ale mogę przypuszczać - odpowiedział Humfrey. - Nie robi tego dla siebie, ale by utrzymać status quo. Pomyśl, Bink, jakie byłyby konsekwencje uwolnienia Demona?
Bink zastanowił się.
- Przypuszczam, że wróciłby do swojej gry.
- A co z nami?
- No cóż, mózgo-koral znalazłby się w kłopotach. Wyobraź sobie jak ty byłbyś poirytowany, gdyby ktoś przeszkadzał ci przez stulecia Ale koral musiał znać stopień ryzyka, zanim się do tego wtrącił.
- Tak. Demon nie posiada ludzkich uczuć. Przyjął interwencje korala jako część naturalnego ryzyka w grze i nie szukał rewanżu Istnieje jednak możliwość jakichś konsekwencji.
- Jeżeli Xanth nie ma ludzkich uczuć - powoli ciągnął Bink - co mogło powstrzymać go od zniszczenia nas wszystkich, ot tak od niechcenia? Po uwolnieniu może mu być obojętne wszelkie zapomnienie, że nie zostałby uwięziony z powrotem.
- Zaczynasz teraz rozumieć zaniepokojenie mojego korala - powiedział Humfrey. - Nasze życie może wisieć na włosku. Nawet, jeżeli Demon nas zignoruje i po prostu pójdzie swoją drogą z pewnością będą konsekwencje.
- Ja też tak sądzę - zgodził się Bink. - Jeżeli Xanth jest źródłem całej magii naszej krainy - przerwał sam przestraszony. - To mogłoby oznaczać koniec magii! Stalibyśmy się...
- Dokładnie tak. Podobni do Mundanii - dokończył Humfrey. - Może nie stałoby się to od razu. Może upłynąć trochę czasu zanim zakumulowana przez tysiące lat magia rozproszy się. Ale utrata magicznej mocy może być też natychmiastowa i całkowita. Po prostu nie wiemy, co nastąpi. Ale z pewnością byłaby to katastrofa na większą lub mniejszą skalę. Rozumiesz w końcu ciężar brzemienia, jakie mózgo-koral sam dźwiga. Koral uratował naszą krainę od losu gorszego, niż jej zniszczenie.
- Może jednak Demon nie odejdzie? - powiedział Bink. - Może podoba mu się tutaj...
- Czy ryzykowałbyś życie, by sprawdzić, czy to prawda?
- Nie.
- Czy nadal przeklinasz mózgo-korala za to, że ci się sprzeciwiał?
- Nie, sądzę, że zrobiłbym na jego miejscu to samo.
- Więc odejdziesz, nie uwalniając Demona?
- Nie jestem pewien - odparł Bink. - Zgodziłem się wysłuchać racjonalnego wywodu korala i zrobiłem to. Ale ja sam muszę zadecydować, co jest słuszne.
- Czy możesz się wahać, gdy dobro całej naszej krainy znalazło się na krawędzi przepaści?
- Tak. Dobro Demona leży także na krawędzi.
- Ale dla X/A/N/th-a wszystko to jest po prostu grą. Dla nas oznacza ona życie.
- Tak - wymijająco zgodził się Bink.
Mag zrozumiał, że jego argumentacja nie odnosi skutku.
- To jest wielki hazard i nie życzymy sobie, żeby nasza egzystencja zależała od tego, że ktoś podejmie ryzyko, wynikające z kryzysu jego indywidualnej świadomości. Reszta jest w twoich rękach. Przyszłość naszego społeczeństwa.
Bink wiedział, że to prawda. Ani mózgo-koral, ani Humfrey nie mogli nic zrobić, by wpłynąć na niego, zanim wypowie słowa uwalniające Demona. Mógłby zastanawiać się przez sekundę, godzinę lub rok, gdyby postanowił w ten sposób uwolnić się od przymusu. Nie chciał popełnić błędu.
- Grundy - odezwał się Bink i golem podbiegł do niego nie nękany przez wiro-myśli. - Czy chciałbyś uwolnić Demona Xanth?
- Nie mogę podjąć takiej decyzji - protestował Grundy. - Jestem jedynie gliną i sznurkiem. Magicznym stworem.
- Tak, jak sam Demon - powiedział Bink. - Jesteś nie-ludzki, nie żyjesz w pełni. Być może zostałeś skonstruowany jako miniaturowy demon. Sądzę, że możesz mieć intuicję.
Grundy z poważną miną przespacerował się.
- Moją pracą jest tłumaczenie. Nie mogę, jak ty, doświadczać uczuć, mam jasne przekonanie co do Demona. On ma się do mnie jak smok do niklasa. Mogę ci powiedzieć: on nie posiada sumienia, czy współczucia. Gra zgodnie z regułami gry, ale jeżeli go uwolnisz, ani ci podziękuje, ani nie nagrodzi... Rzeczywiście byłoby oszustwem z jego strony proponowanie ci jakiegoś wynagrodzenia za twoją przysługę, dlatego, że mogłoby to być poczytane za próbę wpłynięcia na ciebie. Ale nawet, gdyby nagroda była usankcjonowana, nie zrobiłby tego. Nie zauważyłby nawet, jak przechodzi po tobie.
- On jest taki jak ty - powiedział Bink. - Taki sam, jakim ty byłeś, zanim zacząłeś się zmieniać. Teraz w połowie jesteś już prawdziwy. Troszczysz się o innych, na swój sposób.
- Jestem teraz niedoskonałym golemem. Xanth jest doskonałym Demonem. Dla mnie humanizacja stanowi krok do przodu. Dla niego byłaby degradacją. On nie jest kimś twojego pokroju.
- Tak, ale nie kieruję się podobieństwem czy wdzięcznością, ale sprawiedliwością - powiedział Bink. - Czy słuszne jest, aby Demon został uwolniony?
- Zgodnie z jego logiką byłbyś ostatnim głupcem, uwalniając go.
Dobry Mag, który stał z boku skinął potwierdzająco.
- Jewel - odezwał się Bink.
Nimfa spojrzała na niego pachnąc starymi kośćmi. - Demon przeraża mnie bardziej niż cokolwiek - odpowiedziała - jego magia... jednym mrugnięciem oka mógłby nas wszystkich pozbawić życia.
- Nie uwolniłabyś go zatem?
- Och, Bink. Nigdy - zawahała się, wyglądała ślicznie. - Wiem, napiłeś się tej wody, więc to nie jest w porządku, ale ja tak boję się tego, co mógłby uczynić Demon, że zrobiłabym wszystko dla ciebie, bylebyś tylko nie zaprzątał myśli jego uwolnieniem.
Dobry Mag znowu skinął. Nimfy były czarująco bezpośrednie nieskrępowane kompleksowymi zakazami świadomości czy norm społecznych. Prawdziwa kobieta mogłaby odczuwać to w ten sam sposób co Jewel, ale wyraziłaby to w bardziej subtelny sposób, ujawniając jedynie powierzchownie swoje emocje. Nimfa nazwała swoją nagrodę.
Tak więc zarówno logiczny jak i uczuciowy doradca poradził nie uwalniać X/A/N/th-a. Bink jeszcze nie był pewien. Coś tkwiło w tej ogromnej magicznej istocie, grającej w grę...
I zrozumiał. Honor. W obrębie demonicznej struktury Demon Xanth był honorowy. Nigdy nie pogwałcił reguł gry, nawet w najmniejszym szczególe, chociaż żaden z pośród demonów nie obserwował go. Nie złamał reguł nawet przez tysiąc lat. Uczciwość, poza ludzką zdolnością pojmowania. Czy mógł być ukarany za to?
- Szanuję cię - powiedział w końcu do Humfreya. - I szanuję motywy mózgo-korala. Zwrócił się do golema.
- Sądzę, że powinieneś mieć szansę, by osiągnąć pełną prawdziwość.
- Kocham cię, Jewel, ale nie uszanowałbym niczego i nie kochałbym niczego, gdybym nie szanował i nie kochał sprawiedliwości. Gdybym porzucił swoje osobiste przywiązania i pożądanie przeważyłoby moją wrodzoną uczciwość, straciłbym prawo do uważania się za istotę moralną. Muszę zrobić to, co uważam za słuszne.
Pozostali nie odpowiedzieli. Wpatrywali się tylko w niego.
- Problem w tym - kontynuował Bink po chwili - że nie jestem pewien, co jest słuszne. Racje Demona Xanth-a są tak złożone, a konsekwencje utraty magii są tak wielkie dla naszego świata, że nie można określić, gdzie jest prawda, a gdzie fałsz.
Znowu przerwał.
- Szkoda, że nie ma tutaj Chestera, żeby podzielił ze mną emocje i zastanowił się.
- Możesz odzyskać centaura - odpowiedział Humfrey. - Woda jeziora nie zabija, jedynie konserwuje. Jest zawieszony w solance, niezdolny do ucieczki, ale żywy. Mózgo-koral nie może go uwolnić, solanka konserwuje go w podobny sposób. Ale jeżeli uratujesz magię naszej krainy, możesz wykorzystać fenomenalną moc tego rejonu i wyciągnąć go stamtąd.
- Proponujesz mi pokusę w postaci osobistego przywiązania - powiedział Bink. - Nie mogę pozwolić, by to na mnie wpłynęło!
Teraz zdał sobie sprawę, że jeszcze nie wygrał batalii przeciwko mózgo-koralowi. Zwyciężył w sposób fizyczny, ale intelektualnie wynik pozostawał wątpliwy. Jak może być pewien, że decyzja, którą podejmie będzie jego własną?
Nagle pojawiła się jasna myśl.
- Przedstaw argumenty w odwrotnym kierunku, Magu! Powiedz mi, dlaczego miałbym uwolnić Demona!?
- Ty w to wierzysz. Mózgo-koral też. Nie potrafię powiedzieć czy ta wiara jest prawdziwa, czy po prostu wyraża wolę twojego pana.
- Teraz więc przedstaw argumenty odwróconej sytuacji, a ja będę przekonywał cię co do pozostawienia go tutaj. Może w ten sposób wyłoni się prawda.
- Sam jesteś kimś w rodzaju demona - zamruczał Humfrey.
- A teraz przyjmiemy, że moi przyjaciele są ważniejsi niż nieosobowy Demon - powiedział Bink. - Nie wiem jakie są racje za X/A/N/th-em, ale za to wiem, ale wiem, że nie wolno mi sprowadzić nieszczęścia na moich przyjaciół. Jak mogę usprawiedliwić zdradę wobec nich, uwalniając Demona?
Humfrey wyglądał jakby połknął kij. Ale grał przerażająco dobrze.
- To nie jest kwestia zdrady, Bink. Żadne z tych stworzeń nigdy nie doświadczyłoby magii, gdyby nie obecność Demona. Teraz okres internowania Xanth-a zakończył się i musi zostać uwolniony. Przeciwny postępek zdradziłby twoją rolę w grze Demona.
- Nie mam zobowiązań w grze Demona! - polemizował, wczuwając się w swoją rolę Bink. - Dostałem się tutaj przez czysty przypadek.
- To jest twoja rola. To, że ty, myśląca istota, nie sterowana przez Demona, z własnej inicjatywy lub przez przypadek przybyłeś tu, aby go uwolnić. Walczyłeś z nami wszystkimi, by dotrzeć tutaj, aż do punktu, w którym musisz zdecydować, i wygrałeś. Czy zamierzasz teraz poniechać tego wszystkiego?
- Tak, jeżeli to stanowi najlepsze wyjście.
- Jak możesz zakładać, że wiesz, co jest najlepsze dla istoty takiej jak Xanth?
- Uwolnij go i pozwól mu odejść swoją drogą!
- Za cenę życia moich przyjaciół, istnienia mojej krainy i mojej miłości?
Sprawiedliwość jest rzeczą absolutną, nie możesz nachylać jej wagi pod wpływem osobistych czynników.
- Sprawiedliwość nie jest absolutna! To zależy od sytuacji. To, gdzie leży prawda, a gdzie fałsz, na obydwu szalach wagi przeważa...
- Nie wolno mierzyć tego, co dobre, i tego co złe na wadze. Bink - odparł Humfrey, z zaangażowaniem odgrywając rolę adwokata Demona. Teraz Bink był pewien, że przemawia Dobry Mag, a nie mózgo-koral. Wróg musiał uwolnić Humfreya przynajmniej w tym zakresie, żeby pozwolić mu przez moment odgrywać tę rolę. Umysł i uczucia Maga nie zostały zniszczone, a to właśnie Bink musiał wiedzieć. - Prawda i fałsz to nie są rzeczy, które można by odnaleźć w historii czy przedmiotach, nie można ich właściwie zdefiniować ani w ludzkich definicjach ani w kategoriach myślenia demonów. Te prawdy stanowią po prostu aspekt światopoglądu. Pytanie: czy Demonowi powinno pozwolić się na poszukiwania, na jego własny sposób?
- On prowadzi poszukiwania na własny sposób - powiedział Bink. - Jeżeli go uwolnię, to też będzie zgodne z regułami jego gry. Nie mam zobowiązań wobec niego.
- Honor Demona zmusza go do przestrzegania tak surowych reguł, jakich żaden człowiek by nie zniósł. Nic dziwnego, że twój własny honor ustępuje wobec tak doskonałych standardów.
Bink czuł się tak, jakby rzucono nań niszczycielskie zaklęcie. Mag był groźnym przeciwnikiem. Nawet w przypadku, kiedy przeciwstawiał się sam sobie! Wyjąwszy to, że mogło to być prawdziwe stanowisko Maga. Poprzednio mózgo-koral mógł zmusić go do przedstawienia argumentacji.
- Mój honor zmusza mnie do postępowania według kodeksu, który ustaliłem, i tak przecież niedoskonałego. Humfrey rozłożył ręce.
- Z tym nie mogę polemizować. Tak naprawdę to jest wojna pomiędzy dobrem i złem w twojej duszy - kimkolwiek jesteś.
- Tak - zgodził się Bink. - A mój kodeks mówi - przerwał zdumiony i zawstydzony - że nie mogę pozwolić czującej istocie cierpieć z powodu mojego niedziałania. Nie ma znaczenia, że gdyby nasze role odwróciły się, to Demon nie uwolniłby mnie. Ja nie jestem Demonem i nie będę działał, jak on. Sprawą nadrzędną jest to, że człowiek nie może stać z boku i pozwolić, by zło, które postrzega trwało dalej. Nie wówczas, gdy z łatwością może to naprawić.
- Och, Bink! - krzyczała Jewel, pachnąc mirrą. - Nie rób tego!
Spojrzał na nią. Była tak śliczna, nawet gdy okazywała lęk, nawet myląc się. Cameleon zaaprobowałaby jego decyzję, nie dlatego, żeby mu sprawić przyjemność, ale dlatego, iż była istotą ludzką, która tak jak on wierzyła w słuszność pewnych spraw. A Jewel, jak wszystkie nimfy, choć nie posiadała zmysłu społecznego, była na tyle dobra, na ile jej status pozwalał.
- Kocham cię, Jewel. Wiesz, że to po prostu przeszkoda, której mózgo-koral nie powstrzyma. Ale gdybym nie był żonaty i nie napił się tej wody, równie łatwo mógłbym zakochać się w tobie. Nie przypuszczam, żeby to wyznanie poprawiło twoje samopoczucie, ale wiedz, że ryzykuję także życie mojej żony, nienarodzonego dziecka, rodziców, wszystkich, którzy są mi drodzy. Lecz muszę to zrobić, tak powinienem.
- Ty skończony głupcze! - krzyknął Grundy. - Gdybym był prawdziwy, wziąłbym nimfę i nie przejmowałbym się Demonem! Nie dostaniesz nagrody za X/A/N/th-a!
- Wiem - odparł Bink. - Nikt mi nie podziękuje. Potem zwrócił się ku olbrzymiej twarzy Demona:
- Uwalniam cię Xanth!

13. UTRATA MAGII

Demon zerwał się natychmiast. Efekty wyciekania magii z Xanth-a do bezpośredniego otoczenia były nieporównywalne z tym, co nastąpiło po jego wyzwoleniu. Ogłuszająca i oślepiająca eksplozja z impetem rzuciła Binka o ścianę. Odzyskał przytomność, docierały do niego w zwolnionym tempie obrazy i dźwięki. Olbrzymie głazy spadały na dno i rozsypywały się w piach. Wydawało się, że opuszczoną przez Demona szczelinę zajmował cały świat.
Bink nie przewidział takiego obrotu sprawy. Nie było to dokonane celowo zniszczenie, ani monotonia powstała skutkiem utraty magii, ale nierozważna zagłada spowodowana zbudzeniem Demona. Prawda była taka: Demon nie troszczył się o nic.
Dławiąc się chmurą dymu i pyłu, podświetloną jedynie światłem padającym pomiędzy spadającymi głazami, Bink zastanawiał się nad tym co zrobił. Dlaczego nie zważał na ostrzeżenia mózgo-korala i nie zostawił Demona w spokoju? Dlaczego nie uległ swojej miłości do Jewel i...
Nawet w obliczu nadchodzącej zagłady, kiedy oczekiwał natychmiastowej śmierci, wprawiło go to w zdumienie. Miłość? Nic podobnego! Był wolny od miłości do Jewel!
Oznaczało to, że magia zniknęła naprawdę. Napój miłosny został zneutralizowany. Jego talent nie będzie więcej go ochraniał. Kraina Xanth nie różniła się obecnie od Mundanii.
Bink zamknął oczy i zapłakał. Panicznie się bał, a unoszące się w powietrzu tumany kurzu załzawiły mu oczy. Płakał nad Xanth. Zniszczył niepowtarzalny świat, który znał, nawet jeżeli uda mu się przeżyć zawalenie się jaskini, jak będzie mógł żyć ze świadomością, że spowodował jego zagładę?
Nie wiedział, jak zareaguje społeczeństwo, w którym żył. Co stanie się ze smokami, wikłaczami i z wszystkimi zombi? Jak ludzie będą mogli żyć bez magii? To tak, jakby cała społeczność wpędzona została do ponurego królestwa, w którym wszystko jest pospolite i szare.
Zjawisko ustępowało. Bink zorientował się, że choć jest potłuczony i brudny od pyłu, to kończyny i miecz wyszły bez szwanku. Cudem ocalał.
Czy jeszcze ktoś przeżył? Rozejrzał się po rumowisku. Przyćmione światło wpadało przez otwór w górze, oczywisty ślad po ucieczce Demona. Xanth musiał wystrzelić pionowo, beztrosko przebijając się przez skałę. Cóż to za moc!
- Magu Humfreyu! Jewel! - wołał Bink, lecz nie usłyszał odpowiedzi.
Strop runął całkowicie. Tylko maleńki fragment pozostał częściowo nienaruszony. Jego talent - nim zniknął - ocalił mu życie. Nie mógł już polegać na magii, gdyż było jasne, że czary odeszły na zawsze.
Przebrnął rumowisko. Wzbił się pył, okrywając wszystko. Bink zdał sobie sprawę, że choć był świadkiem całego procesu Uwalniania się Demona, to w rzeczywistości przez pewien czas pozostawał nieprzytomny. Zdążyło osiąść aż tyle pyłu! Nie uległ kontuzji, ani nie czuł bólu głowy. Ale fala uderzeniowa fizycznej i magicznej eksplozji mogła spowodować jeszcze wiele niespodziewanych skutków.
- Magu Humfreyu! - krzyknął ponownie, chociaż wiedział, że to daremne. On, Bink przeżył, lecz jego przyjaciele nie mieli silnej ochrony w tym kluczowym momencie. Gdzieś tam, pod zwałami kamieni...
Spostrzegł błysk, słabe odbicie, zaledwie odblask pomiędzy dwoma zakurzonymi głazami. Odepchnął je na bok, była to butelka z Crombiem. Spowijała ją jakaś szmatka. Bink zrzucił ją, podnosząc butelkę i wtedy zorientował się, że to było wszystko, co pozostało po golemie Grundy'm. Maleńka człekokształtna figurka, zawdzięczająca swoje istnienie magii, przemieniła się teraz w kawałek bezwładnego materiału.
Bink w przypływie dojmującego żalu ponownie zamknął oczy. Uczynił to, co uważał za słuszne, lecz nie potrafił przewidzieć skutków. Pięć zasad moralności rozproszyło się, uchwytne były jedynie życie i śmierć.
Ale jakie miał prawo, by skazać na śmierć te stworzenia? Czy pozbawienie ich życia w imię zasad etycznych mogło być moralne?
Schował szmatkę wraz z butelką w kieszeni. Bez wątpienia, golem w swoich ostatnich chwilach złapał butelkę, osłaniając ją własnym ciałem. Okazało się to skuteczne i w ten sposób Grundy oddał życie za Gryfa, któremu służył. Troszczył się i w ten sposób osiągnął prawdziwość - właśnie w chwili, gdy zniszczyła go katastrofa. Gdzie w tym wszystkim była moralność?!
Bink, tknięty kolejną myślą wyciągnął butelkę. Czy Crombie przebywał tam jeszcze? Lecz w jakiej postaci? Mógł umrzeć wraz z utratą magii - chyba, że zostało jej trochę w zakorkowanej butelce...
Lepiej jej nie otwierać! Jeżeli Crombie miał jakąkolwiek szansę przetrwania, znajdowała się ona wewnątrz. Gdyby otworzyć butelkę, a magia rozproszyłaby się w powietrzu - to czy Crombie przybrałby postać gryfa, człowieka, czy też sprasowanej substancji w kształcie butelki? Bink podjął olbrzymie ryzyko uwalniając Demona i nie zamierzał ryzykować ponownie życiem przyjaciela. Z powrotem wsunął butelkę do kieszeni.
Jakże ponuro było w tej głębokiej wyrwie. Sam z butelką, zniszczonym golemem i własnym poczuciem winy.
Nadrzędne zasady etyczne, w imię których podjął swą decyzję, stały się znów niejasne. Demon Xanth był więźniem przez ponad tysiąc lat. Czy nie mogłoby tak pozostać przez następne stulecie bez szkody i dla niego?
Bink odkrył, że nie znajduje się na dnie jaskini. Zwał odsłonił głębszą dziurę, na dnie której zgromadziła się ciemna woda. Jezioro! Poziom wody obniżył się drastycznie. Ciemne wilgotne zwoje uprzednio zanurzonego w nim stworzenia zostały teraz odsłonięte. Mózgo-koral był również martwy, nie mógł istnieć bez magicznej potęgi Demona.
- Obawiam się, że miałeś rację, koralu - ze smutkiem powiedział Bink. - Wtajemniczyłeś mnie, a ja zniszczyłem ciebie i nasz świat.
Poczuł duszący smród przypalonej roślinności. Widocznie odejście Demona wywołało samozapalenie się chaszczy, jeśli pod ziemią istniała w ogóle jakaś roślinność. Ogień musiał wywołać stężoną magię. Tutaj, głęboko pod ziemią nie płonął jasno, lecz tlił się zasmradzając otoczenie.
Nagle Bink usłyszał słaby jęk. Z pewnością to nie był mózgo-koral! Podczołgał się w tym kierunku i znalazł Jewel wklinowaną w wąską szczelinę, z krwawiącą raną na głowie. Ale bez wątpienia żywą. Pospiesznie wydostał ją stamtąd na pół unosząc i odciągnął w jaśniejsze miejsce. Oparł ranną o skałę i jej własną dłonią lekko uderzył w twarz. Próbował przywrócić jej świadomość. Poruszyła się.
- Nie budź mnie, Bink. Daj mi spokojnie umrzeć!
- Zabiłem wszystkich pozostałych - rzekł ponuro. - Przynajmniej ty będziesz mogła...
- Wrócić do swojej pracy? Nie potrafię niczego robić bez magii.
Było w niej coś dziwnego. Bink skupił się i zrozumiał.
- Ty nie pachniesz...
- To była magia - wyjaśniła wzdychając. - Chyba żyję! Ale naprawdę wolałabym umrzeć...
- Pozwolić ci umrzeć?! Nie zrobiłbym tego za nic, ja... Spojrzała na niego z lękiem. Mimo pokrywającego jej twarz pyłu zmieszanego z krwią, była prześliczna.
- Magia zniknęła, ty już mnie nie kochasz...
- Wciąż jestem ci winien powrót do domu - powiedział Bink.
Rozejrzał się, usiłując wybrać najłatwiejszą drogę i nie dostrzegł jej dziwnej reakcji.
Przeszukali jeszcze rumowisko, ale nie zdołali odnaleźć Maga. Binkowi nieco ulżyło - mógł mieć teraz nadzieję, że Humfrey ocalał i wydostał się stąd przed nimi. Bink obejrzał drogę wyjścia Demona.
- Tamtędy nie damy rady, zbyt stroma skała.
- Znam drogę - powiedziała Jewel. - Będzie nam trochę trudno bez świdrowca, lecz istnieją przejścia naturalne... och! - przerwała nagle.
Drogę zagrodził im potwór. Trochę przypominał smoka, choć bez ognia i skrzydeł. Albo raczej wielkiego węża z nogami.
- Wygląda jak smok tunelowy - powiedziała Jewel. - Ale czegoś mu brak...
- Magii - odparł Bink - zamienia się w mundańskie stworzenie i nie rozumie tego.
- Myślisz, że zamienię się w zwykłą kobietę? - zapytała bez entuzjazmu.
- Tak sądzę. W końcu nie ma wielkiej różnicy pomiędzy nimfą, a...
- One raczej nie przeszkadzają ludziom - ciągnęła z trudem - są bardzo nieśmiałymi smokami...
Och, ta niekonsekwencja nimfy! Bink trzymał rękę na mieczu.
- To jest niezwykła sytuacja...
Pewny siebie, czworonożny wąż zaatakował z szeroko rozwartą paszczą. Mimo, że przystosował się do prześlizgiwania się wąskimi przesmykami i stał się mniejszy od smoka lądowego był wciąż straszliwym potworem. Głowę miał mniejszą od Binka, a ciało giętkie i silne. W jaskini Bink nie mógł swobodnie operować mieczem, więc trzymał po prostu broń uniesioną przed sobą. Wąż chapnął za ostrze - cóż za głupota: przecież zaklęcie ostrza przepołowi mu szczękę. Zęby zwarły się i miecz został wyszarpnięty z rąk Binka. Przypomniał sobie - bez magii nie istniało zaklęcie. Musiał nauczyć się sam nim władać, zupełnie sam.
Wąż odrzucił miecz na bok i znowu rozwarł szczękę. Na dolnej szczęce pojawiła się krew, ostrze musiało go zadrasnąć. Ale teraz Bink stał przed potworem z gołymi rękami.
Łeb uderzył ponownie. Bink odskoczył w tył. Lecz kiedy łeb zniżył się po chybionym ciosie, Bink trzepnął pięścią z góry. Potwór zdumiony, zasyczał wściekle. A jego pozbawiona podbródka szczęka zwisała ku ziemi. Lecz noga Binka już znajdowała się na szyi węża przyciskając ją mocno. Potwór darł się i uderzał łapami o skałę usiłując się uwolnić, ale Bink przycisnął go mocniej.
- Mój miecz! - zawołał. Jewel podniosła go szybko i wyciągnęła ostrzem w jego stronę. Bink omal nie złapał, nim się spostrzegł. Wtem zachwiał się, a jego więzień uwolnił się z uścisku.
- Drugą stroną - warknął.
Och, nie pomyślała, że musiał ująć miecz za rękojeść. Była zupełnie niewinna, gdy chodziło o broń. Delikatnie ujęła za ostrze i skierowała miecz rękojeścią ku Binkowi. Ale gdy go pochwycił, wąż już się uwolnił. Bink odskoczył, trzymając miecz w gotowości. Stwór miał już wyraźnie dosyć. Wycofał się, prześlizgując niezręcznie i dał nura w najbliższy boczny tunel.
- Jesteś taki dzielny! - zawołała Jewel.
- Byłem głupi, dając mu się rozbroić - odburknął. Nie był wcale dumny z tej walki nacechowanej raczej niezdarnością, niż elegancją. Zwykła, głupia, nie rozstrzygnięta bijatyka.
- Chodźmy stąd, zanim popełnię jeszcze gorszą pomyłkę. Zabrałem cię z twojego domu i odprowadzę cię tam bezpiecznie, zanim odejdę. To jedynie słuszne...
- Jedynie słuszne... - powtórzyła niepewnie.
- Coś nie w porządku?
- Cóż ja pocznę bez magii - wybuchnęła. - Nic nie będzie działać!
Bink zastanowił się.
- Masz rację, zniszczyłem twój sposób życia. Lepiej wezmę cię ze sobą na powierzchnię.
Rozjaśniła się, lecz zaraz spochmurniała.
- Nie, nie, to na nic.
- Tak będzie najlepiej. Mówiłem ci już, że napój miłosny przestał działać. Nie kocham cię i nie będę niepokoił. Mogłabyś osiedlić się w jednej z wiosek lub pracować w pałacu Króla. Nie będzie to nic specjalnego, lecz zawsze to lepsze niż życie tutaj - wskazał na ponure wnętrze jaskini.
- Zastanowię się - mruknęła.
Szli dalej. Jewel nieźle znała labirynt jaskiń i odkąd oddalili się od głębiny Demona, prowadziła ich drogą wiodącą zakosami góry. Poza bezpośrednim rejonem wyjścia Demona, nie zauważyli wielu zniszczeń. Ale magia zniknęła wszędzie, a stworzenia poszalały. Szczury próbowały atakować swą magią gryzoni, kiedy się nie udało, wróciły do używania zębów. Nie przywykły do tego, nie bardziej niż Bink do władania zwykłym mieczem, siły więc były wyrównane. Odpędzał je zamaszystymi cięciami. Klinga, nawet bez magii pozostała ostra, mogła zabijać i ranić.
Jednak wywijanie mieczem wymagało siły i ramię zaczynało mu słabnąć. Musiał istnieć inny czar, czyniący miecze lżejszymi i łatwiejszymi do prowadzenia. Bez konieczności używania do tego celu własnej woli, jak wówczas, gdy Bink został zaatakowany w królewskich ogrodach. Szczury tłoczyły się bliżej, pozostając poza jego zasięgiem, usiłując jednak gryźć go po piętach, kiedy się wspinał. Jewel wiodło się nie lepiej. Nie miała nawet własnego noża i musiała pożyczyć go od Binka. Z łatwością zabiłaby potwora, lecz te mniejsze stworzenia wydawały się niestrudzone. Szczęściem nie były to niklasy, chociaż podobnie zawzięte.
- Dalej droga wiedzie przez mrok - powiedziała Jewel. - Nie pomyślałam o tym. Bez magii nie ma ani zwykłej poświaty, ani magicznej latarni. Boję się ciemności.
Resztki magicznej poświaty wygasły. Bink spojrzał na szczury, niepokojąco bliskie.
- Dobrze mówisz, musimy widzieć, z czym walczymy - rzekł.
Czuł się jak nagi bez swego talentu, który bronił go przed magią. Teraz nie było to potrzebne. A skoro magia nie zagrażała, to praktycznie rzecz biorąc jego sytuacja nie zmieniła się.
- Ogień, potrzebujemy ognia do oświetlenia. Gdyby udało nam się zrobić pochodnie...
- Znam miejsce, gdzie jest trochę... ognistych kamieni - powiedziała Jewel. Natychmiast zreflektowała się. - Chociaż nie sądzę, żeby działały bez magii...
- Czy wiesz, gdzie jest sucha trawa, mam na myśli źdźbła, czy coś, co moglibyśmy skręcić i podpalić... ale ja nie wiem, jak mundańczycy robią ogień, a więc...
- Wiem, gdzie jest magiczny ogień... - przerwała. - Och, to straszne! Nie ma magii! Wyglądała, jakby miała zaraz rozpłakać się.
Bink wiedział, że nimfy nie odznaczały się mocnym charakterem. Wydawały się być stworzone przez magię do zaspokajania przypadkowych męskich snów, a nie do poważnych spraw, jak ta.
Jemu też łzy stanęły w oczach. Po raz pierwszy pojął ogrom tego, co uczynił.
- Wiem! - wykrzykiwał Bink, dziwiąc się samemu sobie. - Coś się tutaj paliło. Czułem to przedtem. Jeżeli pójdziemy tam, to znajdziemy coś, co się pali.
- Wspaniale - zgodziła się Jewel z nimfim, czy raczej - jak skorygował myśl - kobiecym entuzjazmem.
Kierując się węchem, wkrótce odnaleźli to miejsce. Resztki magicznego ogrodu, którym opiekowały się gobliny, były uschnięte i poszarzałe. Martwe listowie tliło się jeszcze i dym gromadził się jeszcze w górnej części jaskiniowego ogrodu. Gobliny oczywiście wyniosły się stąd! Tak bardzo bały się ognia, że nawet nie próbowały go ugasić.
Bink i Jewel pozbierali wszystko, co mogło im się przydać, skręcili w nieregularny sznur i zapalili koniec. Sznur nadtopił się, zapłonął i zgasł w chmurze okropnie cuchnącego dymu. Ale po kilku próbach poszło im lepiej. Tlił się wystarczająco, by w razie potrzeby rozniecić go w jasny płomień. Niosła go Jewel. Dawał jej upragnione poczucie bezpieczeństwa, a Bink miał w ten sposób ręce wolne do walki.
Obecnie najgorszym wrogiem były gobliny. Z pewnością wyczuły intruzów w swoim ogrodzie. Na razie nie widzieli śladów ich obecności. Dotychczas siedziały w wykopie, ogrodzone ochronną barierą magii i mnóstwem światła. Brak światła rozzuchwalał je. Gobliny wydawały się być potomkami ludzi i szczurów. Teraz po zniknięciu magii zaczynały dominować u nich cechy szczurze. Bink rozumiał, że miało to związek z ich budową: fizycznie przypominały małe, zdziczałe ludziki o dużych, miękkich ogonach i małych, twardych głowach.
Kłopot z goblinami polegał na tym, że łączyły w sobie ludzką inteligencję z brakiem jakichkolwiek skrupułów. Przyczaiły się tuż poza kręgiem światła, lecz nie były tchórzami. Wiedział, że pojedynczo, czy nawet w szóstkę mu nie sprostają, a nie miały dość miejsca, by podejść go na raz jedną gromadą. Stały więc spokojnie, nie rezygnując.
- Myślę, że wiedzą, iż uwolniłem Demona - wymamrotał Bink. - Przyszły żeby się zemścić. Nie mogę ich za to winić.
- Zrobiłeś, co uważałeś za słuszne - wybuchnęła Jewel. Otoczył ramieniem jej wiotką kibić.
- A ty pomagając wydostać mi się na powierzchnię, również robisz to, co uznałaś za słuszne. Choć oboje wiemy, że się myliłem. Zniszczyłem magię Xanth.
- Nie. Nie myliłeś się - powiedziała. - Wczułeś się w sytuację Demona i... Uścisnął ją.
- Dziękuję, że to powiedziałaś. Czy masz coś przeciw temu, żebym... - przerwał. - Zapomniałem. Już nie jestem w tobie zakochany.
- Nie mam nic przeciwko temu - powiedziała, lecz zawstydzony puścił ją. Dobiegł ich złowieszczy chichot goblina. Bink zatrzymał się, podniósł kamień i cisnął nim w stworzenie, ale rzecz jasna, chybił.
Uzbroił się w zapas kamieni. Ciskał nimi ilekroć ujrzał goblina. Wkrótce poprawił celność i zmusił je do tego, by trzymały się na dystans. Kamienie nie miały magicznych właściwości, za to były twarde i ostre, i wszędzie było ich pełno. A miał silniejszą rękę, niż jakikolwiek goblin. Wciąż jednak nie dawały za wygraną. Przestroga Beauregarda była słuszna: Bink nie spotkał dotychczas tak odważnych i nieustępliwych goblinów.
Pomimo zmęczenia nie ośmielił się odpocząć. Mógłby wtedy zasnąć, co oznaczałoby katastrofę. Oczywiście, Jewel mogłaby czuwać podczas jego snu, była w końcu jednak tylko nimfą, a raczej młodą kobietą i obawiał się, że wtedy gobliny mogłyby ją osaczyć. Jej los spoczywał w jego rękach, w łapach goblinów byłby z pewnością gorszy, niż to, co mogło spotkać jego. Spojrzał na nią ukradkiem. Ta wyczerpująca wędrówka odcisnęła na niej swoje piętno. Włosy straciły swój oryginalny połysk i zwisały w strąkach bez połysku. Przypominała mu nieco Cameleon, lecz nie w fazie pięknej.
Wlekli się teraz, ale czynili postępy. Bliżej powierzchni wspinaczka stawała się coraz trudniejsza.
- Nie ma zbyt wielu przejść do górnego świata - szepnęła Jewel. - To najlepsza droga, jaką znam, ale nie wiem jak wspiąć się bez pomocy liny czy skrzydeł.
Bink również nie wiedział. Gdyby tutaj był Crombie! Wskazałby najwłaściwszą drogę. Przez otwór nad nimi widać było jasne niebo Słońce oświetliło skalne ściany rozszerzające się bliżej dna jaskini. Były wilgotne i śliskie. Nie można wspiąć się na nie bez pomocy magii.
- Nie możemy pozostać tutaj zbyt długo - powiedziała Jewel. - W pobliżu wyjścia rośnie wikłacz, a jego korzenie mogą być nieprzyjemnie dokuczliwe - przerwała na chwilę, zaniepokojona.
Pojął teraz, dlaczego to talent Crombiego nie wskazał tej drogi Wikłacz! Ale zła magia zniknęła wraz z dobrą!
- Idziemy! - krzyknął.
Znalazł korzenie wikłacza i powyrywał ze ścian te gałęzie, których nie zdołał pochwycić. Szybko splótł z nich mocną, choć nieudolną linę. Korzenie wikłacza były mocne, stworzone do chwytania w duszący uścisk. Uważał, że ta lina z pewnością utrzyma jego ciężar.
- Ale jak zdołamy się tam dostać? - z obawą zapytała Jewel.
- Tam rośnie główny korzeń wikłacza i przechodzi przez najwęższe miejsce - odpowiedział Bink. - Widzisz, właśnie tam - wskazał.
- Nigdy go nie zauważyłam - odrzekła. - A byłam tu ze dwanaście razy drażniąc wikłacza i zastanawiając się, jaki tam jest ten świat na górze. Do moich zadań należało rozmieszczanie klejnotów...
Przerwała swoje nimfie zwierzenia.
- Jesteś bystrym obserwatorem.
- A ty urodzoną komplemenciarą! Nie martw się, tym razem obejrzysz sobie ten świat na powierzchni! Nie opuszczę cię, dopóki nie będziesz bezpieczna i w dobrych rękach. Może w wiosce magicznego pyłu.
Obejrzała się za siebie, bez słowa. Zerknął na nią przez dym tlącego się zielska. Wydawała się zamyślona.
- Czy powiedziałem coś złego?...
Odwróciła się do niego. Nagle zdecydowana.
- Bink, czy pamiętasz nasze pierwsze spotkanie? Roześmiał się. Jakżeby mógł zapomnieć.
- Byłaś taka piękna, a ja okropnie brudny! Tak jak i teraz. I wtedy po prostu wziąłem... - Wzruszył ramionami nie chcąc wracać do kłopotliwej sytuacji z napojem miłosnym. - Wiesz, trochę mi żal, że tamto wszystko się skończyło. Jesteś strasznie miłą nimfą, a bez twojej pomocy...
- Wtedy kochałeś mnie, a ja nie kochałam ciebie - powiedziała. - Byłeś przebiegły, a ja naiwna. Pochwyciłeś mnie w ramiona i pocałowałeś...
Bink obruszył się.
- Przepraszam, Jewel, to się już nie powtórzy...
- To ty tak uważasz - powiedziała otaczając go ramionami i wycisnęła namiętny pocałunek na jego wpół rozchylonych wargach. Mimo, że była brudna, wciąż wzbudzała niezwykłe doznania; dosłownie odczuł taki sam pociąg, jak po wypiciu miłosnego napoju. Kochał ją przedtem, nie znając jej wcale, a teraz, gdy już poznał i zrozumiał jej nimfie ograniczenia, nad którymi starała się zapanować, polubił ją bardziej. Co pomyślałaby Cameleon, gdyby widziała jego zmieszanie?
Jewel puściła go wreszcie.
- To jest uczciwa gra - rzekła. - Teraz jestem bardziej skomplikowana, niż kilka godzin temu, ty zaś stałeś się bardziej prostolinijny. A teraz posłuż się swoją liną!
Co chciała przez to powiedzieć? Zbity z tropu Bink obciążył linę solidnym kamieniem i cisnął w kierunku głównego korzenia. Upadła za blisko, zważywszy na jej ciężar. Spróbował mocniej, ale lina była wciąż za ciężka. Kłopot polegał na tym, że ciężar liny zwiększał się tym bardziej, im wyżej dolatywał kamień. W końcu związał ją w pakunek i razem z kamieniem cisnął w górę. Doleciała, ale spadła nie owinąwszy się wokół korzenia. Był to jednak krok naprzód i po kilku próbach udało się wreszcie. Kamień spadł, pociągając za sobą linę. Zahaczyła się lecz kilka szarpnięć za drugi koniec uwolniło ją. Bink związał oba końce tak, aby nie mogła się zsunąć.
- Wdrapię się pierwszy, potem ty usiądziesz na pętlę i wyciągnę cię do góry - powiedział. Zdawał sobie sprawę, że nie dałaby rady wspiąć się sama, miała zbyt delikatne ręce. - Rozpal pochodnię, żeby gobliny nie podeszły zbyt blisko.
Skinęła głową. Bink zaczerpnął powietrza głęboko do płuc, czując jak zmęczony organizm spręża się w oczekiwaniu ostatecznego wysiłku. Zebrał się w sobie i rozpoczął wspinaczkę.
Początkowo szło mu lepiej niż się spodziewał, ale wkrótce pogorszyło się. Jego ręce utrudzone walką i rzutami, męczyły się szybko. Próbował dać im odpocząć, przerzucając ciężar ciała na klinujące linę nogi, lecz niewiele to pomogło. Gdyby miał choć łyk leczącego eliksiru! Ale Jewel wciąż czekała, a z nią szczury i gobliny, nie mógł więc długo zwlekać. Cierpiąc, podciągał się coraz mniejszymi podrzutami. Czuł dziwną lekkość w głowie, oddychał chrapliwie, a ręce ciążyły jak namoczone w wodzie kłody drewna. Wciąż jednak posuwał się w górę
Nagle znalazł się tak szybko na górze, że wyglądało to na cud. Być może jego zmęczony umysł wyłączył się, oszczędzając mu cierpienia spowodowanego nieustannym wysiłkiem, a pełna świadomość powróciła dopiero z osiągnięciem celu. Przylgnął do dużego korzenia, którego owłosienie służyło zapewne do lepszego ściskania zdobyczy. Nigdy wcześniej nie spodziewał się, że z taką przyjemnością odda się w objęcia wikłacza.
Przerzucił nogę, chybił i poczuł, że spada. Odczuł to niemal jako ulgę. Ale lina wciąż tam była, wczepił się w nią ciężko dysząc. Tak blisko końca, a tak ciężko zarazem!
Węzeł znajdował się przy samej górze. Bink ścisnął go mocno nogami i pomagając sobie w miarę wypoczętymi mięśniami nóg, wgramolił się jakoś na korzeń. Spostrzegł teraz, że chropowata kora wygładziła się nieco w górnej części, co ułatwiało trzymanie się i pełzanie. Więc wczepił się, pełzł, aż cal po calu dotarł w górę i legł, dysząc ciężko, zbyt zmęczony, by odczuwać cokolwiek.
- Nic ci nie jest, Bink? - zawołała z dołu Jewel. Orzeźwiło go to. Jeszcze daleko do końca.
- To ja powinienem spytać się o to. Czy szczury trzymają się od ciebie z dala? Czy możesz usiąść w pętli, żeby wjechać na górę? - nie miał pojęcia jak udźwignie jej ciężar, będąc w obecnym stanie. Nie mógł jednak jej tego powiedzieć.
- Ze mną jest źle. Nie jadę na górę...
- Jewel, chwyć za linę! Szczury nie dosięgną cię, jeżeli wciągniesz ze sobą jej koniec.
- To nie jest sprawa szczurów, Bink. Przeżyłam tu na dole całe moje życie. Dopóki mam ogień, poradzę sobie ze szczurami, a nawet z goblinami. Chodzi o ciebie. Jesteś przystojnym mężczyzną.
- O mnie? Nie rozumiem - ale zaczynał rozumieć. Z całą pewnością nie chodziło o jego obecny wygląd, nie mniej pospolity niż twarz Chestera (o szlachetny centaurze, w jakim stanie znajdujesz się teraz?). Objawy jej dziwnego zachowania wystąpiły już przedtem, on nie chciał ich dostrzec.
- Nawet, kiedy wypiłeś napój miłosny pozostałeś uczciwy - wołała Jewel. - Byłeś silny, silniejszy niż jakakolwiek nimfa. Nigdy nie użyłeś napoju jako wymówki, by zdradzić wyprawę lub przyjaciół. Podziwiałam to i zazdrościłam ci tej cechy, próbowałam cię naśladować. Jedynym wyjątkiem był pocałunek, który mi skradłeś, więc wykradłem go teraz z powrotem. Kocham cię, Bink, a teraz...
- Ale ty nie piłaś w ogóle napoju! - zaprotestował. - A jeśli nawet, to magia zniknęła.
- Nigdy nie piłam napoju - przyznała. - Dlatego zniknięcie magii nie odbierze mi mojej miłości. Rozwinęłam się pod naciskiem tej sytuacji tracąc mą niewinność nimfy. Teraz patrzę trzeźwo na rzeczywistość i wiem, że nie ma dla mnie innego lekarstwa jak czas. Nie mogę iść z tobą.
- Ale tam, w dole nie ma dla ciebie życia - przekonywał ją Bink. Jego miłość do niej była dziełem magii, jej była prawdziwa. Kochała szczerzej niż on. Musi znaleźć na to jakąś radę...
- Kiedy ujrzałam jak poświęciłeś mnie kiedy działało jeszcze zaklęcie miłości, zrozumiałam, że nie mogę mieć nadziei, gdy ono minie. Jak na ironię, moja miłość rozkwitła wtedy, gdy się mnie wyrzekłeś. Stało się tak, gdyż byłeś wierny swym zasadom i dążyłeś niezłomnie do celu. Sama muszę pozostać wierna swemu przeznaczeniu, Binku.
- Nie! - zawołał. - Wyjdź stamtąd. Musi istnieć jakieś inne rozwiązanie...
Ale lina zaczęła się nagle ślizgać i tłuc o korzeń. Nimfa rozwiązała ją w dolnej części pętli i teraz lina zwisała luźno. Złapał linę, lecz było już za późno. Koniec ześliznął się z korzenia i spadł w ciemność.
- Jewel! - krzyknął. - Nie rób tego! Nie kocham cię, ale bardzo lubię, ja...
Ale to był koniec. Miała rację, nawet gdyby ją kochał, nie mógłby jej nigdy posiąść, bowiem Bink nie złamie zasad.
Z dołu nie doszła żadna odpowiedź. Nimfa postąpiła honorowo. Jej odejście uwalniało go. W tych okolicznościach postąpiłby tak samo. Nie pozostało mu nic innego, jak ruszać do domu.
- Zegnaj, Jewel - krzyknął z nadzieją, że nimfa jeszcze usłyszy. - Nie mogę dać ci miłości, lecz darzę cię szacunkiem. Jesteś teraz kobietą...
Czekał nasłuchując, ale niczego nie usłyszał. W końcu zszedł z korzenia i rozejrzał się dokoła. Znajdował się w głębokiej wyrwie, którą rozpoznał jako część Rozpadliny - wielkiej przepaści, która przecinała na pół Krainę Xanth. Drzewo było zakorzenione na jej dnie ale wierzchołkiem sięgało aż do samej góry, a gałęzie wystawały poza jej krawędź. Nieobecność magii czyniła drzewo bezpiecznym dla wspinaczki. Tak naprawdę, to groźny mógł być rejon, który bezpośrednio rozciągał się przed nim. Niebezpieczeństwo mogło czaić się w drodze do pałacu Króla. Musi dotrzeć tam w ciągu dnia.
Spostrzegł kilka bezwładnych robaków. Leżały w słońcu konwulsyjnie poruszając szczypcami. Bink poczuł dla nich współczucie i delikatnie odsunął je nogą w kierunku najbliższego cienia. Biedne, małe stworzonka! Wtedy rozpoznał je. Były to pozbawione swojej magii niklasy. Jakże nisko upadły.
Kiedy zsunął się z ostatniej macki wikłacza i stanął na twardym gruncie, odkrył, że jest w nieznanym miejscu. Rozpadlina przebiegała z północy na południe, a nie ze wschodu na zachód, chyba, że utrata magii spowodowała zmianę orbity słońca. To była inna Rozpadlina. Poczuł się zagubiony.
Zastanawiając się nad tym doszedł do wniosku, że nie mógł oddalić się tak daleko na północ od Rozpadliny. Zatem prawdopodobnie znajdował się na południe od niej i od pałacu. Najlepsze wyjście, to iść na północ tak długo, dopóki nie dotrze do Rozpadliny lub znanych okolic. Droga była trudniejsza niż oczekiwał. To prawda, że nie zagrażała już wroga magia, lecz nie istniała także przyjazna. Krajobraz zmienił się zasadniczo. Stał się bardziej mundański. Nie było latających owoców, drzew butowych ani dżinsokrzewów mogących poprawić jego rozchełstany wygląd. Ani gaszących pragnienie melonów. Musiał zdobyć zwyczajne jadło i wodę, ale nie bardzo wiedział, gdzie ma tego szukać. Zwierzęta, oszołomione zniknięciem magii, nie były dosyć mądre, aby pojąć, że i on jest jej pozbawiony. Tylko to stanowiło jego ochronę.
Było późne popołudnie. Nie wiedział, ile godzin czy dni spędził na dole, lecz tu, w blasku słońca znowu będzie musiał odnaleźć drogę. Noc spędzi w lesie. Na pierwszy rzut oka było tu dość bezpiecznie. Mógłby wdrapać się na drzewo. Rozejrzał się za odpowiednim. Wiele drzew stało w tym lesie. Wyglądały na martwe. A może spały tylko w czasie ten nowej zimy powstałej na skutek zaniku magii. Upłyną miesiące lub lata, zanim przyzwyczają się do tej zimy. Niektóre fosforyzowały. Musiały to być mundańskie odmiany wyzwolone od wpływu magii. Czy lepiej schronić się na zdrowym, zwykłym drzewie, czy na usychającym, magicznym?
Bink zadrżał. Było mu zimno, a nie znajdzie już kocokrzaków. Był zmęczony, samotny i pełen wyrzutów sumienia, po tym co uczynił. Jutro będzie musiał spojrzeć w oczy przyjaciołom w pałacu i powiedzieć im...
Ale oni z pewnością odgadli już, czyja to wina. To nie wina przerażała go, lecz kara. Jewel była mądra unikając go, nie miał już żadnej przyszłości w domu.
Okolica wydawała się mu jakby znajoma. Były tu ścieżki wydeptane w gąszczu przez mrówkolwy i jeżyny, i cuchnące krzaki.
- To tu! - wykrzyknął. - Tędy przeszliśmy powietrzną ścieżka do wioski magicznego pyłu.
Rozejrzał się wśród więdnącej roślinności. Droga wiodła nieopodal, utworzona z pnączy i zwiększała się, z najmocniejszych drzew. Nie kreśliła pętli w powietrzu, nie istniała już magia. Wspiął się na te kładkę i ruszył dalej. Uginała się pod jego ciężarem i niepokojąco kołysała na boki, nie wydawała się bezpieczna, ale utrzymała go. Właściwie obrany kierunek zawiódł go do osady. Bał się, że zastanie ją pogrążoną w rozpaczy. Ale wieś wyglądała odświętnie. Płonęło wielkie ognisko, a mężczyźni i kobiety różnych ras tańczyli wokół niego.
Mężczyźni? Skąd się tam wzięli? To była osada kobiet! Czyżby kolejna Fala najazdu brutalnych mężczyzn z Mundanii dokazywała teraz z bezbronnymi kobietami?! Na razie nie wyglądało to groźnie. Mężczyźni wydawali się szczęśliwi i kobiety również. Bink wkroczył do osady. Szukał jej przywódczyni - Trolli. Mężczyzna, który go wypatrzył, gdy schodził z wiszącej drogi zawołał:
- Cześć, przyjacielu! Witaj w domu! Która to twoja wdowa?
- Wdowa? - bezmyślnie powtórzył Bink.
- Twoja kobieta, zanim złapała cię Gorgona. Uszczęśliwi ją twój powrót!
Gorgona! Nagle wszystko stało się jasne.
- Jesteście kamiennymi mężami! Uwolnionymi ze zniknięciem magii!
- A ty nie? - zaśmiał się Mężczyzna. - Idź lepiej zobaczyć się z wodzem!
- Trolla - powiedział Bink. - Jeśli wciąż jeszcze tu jest...
- Kto szuka Trolli? - zapytał jakiś głos. Należał do brzydkiego, wielkiego trolla. No, cóż, one wszystkie były wielkie i paskudne. Ręka Binka przysunęła się do gardy miecza.
- Chciałem tylko z nią pomówić...
- Dobra - odpowiedział dobrodusznie troll. Złożył dłonie wokół ust i zawołał:
- Chodź tu, suko!
Z tuzin młodych kobiet poderwało się sądząc, że to o nie chodzi. Bink ukrył uśmiech.
- A Gorgona? - zapytał. - Co się z nią stało?
- Mieliśmy ją zamiar powiesić, po tym jak wiesz... - powiedział troll. - Była z niej niezgorsza flądra, wyjąwszy to kłębowisko węży we włosach. Ale skoczyła do jeziora i zanim odkryliśmy, że nie ma w nim żadnych potworów, była już zbyt daleko, by ją schwytać. Gdy widzieliśmy ją po raz ostatni, kierowała się na północ.
Północ. W stronę zamku Maga Humfreya. Był zadowolony, że udało się jej zbiec, wiedział jednak, że nie zastanie Humfreya w domu. Był to dalszy ciąg tragedii Binka.
Trolla przyszła odpowiadając na wezwanie.
- Bink! - zawołała. - Zrobiłeś to!
- Zrobiłem - zgodził się smętnie - wygnałem magię z Krainy Xanth. Zamieniłem ją w Mundanię. Teraz wracam do domu, aby ponieść karę.
- Karę?! - krzyknął Troll. - Wyzwoliłeś nas wszystkich! Jesteś bohaterem!
Bink nie spodziewał się takiego obrotu sprawy. - Wiec nie jesteście wściekli z powodu utraty magii?...
- Wściekli!? - zawołała Trolla. - Mam być zła, że wrócił mój mąż, wystarczająco dobry, by go wręcz pożreć? Objęła swego trolla uściskiem mogącym zmiażdżyć normalne kości. Wytrzymał to, choć wydawał się nieco zbity z tropu.
Samica gryfa przysunęła się bliżej.
- AWK? - zapytała.
- Jest tu ktoś, kto ci pomagał uwolnić się od zaklęcia Midasa - powiedziała Trolla. - A gdzie jest twój przystojny gryf? Bink pomyślał, że lepiej nie wspominać o butelce.
- On jest ograniczony... właściwie, to zmienił się w człowieka. Wyrażał się o pani ciepło, ale składa wyrazy ubolewania...
Gryfica odeszła rozczarowana. Zanosiło się na to, że nie będzie miała swojego partnera. Może znajdzie w końcu samca swojego gatunku. Bink zastanawiał się, czy w wyniku zróżnicowania się form, jakie już zaczęło mieć miejsce, będzie to lew, czy może raczej orzeł. Albo może gryfy zachowają sobie kształty, a dopiero ich potomstwo zróżnicuje się. Utrata magii, podobnie jak jej obecność stwarzała wiele problemów...
- Ugościmy cię dzisiaj po królewsku, a ty opowiesz nam wszystko! - rzekła Trolla.
- Cóż, jestem bardzo zmęczony - wymamrotał Bink. - Wolałbym niczego nie opowiadać. Zaginął mój najlepszy przyjaciel Mag Humfrey, podobnie jak centaur, a te wspomnienia...
Tak, potrzeba ci trochę rozrywki - zgodziła się Trolla. - Mamy tu kilka samotnych kobiet, córek starszych mieszkańców. Są teraz bardzo osamotnione, więc...
- Och, nie, dziękuję bardzo - powiedział Bink pośpiesznie. Złamał już zbyt wiele serc. - Trochę jedzenia i kąt do spania, jeżeli możecie...
- Odkąd nasza społeczność podwoiła się, miejsca jest niewiele, ale dziewczęta zajmą się tobą. Będą miały jakieś zajęcie. Ucieszą się, mogąc dzielić z tobą pokój...
Bink był zbyt zmęczony aby protestować. Lecz kiedy przyjrzał się "dziewczętom" wróżek i elfów zauważył, że jako mężczyzna nie interesuje ich wcale. Rozpoczęły zabawę w karmienie go różnymi smakołykami, wkładając mu je do ust maleńkimi rączkami. Szczebiotały przy tym wesoło. Nie dały mu talerzy, ale przynosiły posiłek po kawałeczku z sąsiedniego pokoju. Położył się wreszcie na łożu utworzonym za pomocą trzydziestu małych, kolorowych poduszeczek, podczas, gdy wróżki krążyły wokół, wachlując go cienkimi skrzydełkami. Oczywiście, nie mogły już latać, a skrzydełka niebawem odpadną, w miarę jak będą przybierały bardziej ziemskie kształty. Ale na razie było to bardzo miłe. Zasnął, licząc przeskakujące przez niego stworzenia, grające w swoją ulubioną grę - podążaj za wodzem!
Ale rano znów stanął wobec rzeczywistości. Ponury powrót do domu. Pocieszało go jedynie to, że mimo wszystko jego wyprawa przyniosła jakiś pozytywny skutek. Być może jego talent zanim został zniweczony brakiem magii, zaaranżował to tak, aby umożliwić mu dotarcie w dobre, bezpieczne miejsce. Lecz czy dla reszty Xanth mogła też istnieć taka nadzieja?
Gryfica odprowadziła go daleko i w zdumiewająco krótkim czasie znalazł się znów w na pół znanym terenie martwego lasu. Nie różnił się zbytnio od reszty odludzia. Podziękował jej, życząc wszystkiego dobrego i dalej podążał samotnie na pomoc.
Samotność osaczała go. Doskwierał brak magii. Zniknęły wszystkie drobne przyjemności, do których był przyzwyczajony. Nie było więcej błękitnych ropuch przycupniętych na swoich pękatych roślinnych taboretach, ani indiańskich fajek wydmuchujących w górę swój słodki dym. Nie było drzew uchylających gałęzie z jego drogi, czy mruczących doń ostrzegawczo zaklęcia. Wszystko stało się beznadziejnie mundańskie. Czy życie bez magii było naprawdę cokolwiek warte?
No cóż, Cameleon mogłaby na przykład pozostać w swojej normalnej fazie, którą lubił najbardziej: niezbyt ładna i niezbyt mądra, ale za to bardzo miła. Tak, mógłby z nią żyć przez jakiś czas zanim zaczęłaby go nudzić, zakładając, że wojno by mu było...
Zatrzymał się słysząc człapanie podków na ubitej ścieżce. Wróg? Nie dbał o to. Byle miał jakieś towarzystwo!
- Heej! - zawołał.
- Proszę? - to był damski głos. Podążył w jego stronę. Na ubitej ścieżce stała centaurzyca. Boki miała matowe, w ogon wplątane osty, oczywiście dama miała możliwości zaklęcia ich. Jej ludzki tors i twarz, choć niewątpliwie kobieca nie były zbyt proporcjonalne. Towarzyszył jej źrebak, nie tylko niezbyt przystojny, wręcz pospolity, z wyjątkiem ulizanego zadu. Przypominał...
- Chester! - zawołał Bink. - Źrebak Chestera!
- Ty jesteś Bink - powiedziała klacz.
Teraz rozpoznał ją. Cherie, żona Chestera. Nie była piękna jak dawniej. Co się z nią stało?
Lecz miał dość sprytu aby wyrazić to okrężnie.
- Co tu robisz? Myślałem, że zostałaś w centaurzej wiosce, czekając, aż...
O mało sam nie złapał się w pułapkę: Chester nigdy nie wróci.
- Kłusuję do pałacu, aby dowiedzieć się, kto jest sprawcą tego cudu - powiedziała. Czy zdajesz sobie sprawę, że ta nieprzyzwoitość wreszcie wygnana została z Xanth?
Przypomniał sobie: Cherie zawsze uważała magię za coś nieprzyzwoitego, zwłaszcza, gdy dotyczyło to centaurów. Klacz, uważając się za wolnomyślicielkę, tolerowała magię u innych jako zło konieczne; mówiąc o tym jak o objawach klinicznych.
Wiedział coś na ten temat. Był zadowolony, że chociaż jednej osobie podobała się zmiana.
- Obawiam się, że to ja jestem sprawcą...
- Ty wypędziłeś magię? - zapytała wstrząśnięta.
- To długa historia - powiedział Bink. - W dodatku bolesna. Obawiam się, że nie wszyscy przyjmą to tak dobrze jak ty.
- Wsiadaj na mój grzbiet. Podróżujesz zbyt wolno. Zabiorę cię do pałacu, a ty opowiesz mi wszystko. Umieram z ciekawości.
Gdyby znała całą prawdę o Chesterze, mogłaby umrzeć naprawdę. Ale musiał jej powiedzieć. Bink dosiadł jej, przytrzymując się grzywy, podczas, gdy ona puściła się truchtem. Przygotowywał się na całodzienny marsz, ale teraz dotrze do pałacu przed zmrokiem.
Opowiedział jej wszystko. Spostrzegł, że wdał się w zbędne szczegóły i pojął, że robi to, gdyż boi się dojść do momentu, kiedy Chester stoczył swą straszliwą walkę i przegrał. Mógłby oczywiście wygrać, gdyby złe oko, przeznaczone właściwie dla Binka nie oszołomiło go, ale nie będzie to dla niej żadną pociechą. Cherie była wdową, a on musiał jej o tym powiedzieć.
Jego opowieść przerwał ryk. Smok, który się przed nimi pojawił wyglądał jednak żałośnie. Błyszczące łuski (ongiś) wyblakły i stały się brudnoszare. Gdy chciał zionąć ogniem, pojawił się tylko dymek. Wydawał się wychudzony i chory, polując polegał dalej na magii.
Niemniej jednak, smok zaatakował, zamierzając ich pożreć. Bink dobył miecza, a Cherie wspięła się lekko, gotowa kopać. Nawet podupadły smok tych rozmiarów był groźny.
Wtem Bink dostrzegł bliznę na szyi smoka.
- Czy my aby się nie znamy? - wykrzyknął. Smok zatrzymał się i skinął łbem.
- Chester, Crombie i ja spotkaliśmy go i zawarliśmy rozejm - powiedział Bink. - Wspólnie walczyliśmy z niklasami.
- Teraz są nieszkodliwe - powiedziała Cherie. - Ich szczypce straciły swą... - pogardliwie wydęła wargi - swą magię. Gnałam po dnie Rozpadliny, tratując je, a one nic nie mogły mi zrobić.
Bink powiedział.
- Magia opuściła Xanth, smoku, musisz nauczyć się walczyć i polować bez ognia. W swoim czasie zmienisz się w swój mundański odpowiednik. Ty lub twoje potomstwo. Myślę, że będziesz wielkim wężem, przykro mi!
Smok popatrzył na niego ze zgrozą. Nagle czmychnął ni to biegnąc ni to sunąc.
- Mnie również jest przykro - powiedziała Cherie. - Rozumiem, że teraz Xanth nie jest już taki jak dawniej. Zaklęcia były tu na swoim miejscu. Dla stworzeń takich jak ten smok, magia była czymś naturalnym. - Było to znaczne ustępstwo z jej strony.
Bink kontynuował swą opowieść. Nie mógł już dłużej ukrywać prawdy. Zdenerwowany powiedział jej to, co w końcu musiał jej powiedzieć.
- Masz więc Crombiego w tej butelce - zakończył świadom strasznego napięcia jej ciała.
- Ale Chester i Humfrey...
- Pozostali na dole, gdyż uwolniłem Demona.
- Ale nie wiesz na pewno, że oni nie żyją - powiedziała. Jej ciało nadal było spięte, aż jazda na jej grzbiecie stała się uciążliwa. - Można ich odnaleźć, wydobyć...
- Nie wiem jak - smętnie odpowiedział Bink. Nie podobała mu się cała ta sytuacja.
- Humfrey prawdopodobnie zginął przygnieciony zawałem, dlatego nie mogłeś odnaleźć jego ciała. Bez swojej magii informacyjnej mógłby zostać zamieniony w gnoma. Ale Chester, on jest sprytny, żeby... żeby... on nie zginął. Jest po prostu zakonserwowany. Mówiłeś, że to jest konserwujące jezioro...
- Mówiłem - powiedział Bink. - Ale opróżniło się na tyle, że mogłem zobaczyć zwoje mózgo-korala...
- Nie było wcale opróżnione! On tam jest! Głęboko, jak ten gryf w butelce, czuję to! Możemy go odnaleźć, ożywić... Bink pokręcił głową.
- Bez pomocy magii, nie...
Zrzuciła go z grzbietu. Bink poszybował w powietrzu, zobaczył ziemię zbliżającą się do jego głowy i wiedział, że nie pomoże mu jego talent. Wylądował... w ramionach Cherie. W ostatniej chwili skoczyła i złapała go.
- Wybacz Bink, po prostu takie plugastwa denerwują mnie. Centaury nie...
Odwróciła się i postawiła go na nogi nie kończąc zdania. Może straciła urodę, lecz zachowała siłę centaura. Właśnie siłę, a nie piękno. W czasach magii była stworzeniem obdarzonym wspaniałymi piersiami; teraz nadal pozostały piękne, choć nieco obwisłe, tak jak u większości mocno zbudowanych kobiet. Jej twarz cudownie zuchwała, stała się teraz nieładna. Co mogło spowodować tę nagłą zmianę, prócz zniknięcia magii?
- Pozwól, że uproszczę - powiedział Bink. - Uważasz, że cała magia to świństwo...
- Nie cała magia, Bink. Dla niektórych z was jest ona czymś naturalnym, ale wy jesteście tylko ludźmi. Z centaurami sprawy mają się inaczej. Jesteśmy cywilizowani.
- A może centaury mają własną magię... Skrzywiła się z kontrolowanym obrzydzeniem. - Ruszajmy, nim zrobi się późno. Mamy jeszcze niezły kawał drogi do pokonania...
- Weźmy choćby pustelnika Hermana, wuja Chestera - nalegał Bink. - Potrafił wzniecać ogień.
- Został wykluczony z naszej społeczności - powiedziała. Ton jej wypowiedzi był tak cierpki, że przypominał mu Chestera.
- Przypuśćmy, że i inne centaury znały magię...
- Bink, dlaczego zachowujesz się tak obraźliwie? Czy chcesz żebym zostawiła cię samego na tym pustkowiu? - skinęła na źrebaka, który szybko stanął u jej boku.
- A może ty sama masz magiczne zdolności? - zapytał Bink. - Czy również uważasz je za nieprzyzwoite?
- Tego już za wiele! - parsknęła. - Nie zniosę tak wstrętnego zachowania nawet ze strony człowieka. - Chodź, Chet! - i ruszyła dalej.
- Wysłuchaj mnie do licha! - zawołał Bink. - Czy wiesz dlaczego Chester poszedł ze mną na wyprawę? Otóż chciał odkryć swój talent magiczny. Jeżeli zaprzeczasz magii centaurów, nie wierzysz także i w niego, bo on posiadał magię, dobrą magię, tak więc...
Poderwała się, chcąc ugodzić weń kopytami. Choć była tylko kobyłą, mogła zabić go jednym ciosem.
Bink uskoczył do tyłu.
- Dobra magia - powtórzył. - Nic głupiego, jak zabarwianie zielonych liści purpurą, czy negatywnego, jak budzenie irytacji w ludziach. Grał na magicznym srebrnym flecie i była to najcudowniejsza muzyka, jaką kiedykolwiek słyszałem. W głębi duszy był niezwykle piękny, lecz tłumił to, gdyż...
- Zamierzam rozdeptać cię na placek! - rżała, atakując go przednimi nogami. - Nie masz prawa nawet insynuować...
Ale, kiedy zaślepiała ją złość, on pozostał spokojny. Unikał jej ciosów, podobnie jak owego dzikiego jednorożca, nie odwracając się czy uciekając dalej niż potrzeba. Mógł przebić ją swym mieczem chyba ze sześć razy, lecz nawet nie wydobył go. Odkąd magia opuściła Xanth, spór ten miał charakter czysto akademicki, lecz on zawziął się, zmuszając ją do przyjęcia prawdy.
- I ty, Cherie też posiadasz magię. Umiesz wyglądać tak, jak chcesz wyglądać. Jest to rodzaj złudzenia związany z...
W dzikiej furii uderzyła obiema nogami na raz. Mówiąc, że ona sama mogłaby być nieprzyzwoita, uraził jej najgłębsze uczucia. Sam pozostał opanowany i przewidywał jej reakcję, więc i tym razem uniknął ataku. Głos był jego orężem i zamierzał zwyciężyć za jego pomocą. Nagromadził zbyt wiele złudzeń, zwłaszcza własnych i musi się z nich otrząsnąć. W istocie atakował sam siebie; swój wstyd, to za to, co uczynił Krainie Xanth uwalniając Demona.
Posłuchaj! - zawołał - przejrzyj się w jeziorze, a dostrzeżesz różnicę. Twoja magia zniknęła!
Nawet w złości pojęła, że zmierza do nikąd.
- Dobrze, spojrzę! - odkrzyknęła. - A potem kopnę cię aż na księżyc.
Zdarzyło się to wkrótce po tym, jak minęli niewielki staw. Zawrócili w milczeniu. Gdy spojrzała na swoje odbicie, Bink niemal pożałował tego, co uczynił. Mimo, że była pewna tego co ujrzy, uczciwie gotowa była ugiąć się wobec faktów.
- Och, nie! - wykrzyknęła zaszokowana. - Jestem pospolita, jestem brzydka, brzydsza od Chestera!
- Nie, jesteś piękna, kiedy działa magia - upierał się Bink, pragnąc ubarwić prawdę, do uznania której pragnął ją przekonać.
- Magia jest dla ciebie czymś równie naturalnym, jak i dla mnie. Nie masz żadnego powodu, by nadal twierdzić, że nie jest to taka sama naturalna czynność, jak jedzenie, rozmnażanie się, czy...
- Zjeżdżaj! - krzyknęła. - Ty potworze, ty...
W kolejnym ataku furii uderzyła kopytem w staw. Plusnęła, poleciały bryzgi. Ale woda, jak to woda, pofalowała trochę i uspokoiła się, podsuwając znowu bezlitosne odbicie.
- Słuchaj, Cherie - rzekł Bink. - Uważasz, że można uratować Chestera. I ja w to wierzę. Nie śmiem otworzyć butelki Crombiego, ponieważ zabieg ten wymaga magii, której nie mamy. Z tego samego powodu Chester musi przebywać w jeziorze, pozostając tam w formie utajonego życia. Potrzebujemy magii! Nieważne, czy ją lubimy, czy nie. Bez niej Chester jest martwy. Nie możemy zdziałać niczego, dopóki ty...
Z największą niechęcią skinęła na zgodę.
- Nie sądziłam, że cokolwiek zmusi mnie do tolerowania tego plugastwa. Ale dla Chestera zrobiłabym wszystko. Nawet... - przełknęła ślinę i machnęła ogonem. - Nawet strawiłabym magię. Ale...
- Musimy udać się na kolejną wyprawę - powiedział, jakby obmycie w stawie natchnęło go kolejną myślą. - Na wyprawę, która przywróci magię Krainie Xanth! Może, jeżeli spróbujemy razem, ludzie, centaury i wszystkie stworzenia Xanth, to uda nam się odnaleźć innego Demona...
Umilkł, zdając sobie sprawę z beznadziejności tego pomysłu. W jaki sposób zdołaliby wezwać X/A/N/th-a lub jakąkolwiek inną istotę supermagiczną. Demony nie interesują się tym królestwem.
- Tak?! - zgodziła się Cherie, nabierając nadziei w chwili, kiedy on ją utracił. - Może Król będzie wiedział, jak się do tego zabrać. Siadaj na mój grzbiet, pogalopujemy!
Bink zrobił to i ruszyli. Nie miała nieokiełznanej siły Chestera, lecz musiał mocno przytulić się do jej smukłej talii, gdy mknęła przez las.
- A za pomocą magii znów będę piękna... - nuciła tęsknie. Zmęczony Bink kołysał się sennie, gdy Cherie pędziła przez leśne pustkowie. Nagle zatrzymała się tak gwałtownie, że omal nie spadł. Natknęli się na parę wielkich, kudłatych stworów.
- Z drogi potwory! - krzyknęła obcesowo Cherie. W końcu to były tylko potwory. - To droga publiczna. Nie macie prawa jej blokować...
- My nie blokujemy, centaurzyco - powiedział jeden z potworów. - Wy się odsuńcie i pozwólcie nam przejść.
- Ogr Crunch! - zawołał Bink. - Co robisz tak daleko od domu?
- Znasz tego potwora? - zapytała Cherie.
- Oczywiście, że znam! Co więcej, rozumiem go teraz bez pomocy tłumacza...
Ogr, przypominający prymitywnego człowieka o niskim czole i płaskiej czaszce, wpatrywał się w Binka.
- Czy spotkałem cię już kiedyś, człowieku? Podczas romantycznej nocy księżycowej, którą ona lubiła najbardziej?
- Księżycowa noc? - wymamrotała Cherie.
- Ach, więc to jest ta śpiąca królewna? - powiedział Bink, przypominając sobie ogrzycę. Była tak paskudnym stworzeniem, jak tylko można sobie wyobrazić. Lecz nad kudłami przypominającymi sznurkową szczotkę do sprzątania wymiotów i pod zgrzebnym workowatym strojem kryły się rysy delikatniejsze, niż można się było spodziewać. Przypomniał sobie, że nie była prawdziwą ogrzyca, lecz aktorką grającą rolę w jednej z produkcji demoniaków. Z pewnością, gdyby zechciała, wyglądałaby zupełnie ładnie. Dlaczego więc nie próbuje?
- Jedno pytanie...
Ale samica, nie w ciemię bita, odgadła je, zanim zdążył je zadać.
- To prawda, kiedyś miałam inną twarz - powiedziała Binkowi. - Szczęściem, wyrwałam się z tego kołowrotu i znalazłam mężczyznę lepszego niż demoniak. Podoba mi się bardziej, jest wierny jak pies.
Tak więc primadonna znalazła wartościowego męża. Po spotkaniu z demoniakami, Bink mógł tylko pochwalić jej wybór. Ukrywała się w przebraniu ogrzycy, które świetnie maskowało jej normalną osobowość. Wtedy to nauczyła Cruncha wyrażać się bardziej zrozumiale. Ale cwana demonica!
- Gratulacje - powiedział Bink. Półgłosem wyjaśnił sprawę Cherie. - Pobrali się za naszą radą: Crombiego, Chestera i Humfreya oraz moją. Lecz Humfrey właśnie zasypiał. To już oddzielna opowieść.
- Spodziewam się - zgodziła się z powątpiewaniem.
- Tak, wali mnie zdrowo - rzekła jasnowłosa ogrzyca - swą drewnianą głową.
- Ogry są bardzo namiętne - mruknął Bink. Cherie po chwilowym zdumieniu szybko włączyła się do rozmowy.
- Jak zdołasz utrzymać jego miłość? - zapytała z pewną dozą kobiecej ciekawości. - Czyż on nie lubi włóczyć się i rozrabiać?
- Jeśli pójść chce, nie powiem nie - odrzekła rezolutnie świadoma swych wdzięków ogrzyca. - Kiedy wróci tu, przyłożę mu!
I dla przykładu grzmotnęła swego ogra potężnym sierpowym, ot tak, aby Bink przypadkiem mylnie nie zinterpretował jej deklaracji. - Sprawię, że poczuje się jak bestia, a potem sprawię mu ucztę.
Na twarzy Cruncha pojawił się aprobujący uśmiech. Był niewątpliwie całkowicie usatysfakcjonowany. Znalazł się w o wiele lepszej sytuacji - pomyślał Bink - niż gdyby zgodnie z naturą związał się z prawdziwą ogrzyca. Jeśli nawet aktorka miała jakieś wady, to z pewnością wiedziała, jak należy postępować z mężczyznami.
- Czy brak magii nie przeszkadza wam w życiu? - zapytał Bink.
Obydwa ogry popatrzyły tępo na niego.
- Nawet nie spostrzegły! - wykrzyknęła Cherie. - Oto przykład prawdziwej miłości!
Ogry ruszyły w swoją drogę, a Cherie znów pędziła. Lecz była zamyślona.
- Retoryczne pytanie, czy mężczyźni naprawdę lubią czuć się bestiami?
- Tak, czasem - potwierdził Bink myśląc o Cameleon.
Kiedy znajdowała się w swojej piękno-głupiej fazie, zdawało się, że istnieje tylko po to, aby mu sprawiać przyjemność, czuł się wtedy bardzo męski. Ale w fazie mądro-brzydkiej, odpychała go zarówno swym dowcipem, jak i wyglądem. Pod tym względem była sprytniejsza będąc głupią, niż kiedy była mądra. Oczywiście, wszystko skończyło się, pozostanie teraz w swojej normalnej fazie, unikając skrajności. Huśtawka już nie powróci.
- A i centaury też czują się w domu prawdziwymi ogierami...
- Tak, mężczyźni chcą być akceptowani, potrzebni i dominujący, nawet, jeżeli tak nie jest. Szczególnie w domu. Ta ogrzyca dobrze wie, co robi.
- Chyba tak - zgodziła się Cherie. - Ona jest zręczną aktorką, a on jest szczęśliwy, mogąc coś dla niej zrobić. Centaurzyce również potrafią grać, jeżeli mają powody.
Milczała przez resztę drogi.

14. PARADOKSALNE ŻYCZENIE

Bink kiwał się sennie na jej grzbiecie. Nagle szarpnął nim jakiś wstrząs. Cherie zahamowała tak nagle, że niemal nie rozbił się o jej ludzkie plecy. Gwałtownie uchwycił się jej talii, uważając, by nie sięgnąć za wysoko.
- Co?
- Prawie zapomniałam. Od kilku godzin nie karmiłam Cheta.
- Cheta? - powtórzył oszołomiony jeszcze Bink. - A, Źrebaka.
Dała znak, a malec chyżo podbiegł do jej piersi. Centaury nie były drażliwe, gdy chodziło o naturalne funkcje organizmu, a zwłaszcza podczas biegu. Ludzie byli bardziej przeczuleni na punkcie przyzwoitości. Przynajmniej przy świadkach. Teraz dopiero zrozumiał, dlaczego Cherie nie wydała mu się tak piękna. Piersi miała powiększone i nabrzmiałe z powodu karmienia Źrebaka. Małe centaury wymagały wielkiej ilości mleka, a zwłaszcza wyczerpane biegiem, jak ten.
Po odczekaniu przyzwoitej chwili Bink ostrożnie zawrócił. Źrebak nadal ssał, ale Cherie wypatrzyła Binka. Sapnęła:
- Nie bądź tak cholernie ludzki. Sądzisz, że może uprawiam magię?
Zakłopotany Bink spróbował się uśmiechnąć. Była górą, nie mógł już sobie pozwolić na większą powściągliwość wobec spraw, które jej dotyczyły. Jego definicje na temat tego, co jest nieprzyzwoite, nie miały więcej sensu od jej własnych. Ruszył zdecydowanie w jej kierunku. Zrozumiał, że centaury były dobrze przystosowane do spełnienia swoich funkcji biologicznych. Gdyby Cherie, tak jak klacze, miała wymię, źrebak znalazby się w nie lada opresji. Był trzymającym się prosto małym konikiem, którego ludzka część nie zwieszała się w dół jak szyja konia.
- Jedziemy w złym kierunku - ogłosiła Cherie.
- O! Zeszłaś z drogi? Zgubiliśmy się?
- Jesteśmy w drodze. Ale niekoniecznie prowadzi ona do zamku Roogna. Tam nikt nie potrafi nam pomóc.
- Ależ Król...
- Król teraz stał się po prostu zwykłym człowiekiem. Cóż może zrobić?
Bink westchnął. Zakładał, że Król Trent znajdzie jakiś magiczny sposób, ale Cherie miała rację.
- Kto może cokolwiek zrobić bez... - próbował zaoszczędzić jej nieprzyzwoitego słowa, jednocześnie wiedząc, że to głupie.
- Karmienie Cheta naprowadziło mnie na jeden pomysł - powiedziała, głaskając czule źrebaka po głowie. - Mój mały źrebak, syn Chestera, reprezentant dominującego gatunku w Xanth. Co robię oddalając się od Chestera? Chet potrzebuje prawdziwego ogiera, żeby czegoś się nauczyć od życia. Nigdy nie wybaczyłabym sobie, gdyby...
- Ależ wcale się nie oddalasz! - zaprotestował Bink. - Jedziemy do Króla, żeby dowiedzieć się, co zrobić wobec nieobecności... tj. jak moglibyśmy...
- No, dalej, powiedzże to! - krzyknęła ze złością. - Magia!! Na swój okrężny ludzki sposób pokazałeś, że jest konieczna i integruje nasz sposób życia, wliczając w to moje osobiste życie niech cię cholera! Teraz, proponuję bardziej racjonalne działanie. Nie możemy po prostu wrócić do domu i naradzić się z byłymi Magami. Musimy coś zrobić. Teraz, natychmiast, zanim będzie za późno!
- Już jest za późno - zauważył Bink. - Demon odszedł.
- Może nie odszedł daleko. Może zapomniał czegoś i wróci, a wtedy złapiemy go i...
- To nie byłoby w porządku. Myślałem o tym, zanim go uwolniłem, choć nie podoba mi się rezultat tej wolności.
- Jesteś uczciwym człowiekiem, Bink. To jest czasem uciążliwe, może moglibyśmy zawołać go i porozmawiać z nim. Przekonać go, żeby z powrotem podarował nam kilka czarów...
Bink potrząsnął głową.
- Nie, cokolwiek zrobilibyśmy, nie wpłynie to na Demona Xanth-a. On w ogóle nie troszczy się o nasze dobro. Gdybyś go poznała, wiedziałabyś o tym.
Odwróciła ku niemu głowę.
- Może będzie lepiej, jak się z nim spotkam.
- Jak mam ci to wtłoczyć do twojego końskiego mózgu! - krzyknął rozdrażniony. - Mówiłem ci, odszedł!
- Mówisz w kółko to samo. Chcę zobaczyć miejsce, gdzie żył. Może coś tam pozostało. Coś, co przeoczyłeś. Nie obrażaj się, Bink, ale jesteś tylko człowiekiem. Gdyby tylko istniała jakaś droga, którą moglibyśmy się tam...
- Nie ma drogi! - krzyczał Bink. Chester był wystarczająco uparty, ale ta kobyła... !
- Słuchaj, Bink. Zawracałeś mi głowę sprawą potrzeby magii. Teraz ja zawracam ci twoją faktem konieczności zrobienia czegoś, zamiast poddania się. Możesz sobie wmówić, że idziesz po pomoc, ale ty po prostu uciekasz. Rozwiązanie naszego problemu tkwi nie w pałacu Króla, a w więzieniu Demona. Może nam się nie uda, ale musimy wrócić tam i spróbować.
I zaczęła zawracać drogą, którą przyszli.
- Byłeś tam, pokaż drogę!
Niechętnie podbiegł do jej boku, jak źrebak.
- Do jaskini Demona? - dopytywał się z niedowierzaniem. - Tam są gobliny i odczarowane smoki, i...
- Do cholery z całą tą nieprzyzwoitością! - zarżała. - Kto wie, co dzieje się teraz z Chesterem?
Więc o to chodziło. Jej upór wynikał z bezgranicznej lojalności wobec swojego partnera. Kiedy o tym pomyślał, jego własna postawa wydała mu się moralnie niższa. Może naprawdę jego człowieczeństwo czyniło go niedoskonałym. Dlaczegóż to nie pozostał tam przynajmniej na tyle dłużej, by znaleźć przyjaciela? Rzeczywiście to była ucieczka!
Możliwe, że ktoś wyciągnął Chestera z solanki i uratował nie wspierając się magią. A może i Dobry Mag Humfrey przeżył? Z pewnością mała to szansa, ale nie można jej wykluczyć. Bink zaniedbał obowiązku wobec przyjaciół, nie czyniąc jakiegokolwiek większego wysiłku, by ich uratować. Miał chorobliwą pewność, że Mag i Chester nie żyją. Ale nawet upewnienie się co do tego, było lepsze niż ucieczka przed prawdą.
Wdrapał się z powrotem na grzbiet Cherie i pognali naprzód. Posuwali się zadziwiająco szybko. Wkrótce minęli miejsce, gdzie się spotkali i pogalopowali w kierunku wskazanym przez Binka. Centaury potrafiły naprawdę szybko przenosić się z miejsca na miejsce, ale centaurzyca pędziła tak szybko, że wyglądało, jakby za sprawą magicznego wzmocnienia, przeskakiwali góry. Oczywiście było to złudzenie, zupełnie nie magiczne. Chęć uratowania ogiera dodawała po prostu Cherie bodźca do biegu. Ambicja zawsze jest czymś niemądrym.
Bink prowadził ją do wikłacza w Rozpadlinie. Po drodze minęli wioskę magicznego pyłu. Kiedy się przybliżyli, Binkowi wydało się, że wikłacz drgnął. Musiał to być omam spowodowany padającym światłem, gdyż pozbawiony magii potwór był bezsilny.
Cherie przysunęła się do gałęzi, która częściowo zasłaniała krawędź szczeliny.
- Trudno mi będzie zejść po drzewie w dół - przerwała. - Bink, to się poruszyło... ! Widziałam! Binka raptownie olśniło.
- To wiatr! - krzyknął. - Porusza wiciami!
- Oczywiście - przytaknęła z ulgą. - Przez chwilę prawie myślałam, ale wiem, że się myliłam.
Bink zerknął w dół Rozpadliny i wyśledził pęknięcie u podstawy wielkiego drzewa, skąd wyrastały jego korzenie. Nie chciał się przyznać, ale tak naprawdę nie miał ochoty zejść tam powtórnie.
- Ja... no... mogę zjechać w dół po jego wiciach. Ale ty...
- Ja też mogę zjechać - powiedziała. - To dlatego centaury mają silne ramiona i dobrze rozwinięte mięśnie klatki piersiowej. Mamy do utrzymania większą wagę. Chodź, Chet! - Chwyciła wielką mackę i zrobiła krok ku krawędzi.
Była absolutnie pewna, że poradzi sobie przy zjeździe w dół, ręka nad ręką, ż przednimi kopytami działającymi jak hamulce. Jej zad zataczał imponujące półkole podczas spiralnego zjazdu w dół. Powinien był zrobić to pierwszy, zamiast pozwolić się wyprzedzić kobiecie i źrebakowi.
U podstawy drzewa otwierał się ciemny otwór prowadzący do podziemnego świata. Bink miał znów złe przeczucia.
- To zejście jest gorsze. Nie sądzę, żeby Chet temu podołał. A jak zdołacie wspiąć się w górę? Prawie się zabiłem, kiedy udało mi się dotrzeć na powierzchnię. A twój ciężar - bez obrazy...
- Chester potrafiłby się wspiąć - powiedziała Cherie z przekonaniem. - Potem mógłby każdego z nas wciągnąć na górę.
Bink wizualizował ludzki tors Chestera i przypominał sobie, jak kolosalną siłą dysponował centaur. Tylko potwór pokroju ogra mógł mieć więcej siły w ramionach. Tak, to było możliwe, szczególnie gdyby skręcili potrójną linę, tak żeby reszta, ciągnąc drugi koniec, pomogła Chesterowi się podnieść. Zakładało to jednak niejako z góry odnalezienie i uratowanie Chestera. Jeżeli go nie znajdą, Cherie będzie zgubiona, gdyż Bink nigdy nie zdoła jej podciągnąć. Mógłby poradzić sobie ze źrebakiem, ale na tym koniec.
Cherie już wypróbowała macki wikłacza pod względem wytrzymałości. Miała wiarę, która nie dopuszcza wątpliwości i Bink pozazdrościł jej ufności. Zawsze myślał o Chesterze jako o kimś, kto jest uczciwy, ale teraz zrozumiał, że prawdziwą głową rodziny była Cherie. Chester był po prostu magiczną gliną w jej dłoniach. Och, znowu nieprzyzwoite myśli - i Bink także sam sobie wydał się taki. Nie chciał wracać do horroru głębiny, do beznadziejnej walki z pół-goblinami i wężo-smokami w ciemnościach. Wiedział jednak, że to zrobi, ponieważ Cherie zamierzała uratować swojego biednego, martwego ogiera.
- Ten jest dobry - stwierdziła, szarpiąc mocno, szczególnie długą mackę która zwisała z samego wierzchołka drzewa.
- Bink, wdrap się do góry i odetnij ją swoim nożem!
- Dobrze, oczywiście - powiedział z udanym zapałem. Wtem, zawstydził się. Jeżeli zamierzał dokonać takiej rzeczy, powinien przynajmniej wykazać pewien zapał. - Tak, oczywiście.
I zaczął wspinać się po straszliwym pniu. Doświadczył dziwnego Przyspieszenia wspinaczki i przypływu radości. Było to tak, jakby kamień spadł mu z serca. W chwilę potem uświadomił sobie, co to było: wyrzuty sumienia! Teraz, kiedy podjął decyzję, słuszną decyzję, być może samobójczą, był w zgodzie z sumieniem i to było wspaniałe. Było to coś, czego doświadczyła Cherie prawie frunąc przez Odludzie. To dodawało jej sił. W osobistej postawie, nawet bez magii tkwiło coś magicznego.
Dotarł do wierzchołka, gdzie macki wyrastały jak groteskowe włosy z czuba pnia, podtrzymując się nogami owiniętymi wokół pnia i odciął wybraną mackę u podstawy. I - odczuł wstrząs drzewa, przypopominający ten, który został spowodowany atakiem Crombiego na wikłacza, tak dawno temu. Nie! Uzmysłowił to sobie natychmiast. To nie magia. Drzewo nadal było żywe, straciło jedynie swoją magię i stawało się zwyczajnym drzewem mundańskim. Mogło odczuwać ból z powodu cięcia i zareagowało, ale nie było w stanie świadomie poruszać mackami.
Odciął całkiem mackę i patrzył jak opada w dół. Następnie odciął drugą i trzecią, by się zabezpieczyć.
Drzewo nadal drżało, gdy schodził, a zwisające macki wydawały się drgać o wiele bardziej, by można złożyć to na karb wiatru. Czy to możliwe, żeby wikłacz przeżył bez magii? Nie, to musiał być efekt jego wspinaczki, potrząsał pniem, a ten wysyłał impuls do witek.
Z trudnością przywiązali pierwszą z macek do korzenia, gdyż była bardzo gruba. Wyglądała na wspaniale giętką, więc z powrotem wciągnęli ją w górę. Ostrożnie przywiązali następną mackę do jej końca osiągając w ten sposób wystarczającą długość. W tej samej chwili usłyszeli głuchy odgłos, jakby coś uderzyło w skałę pod nimi.
- Pójdę pierwszy - odezwał się Bink. - Będę trzymał miecz w pogotowiu, a ty ochraniaj Cheta! Tam są gobliny, a... hm... czy my mamy jakieś światło? - Potrzebujemy ognia, żeby odstraszyć...
Cherie popatrzyła mu prosto w oczy.
- Gdybyś był goblinem, to czy wchodziłbyś w drogę centaurzycy z małym? - kopnęła znacząco przednim kopytem.
Przypomniał sobie, jak udaremnił jej atak, niedawno temu, kiedy postawił ją wobec nieprzyzwoitego konceptu. Ale on był dwa razy cięższy od goblina, uzbrojony w miecz oraz obznajomiony z naturą centaurów. A co najważniejsze, wiedział, że pomimo wezbranego gniewu, Cherie była jego przyjaciółką i nie zamierzała zranić go naprawdę. Żaden goblin nie mógł mieć takiej pewności, a broniąca swojego małego centaurzyca - była przerażająca.
- Nie stanąłbym na drodze centaurzycy z małym, nawet gdybym był smokiem - odpowiedział.
- Mogę trochę widzieć w ciemnościach, jeżeli muszę - ciągnęła. - Potrafię po echu moich kopyt określić w przybliżeniu zarys konturów jaskini. Dotrzemy tam!
Bez zbędnych słów Bink pochylił się i na linie z macki wikłacza spuścił się w dół. Raptownie pogrążył się w ciemnościach, czując się silniejszy niż podczas swojej poprzedniej wspinaczki. Zdumiewająco szybki minął węzeł i dotknął ziemi. Spojrzał w górę, w kierunku nikłej poświaty
- W porządku, jestem na dole!
Lina skręcała się, gdy Cherie wciągała ją do góry. Centaury posiadały znakomity zmysł równowagi, gdyż mogły opierać się czterema nogami o ziemię i poświęcić pełną siłę ramion, by wykonać jakieś zadanie. Wkrótce, kołysząc się, Cherie zsunęła się w dół. Zaraz też i Chet zsunął się tak samo kołysząc z owiniętą wokół środka ciężkości liną, którą mocno trzymał w rękach. Przez cały czas źrebak nie powiedział ani słowa, niczego nie żądał, nie skarżył się. Bink był pewien, że ulegnie to drastycznej zmianie, gdy Chet dorośnie. Rozwiązał małego kumpla i dał mu klapsa w zad.
- Chet jest wspaniały! - krzyknął.
Teraz przyszła kolej na Cherie. Doskonale poradziła sobie w rozpadlinie, ale korytarz tutaj był węższy i ciemniejszy - z mniej bezpiecznym zejściem na linie. Bink martwił się w duchu.
- Trzymaj się z dala, w przypadku, gdybym zaczęła się huśtać! - zawołała Cherie.
Bink wiedział, że nieomal powiedziała "spaść". Była w pełni świadoma ryzyka, ale miała odwagę.
Zjechała w dół bez żadnej przygody, trzymając się mocno, zanim nie zbliżyła się do ziemi. Wtem, zwężająca się macka wyśliznęła się z jej ręki. Ale centaurzyca wylądowała na czterech nogach, nie raniąc się. Bink odetchnął.
- W porządku, Bink - odezwała się natychmiast. - Siadaj na mój grzbiet i mów dokąd teraz pójdziemy.
Nie mówiąc zbędnych słów dosiadł jej i w tej ciszy dosłyszał coś.
- Tam coś się rusza - powiedział szybko, ze zdumieniem odkrywając, jak jest zdenerwowany. - Gdzie Chet?
- Tutaj, przy mnie - odpowiedziała.
Nadsłuchiwali. Teraz już było jasne. Skrobanie i szelesty tuż obok i nad nimi. Na pewno nie hałasowało żadne z nich. Także nie przypominało to goblinów. Wtem Bink zauważył coś podobnego do węża, wijącego się pomiędzy nimi, a obramowaną poświatą dziurą.
- Korzeń wikłacza rusza się! - krzyknął.
- Musieliśmy wprawić go w wibracje uwalniając macki - powiedziała. Jego własna waga popycha go do przodu. Jego kształt powoduje, że zwija się, gdy spada.
- Tak! - ale Bink nie był przekonany. To wyglądało na o wiele bardziej świadomy ruch. Czyżby wikłacz znowu odżył? Jeżeli tak, to nie tędy wiodła droga ucieczki!
Pobiegli wzdłuż zagłębienia jaskini. Bink stwierdził, że pamięta drogę wystarczająco dobrze, nawet w ciemnościach i odkrył, że widzi trochę. Może jakaś poświata pozostała? Sprawdził naocznie, że nieco pojaśniało.
- Poświata wraca! - powiedziała Cherie.
- Myślałem, że to moja wyobraźnia - rzekł Bink. - Może tutaj, na dole pozostało trochę magii...
Bardziej stanowczo ruszyli przed siebie. Bink nie potrafił-ukryć zdumienia. Jeżeli wikłacz wracał do życia, a lśnienie stawało się jaśniejsze, czy mogło to oznaczać powrót magii? Skojarzenia były...
Nagle przesmyk zawiódł ich do pałacowej komnaty, tak dużej, iż nieomal nie potrafił objął ją spojrzeniem. Z każdej strony połyskiwały drogie kamienie, zwieszając się jarząco w powietrzu. Fontanna wonnej wody wystrzelała z góry, a krople opadały z powrotem na sufit. Serpentyny kolorowego papieru tworzyły wiry i zwoje, które poruszały się jakby kierowane własną wolą, przechylając się w jedną stronę lub zwijając spiralnie, po to tylko, by znowu się rozwinąć. Zewsząd wyłaniały się nowe cuda, zbyt wiele, by zdołał to wszystko objąć. Była to wystawa najbardziej niezwykłej magii, jaką Bink kiedykolwiek widział.
Wcześniej nie było podobnej jaskini w tym rejonie! Cherie rozejrzała się wokół równie zaalarmowana jak on.
- Czy to może być robota twojego Demona Xanth-a?
Kiedy wymówiła to imię, Demon X/A/N/th zmaterializował się. Siedział na tronie z sześciennego diamentu. Jego lśniące oczy wbite były w Binka dosiadającego Cherie, ze źrebakiem przyklejonym do jej boku.
- Tylko ciebie jednego chcę - stwierdził X/A/N/th. - Ciebie, głupią nie-istotę, która naraziła siebie i całą swoją kulturę na niebezpieczeństwo utraty życia, nie licząc na prawdopodobną nagrodę. Taki idiotyzm zasługuje na karę, za to, co spowodował.
Przejęty grozą Bink nie próbował się bronić.
- Dlaczego wróciłeś? Czego chcesz ode mnie?
- Zmienili system nomenklaturowy w grze - odpowiedział X/A/N/th. - Są pewne różnice. Będę musiał przestudiować ten system przez eon lub dwa, żeby przynajmniej zgłosić zastrzeżenia co do nieścisłości, więc wracam do tego znajomego miejsca na chwilę.
- Na eon-chwilę? - zapytał z niedowierzaniem Bink.
- Coś koło tego. Przyprowadziłem cię tutaj, żeby upewnić się, że moje odosobnienie nie będzie zakłócone. Każda istota z tego świata, która wie o mnie musi zostać unieszkodliwiona.
- Unieszkodliwiona? - zapytał ogłuszony Bink.
- To nie jest nic osobistego - upewnił go Demon. - Naprawdę, w żaden sposób nie obchodzi mnie twoje istnienie. Ale jeżeli dowiedziano by się o mojej obecności, inny robak mógłby mnie odszukać. A ja chcę być sam. Muszę więc usunąć ciebie i innych świadomych mojej obecności, by zachować tajemnicę. Większość z was została już wyeliminowana. Pozostaliście tylko ty i nimfa.
- Jewel trzymaj od tego z daleka - prosił Bink. - Ona jest niewinna. Przyszła tu tylko z mojego powodu. Nie zasłużyła...
- Ta kobyłka i źrebak także są niewinni - wskazał Demon.
- Nie są związani z omawianym tematem.
Cherie odwróciła głowę w stronę Binka. Jej ludzki tułów był giętki, jak dawniej, a jej piękno wróciło do oryginalnej wspaniałości. Bez wątpienia wróciła jej magia.
- Uwolniłeś go i taka jest jego postawa? Dlaczego nie pójdzie gdzieś indziej? Tam, gdzie żadne z nas nie potrafi go znaleźć?
- Wyciekło z niego tutaj sporo magii - powiedział Bink. - Bez niego pozostaje unieruchomiona, ale dopóki magiczne stworzenie jak smok i centaur istnieją, wiemy, że nie odeszła całkowicie. Cała kraina Xanth jest nią przesiąknięta i pewnie jest mu tutaj bardzo wygodnie. To jest jak chodzenie w dobrze znoszonych butach, zamiast wzuwanie świeżych, wprost z butowego drzewa, które obcierają. Demon nie jest taki, jak my, nie zna wdzięczności. Dowiedziałem się o tym, kiedy go uwolniłem.
- Mogę dać ci pewną zwłokę, zanim z tobą skończę - powiedział Demon. - Usadówcie się wygodnie!
Pomimo bezpośredniego zagrożenia utraty życia Bink zdumiał się.
- Skąd ta zwłoka?
- Nimfa ukryła się, a nie chcę marnotrawić magii na zlokalizowanie jej.
- Ależ jesteś wszechpotężny i marnotrawstwo nie może mieć dla ciebie znaczenia!
- Prawda, jestem wszechpotężny. Ale istnieje proporcja we wszystkich rzeczach. Rani moje uczucia używanie większej magii, niż wymaga tego sytuacja. Dlatego minimalizuję wysiłki. Wzmocniłem twoją osobę. Ona cię kocha - nie udaję, że wiem, co to znaczy - i wiem, że przyjdzie tutaj do ciebie, wierząc, że jesteś w niebezpieczeństwie. Wtedy będę mógł wygodnie usunąć was wszystkich.
Więc powrót magii do Krainy Xanth oznaczał dla Binka koniec i dla jego przyjaciół także. Ale reszta Xanth odniosła korzyść, więc nie była to całkowita strata. Chociaż...
- Nie przypuszczam, żeby usatysfakcjonowało cię, gdybyśmy po prostu obiecali, że nie odkryjemy twojej obecności lub wypili napój zapomnienia?
- Nie jest dobrze - odezwał się głos z kieszeni Binka. Był to Grundy, golem odnowiony wraz z powrotem magii, w doskonałej formie. Wspiął się i schował za plecami Binka.
- Nigdy nie mógłbyś dotrzymać takiej obietnicy. Magia wydobyłaby z ciebie prawdę w jednej chwili. Nawet, gdybyś wypił napój zapomnienia, zostałby zneutralizowany, tak więc infromacja ujawniłaby się.
- Prawdziwe przekleństwo - ogłosiła Cherie. - Powinnam była zaufać mojemu pierwotnemu osądowi. Magia jest przekleństwem. Bink nie chciał się poddać.
- Może moglibyśmy to odwrócić - powiedział do Demona. - Rozpowiemy po całej Krainie, że jesteś tutaj, w dole, i zniszczysz każdego intruza.
- To ośmieli dziewięćdziesiąt dziewięć zakutych łbów do podjęcia takiego wyzwania - zauważyła Cherie. - Demon byłby ustawicznie niepokojony i musiałby tracić swoją magię na niszczenie jednego po drugim.
Demon spojrzał na nią z aprobatą.
- Masz koński zad, ale myślącą głowę - zauważył.
- Centaury takie są - zauważyła.
- A co myślisz o mnie?
- Jesteś absolutną esencją nieprzyzwoitości. Bink zamarł, ale Demon zaśmiał się. Był to ogłuszający śmiech. Magicznie przyozdobiony pałac zatrząsł się, wypełniając powietrze rumowiskiem, ale żaden okruch ich nie dotknął.
- Wiecie? - zauważył Grundy. - On się zmienia, jak ja.
- Zmienia, jak ty - powtórzył Bink. - Oczywiście! Podczas, gdy jego magia wyciekała przenikając całą Krainę Xanth, część naszej kultury wnikła weń, czyniąc go odrobinkę podobnym do nas. To dlatego dobrze się tutaj czuje. To dlatego może się śmiać. On naprawdę ma trochę topornych uczuć.
Cherie miała rację.
- Co oznacza, że mógłby odpowiedzieć na uczuciowe wyzwanie. Czy mógłbyś wyjść z czymś takim?
- Mogę spróbować - rzekł Bink. Potem, gdy wesołość Demona wygasła, powiedział: - Demonie, znam sposób ochrony twego spokoju. Mamy pole ochronne, dawniej używane do ochrony całej Krainy Xanth przed zewnętrznymi intruzami. Nic, co żyje, nie może przejść przez to pole. Wszystko, co muszę zrobić, to powiedzieć Królowi Trentowi o tobie, a ten umieści pole tutaj, by przeszkodziło komukolwiek w dotarciu do ciebie. Zatem, nie będzie miało znaczenia, kto będzie o tobie wiedział. Każdy głupiec, który spróbuje tutaj dotrzeć, automatycznie umrze.
Demon zastanowił się.
- Pojawia się myśl spekulatywna. Ale ludzki umysł i motywacje są mi ogromnie obce. Jak mogę być pewien, że twój Król uhonoruje twoją prośbę?
- Wiem, że tak - powiedział Bink. - On jest dobrym człowiekiem, uczciwym i rozumnym politykiem. Natychmiast doceni potrzebę ochrony twojej prywatności i zadziała w tym kierunku.
- Jak bardzo jesteś tego pewien? - zapytał Demon.
- Stawiam za to moje życie.
- Twoje życie nic nie znaczy w porównaniu z moją wygodą - powiedział Demon bez humoru.
- Ale mój talent w ludzkich kategoriach ma znaczenie - przekonywał Bink. Będzie działał w moim interesie nakłaniając króla do...
- Twój talent jest niczym dla mnie. Mógłbym odwrócić go lekkim pstryknięciem palców. Demon pstryknął palcami z dźwiękiem podobnym do detonacji bomby czereśniowej. Bink odczuł w sercu szarpnięcie straszliwego niepokoju.
- Natomiast twoje wyzwanie intryguje mnie. Jest w to uwikłany pewien element szansy, który zniknie, jeżeli nie podejmę wyzwania. Dlatego też muszę ulec sobie. Mówisz, że postawiłbyś swoje życie na twoją zdolność do zapewnienia mi odosobnienia. To nie jest prawdziwe porównanie, ponieważ twoje życie jest już stracone, ale przyjmuję wyzwanie. Możemy zagrać?
- Tak - zgodził się Bink. - Jeżeli to pozwoli mi ochronić życie moich przyjaciół. Biorę na siebie jakikolwiek...
- Bink, nie podoba mi się to - powiedziała Cherie.
- Mamy tutaj laboratorium testujące - odparł Demon wskazując na ogromną jamę, która ukazała się, gdy zrobił ruch. Wokół niej znajdowało się sześć drzwi. Ściany były z kamienia, zbyt wysokie i śliskie, żeby można było się wspiąć. - I mamy intruza - pośrodku znajdowało się jakieś monstrum-minotaur z głową, ogonem i kopytami byka, a ciałem silnego mężczyzny. - Jeżeli ucieknie z tej komnaty żywy, zakłóci moje odosobnienie. Zatrzymaj go, jeśli potrafisz!
- Zrobione! - krzyknął Bink. Zeskoczył w dół na arenę, wyciągając miecz. Minotaur przypatrywał mu się zimno. Powrót magii dodał Binkowi wigoru, sprawiając, że znów poczuł się silny, a nigdy nie był fizycznie słaby. Mięśnie ramion ukazały się pod obszerną koszulą, a ciało balansowało gotowe do walki. Poruszał mieczem z wprawą, podsycając swoją magię, a zaczarowane ostrze lśniło. Potwór postanowił się poddać przyjemności tej bijatyki. Zakręcił się na jednym kopycie i ruszył w kierunku najodleglejszego od Binka wyjścia.
Bink poszedł za mm
- Odwróć się i walcz jak potwór! - krzyczał, nie mając chęci ciąć go w plecy.
Stwór puścił się biegiem, ale siła rozpędu pchnęła Binka szybciej do przodu i złapał minotaura, zanim ten dobiegł do wyjścia. Szarpnął go za ogon, powodując, że stwór trzepnął o ścianę. Bink przyłożył mu miecz do gardła.
- Poddaj się! - krzyknął.
Minotaur zadygotał i zmienił się w monstrualnego robaka z wielkimi szczypcami, żądłem i szczękami. Bink, przestraszony cofnął się. Walczył z magicznym monstrum, takim, które może zmieniać formę według woli! Było to o wiele bardziej przerażające wyzwanie, niż w swojej naiwności przypuszczał. Cóż z niego za głupiec, że powstrzymał miecz, spodziewając się, że to coś się podda! Z pewnością życie tego czegoś, tak jak jego własne, jest przesądzone, jeżeli przegra. Musi to zrobić, musi to zabić, zanim to zabije jego, lub wycofa się, co jest równoznaczne z przegraną. Kiedy tak myślał, robak wycofywał się do wyjścia. Bink skoczył za nim machając mieczem. Ale robak mający oczy na czułkach, wygiął je do tyłu i zobaczył go. Teraz był gigantycznym ślimakiem bez skorupy, ślizgającym się po linii śluzu. Miecz Binka świsnął nad jego głową, nie czyniąc szkody. Niewątpliwie potrafi poruszać się szybciej niż ślimak, nawet tak duży. Bink przeskoczył go i znalazł się pierwszy u wyjścia, tarasując drogę. Ostrożnie wycelował i wykonał oburęczny cios w głowę ślimaka, aby odciąć ją na całej szerokości. Ale ostrze zderzyło się z muszlą ślimaka. Potwór znowu się zmienił, przybierając najbliższy wariant, ale taki, który mógł go obronić. Albo doznał mocnego wstrząsu, albo stracił wyobraźnię.
Bink nie dał mu czasu na rozmyślanie. Pchnął prosto pod muszlę. Tym razem trafił w substancję wielkiej zielonej meduzy. Ostrze przeszło przez nią i wyłoniło się po przeciwnej stronie. Ociekało, ale nie uczyniło większej szkody temu bąblowi. Z obrzydzeniem strząsnął z rniecza krople. Jak ma zabić tę galaretowatą meduzę, która zakleja się po jego ciosie?
Pociągnął nosem. Naraz rozpoznał zapach tej rzeczy: sok limonowy. Meduza pachnąca cytryną. Czy były jadalne? Czy mógłby zniszczyć potwora pożerając go?
Ale kiedy to rozważał, potwór zmienił się w purpurowego sępa wielkości człowieka. Bink rzucił się na niego, próbując go zgładzić, zanim ten odfrunie i pośliznął się na rozlanym soku cytrynowym. Co za katastrofalny zbieg okoliczności!
Przypadek? Nie, to zadziałał jego talent, na odwrót. Demon zaniedbał zneutralizować go. Teraz widoczny zbieg okoliczności będzie zawsze pracował przeciw Binkowi, zamiast dla niego. Był teraz swoim własnym, najgorszym wrogiem.
Kiedy powiększony przez mózgo-korala talent działał, to wspomagał go z jeszcze większą siłą. Wszystko co miał teraz zrobić, to zminimalizować element przypadku grający rolę w tej bitwie. Jego talent nigdy nie odsłaniał się otwarcie. W ten sposób był ograniczony do wyczekiwania na szansę działania. Wszystko, co zrobi, musi być starannie zaplanowane, żeby nic nie pozostawiło potencjalnej nawet szansy. W ten sposób szansa nie mogłaby zadziałać przeciwko niemu.
Ptak nie odfrunął. Podbiegł do środka areny. Bink stanął na nogi i pobiegł za nim, uważając na każdy swój krok. Był tam kamyczek, o który mógł się potknąć. Była też jasna plama tłuszczu. Jego poprzedni poślizg wyniknął głównie z powodu nieuwagi. Mógł to zminimalizować. Ale dlaczego ptaszysko po prostu nie odfrunęło, podczas gdy Bink tak uważał na swoje ruchy? Prawdopodobnie ptaszysko nie było czarodziejem. Każda z przyjmowanych przez niego form miała mniej więcej tę samą masę i mogła poruszać się tylko na ziemi. Dobry talent, ale nie taki znów nadzwyczajny. Miał określone ograniczenia. Król Trent mógł zamienić muchę w słonia, olbrzyma lub gąsienicę w latającego smoka: rozmiar i funkcje nie miały znaczenia. A ten potwór zmieniał jedynie formę, a nie zdolności. Dobrze!
Bink podchodził sępa czujny na każdy ruch, który tamten mógłby zrobić w kierunku wyjścia. A wtedy mógłby odwrócić się do Binka tyłem. Wtedy powali sępa. Nie włączył żadnego elementu szansy, tak, żeby jego talent, odwrócony, nie wtrącił się. Wcześniejsze życie Binka, kiedy nie wiedział o swoim talencie, przygotowało go do działania bez pomocy talentu. Ostatnie przygody, kiedy talent był albo zneutralizowany, albo całkowicie wyeliminowany posłużyły mu jak odświeżający kurs. Potwór mógłby stanąć i raczej walczyć, niż liczyć na to, że zwiedzie Binka.
Nagle stanął przed mężczyzną krzepkim, rozczochranym prostakiem w potarganym odzieniu, trzymającym lśniący miecz. Mężczyzna wyglądał, jakby znał swój fach i jakoś znajomie. I rzeczywiście - był repliką samego Binka! Potwór stał się mądrzejszy, walczył miecz w miecz
- No, dobrze - rzekł Bink i przypuścił ataku.
Tak, jak zakładał, potwór nie był szermierzem. Mógł wyglądać jak Bink, ale nie mógł walczyć na sposób Binka! Ta walka wkrótce się skończy! Zrobił fintę, potem zajął miecz przeciwnika i wytrącił go z ręki potwora. Przyparł go znowu do ściany, gotów z nim skończyć.
- Bink! - krzyczała zrozpaczona kobieta.
Rozpoznał głos. To była Jewel! Przyciągnięta zaklęciem Demona, przybyła właśnie w najgorszym momencie. Mogły to być machinacje jego odwróconego talentu, wtrącającego się dokładnie w porę, by uratować wroga. Jeżeli nie zadziała natychmiast.
- Bink! - znowu krzyknęła, zeskakując prosto na arenę i rzucając się pomiędzy niego a potwora. Pachniała letnią burzą.
- Dlaczego nie trzymałaś się jaskini, gdzie byłabyś bezpieczna? Wtem zatrzymała się zdumiona.
- Jesteś podwójny, Bink!
- Nie, on jest potworem - powiedział potwór, zanim Bink przemówił. - Próbuje zabić nieuzbrojonego człowieka!
- Co za wstyd! - Jewel poczerwieniała i stanęła przed Binkiem. Burza przekształciła się w huragan o zapachu deszczu ze śniegiem i pokruszonej cegły, niesionego przez wiatr.
- Zgiń, przepadnij, potworze!
- Chodźmy stąd - powiedział do niej potwór biorąc ją pod rękę i zamierzając się w kierunku wyjścia.
- A niech to wszystko! - krzyczała z góry Cherie. - Zabierz stamtąd tę głupią nimfę!
Ale Jewel pozostała ze sprytnym potworem, eskortując go bezpiecznie do wyjścia i katastrofy, której nie mogła by sobie nawet wyobrazić. Bink stał skamieniały nie mogąc zmusić się do działania przeciwko Jewel.
- Bink, ona również umrze, jeżeli pozwolisz mu odejść! - krzyczała Cherie.
To nim wstrząsnęło. Puścił się za parą, łapiąc każde z nich za pas i ciągnąc z powrotem. Miał zamiar ich rozdzielić, zagłębić miecz w sercu potwora i wyjaśnić wszystko Jewel. Lecz kiedy to przemyślał, odkrył że po obydwu bokach ma nimfę. Potwór przypominał teraz Jewel i Bink nie potrafił ich rozróżnić. Skoczył na równe nogi z gotowym mieczem.
- Jewel, udowodnij, że nią jesteś! - krzyknął.
Potwór mógł nie być na tyle mądry, by pomyśleć o tym sam. Talent Binka prawdopodobnie wskazał mu tak fortunny wybór wyglądu. Bink nie dał mu żadnej okazji do złapania go przez przypadek, więc teraz zamiast czyhać na okazję, posłużył się potworem. Zbieg okoliczności przybierał wiele form.
- Ja! - krzyknęły równocześnie obie nimfy, podnosząc się z ziemi.
- Och, nie! - ich głosy również były podobne.
- Jewel! Walczę ze zmieniającym się potworem! - krzyknął do obydwu. - JEŻELI ja go nie zabiję, on zabije mnie. W ten, czy inny sposób. Chciałbym wiedzieć, która z was jest nim.
Zakładał, że potwór jest rodzaju męskiego. Musiał tak założyć, ponieważ nie chciałby zabić kobiety.
- On! - obydwie nimfy krzyknęły wskazując jedna na drugą. Zapach skunksokapusty wypełnił powietrze. Obydwie odwróciły się od siebie i od niego plecami. Coraz gorzej! Teraz jego talent zaciskał zęby, zdeterminowany do granic! Nie pozwoli mu wygrać. Musiał zarówno stracić Jewel, jak i zabić potwora. Nie mógł sobie pozwolić na przypadkowy wybór.
Nimfy zbliżały się do różnych wyjść. Już było za późno, by złapać obydwie. Od jego wyboru zależał los jego samego i wszystkich jego przyjaciół, a jego przeszkadzający talent spowoduje, że będzie to zły wybór. Obojętne, którą wybierze, wybór i tak będzie zły. W jakiś sposób. A rezygnacja z wyboru, także skazywała ich na zagładę.
Bink zdał sobie sprawę, że jedyną drogą do zapewnienia ratunku było zabicie ich obydwu. Potwora i nimfy, która go kochała. Przerażająca decyzja!
Chyba, żeby w jakiś sposób mógł oszukać potwora, żeby ten sam się odsłonił.
- Ty jesteś potworem! - krzyknął i natarł na nimfę po prawej stronie, wywijając mieczem.
Rzuciła spojrzenie przez ramię, zobaczyła go i wrzasnęła w śmiertelnym przerażeniu. I poczuł zapach oddechu smoka; esencja przerażenia była silna.
Podniósł miecz i zakręcił się, unikając dotknięcia jej i natarł na drugą nimfę, która prawie już wychodziła innym wyjściem. Ta, zadecydował, była prawdziwym potworem. Ale pobliska nimfa w przerażeniu rozpostarła ręce. Jedną powstrzymała ramię Binka z mieczem, kiedy zadawał cios. Chybił więc. Znów jego talent użył przyjaciółki do powstrzymania ataku na jego wroga! Nadal to nie był koniec. Potwór widząc zbliżające się ostrze uskoczył nadziewając się prosto na miecz, który chybił. Ostrze uderzyło w klatkę piersiową i przeszyło ją. Taka była siła uderzenia i czar broni. Przebity potwór upadł. Dwa pechy spotkały się.
W tym samym czasie Bink rzucił się na Jewel, przygniatając ją do ziemi.
- Przepraszam - powiedział. - Musiałem to zrobić, żeby się upewnić.
- W porządku - powiedziała walcząc, by wstać.
Bink podniósł się pomagając jej wstać i ujął ją pod łokieć. Ale oczy miał wbite w martwego lub umierającego potwora. Czy była to jego naturalna forma?
Potwór nie zmienił się. Nadal wyglądał dokładnie tak jak Jewel, z pełnymi piersiami, wiotką talią, zdrowymi biodrami, idealnymi nogami i połyskującymi nogami, krwią ociekającą wokół wbitego miejsca. Dziwne. Jeżeli potwór był śmiertelnie zraniony, to dlaczego nie wrócił do swojej formy? Jeżeli zaś nie był, to dlaczego nie zebrał się i nie uciekł do wyjścia?
Jewel odsunęła się od niego.
- Pozwól mi odejść i obmyć się, Bink - powiedziała. W tej chwili nie pachniała niczym. Niczym!
- Wywołaj zapach! - powiedział Bink, znowu łapiąc ją za ramiona.
- Wywołaj zapach! - ryknął wykręcając jej ramię.
Nagle trzymał wikłacza. Jego macki skręcały się, by go dosięgnąć, ale nie miały siły prawdziwego wikłacza, nawet tego karłowatego. Bink objął drzewo kleszczowym uściskiem, dociskając macki do pnia. Drzewo stało się przysadzistym wężem morskim. Bink pochylił głowę i dalej nie zwolnił uścisku. Wąż stał się dwugłowym wilkiem, którego szczęki kłapały przy uszach Binka. Ścisnął mocniej. Mógł nawet poświęcić jedno ucho, byle wygrać bitwę. Wilk stał się gigantyczną tygrysią lilią, warczącą przerażająco, ale Bink już miażdżył jej łodygę. Tamten w końcu zmądrzał. Zamienił się w kaktus igłowy. Igły wbiły się w ramiona i twarz Binka, ale Bink nie pozwolił się mu wymknąć. Ból był straszliwy, ale wiedział, że jeżeli da potworowi jakąkolwiek swobodę ruchów, ten zmieni się w coś, czego nie będzie mógł uchwycić. Lub jego talent zaaranżuje w tym celu jakąś przerwę. Był wściekły; z powodu tego potwora zabił niewinną nimfę, której błędem było to, że go kochała. Podsumował te pechowe wydarzenia, które zniknęły w momencie powalenia jej na ziemię. Ale to nie mógł być przypadek! Co za okropną siłą mógł być jego talent! Twarz i ręce mu krwawiły, a jedna z igieł uderzyła go w oko, ale Bink ścisnął korpus kaktusa z pasją zimnej nienawiści, aż pociekł biały sok. Rzecz rozpuściła się w cuchnącą lepką maź. Bink nie mógł już tego utrzymać. Nie było nic do trzymania. Ale przeorał maź rękami, miotając jej bryłkami po całej arenie. To co pozostało, wdeptał w ziemię. Czy potwór przeżyje rozczłonkowanie, nawet na tym etapie?
- Dosyć! - powiedział Demon. - Pokonałeś go. Zrobił nieznaczny ruch i natychmiast Bink odzyskał zdrowie i był czysty. W jakiś sposób wiedział, że jego talent wrócił do normy. Demon testował jego, a nie talent. Wygrał, ale jakim kosztem?
Podbiegł do Jewel, prawdziwej, przypominając sobie, jak to kiedyś Cameleon podobnie została zraniona. Ale wtedy zrobił to Zły Mag, a teraz Bink uczynił to własnoręcznie.
- Pragniesz jej? - zapytał Demon. - Zabierz ją sobie! I Jewel była znów cała i śliczna, pachnąca gardeniami, tak jakby właśnie wstała, obmyta uzdrawiającym eliksirem.
- Och, Bink - powiedziała i opuściła arenę.
- Pozwól jej odejść - powiedziała mądrze Cherie. - Tylko czas może uleczyć tę niewidoczną ranę.
- Ale nie mogę pozwolić jej myśleć, że zamierzałem...
- Ona wie, że nie zamierzałeś jej zabić, Bink. Ale wie także, że nie ma z tobą przyszłości. Lub będzie wiedziała, kiedy to później przemyśli. Jest istotą jaskiń, otwarta powierzchnia świata przeraża ją. Nawet, gdybyś nie był żonaty nie mogłaby tego świata porzucić dla ciebie. Teraz jesteś bezpieczny, ona musi odejść.
Bink patrzył na Jewel, gdy odchodziła.
- Chciałbym, żeby było coś, co mógłbym dla niej zrobić.
- Możesz zostawić ją w spokoju - twardo powiedziała Cherie. Ona musi sama ułożyć sobie życie.
- Dobry pomysł, koniu - odezwał się golem.
- Pozwolę ci rozegrać uzgodnione zadanie na twój sposób - powiedział Demon do Binka. - Nie obchodzisz mnie ani ty, ani twoje dobro, ale naprawdę honoruję warunki zakładu. Wszystko czego chcę od twojego społeczeństwa, to niezakłócanie mojego prywatnego spokoju. Jeżeli ktoś to zrobi, mogę zrobić coś, czego pożałujesz, jak na przykład wypalić całą powierzchnię planety pojedynczą warstwą ognia. Czy mam przełożyć te polecenia na formę, którą twój nikły intelekt może zrozumieć?
Bink nie uważał swojego intelektu za nikły, w porównaniu z tym, czym dysponował Demon. Istota była wszechmocna, ale nie wszechwiedząca. Dysponowała absolutną mocą, ale nie absolutną wiedzą. Ale w tym momencie nie byłoby politycznie wspominać o tym. Bink nie miał wątpliwości, że Demon mógł całe życie w Xanth zniszczyć, gdyby się rozsierdził. W osobistym interesie Binka leżało zapewnienie Demonowi szczęścia, tak, żeby żaden podobny Binkowi idiota nie przeszkadzał mu. Więc jego talent rozciągał się aż do tej chwili, a X/A/N/th z pewnością był tego świadom. Tak. Potem Binka nagle olśniło.
- Ale łatwiej byłoby, gdyby nie było słabych punktów, takich jak zaginiony Mag, czy zamarynowany centaur... Cherie czujnie nadstawiła uszu.
- Binku, jesteś geniuszem!
- Ten Mag - dopytywał się Xanth. Sięgnął przez sufit i ściągnął w dół makabryczny szkielet. - Mogę go dla ciebie ożywić...
Bink po wstępnym szoku zobaczył, że ten szkielet był o wiele większy, niż to, co Humfrey kiedykolwiek posiadał.
- O nie, to nie ten - odpowiedział z ulgą. - Mniejszy, podobny do gnoma. I żywy.
- Aha, to ten - odpowiedział X/A/N/th. Sięgnął przez ścianę i wydostał Dobrego Maga Humfreya, trochę wymiętoszonego, ale nietkniętego.
- W samą porę dotarłeś do mnie - mamrotał Humfrey. - Kończyło się powietrze pod tym rumowiskiem.
Teraz Demon sięgnął w dół przez podłogę. Wyciągnął Chestera pokrytego połyskującym sześcianem z wody jeziora. Kiedy postawił centaura na ziemi, sześcian pękł, woda wyparowała a Chester rozejrzał się wokół.
- Więc poszedłeś sobie popływać beze mnie - powiedziała Cherie surowo. - A ja zostałam w domu troszcząc się o twojego źrebaka, w czasie, gdy ty się szwendałeś...
Chester jęknął.
- Szwendałem się, gdyż ty cały czas spędzałaś ze źrebakiem.
- O, nie ma potrzeby! - przerwał Bink.
- Nie wtrącaj się - mrugnęła na niego porozumiewawczo. Potem wybuchnęła na Chestera.
- Dlatego, że on jest taki jak ty! Nie mogę powstrzymać cię od ryzykownego głupiego twojego ogona, niebezpiecznych przygód, ty duży, głupi idioto, ale przynajmniej mam jego, który przypomina...
- Jeżeli poświęcisz mi więcej uwagi, zostanę w domu dłużej!
- Dobrze, będę poświęcała ci więcej uwagi, koński łbie - powiedziała całując go, podczas, gdy arena rozpuszczała się i nad nimi uformowało się bardziej przytulne pomieszczenie. - Potrzebuję cię.
- Naprawdę? - pytał zadowolony. - Do czego?
- Do zrobienia następnego źrebaka, ty ośle! Jednego, który wyglądałby tak jak ja, kiedy znowu wypuścisz się...
- Taa... - zgodził się z nagłym olśnieniem. - Co byś powiedziała, żebyśmy zaczęli od razu?! Potem rozejrzał się wokół, przypominając sobie, gdzie jest i poczerwieniał.
Golem uśmiechnął się głupio.
- O, ale potem...
- Możesz teraz pobiegać trochę z Chetem - ciągnęła. - Mógłbyś pomóc odnaleźć mu jego talent. Nie było w jej głosie aluzji do niesmaku, jakim musiało napawać ją zdobycie się na to słowo.
Chester zagapił się na nią.
- Jego... myślałaś o jego...
- Och, przestań Chester - wysapała. - Ty myślisz dziesięć razy na dzień. Czy ja nie mogę pomylić się raz w życiu? Nie mogę powiedzieć, żeby to mi się podobało, ale ponieważ magia wydaje się być częścią dziedzictwa centaurów, będę po prostu musiała z tym żyć. Magia poza tym, bywa niekiedy pożyteczna. Sprowadziła ciebie z powrotem. - Przerwała, rzucając mu długie powłóczyste spojrzenie. - Właściwie byłabym skłonna posłuchać melodii małego fletu.
Zaszokowany, spojrzał na nią, potem na Binka, zdając sobie sprawę, że ktoś coś wygadał.
- Może udałoby się to zaaranżować w przyzwoitym odosobnieniu. Mimo wszystko jesteśmy centaurami.
- Jesteś taką bestią - uderzyła go ogonem.
Bink ukrył śmiech. Kiedy Cherie uczyła się lekcji, uczyła się dobrze!
- Co wygląda, że odtworzyłem historię wybrnie, tak nudną jak przedtem - odezwał się Demon. - Teraz, jeżeli wszyscy gotowi jesteście do odejścia, idźcie i nigdy nie wracajcie...
Bink nadal nie był w pełni usatysfakcjonowany. Nie ufał tej nagłej wspaniałomyślności ze strony Demona.
- Czy naprawdę jesteś usatysfakcjonowany będąc na zawsze odgrodzony od naszego społeczeństwa?
- Ty nie możesz odgrodzić mnie - zauważył Demon. - Jestem źródłem magii, możecie jedynie wnieść mur, który was odgrodzi. Będę obserwował i zareaguję, kiedy będę chciał, co prawdopodobnie nigdy nie nastąpi, gdyż wasze społeczeństwo mało mnie interesuje. Kiedy odejdziecie, zaraz o was zapomnę.
- Przynajmniej powinienieś podziękować Binkowi za uwolnienie cię - powiedziała Cherie.
- Podziękowałem mu, oszczędzając jego śmieszne życie - powiedział X/A/N/th, a gdyby Bink nie znał go lepiej, mógłby pomyśleć. że Demona to ubodło.
- Zapracował na swoje życie - polemizowała Cherie. - Jesteś mu winien więcej.
Bink próbował ją ostrzec.
- Nie rozjątrzaj go - mruknął. - Jednym mrugnięciem może przenieść nas do nicości.
- Nawet bez mrugnięcia - potwierdził Demon. Jedna powieka zadrgała, jakby miał zamrugać.
- Dobrze, ale Bink mógł zostawić cię tutaj przez następne tysiąc lat, bez zmrużenia oka! - krzyknęła. - Ale nie zrobił tego! Ponieważ ma coś, czego ty nie rozumiesz: człowieczeństwo!
- Kobyłko intrygujesz mnie - zamruczał X/A/N/th. - To prawda, że jestem wszechpotężny, a nie wszechwiedzący, ale sądzę, że mógłbym zrozumieć ludzką motywację, gdybym się na tym skoncentrował.
- Zachęcam cię - krzyknęła.
Nawet Chester coraz bardziej się denerwował.
- Co próbujesz osiągnąć, Cherie? - zapytał. - Czy chcesz, żeby zniszczył nas wszystkich?
Demon spojrzał nad Grundiego.
- Pół-rzecz, czy jest jakaś istotna treść w jej wyzwaniu?
- Co ja mam do tego? - dopytywał się golem.
Demon podniósł jeden palec. Pojawiło się światło nad Grundim.
- To.
Światło wydawało się wnikać w golema. I oto Grundy nie był już tylko kukiełką z gliny i sznurka. Stał na żywych nogach i miał żywą twarz. Był teraz podobny do elfa.
- Ja... jestem prawdziwy! - krzyczał. Potem widząc wbite w siebie oczy Demona, przypomniał sobie o pytaniu. - Tak, jest coś istotnego! - To część bycia czującą istotą! Musi się śmiać, płakać doświadczyć smutku i wdzięczności, i jest to najcudowniejsza rzecz...
- Zatem zastanowię się nad tym - powiedział Demon - przez stulecie lub coś koło tego, kiedy będę pracował nad moją zmienioną terminologią. - Zwrócił się do Cherie. - Czy jeden podarunek zadowoli cię czarująca kobyłko?
- Niczego nie potrzebuję - odpowiedziała. - Mam już centaura. Ale jest Bink.
- Zatem daruję Binkowi jedno życzenie.
- Nie, to nie to, musisz pokazać mu, że zrozumiałeś, dając mu coś miłego, o czym sam by nie pomyślał.
- O, następne wyzwanie - rzekł Demon. Zadumał się. Potem sięgnął i podniósł Cherie jedną ręką. Bink i Chester podskoczyli podrażnieni, ale to nie był odruch wrogości.
- Czy to wystarczy, by cię zadowolić? - zbliżył ją do swoich ust. Znowu Bink i Chester wystraszyli się, ale Demon jedynie szeptał. Jego usta były tak duże, że szept wstrząsał całym jego ciałem. Lecz słowa były niesłyszalne dla pozostałych.
Cherie podniosła głowę.
- Tak, to mogłoby mnie usatysfakcjonować! Ty naprawdę rozumiesz! - krzyknęła.
- To zaledwie interpolacja z zaobserwowanych gestów twojego rodzaju.
Demon postawił ją na ziemi, potem pstryknął palcem. W powietrzu pojawiła się mała kulka i pożeglowała w kierunku Binka, a on ją złapał. Wyglądała na zestaloną mydlaną bańkę.
- To jest twoje życzenie, to, które musisz sam wybrać - oświadczył Demon. - Trzymaj kulę przed sobą i wypowiedz życzenie, a wszystko w królestwie magii będzie twoje.
Bink podniósł kulę.
- Życzę sobie, a mężczyźni, którzy ożyli z kamienia przez nieobecność magii mogli wrócić do wioski magicznego pyłu. Żeby znowu ożyli teraz, kiedy magia już powróciła. A gryfica, żeby z powrotem nie zamieniła się w złoto. I wszystkie stworzenia zabite przez utratę magii jak mózgokoral...
Demon zrobił mały gest zniecierpliwienia.
- Jak widzisz, kula nie rozprysnęła się. To oznacza, że twoje życzenie nie jest możliwe, a to z dwóch powodów. Po pierwsze, nie jest osobiste, nie osiągnąłeś przez nie niczego dla siebie. Po drugie, te kamienne i złote życzenia mogą zostać jedynie odnowione przez powtórzenie ich mocy wyjściowej. Raz przerwane odchodzą. Żaden z tych ludzi nie zamienił się w kamień lub złoto, a żadne z tego typu zaklęć w twej krainie nie zostało przywrócone. Tylko magiczne życie zostało odtworzone, takie jak ten golem i koralowiec. Inne zaklęcia są jak ogień, palą się ciągle raz wypowiedziane, ale raz zduszone wygasają. Nie będę tracił mojej uwagi na taki nadmiar. Twoje życzenie musi mieć osobisty cel.
- O - powiedział Bink. - Nie potrafię wymyślić żadnego życzenia tego rodzaju.
- To była wspaniałomyślna uwaga - zamruczała do niego Cherie. Demon machnął ręką.
- Musisz nosić życzenie, aż je wykorzystasz. Dosyć! Te banały zaczynają mnie nudzić.
I oto grupka znalazła się w lesie, gdzie spotkali się Bink, Cherie i źrebak. Tak, jakby Demon nigdy nie istniał. Pozostała kula. I ożywieni przyjaciele Binka. I ożywiona magia lasu. Nawet Cherie wyglądała na zadowoloną z istnienia magii.
Bink potrząsnął głową i schował do kieszeni bańkę mydlaną. Wszystko, czego teraz pragnął, to być razem z Cameleon, w domu. A do tego nie potrzebował specjalnej magii.
- Poniosę Binka, jak zwykle - powiedział Chester. - Cherie poniesie Maga - przerwał - Crombie! Zapomnieliśmy o głośnodziobym gryfie!
Bink pomacał kieszeń.
- Nie, mam go tutaj, w butelce. Mogę go teraz uwolnić...
- Nie, pozwól mu dusić się jeszcze trochę - zadecydował Chester. Oczywiste było, że niezupełnie przebaczył żołnierzowi dziką walkę, którą stoczyli wcześniej.
- Może tak będzie lepiej - zgodziła się Cherie. - Toczył walkę na śmierć i życie, kiedy został uwięziony. Mógłby, po uwolnieniu dalej walczyć.
- Pozwól mu wyjść! - rzucił wojowniczo Chester.
- Sądzę że lepiej poczekać - wtrącił się Bink. - Tak, na wszelki wypadek.
Zapadał zmierzch, ale poruszali się szybko. Nocne monstra nie szykowały swoich straszliwych pułapek po poprzedniej przygodzie. Bink wiedział, że jeżeli będzie musiał, to użyje darowanego życzenia, gdyby wpadli w tarapaty. Albo mógłby uwolnić Crombiego i pozwolić mu rozprawić się z napastnikami. Jednak większość niebezpiecznych stworów z pustkowia odreagowała po szoku spowodowanym utratą magii. Nie były agresywne.
Jednak Chester miał problem.
- Zapłaciłem opłatę za Odpowiedź - przypomniał Dobremu Magowi. - Ale sam odkryłem swój talent. Teraz mógłbym zapytać o talent Cherie...
- Ale ja już go znam - odezwała się lekko poczerwieniała Cherie na wzmiankę tak bliską sprośności. - Nie trać twojego Pytania na to!
- Ty znasz swój talent? - powtórzył zbity z tropu Chester. - Jaki?
- Powiem ci innym razem - powiedziała Cherie.
- Ale to pozostawia mnie bez życzenia, to jest, miałem na myśli bez Odpowiedzi - stwierdził. - Zapłaciłem za nią życiem i nie wiem, o co zapytać!
- Nie ma problemu - odezwał się Humfrey. - Mogę powiedzieć ci o co zapytać.
- Możesz? - wtem Chester dostrzegł pułapkę. - Ale to zużyje Odpowiedź? Twoje ujawnienie mi Pytania zużyje Odpowiedź, a wtedy nie otrzymam Odpowiedzi na moje Pytanie!
- To żaden problem - odparł Humfrey. - Mógłbyś zapłacić następną opłatę...
- Nie, na włos z mojego przystojnego ogona! - krzyczała Cherie. - Żadnych więcej przygód poza domem!
- Przepadła już moja wolność - zamruczał Chester, ale niezbyt zmartwiony.
Bink przysłuchiwał się z ponurą miną. Był zadowolony, że zbliża się do domu, ale wciąż czuł się winny z powodu tego, co zdarzyło się z Jewel. Mógł wypowiedzieć życzenie, ale wiedział, że nie mógłby po prostu zażyczyć sobie, aby Jewel odkochała się. Jej miłość nie była magiczna, ale prawdziwa. Nie mógłby zlikwidować jej magicznie. Nie mówiąc o tym, jak zareagowałaby na tę całą sprawę Cameleon? Będzie musiał jej powiedzieć.
Przygalopowali do pałacu przed zapadnięciem nocy. Otoczenie oświetlone było przez świecące ćmy księżycowe, których niepokojące migotliwe promieniowanie nadawało pałacowi nieziemskiego uroku.
Królowa Iris, oczywiście czuwała, ponieważ trzy księżyce wzeszły oświetlając pałac, gdy do niego dochodzili. Rozległy się fanfary niewidocznych trąb.
Natychmiast zostali wprowadzeni prosto do biblioteki, ulubionego pokoju Króla.
Bez zbędnych ceremonii Bink opowiedział całą historię. Król Trent wysłuchał, nie przerywając. Kiedy Bink zakończył, Król skinął głową.
- Muszę wydać rozporządzenia, żeby ustawić pole ochronne. Sądzę, że nie będziemy rozgłaszać obecności Demona, ale przypilnujemy, żeby nikt mu nie przeszkadzał.
- Wiedziałem, że zrozumiesz to w ten sposób - powiedział z ulgą Bink. - Nie, nie miałem pojęcia, że taki mógłby być rezultat mojej wyprawy. Bez magii musiało być tutaj strasznie.
- Sam nie miałem problemów - odparł Król. - Pamiętaj, że spędziłem dwadzieścia lat w Mundanii. Wciąż mam pewną ilość małych niemagicznych odruchów. Ale Iris była na krawędzi nerwowego załamania, a reszta królestwa znalazła się w niewiele lepszym stanie. Sądzę jednak, że ten efekt zawieszenia był dobroczynny. Mieszkańcy naprawdę doceniają teraz magię.
- Ja też tak przypuszczam - zgodził się z nim Bink. - Nigdy nie zdawałem sobie sprawy, jak ważna jest magia, aż zobaczyłem Xanth bez niej. Ale w naszej grupie nadal nie możemy związać magicznego końca z drugim końcem. Chester ma nadprogramową Odpowiedź, ja mam życzenie, którego nie potrafię użyć, a Crombie jest uwięziony...
- Rzeczywiście - zgodził się Król. - Lepiej przywróćmy mu teraz jego postać.
Bink odkorkował butelkę, uwalniając Crombiego. Gryf wyłonił się z dymku.
- Kraa! - oświadczył.
- W samą porę - przetłumaczył Grundy.
Król Trent spojrzał na gryfa i ten stał się człowiekiem.
- Słuchaj - powiedział Crombie poklepując się, aby się upewnić co do swojej kondycji. - Nie musiałeś pozostawiać mnie w butelce. Przez cały czas słyszałem, co się dzieje.
Zwrócił się do Chestera.
- A ty, ty kopytogłowy niezdaro - walczyłem z tobą jedynie dlatego, że koralowiec mną kierował. Nie musiałeś od razu wpadać w panikę, kiedy raz cię osaczyłem.
Chester przełknął.
- Wpaść w panikę! Z twojego powodu! Ty pierzasty, zaśmiecony mózgu...
- Kiedy tylko będziesz chciał raz jeszcze spróbować, koński łbie...
- Wystarczy - powiedział łagodnie Król i obydwaj się zamknęli, chociaż niezbyt chętnie.
Król uśmiechnął się kierując swoją uwagę na Binka.
- Czasami nie dostrzegasz tego, co oczywiste, Bink. Pozwól Chesterowi oddać ci jego Odpowiedź.
- Mnie? Ależ już ją otrzymał...
- Oczywiście, że możesz ją sobie zabrać - powiedział Chester. - Nie potrzebuję jej.
- Ależ, ja już mam życzenie, którego nie potrafię użyć i...
- Teraz użyj Pytania Chestera, by zapytać Dobrego Maga, co zrobić z twoim życzeniem - powiedział Król.
Bink zwrócił się do Humfreya. Ten spokojnie pochrapywał w wygodnym fotelu. Zapanowało niezręczne milczenie. Grundy wdrapał się na fotel i pociągnął Maga za łokieć.
- No, dalej, lilipucie!
Humfrey zbudził się lekko wystraszony.
- Daj to Crombiemu - powiedział Mag i zanim Bink otworzył usta, zapadł z powrotem w sen.
- Co? - dopytywał się Chester. - Odpowiedź, którą poświęciłem, posłuży na podarunek wolnego życzenia temu ptaszysku? Bink zdumiał się, ale wręczył bańkę-życzenie Crombiemu.
- Mogę zapytać, czy masz pomysł jak go użyć? Crombie okazał przez chwilę niezwykłe jak na niego zdenerwowanie.
- Hm, Bink, czy przypominasz sobie tę nimfę, która...
- Jewel - potwierdził Bink. - Bałem się próbować wytłumaczyć jej...
- No, dobrze, ja, no rozumiesz, miałem kawałek magicznego lustra w butelce i użyłem go, by sprawdzić, co Sabrina... i...
- Obawiam się, że stałość nie leży w jej naturze - wtrącił się Król. - Mimo to, nie sądzę, żebyście wy obaj byli w porządku, wobec siebie.
- A co z nią? - zapytał zawstydzony Bink.
- Byłem tym drugim - powiedział żałośnie Crombie. - Miała mnie po prostu w zapasie, ale ten drugi facet jest żonaty, więc zamierzała mi wmówić, że dziecko jest moje. Wiedziałem, że nie mogę zaufać kobiecie!
Więc Sabrina opuściła Crombiego, tak jak przedtem Binka, zanim poznał Cameleon. Na dodatek, nadużyła zaufania Crombiego, obiecując mu małżeństwo. I byłby skazany na poślubienie jej, jeżeli nie ożeniłby się wcześniej z inną.
- Wybacz mi - odezwał się Bink. - Sądzę, że najprościej byłoby pozwolić jej odejść. Nie ma sensu tracić życzenia na zemstę.
- Nie, nie o tym myślałem - zapewnił go Crombie. - Teraz nie zaufałbym żadnej kobiecie. Ale myślę, że mógłbym pokochać nimfę.
- Jewel? - zapytał zdumiony Bink.
- Nie spodziewałem się, że mi uwierzysz - powiedział poważnie Crombie. - Naprawdę, to sam sobie nie wierzę. Ale żołnierz musi stawić czoła faktom. Przegrałem bitwę, zanim się zaczęła...
- Leżałem tam, w szczelinie, gdzie mnie uśmierciłeś, Bink. Nie winie cię za to. To była diabelnie dobra walka, a ja naprawdę byłem poważnie ranny. Nagle nadeszła ona, pachnąca sosnowymi igłami i gardeniami, i przyniosła uzdrawiający eliksir. W całym moim życiu nie widziałem niczego tak uroczego. Była słaba, pełna wahania, właśnie tak, jak nimfa. Żadne zagrożenie dla mężczyzny, a już najmniejsze dla żołnierza. Żadnego współzawodnictwa. Rodzaj istoty żeńskiej, z którą naprawdę mógłbym żyć. I sposób, w jaki stanęła przy tobie - Crombie potrząsnął. - To dlatego wróciłem do butelki po wskazaniu ci antidotum. Nie zrobiłbym niczego, co zraniłoby nimfę, a zabicie ciebie rozerwałoby jej serce na kawałki. A gdybyś otrzymał odtrutkę, odkochałbyś się, a tego chciałem. Ona jest śliczna i lojalna. Ale ponieważ nadal cię kocha...
- To jest beznadziejne - powiedział Bink. - Nigdy więcej się z nią nie spotkam, a nawet gdyby... - wzruszył ramionami. - Między nami nie może być niczego.
- Racja. Jeżeli nie masz nic przeciwko temu, wezmę po prostu to życzenie i zażyczę sobie, aby ona napiła się trochę wody miłosnej i następnie spotkała mnie. Potem poczuje do mnie to, co czuła do ciebie. Tylko ja się będę liczył jako kandydat na małżonka.
Crombie był nie tylko dziarskim żołnierzem, ale i przystojnym mężczyzną. Nieuchronnie, miłość wzniecona przez napój stanie się prawdziwą. Uraz, który Jewel czuła do Binka, za to co jej zrobił przeszywając ją mieczem, uczyni to przeniesienie łatwiejszym. Z wyjątkiem...
- Ależ ty lubisz podróżować - powiedział Chester, zanim Bink zdołał sformułować podobną obiekcję. - Ona żyje pod powierzchnią, rozmieszczając cenne kamienie. To jest praca, nie porzuci tego.
- Więc rozdzielimy się i znowu połączymy - powiedział Crombie. - Będę widywać ją od czasu do czasu, a nie bez przerwy. To mi się podoba. Jestem żołnierzem.
I tak oto zgrabnie rozwiązał się problem Binka.
- A co ze mną? - dopytywał się Grundy. - Bez ptasiego dzioba nie mam pracy. Teraz jestem prawdziwy. Nie mogę po prostu zniknąć.
- Na tym dworze istnieje od czasu do czasu potrzeba tłumaczeń - powiedział Król. - To wszystko na dzisiejszą noc. Zostały dla was przygotowane kwatery tu w pałacu - mówiąc to, wyprosił ich z pokoju.
Bink ociągał się z odejściem.
- Bardzo mi przykro, że spowodowałem te wszystkie kłopoty - powiedział. - Dobry Mag usiłował mnie ostrzec, to samo Beauregard, ale nie posłuchałem. Właśnie dlatego, że chciałem poznać źródło magii...
- Niech cię to nie martwi, Bink - powiedział Król popierając to uśmiechem. - Kiedy posyłałem cię, zdawałem sobie sprawę, że istnieje pewien element ryzyka. Będąc tak samo jak ty ciekaw źródeł magii, czułem, że lepiej będzie, jeżeli to odkrycie zrobisz ty, chroniony przez swój talent. Wiedziałem, że twój talent nie da się wprowadzić przez ciebie w błąd.
- Ale straciłem talent, kiedy odeszła magia i...
- Czyżby, Bink? Czy nie uderzyło cię to, że powrót Demona był niezwykle przypadkowy?
- Ale on chciał odosobnionego miejsca do...
- Które mógłby sobie urządzić gdziekolwiek we wszechświecie. Co naprawdę przywiodło go z powrotem? Zakładam, że to był wciąż dbający o twoje dalekosiężne interesy - twój talent. Twoje małżeństwo przeżywało kryzys, więc i twoja magia pozwoliła sobie wyprostować to niezwykłym zwrotem.
- Nie, nie mogę uwierzyć, żeby mój talent mógł tak zadziałać, żeby wpłynąć na samo pochodzenie magii! - zaprotestował Bink.
- Nie mam żadnych wątpliwości. Proces ten nazywa się sprzężeniem zwrotnym i może odbijać się głęboko od źródeł pochodzenia. Samo życie można uważać za proces sprzężenia zwrotnego. Ale nawet, jeżeli to nie ten przypadek, twój talent mógł z góry uprzedzić łańcuch wypadków i tak ustanowić bieg rzeczy, że ten nieuchronnie sprowadził na powrót magię do Krainy Xanth, tak jak wystrzelona w powietrze strzała nieuchronnie powraca...
- Kiedy walczyliśmy z gwiazdozbiorami, strzały Chestera nie... Król potrząsnął głową.
- Wybacz tę niedorzeczną analogię. Nie będę zanudzał cię więcej moimi mundańskimi odniesieniami. Jestem usatysfakcjonowany rezultatem twojej wyprawy, i ty też powinieneś. Podejrzewam że gdyby jakakolwiek inna osoba uwolniła Demona X/A/N/th-a, ten nigdy nie wróciłby do naszego królestwa. W tym punkcie dyskusja jest akademicka. Będziemy musieli znaleźć dla ciebie inne zajęcie, ale nie ma pośpiechu. Idź do domu, do żony i syna!
- Syna?
- O, rzeczywiście, zapomniałem cię poinformować! O zmierzchu stałeś się ojcem dziecka o klasie Maga, mojego prawdopodobnego sukcesora tronu, z biegiem czasu, oczywiście. Sugeruję, że talent dziecka jest wybranym dla ciebie podarunkiem od Demona. A może powód, dla którego twój własny talent pchnął cię w tę przygodę był inny.
- Jaki talent ma dziecko? - zapytał Bink czując lekki zawrót głowy. Jego syn, jawnym Magiem od urodzenia!
- Zepsułbym ci niespodziankę mówiąc o tym. Idź do domu i sam zobacz! - Król Trent klepnął go przyjaźnie po plecach.
- Nigdy więcej nie będziesz już nudził się w domu. Twoje życie rodzinne...
Bink wreszcie odnalazł swoje miejsce. Talenty nigdy nie powtarzają się w Xanth, choć zdarza się to u demoniaków, więc jego syn nie może być Mistrzem Przemiany jak Król, czy władca burzy jak poprzedni Król, czy władca magii, jak król Roogna, który wybudował zamek Roogna. Czy twórca złudzeń jak Królowa Iris. Cóż mogło ujawnić się tak wcześnie?
Kiedy zbliżał się do chaty od strony pałacowej posiadłości, poczuł słaby nieodłączny zapach sera. Myśli Binka zwróciły się ku Cameleon. To zaledwie tydzień, jak ją opuścił, a jemu wydawało się, że to rok. Powinna być teraz w swojej normalnej fazie, jego ulubionej, zwyczajny wygląd i normalna inteligencja. Ich zwyczajowe zmartwienia co do perspektywy ich dziecka, zakończyły się. Chłopiec nie był tak skomplikowany jak ona, i nie bez widocznego talentu, jak ona. Jego miłość do niej przeszła najgorszy test. Poprzez napój miłosny oraz możność odnalezienia najbardziej pożądanej alternatywy. Co za ulga, że Crombie zainteresował się Jewel...
Chociaż, może to znowu jego talent. W każdym razie wiedział teraz, jak bardzo kocha Cameleon. Nigdy nie zdałby sobie z tego sprawy, gdyby nie jego przygoda. Więc Król miał rację...
Ktoś wyszedł z chaty. Rzucała potrójny cień w świetle trzech księżyców i była piękna. Pobiegł na jej spotkanie z okrzykiem radości, uścisnął ją i odkrył, że to nie była Cameleon.
- Millie, co tutaj robisz?
- Opiekuję się twoją żoną - odparła Millie. - I twoim synem. Sądzę, że z powrotem zostanę niańką. Szczególnie, jeżeli chodzi o tak ważną osobę.
- Ważną? - słabo zapytał Bink.
- Rozmawia z rzeczami! - wyrzuciła z entuzjazmem. - To znaczy mówi do nich: gaa-ga-aa, a one odpowiadają. Jego łóżeczko śpiewa mu kołysanki, poduszka kwacze jak kaczka, kamień ostrzegł mnie, żebym nie potknęła się o niego i nie upuściła niesionego Maga...
- Porozumiewanie się z nieożywionymi! - Bink wciągnął oddech, rozumiejąc wielkie znaczenie tego talentu. Nigdy nie zabłądzi, ponieważ każda skała wskaże mu kierunek. Nigdy nie będzie głodny, gdyż jezioro wskaże mu najlepsze miejsce do złowienia ryb, lub drzewo - nie, nie - drzewo żyje - jakaś skała powie mu, gdzie znaleźć owoce. Będzie zdolny zdobyć więcej informacji niż Dobry Mag Humfrey i to bez porozumienia się z demonami. Chociaż niektórzy z moich najlepszych przyjaciół są demonami, jak Beauregard...
Nikt nie będzie go w stanie zdradzić, ponieważ każda ściana dowie się o spisku. On...
Groźny kształt wyłonił się z ciemności, upuszczając grudki ziemi. Bink sięgnął po miecz.
- Nie! Nie, wszystko jest w porządku! - krzyknęła Millie - To tylko Jonathan!
- To nie człowiek, to zombi! - sprzeciwił się Bink.
- Jest moim starym przyjacielem - powiedziała. - Poznałam go, kiedy jeszcze zamek Roogna był nowy. Teraz, kiedy jestem żywa, czuje się odpowiedzialny za moje dobro.
- O! - Bink zwęszył w tym całą historię, ale w tej chwili pragnął jedynie zobaczyć żonę i syna. - Czy to on był tym zombi, którego spotkałem...
- W ogrodach - potwierdziła. - Zgubił się w labiryncie Królowej w noc jubileuszowego przyjęcia. Potem przyszedł do pałacu i został zapeklowany. Trzeba było użyć niezłego zaklęcia, by odwrócić to! Teraz szukamy zaklęcia, które ponownie by go ożywiło. Tak, abyśmy mogli... - zaczerwieniła się troszeczkę.
Oczywiste było, że w jej życiu zombi był kimś więcej, niż przyjacielem. Podczas tego przyjęcia Millie okazała kłopotliwe zainteresowanie samym Binkiem, ale widoczne było, że pojawienie się tego zombi osłabiło jej afekt do Binka.
Następny luźny koniec kłopotów Binka, talent gładko związał.
- Kiedy mój syn będzie starszy, możemy go o to zapytać - odezwał się Bink. - Musi istnieć gdzieś kawałek kamienia, który wie, gdzie może istnieć zaklęcie zdolne odnowić zombi.
- O, tak! - krzyknęła Millie z entuzjazmem. - O! Dziękuję ci! Bink stanął przed zombi, ale nie wyciągnął do niego ręki.
- Sądzę, że stanowiłeś następny omen dla mnie, Jonathanie. Kiedy spotkałem cię po raz pierwszy, sygnalizowało to śmierć z jej wszystkimi koszmarami, śmierć magii. Ale poprzez tę śmierć odnalazłem nową formę ponownych urodzin, i ty także ją odnajdziesz.
Skierował się do drzwi chatki, gotowy do połączenia się ze swoją rodziną.
