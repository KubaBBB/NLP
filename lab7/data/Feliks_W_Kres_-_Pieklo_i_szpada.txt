Feliks W. Kres




Piekło i szpada

Niezwykłe lecz prawdziwe opowieści spod znaku
PIEKŁA I SZPAD Y
czyli
tajemnicze a niesamowite historie zebrane zarówno w dalekich Księstwach
Hostenne i Saywanee, jak też w sławnych Królestwach
Arelay i Nordii,
a wreszcie na samych ziemiach Zjednoczonych Królestw Nolandii, Werwalu i Henestii, spisane w Roku Pańskim 1694
przez człowieka,
co otarłszy się o wszelkie magie i religie, zapragnął dać wyraz swemu podziwowi
dla zdradzonych światów trwających za Bożym przyzwoleniem,
a wbrew piekłu i wszystkim ciemnym mocom.



"Zrodzeni w nocy, z kamienia i grzechu kobiety" - tak brzmi napis, wyryty w głazie, od wieków leżącym przy Rozstajnych Drogach w Carhon-Ree. Jak wieść głosi, słowa te dotyczą niezwykłego, okrutnego plemienia kotów-olbrzymów, z pogranicznych lasów Hostenne i Saywanee. Mordercy bądź Zabójcy - tak się zwali i jedno w swym języku dla obu tych słów mieli imię...
"Mroki" - opowieść o wydarzeniach sprzed wieków



SÖRGETHERGEFT

W samym sercu Saywanee, kilka mil ledwie od północnych skrajów Puszczy Jodłowej, leży dość wysokie, strome wzgórze, uwieńczone koroną ruin. Ponure to miejsce i cieszące się bardzo złą sławą. Niegdyś ruiny były zamkiem, czarną, barczystą budowlą z kamienia. Mówi się, że jej lochy widziały wiele śmierci i niezawinionych cierpień, słyszały wiele skarg. Pozostały ruiny. Lecz zła sława miejsca nie zginęła. Nikt tam nie zagląda, choć podobno pod gruzami leżą wielkie skarby. Ale chodzą słuchy, że strzeże ich duch złej władczyni, księżnej Morany, pani Zamku Ahar. Przeklętej kobiety, którą zgubiła - niesamowita i ohydna, jak całe jej życie - miłość do kota-Mordercy.
Czarne Wieki dawno przeminęły, zło dawno straciło władzę nad światem. Wystarczy jednak ujrzeć Wzgórze Ahar, jego drapieżny stok, łysiny skał pośród zgniłozielonej trawy, wreszcie owe czarne ruiny, by dać wiarę że - choć pokonane - zło nie przepadło bez reszty. Że drzemie gdzieś, choćby w leśnych ostępach... choćby w owych gruzach... Że powróci, a wraz z nim jego słudzy.
Niewielka zrazu wioska, leżąca opodal Ahar, rozrosła się znacznie, powstał kościół drewniany, później zbudowano drugi - już z cegły. Linon Światły, książę Saywanee, pojął za żonę córkę swego stryja, władcy ościennej Hostenne. Hostenne ożywiła handel z Nordią, bo najprostszy i najkrótszy szlak wiódł przez Saywanee. Zaniedbana droga, szerokim łukiem obchodząca Wzgórze Ahar, została naprawiona. Ayonna, wieś z dwoma kościołami, uzyskała prawa miejskie, a z czasem prawo składu. Karawany kupieckie płynęły z zachodu na wschód i ze wschodu na zachód. W Ayonnie pojawiły się dwie nowe oberże, obok dwóch już istniejących. Posterunek straży miejskiej wzmocniono, potem przybyła do miasta półkompania muszkieterów książęcych. Raz po raz bawiły przejazdem znaczniejsze osobistości: a to możny szlachcic ze swą służbą, to znów książęcy urzędnik, a całkiem niedawno - nawet biskup. Niewielkie, ale już bogate miasto, tętniło życiem.
Ponure wzgórze patrzyło nań wyłupiastymi ślepiami głazów, których nie chciała pokryć gleba, które omijała trawa. Tylko korona ruin straciła swą pierwotną czerń - omszała, pokryła się zielenią coraz wyższych chwastów.
I ciągle nie było odważnych, gotowych wydrzeć zamkowi dawne skarby. Dziwna rzecz: niejeden zuchowaty młodzian-zawadiaka, drwiąc z bajek, wyśmiewając legendy i za nic mając ponurą przeszłość miejsca, zapewniał przyjaciół przy winie, że już jutro - co to jutro?! dziś, zaraz! - wyruszy po bogactwo i odkryje sekrety warowni. Ten i ów pojechał nawet ku wzgórzu...
Wszyscy zawrócili.
Dziwna moc strzegła tego pomnika i grobowca zarazem; pomnika-grobowca cieni, śmierci i zbrodni.

I


Był parny, letni wieczór. Zanosiło się na burzę, ale tu, pod dachem obszernego zajazdu, można było kpić sobie z błyskawic i ulewy. Toteż kupcy (o których wielce się w oberży starano) nie kryli zadowolenia. Może mniej powodów do szczęścia mieli pilnujący cennych wozów pomocnicy kupieccy, z kijami w garści przechadzający się po majdanie. Lecz cóż zgodnie z prawem składu, towar miał być następnego dnia wystawiony na sprzedaż; należało pilnować, by w nocy wozy nie stały się lżejsze.
Niezłe wino dobywane wprost z chłodnej piwnicy, a także obfity posiłek, sprawiły, że rozmowa przy długim, solidnie zbitym stole toczyła się coraz żwawiej. Gwar wywabił z izb noclegowych paru innych gości; pora nie była jeszcze bardzo późna, a kupcy, jako bywalcy wielu stron świata, zawsze mieli ciekawe wieści w zanadrzu.
Oberżysta, człek nie w ciemię bity i wybornie znający swój fach; wiedział z doświadczenia, że takie właśnie wieczorne pogawędki, jeśli tylko zaraz nie zgasną, przeciągają się łatwo do późnej nocy. Całonocna biesiada zaś znaczyła dla gospody akurat tyle co pieniądz: goście jedli i pili, a popiwszy, tym chętniej sypali groszem. Gospodarz skwapliwie donosił więc coraz to nowe butelki, słuchał wywodów, czasem - niby przypadkiem - wtrącał jakieś słówko lub dwa, by zaognić rozmowę, udawał głupiego, dziwiąc się rzeczom oczywistym, co jak wiadomo - jest najlepsze, by rozwiązać język i dać mówcy sposobność do pouczeń. Wreszcie, widząc dobry skutek swych zabiegów, usunął się w cień i baczył tylko, by nie zabrakło wina.
Jeden wszakże gość nie bardzo się obrotnemu karczmarzowi podobał. Był szlachcicem, i to chyba zamożnym. Pił jednak wstrzemięźliwie, jadł niewiele, nie opłacił noclegu. Zdawało się, że czeka na kogoś. Może jednak było inaczej, bo czas płynął, a szlachcic wciąż samotnie trwał w swoim kącie, nie przejawiając nawet śladu irytacji czy zniecierpliwienia.
Mniej więcej godzinę po północy wprawne ucho gospodarza pochwyciło stukot końskich kopyt na majdanie. Zaspanego pachołka siłą bez mała trzeba było wyganiać z kąta, w którym drzemał.
- Nuże, obwiesiu! - ponaglał rozeźlony pryncypał. - Cóż to, darmo chlebem gardło napychasz? Nuże, gość zajechał!
Nim jednak pachoł pobiegł, by pokazać drogę do izby i zająć się koniem przybyłego, drzwi otwarły się, wpuszczając chłodną noc i porywy wiatru, niosącego pierwsze krople wzbierającej ulewy. Podróżny zatrzymał się na progu, wzrokiem ogarniając rozochoconych biesiadników, potem spieszącego ku niemu wyrostka i oberżystę.
Drzwi pozostały otwarte, kilka głów zwróciło się ku nim; snadź niektórzy chcieli wołać, że zimno... Zamiast tego głosy milkły kolejno.
Mężczyzna - był to-szlachcic ogromnego wzrostu i barczysty, odziany w szkarłat i czerń - przytrzymywał lekko kapelusz z białym pióropuszem, drugą rękę zaś opuścił na gardę rapieru. Twarz zdradzała lat najwyżej czterdzieści, jednak wąsy i niewielka bródka były gęsto przetykane siwizną. Oczy, skryte pod namarszczonymi brwiami, spoglądały uważnie, badawczo ale i - by nie rzec - wrogo...
Pachołek, przewiercony tym spojrzeniem, wystraszył się wyraźnie, bo stanął, popatrując to na gościa, to na oberżystę.
Cisza trwała przez parę długich chwil.
- Szukam kogoś - rzekł szlachcic, bez słowa powitania i najwyraźniej nie zamierzając postąpić dalej w głąb izby. Wymawiał wyrazy z cudzoziemska, trudno jednak powiedzieć, jaki był jego ojczysty język.
Zaraz potem przenikliwe spojrzenie pobiegło ku mrocznemu zakątkowi izby. Siedzący tam od wielu godzin szlachcic wstał i, skinąwszy głową, uczynił dwa kroki w stronę szkarłatnego olbrzyma.
- Czekam na kogoś - odrzekł równie zwięźle, spoglądając z uwagą.
Człowiek ten mógł mieć lat tyle samo co przybyły. Ustępował mu wzrostem, nosił się jednak równie dumnie i godnie. Odziany był w barwy zielone, brązowe i czarne, podkreślone białymi koronkami.
Obaj mężczyźni przez chwilę oceniali się wzrokiem, po czym wymienili ukłony. Przybysz usunął się cokolwiek, by dać tamtemu przejście przez drzwi.
- Wielmożni panowie - zagadał oberżysta, odzyskując głos po nocy... w taką noc...
Mężczyzna w szkarłacie cisnął coś do góry; oczy wszystkich podążyły za złotym migotaniem. Karczmarz chwycił monetę i ze zdumieniem patrzył na dukata z książęcej mennicy, wartego więcej, niż dwaj ludzie mogli przejeść i przepić w trzy dni. Gdy. uniósł wzrok, by dziękować, szlachciców już nie było.

II


Grube, ciężkie krople coraz gęściej padały na gościniec. W oddali grzmiało. W czerni nocy niewyraźnie majaczyły sylwetki dwóch jeźdźców. Konie szły drobnym kłusem. Dziwnie głucho niósł się odgłos uderzających o ziemię kopyt.
U zbiegu dwóch dróg prowadzący mężczyzna wstrzymał wierzchowca. Szarzały w mroku pióra przy kapeluszu.
- Tu poczekamy - powiedział.
- Czemu właśnie tu?
- Moi ludzie - padło krótkie wyjaśnienie. - Wyjechałem naprzód sam. Po cóż ciągać do miasta zbrojne sługi?
- Chcesz, kawalerze, strzelać do upiorów z muszkietów?
- Upiorów! Mości hrabio, nie wierzę w upiory.
- A w co wierzysz, kawalerze? - W nic.
- Nawet w Boga? W magię, w przeznaczenie? - pytał mężczyzna w koronkach.
- Ja jestem przeznaczeniem, panie hrabio. Przeznaczeniem każdego, kogo przeznaczeniem być zechcę.
Dziwna rozmowa urwała się. Mężczyźni nieruchomo tkwili w siodłach, spoglądając wyczekująco w stronę bocznej drogi. Nasłuchiwali, ale szmer deszczu i nadchodzące pomruki burzy głuszyły wszelkie inne dźwięki. Za to błyskawice służyły dobrym światłem - coraz jaskrawsze, coraz bliższe.
- Jadą.
Białozłote pęknięcie zalśniło na niebie, wyławiając z ciemności szkarłatną szatę mówiącego. Hrabia pochwycił spojrzeniem trzech zdążających ku nim konnych, po czym zapytał:
- I cóż waszmość poczniesz z tym wojskiem?
Olbrzym, zdaje się, nie dosłyszał kpiny w głosie swego towarzysza, bo odparł spokojnie:
- Mości hrabio, nająłeś mnie pan za ogromne pieniądze. Jestem wart swojej ceny. Wiem, co czynie. Ci ludzie mogą się przydać.
Po czym dorzucił jeszcze:
- Natomiast pan jesteś całkiem zbędny, panie hrabio. Na co przyda się pańska szpada w tych ruinach, skoro już moja tam będzie?
- Kawalerze - rzekł z pewną wyższością wezwany - zważ proszę, że nie tylko szpadę tam niosę. Niosę także głowę.
"By zostawić..." - powiedział sobie najemnik.
Trzej jeźdźcy dotarli do zbiegu dróg. Padło krótkie pytanie, olbrzym opowiedział się, niepotrzebnie, bo właśnie kolejna błyskawica przecięła czarne niebo. Nie padło ani jedno zbędne słowo. Mały oddział ruszył w milczeniu.
Hrabia i jego towarzysz podążali na czele, kilka końskich długości przed tamtymi.
- Mości Hamirez - odezwał się hrabia - z jakiego pan kraju pochodzisz?
- Nie z tego co Del Velarowie.
- Powiedzże mi, panie kawalerze, czy to tak trudno być grzecznym?
- Trudno, na honor. Usłyszałem dziś od waszmości sto pytań. Czy ja zadałem choć jedno, gdyś wynajął mnie i moją szpadę, panie hrabio? Wyznaczyłem cenę i stawiłem się w miejscu określonym przez twego posłańca. Czego pragniesz jeszcze?
Zapanowało krótkie milczenie.
- Ale dobrze, Del Velaro - rzekł po chwili olbrzym. - Słyszałem o panu niejedno i prawdą jest, iż rzadko wstępuję na służbę do człowieka mężnego. Zwykle pożądają mych usług ludzie słabi i mali. Teraz jest inaczej, to dobrze. A zatem, hrabio, czyś słyszał kiedy słowo: Sörgethergeft?
Hrabia oniemiał.
- Nie może być - rzekł wreszcie.
- A jednak, mości hrabio. Chciałeś tej wiedzy, więc ją masz.
- Jesteś, kawalerze...?
- Jestem martwy, hrabio. Martwy jak skała albo kamień. I tak samo wieczny.
* * *
Hrabia Del Velaro nie miał skóry strachem podszytej, jednak prawda o pochodzeniu człowieka, za którego usługi zapłacił, wstrząsnęła nim do głębi.
"Na Boga!" - mówił sobie raz po raz. - "To człowiek... to istota stamtąd. Z zaświatów. Zmarły, któremu kazano przeżyć własną śmierć, istnieć dalej w imię celu, którego nikt nie zna, nawet on sam. Ile lat już krąży po ziemskim padole? Czyja dusza objęła w posiadanie ciało, opuszczone przez inną? Dobry Boże! Gdybym wiedział, gdybym mógł przewidzieć... Ale jakże mogłem, jakim sposobem?".
Co jakiś czas spoglądał ku majaczącej tuż obok czarnej, ogromnej sylwetce i za każdym razem widziała mu się bardziej ponura i wroga.
- Mości hrabio - rzekł niespodziewanie Hamirez, czytając chyba w myślach. - Jak długo zamierzasz pan drążyć sprawy, które od ciebie nie zależą? Oto wzgórze, ku któremu zmierzamy. Rozważ waszmość, czy nadal pragniesz poznać jego tajemnice.
W samej rzeczy - droga uciekała w prawo, a wprost przed sobą ujrzał Del Velaro, czarniejszy od nocnego nieba krępy masyw. Błyskawice wciąż na nowo zapalały kontury wzgórza i złowrogich ruin.
- Czemu w nocy?
Hrabia nie spostrzegł nawet, że swą wątpliwość wypowiedział głośno. Tym bardziej się zdumiał, gdy nadeszła odpowiedź:
- Nie w nocy, lecz o brzasku. Północ dawno minęła, hrabio, mamy zaś wczesne lato. Wkrótce świt.
Hamirez zjechał z traktu i podążył wprost ku wzgórzu. Del Velaro skierował konia jego śladem, podobnie milcząca czeladź.
- Kim są ludzie, których pan wiedzie, kawalerze? Nie było odpowiedzi.
Burza wzmogła się nagle; wiatr, jakby pchnięty niewidzialną mocą, uderzył jeźdźców, porywając kapelusz hrabiego i szarpiąc peleryny. Błyskawice rozdzierały niebo, następując po sobie z niebywałą szybkością, w ich świetle widać było posępny, świerkowy zagajnik u stóp Ahar. Ocierając deszcz z twarzy, Del Velaro ujrzał pomiędzy drzewami mokrą ciemność, której nie zmogły lśnienia piorunów.
"W nocy ważą się losy" - przyszło na myśl hrabiemu stare porzekadło.
Nie wiedział przecie o starodawnej magicznej inwokacji, z której porzekadło owo wzięło początek, a której pierwsze słowa brzmiały: "Burza, wiatr i mrok są Tłem Losu; wtedy najwyraźniej widać jego Węzły...".
Wkrótce zanurzyli się w świerkową ciemność. Hrabia raczej odgadł niż dostrzegł, że Hamirez zsiadł z konia. To samo uczynili jego ludzie.
Burza odchodziła powoli.
- Mości hrabio - rzekł najemnik swym powolnym, pobrzmiewającym obcymi akcentami głosem - jesteśmy u celu. Raz jeszcze pytani: czyś pewien, że chcesz moich usług? Gotów jestem pożegnać pana choćby zaraz, oczywiście zatrzymując zaliczkę.
- Mości Hamirez - odparł spokojnie wezwany - zapytałem, skąd pochodzisz, i doprawdy,tego żałuję... Ale w niczym to nie zmienia mych zamiarów.
- Dobrze. Zapłaciłeś pan; pozwól teraz, bym zasłużył na swoje pieniądze. Mój człowiek zostanie, by pilnować koni. Zostań hrabio i ty. Trzeba ci wiedzieć, że nie przywykłem działać, gdy patrzy mi się na ręce.
- Istotnie zapłaciłem, ale właśnie dlatego mam prawo patrzeć na pańskie ręce, ile mi się spodoba, kawalerze. Nie znajduję zaś żadnej racji, dla której miałbym przyjąć posadę koniucha.
W ciemności rozbrzmiał krótki śmiech.
- Oto, hrabio. Prawda, że pomimo twej nieposkromionej ciekawości, masz pan wielką zaletę: dzielność, która musi się podobać każdemu. Nie żyw urazy, jeśli moje obejście znajdujesz zbyt prostackim. Nie wiesz waszmość, jak rzadko zdarza mi się... rozmawiać.
To nieoczekiwane wyznanie zaskoczyło i zdziwiło hrabiego Del Velaro.
- Ruszajmy zatem - rzekł Hamirez. - Weź waszmość pistolety i osłoń dobrze panewki.
- Kawalerze...
- Mości hrabio! Zaległa krótka cisza.
- Mości hrabio. Twierdzisz, że kula tu niewiele pomoże. Niech tak będzie. Zważ jednak, czy może zaszkodzić? A gdy w samej rzeczy może, to wyłóż mi waszmość, dlaczego i jakim sposobem?
Po dwóch sekundach Del Velaro wyjął broń z olstrów przy kulbace. Ruszyli.

III


Burza przeminęła, ale świt z wielkim trudem przedzierał się przez ciężkie chmury deszczowe, wciąż jeszcze wiszące nad ziemią. Stara droga, wiodąca na szczyt wzgórza, przed wiekiem już zginęła, pochłonięta przez zielsko, rozmyta przez ulewy... Czterej ludzie z trudem podążali ku przygarbionym na szczycie ruinom.
Nie wiadomo, o czym myślał i co czuł Hamirez. Czy ciało, a więc i serce, zrodzone, by służyć jednej duszy, może potem zadrżeć z trwogi, zrodzonej w duszy innej? Jednak dwaj słudzy Hamireza, uzbrojeni po zęby i objuczeni różnymi bagażami, z każdym krokiem wyraźnie tracili animusz, coraz częściej oglądając się na swego pana. Podobnie Del Velaro, mężnie zrazu stawiający czoła nieokreślonemu lękowi, z coraz większym trudem odpierał jego ataki.
- Cóż to jest, na Boga? - rzekł wreszcie zachrypniętym głosem. - Odezwijże się, Hamirez! Czy czujesz?
Odziany w szkarłat i czerń olbrzymi mężczyzna przyspieszył tylko kroku. Wyminął swych pachołków, drżących tak, że rury muszkietów zsuwały się im z ramion - i podążył dalej ku szczytowi.
- Hamirez!
Wezwany stanął i odwrócił się z wolna. Służący krzyknęli przeraźliwie, hrabia cofnął się uderzony widokiem ociekającej krwią twarzy tamtego. Na jego oczach pękały policzki, ukazując kość i żywe mięso, odsłonięte zęby były spróchniałe i czarne.
- Zawróć - padło niewyraźnie, charkotliwie. Ramię ohydnego, rozpadającego się stwora pokazało zagajnik u stóp wzgórza. - Zawróć...
Jeden ze służących, zapomniawszy o dźwiganej broni, cofał się krok po kroku, drugi drżącymi dłońmi odwiódł kurek muszkietu. To, co było niedawno ich panem, sięgnęło po pistolety. Lufy rozbłysły kolejno. Hrabia poczuł na twarzy gorący oddech przelatującej tuż obok kuli. Uciekający pachołek upadł, trafiony w plecy. W tej samej chwili czar prysł.
- Zawróć, hrabio - rzekł Hamirez, spoglądając jednocześnie na pozostałego przy życiu sługę, opuszczającego lufę muszkietu. - Widzę, mój chłopcze, że otrzymasz podwójną zapłatę, bo będziesz musiał sprostać podwójnemu zadaniu.
Del Velaro otarł pot z czoła, wciąż myśląc o koszmarnym złudzeniu, któremu uległ przed chwilą. Lecz przecież to samo widzieli ludzie Hamireza!
- Zawróć, Del Velaro! - raz jeszcze powtórzył olbrzym. Widzisz przecie, że pożytek z ciebie żaden. Wierzysz w duchy, waszmość! Jak chcesz sprostać temu, w co wierzysz?
Rzucił pachołkowi dymiące pistolety. Ten natychmiast zaczął nabijać je na nowo, choć ręce mocno mu drżały. Hamirez podniósł z ziemi muszkiet zabitego, podsypał prochu na panewkę i podał broń hrabiemu.
- Strzelaj z tego, waszmość, do wszystkiego, co budzi twój strach. Gdy to będzie kościotrup, to mierz w czaszkę, bo inaczej kula przeleci - poradził szyderczo. - Ta zacna broń poradzi sobie z tym wszystkim, z czym ty sam poradzić sobie nie zdołasz.
Wziął od służącego pistolety i nie oglądając się poszedł dalej.
Wciąż z bijącym mocno sercem, ale i ze wstydem na twarzy, hrabia ruszył także.
Ale niezwykłe lęki nie przepadły, przycichły tylko nieco. Wróciły wkrótce ze zdwojoną mocą.
"Co to jest?" - pytał sam siebie hrabia, po równo strwożony i zdumiony; wiedział przecie, że bojaźń niełatwo się go ima. "Del Velaro, hańbisz się tchórzostwem! Otrząśnij się, bo masz wielką misję do spełnienia. Tym dwóm tutaj ufać niepodobna... Oni widzą tylko złoto, nic więcej, lekce zaś sobie ważą sprawy, za które ty gotów jesteś oddać życie. Przeto weźże się'w garść, bo od ciebie tu wszystko zależy!".
Tak klarował sobie hrabia, przekonywał i tłumaczył, pokonując obcą mu dotąd słabość ducha. Jednak, spuściwszy na chwilę wzrok, dostrzegł, iż ręce trzymające muszkiet drżą mu mocno, i nie od ciężaru broni... Zaraz potem ujrzał, że zwalnia, że stoi... że już prawie się cofa... Uniósł wzrok i zamarł: byli na szczycie, u stóp ruin.
Hrabia nigdy nie widział z bliska tych ruin - tak jak od wieków nie widział ich chyba nikt inny. Rozumiał, że ruiny - a już ruina Zamku Ahar - wcale nie muszą być przyjemne. Lecz przecież to, co zobaczył, przeszło wszelkie oczekiwanie... Te mury żyły.
Spod mchów i wszelkiego zielska, okrywającego poczerniałe ze starości cegły i kamienie, spływała wolno jakaś maź, jak krew i ropa z otwartych ran, albo może - jak ślina... Wieża bramna, przy resztkach której stali, patrzyła pustymi oczodołami strzelniczych okien, nierównych i poszczerbionych przez czas. Zapadnięty dach był jak roztrzaskany ciosem czerep; hrabia mógłby przysiąc, że zbutwiałe krokwie tkwiły w czymś podobnym do zgniłych zwojów mózgu. Przy tym wszystkim ruiny poruszały się lekko, nierytmicznie, jak pierś śmiertelnie rannego człowieka. Del Velaro zebrał się w sobie i postąpił dwa kroki naprzód, choć nogi miał niczym ulepione z gliny.
- Kawalerze - powiedział, odrywając wzrok od murów bądź pewien, że nie czmychnę stąd, owładnięty strachem...
Coś, co zwykle było w jego ustach żartem, zabrzmiało teraz jak desperackie, poczynione resztką sił zapewnienie.
- Powiedzże mi jednak - ciągnął, zaczerpnąwszy tchu - czy obaj widzimy to samo? Na honor, rad bym w.iedzieć, czy owe zwidy są tylko moim udziałem, czy też raczej...
- Del Velaro - przerwał tamten - może pora, byś powiedział mi pan wreszcie, czego tu właściwie szukamy? Jakich to skarbów? Widzę, że za godzinę majaki już do cna wybiorą pański rozum. Może lepiej zatem przełożyć nieco wiedzy do mojego?
Hrabia zmarszczył brwi i przygryzł wąsa, znajdując na języku słowa ostrej riposty... Lecz mury stały nieruchome i martwe, nie oddychały, nie broczyły z ran - i słuszność była przy Hamirezie.
- Pójdźmy - rzekł najemnik, ruszając ku bramie. - Nie mam w zwyczaju wystawać przed drzwiami... choćby nawet tak wielkimi jak te.
Zapuścił się w mroczną czeluść.
Del Velaro w milczeniu podążył jego śladem.
Zamkowy dziedziniec pokrywały gruzy. Jak wszędzie wokół, tutaj także obficie pieniło się zielsko, ciągnące soki chyba ze złej sławy miejsca.
- A zatem, mości hrabio? - rzekł Hamirez, przysiadłszy na pryzmie gruzu. - Proszę pana o wyjawienie mi sekretu tego wzgórza.
- Niemożliwe, byś nie słyszał, kawalerze - odparł wezwany, spoglądając dokoła.
- Nie słyszałem. A może nie uwierzyłem?
- Więc posłuchaj waszmość i uwierz.
Hamirez uczynił gest, że owszem słucha i gotów będzie uprzejmie uwierzyć.
- Przed wiekami - zaczął hrabia - ziemie Saywanee, a także krajów ościennych, zajęte zostały przez wojska Gethora Północnego, księcia czarnej magii. Nie powiesz mi chyba waszmość, żeś nie słyszał o księciu Gethorze Północnym?
- Obroty i manewry jego armii wykłada się we wszystkich akademiach wojskowych - rzekł Hamirez. - Był wielkim wodzem. Ale pan mi mówi, że raczej wielkim czarodziejem i magikiem?
Del Velaro znów powściągnął złość.
- Armie Gethora mogły pokonać inne wojska. Ale nie sprostałyby wielkiej starej magii Saywanee, której tajemnice znały tylko Klany Mędrców. Wspaniała i mądra sztuka Klanów rozpadła się w pył pod ciosami czarnej magii Gethora. Gdy wojna dobiegła kresu, cała ta czarnoksięska potęga skupiona została w pięciu Rubinach Przeznaczenia. Dwa z nich stały się własnością namiestniczki Gethora, księżnej Morany Del Ahar. Przeklęta okrutnica, igrając z potęgą zaklętą w Rubinach, wyzwoliła jeszcze większe zło niż to, które przyniósł Gethor. Nastały Czasy Mroków. Czy i ta epoka jest wymysłem? Mroki pochłonęły wszystkich, także samego Gethora i jego namiestniczkę Moranę. Hamirez nieruchomo czekał na ciąg dalszy.
- Upłynąć musiało stulecie, nim owo niepojęte zło odeszło. Nie zgłębiono dotąd jego natury. Czai się gdzieś, uśpione, lecz nie zniszczone, gotowe powrócić na nowy zew Rubinów. Te klejnoty są tu, w Zamku Ahar. Pierwszą rzeczą jest je odnaleźć, drugą - zabrać do klasztoru parystek w Valaquet, gdzie przed cudowną ikoną każda magia traci swą moc. Oto moje zadanie. Pan, kawalerze, ma wykonać tylko pierwszą jego część.
Zaległa cisza, nie mącona nawet porannym krzykiem ptactwa. Na Wzgórzu Ahar ptaki nie gościły nigdy.
- Niemożliwe - rzekł wreszcie Hamirez - by pan, drogi hrabio, człowiek w końcu rozumny, wierzył w takie bzdury?
Hrabia poczerwieniał na twarzy.
- Mości kawalerze - odparł, po raz dziesiąty tego dnia przygryzając z irytacji Wąsa. - Żądałeś, bym ci powiedział, po co tu przyszliśmy. Otrzymałeś odpowiedź. Jest dla mnie obojętne, co uznajesz za bzdury, co zaś za rzeczy ważkie. Proszę jednak: nie wyprowadzaj mnie pan z równowagi!
- Ależ panie hrabio - powiedział spokojnie tamten - czyż ja mówię, że nie będę szukał twoich rubinów? Zapłaciłeś mi za wyprawę po skarby; po równo mogę szukać tu klejnotów, jak i szczęki wielkoluda... czy też czegokolwiek zgoła. Nie płaciłeś mi jednak za milczenie ani za to tym bardziej, bym zaprzestał używania rozumu. Że działają na świecie tajemne siły, których nie pojmujemy, wiem dobrze, a i mało tego: sam jestem dowodem działania takich sił. Rubiny, choćby tak wielkie, jak kurze jaja, łatwo mogą być ukryte w tych ruinach, czemu nie? Moja imaginacja nie radzi sobie z tym tylko problemem: jak mieści się w nich całe zło świata? I to właśnie mam na myśli, powiadając panu, że bzdury.
Wstał ze zwału kamieni, spojonych jeszcze, tu i ówdzie, poczerniałą i kruchą ze starości zaprawą.
- Powiedziałem panu, co myślę. Na tym koniec. Gdzie są zatem schowane te rubiny? Czy może w lochach? Są tu lochy, panie hrabio?
- Całe wzgórze - odparł zapytany, tłumiąc gniew i puszczając mimo uszu lekki ton tamtego. - Drążono je latami... padły przy tej pracy setki, a może tysiące, zniewolonych przez Ahar ludzi.
Jeśli niewolnicza praca ludzi sprzed dwóch wieków poruszyła sumieniem Hamireza, to nie dał tego poznać po sobie.
- Chodźmy więc - powiedział, przyzywając gestem pachołka, by szedł za nim.
Uczynili może dwa kroki i hrabia spostrzegł właśnie, że złowrogie tchnienie, wyzwalające ów niemożliwy do okiełznania lęk, zelżało wyraźnie, gdy nagle Hamirez wyjął rapier i odwrócił się, jednym pchnięciem przebijając służącego. Nieszczęśnik krzyknął, wypuszczając z rąk muszkiet; szkarłatny olbrzym pochwycił swą ofiarę za kark i dalej pchał klingę, aż wyszła plecami. Puścił wreszcie i pociągnął broń, a gdy wysunęła się z rany, kopnął zgiętego wpół pachołka i obalił.
- Zła nie trzeba szukać, mości hrabio - powiedział, dwukrotnie jeszcze przeszywając drgające ciało ostrzem; starannie odnalazł miejsce na karku i pchnął krótko po raz trzeci, ostatni, po czym skierował na hrabiego swe zimne, wrogie spojrzenie. Skoro śpi, może lepiej zostawić je w spokoju.
Del Velaro patrzył oniemiały, po równo zdumiony i rozgniewany tym bezcelowym, wstrętnym morderstwem.
- W imię czego ta śmierć, kawalerze? - zapytał. - Cóż to chciałeś mi pokazać?
- Może... zło? Chcesz mu zapobiec. Czy tak, panie hrabio? A oto już zginęło dwóch ludzi. Żyliby, gdyby nie twoja krucjata.
Uniósł dłoń, uprzedzając odpowiedź.
- Nie uwierzysz, hrabio, ale odkąd pamiętam, stale walczę ze złem. Te setki, które padły przy drążeniu lochów księżnej Del Ahar, śmiało mogą równać się z tymi, które zgładziłem ja sam. Stale i niezmiennie w imię dobra. Nie pamiętam, by ktoś najął mnie w celu uczynienia zła. Zawsze i zawsze w imię dobra. Swojego...
Przetoczył nogą martwe ciało i Del Velaro ujrzał uśmiech na twarzy trupa. Cofnął się o pół kroku. Widywał już ludzi zmarłych gwałtowną śmiercią. Żaden nie miał na twarzy uśmiechu.
- Opętany przez coś, najprędzej przez własny strach - rzekł spokojnie Hamirez. - Nie zabiłem swego sługi, bo go już w tym ciele nie było. To, co tam siedziało, miało zamiar strzelić do waszmości z muszkietu. Oto kurek, już odwiedziony... Miałem poczekać na strzał?
Otarł rapier połą peleryny i schował.
- Jakże, hrabio? - rzekł jeszcze. - Miałeś przecie patrzeć nam na ręce?
Del Velaro skinął głową.
- A zatem, najpewniej zawdzięczam ci życie, kawalerze. Wraz z wdzięcznością przyjmij jednak zapewnienie, iż twoje wywody, jak i próby zawrócenia mnie z obranej drogi, nie zdadzą się na nic. Nie chcę więcej słuchać żadnych filozofii. Masz działać, panie kawalerze, nie mówić.
Hamirez wskazał trupa, jakby chciał powiedzieć: "Czyż nie działam?". Potem podjął z ziemi pakunek, niesiony dotąd przez służącego, i wydobył łuczywa, a także krzesiwo i hubkę.
- Chodźmy wiec.

IV


Przemierzali ciemne korytarze, zaglądali do komnat. Nikt nigdy nie splądrował zamku Ahar - i było to aż upiorne. Tuż obok leżało miasto, dalej ludne wsie... Minęły dziesiątki i setki lat, a nie znalazł się śmiałek, który by wtargnął do Ahar. Ani śmiałek, ani nawet szaleniec... Nikt. Oto stał, nienaruszony pomnik, a zarazem grobowiec zamierzchłych czasów. Nie wiadomo było właściwie, jak i kiedy poraziła go martwota - historia o tym milczała. Stare legendy mówiły, że u schyłku Mroków księżna Morana została uwięziona w lochach swego zamku, a potem zgładzona, jej siedziba zaś stała się pierwszą stolicą odrodzonego księstwa Saywanee. Jakie jednak były dalsze dzieje Ahar? Czemu nadal było to miej.sce przeklęte, skoro oczyścili je swoją obecnością sprawiedliwi władcy?
Hamirez i Del Velaro własnymi oczami oglądali ślady strasznego, niepojętego dramatu, jaki kiedyś rozegrał się w czarnych murach. Co sprawiło, że naraz porzucono te komnaty? Migotliwy blask pochodni wyławiał z grząskiego mroku spróchniałe resztki jakichś sprzętów, zbutwiałe, zgniłe kobierce, rozpadające się pod naciskiem stopy... Ciemne i ciche sale, w których popękane, pokryte pajęczynami i kurzem zwierciadła, wciąż jeszcze gotowe były odtworzyć wierrjie obraz każdej twarzy czy dowolnego przedmiotu. Grozą przejmowały owe lustra; gdyby stało się naraz możliwym wywołanie w nich kolejno wszystkich minionych odbić... Bóg jeden wiedział, co można by ujrzeć w tych taflach.
Olbrzymia, największa z komnat kryła w swym wnętrzu szczątki stołów, ustawionych przed wiekami w podkowę. Nic nie pozostało z obrusów, ale poczerniała, pokryta pleśnią zastawa i rozłożyste, srebrne kandelabry wciąż leżały pośród cuchnącego, rozkładającego się drewna. Jak wyzwanie, u szczytu podkowy trwało niewzruszenie wysokie krzesło; złote blachy, którymi było okute, utrzymywały je w upiornej gotowości, choć pomiędzy zwojami owych blach przetrwało już tylko próchno nóg i poręczy.
Ze wszystkiego, co ujrzeli dwaj szlachcice w murach owej demonicznej budowli, to krzesło zdało im się najbardziej przerażającym.
Czekało...
Martwy, pokryty nalotami śniedzi mebel, zdawał się z niezwykłą mocą przyciągać Hamireza. Del Velaro najpierw ze zdziwieniem, potem zaś z prawdziwym niepokojem i lękiem patrzył, jak towarzyszący mu ponury mężczyzna, rzucający przeogrom ny, rozchybotany od pochodni cień, depcze rozpadające się pod nogami resztki jakichś sprzętów i wyciąga rękę, pragnąc chyba dotknąć... przeszłości. Nie wiedzieć czemu hrabia poczuł, że ów dotyk może ściągnąć jakieś niemożliwe do przewidzenia nieszczęście, może potępioną dusze krwawej pani Ahar, a może coś jeszcze gorszego.
- Hamirez! - rzekł ochryple, nie tając trwogi.
Zamilkł, zobaczywszy posępny, nieodgadniony uśmiech tamtego i oczy, nieodmiennie wrogie. Najemnik ściągnął rękawice i gołymi dłońmi dotknął pleśni na wysokim oparciu, po czym jął ją zdrapywać, nie bacząc, że brudzi sobie ręce. Del Velaro patrzył z coraz większym strachem, podszytym budzącą się nienawiścią. Wspomniał nagle pytanie, jakie zadał na trakcie, i odpowiedź...
Sörgethergeft.
"Na Boga" - pomyślał, zdjęty nowym lękiem. "Na Boga, postradałem chyba zmysły. Cóż mi kazało wejść do tej budowli w towarzystwie... trupa? Przecie pośród tej martwoty, tych zbutwiałych stołów i krzeseł, on jest tak samo martwy, zimny i ohydny... Boże mój, jestem tu sam, zupełnie sam. Sam!".
I zaświtało mu zaraz: zawracać!
Lecz wbrew sobie, wbrew przeczuciu i wbrew rozsądkowi, Del Velaro stał w miejscu. Potem usłyszał słowa, wypowiedziane zupełnie obcym głosem... który wszakże nie był głosem nikogo innego, jak Hamireza:
- Akasa. Fatanh. Amare.
Lodowata dłoń chwyciła hrabiego za gardło. Co niosły te słowa? Co one niosły?!
I zaraz wiedział, skądś wiedział, że były jak WALKA, SMAK KRWI i ŚMIERĆ.
Hamirez, ponury niczym znaczenie owych słów, z wolna przybliżał się ku niemu.
- Wyryte w złocie - rzekł chrapliwie, zupełnie do siebie niepodobny. - Del Velaro. Wiem, co znaczą te słowa. I wiem, kto je wymawiał. Ja sam. I moi bracia.
Hrabia stał, jak przykuty do miejsca.
Hamirez, z upiornie odsłoniętymi zębami, patrzył w mrok, gdzieś ponad jego głową.
- Miałem braci, o tak... Wiem, co znaczą te słowa. Del Velaro, znajdę twoje rubiny, lecz zapłaty nie przyjmę. Słyszysz, Del Velaro? Jestem u celu. Doprowadziłeś mnie do końca mojej drogi.
Wyminął szlachcica i opuścił komnatę, wysoko unosząc pochodnię. Dopiero po długiej chwili hrabia pojął, jaki był cel i czym mógł być koniec drogi umarłego.
Powtórna, prawdziwa śmierć.
* * *
Hrabia dźwigał muszkiet, pistolety i szpadę, ale coraz bardziej wątpił, by ów oręż mógł być jakkolwiek przydatny. Z kim miał walczyć tą bronią? Czy ze swym towarzyszem? Ależ jakim sposobem? Czy martwy, pozbawiony krwi w żyłach, a oddechu w piersi, człowiek może lękać się kuli lub sztychu? Co należało czynić, co począć? Del Velaro myślał gorączkowo, lecz rozum bezradnie pokazywał same tylko niemożności...
Tajemne źródło zła, które znajdowało się gdzieś w tych ruinach, musiało zostać unicestwione. Hrabia widział w tym dziele cel i sens swego życia, nade wszystko zaś widział obowiązek. Spełnienie obowiązku było sprawą honoru.
Del Velaro nie rozumiał, jak miałby poniechać przedsięwzięcia. Mógł oddać majątek, mógł stracić życie. Nigdy cześć i honor. Szedł więc dalej. Wprost - jak widział - ku niechybnej zgubie. Podziemne kazamaty nawet w połowie nie były tak straszne, jak mieszkalna część Ahar. Były puste; ostatnie ślady ludzkiej egzystencji ulotniły się, gdy tylko zgniło "siano, rzucane więźniom. Dopiero jedna z mniejszych cel wstrząsnęła duszą hrabiego. Inaczej niż poprzednie - nie była całkiem pusta...
Ze ściany, przytwierdzone doń, zwisały łańcuchy. Nieopodal drzwi stała miska, zwykła gliniana miska.
Del Velaro cofnął się o krok, bo z celi buchnął ku niemu jakiś nieuchwytny, bo umykający uszom, a słyszalny tylko dla umysłu, przeraźliwy, obłędem nasycony krzyk. Trwał i nie ustawał; hrabia wypuścił muszkiet i stał skamieniały, obejmując głowę. Strach, którego zaznał, wspinając się po zboczu; lęk, którego doświadczył w komnatach - wszystko to bladło w zestawieniu z uczuciami wyzwalanymi przez bezrozumne zwierzęce wycie, raz na zawsze zaklęte w murach pustej celi. Posępne dusze, uwięzione w okowach klątwy, musiały cierpieć stokroć bardziej, niźli cierpiały niegdyś spętane tymi łańcuchami ciała.
Krzyk przygasł. Hamirez, zatknąwszy łuczywo w uchwyt na ścianie, klęknął na zimnej posadzce i jak ślepiec wodził ręką po ogniwach łańcucha. Przejęty dreszczem Del Velaro patrzył, jak tamten powoli zamyka na swym nadgarstku przerdzewiałą, ciężką bransoletę i trwa przez chwilę w bezruchu, badając dotykiem zastygłe w chropawym żelazie śruby, służące do zamknięcia obręczy.
- Del Velaro - rozbrzmiały głuche słowa - trzymano tutaj JĄ... Opuszczoną i zdradzoną przez wszystkich. Ale już jej tu nie ma, jej dusza odeszła. Ten krzyk to tylko wspomnienie.
- Kawalerze - powiedział hrabia, prawie nie pojmując, skąd bierze dość siły i odwagi - twoje urojenia są mi obojętne. Łuczywa wkrótce zgasną, zapasowych zaś ubywa. Chodźmy, jeśli nie mamy tu pozostać na zawsze.
Hamirez uniósł głowę i patrzył zamyślony. Uwolnił dłoń z okowów; łańcuch zadzwonił.
- Rubiny zła, czy tak, panie hrabio? - Z pogardą przechylił głowę. - Oto, czego szuka pierwszy śmiałek, który ważył się tu wtargnąć. Głupi Bóg, bo zaiste stworzył ludzi na swoje podobieństwo.
- Mości Hamirez! - rzekł z rosnącą mocą Del Velaro. - Żądam wyjaśnienia tych słów i twego zachowania! Nie pozwolę, byś pan bluźnił przeciw Bogu. Chcę wiedzieć, z kim i po co krążę po tych lochach. Jeśli pragniesz mej śmierci, jestem i czekam! Zdaje mi się, że szukając pomocy, znalazłem największą przeszkodę w swym zamiarze.
- Nie, hrabio. Stało się tylko tyle, że przyszedłszy tu po to samo, wyjdziemy każdy z czym innym. Nie masz we mnie wroga.
Wstał i wziął swą pochodnię, bardziej już kopcącą niż świecącą. Przeniósł z niej płomień na zapasowe łuczywo.
- Pewien jestem hrabio, że znajdziesz, czego szukasz. Tym bardziej nie dziw się memu uniesieniu, gdym niespodziewanie ujrzał to, czego nie szukałem.
Wskazał drogę płomieniem.
- Tędy waszmość. Już blisko. Wciąż wiedzie nas wspólna droga.
- Kiedy zaś te drogi się skrzyżują...?
- Nie skrzyżują się, jeśli sam tego, hrabio, nie zechcesz. Co najwyżej mogą się rozejść. A to wcale znacząca różnica.

V


Po wszystkim, co zdarzyło się tego dnia, podziemny grobowiec nie był dla hrabiego żadną niespodzianką, lęk zaś, kłujący serce mrozem od tak dawna, zdążył omal spowszednieć. Jednak rozmiary okrytego ciemnością cmentarza zdumiewały; oto niekończący się tunel wiódł wzdłuż granitowych, czarnych tablic, pokrytych mozaikami napisów.
Lecz ani jedna tablica nie nosiła znaku krzyża. Nie chciano Boga w tych lochach.
Były i puste grobowce - czarne, martwe czeluści, nie przysłonięte tablicami. Zamek Ahar dokonał żywota, zanim ci, co jeszcze mieli pod nim spocząć, zajęli swoje miejsca.
Del Velaro i Hamirez szli długo, by na koniec stanąć przed ślepą ścianą, zamykającą korytarz.
- A jednak dalej - oznajmił z niezachwianą pewnością Hamirez, hrabia zaś wolał nie pytać, skąd bierze owo przekonanie. - Za tą ścianą. Jeśli będzie trzeba, zburzę ją przy pańskiej pomocy.
- To zbędne, kawalerze.
Dwa gładkie filary, na pół zatopione w ścianie, skażone były okrągłymi otworami, które umieszczono na poziomie kolan.
Del Velaro wsunął w dziurę lufę muszkietu i zaczął ciągnąć w bok. Kamień zachrobotał głośno. Ściana pękła pośrodku, ukazując szeroką na palec szczelinę. Po obróceniu kolumny wokół własnej osi pojawił się drugi otwór, skryty dotąd w bocznym murze korytarza. Hrabia wyjął lufę i przełożył ją dalej, by znów ciągnąć.
Hamirez trwał nieruchomo, nie kwapiąc się z pomocą. Z uniesioną pochodnią, wbijał wzrok w coraz szerszy pas mroku.
Del Velaro wykorzystał trzeci otwór.
- Dosyć - rzekł Hamirez.
Przejście było już na tyle duże, by przepuścić człowieka; otwieranie drugiej połowy ciężkich drzwi mijało się z celem.
- Chodźmy, panie hrabio.
- Nie, Hamirez.
Olbrzym zwrócił ku szlachcicowi wpierw samo spojrzenie, a dopiero potem głowę, i wreszcie, z niezwykłą powolnością, całą swoją postać.
- Przysięgnij mi najpierw, waszmość - zażądał Del Velaro że pozwolisz, bym zabrał stąd klejnoty, o których mówiłem. Przysięgnij mi, że nie one są twoim celem - nalegał.
- Jeśli zaś nie przysięgnę?
Zimny pot wystąpił na czoło hrabiego. Milczenie trwało i trwało.
- Ale dobrze - powiedział wreszcie najemnik, z ową niezmienną powolnością, która cechowała go od chwili, gdy ujrzał tron w sali biesiadnej. - Na co mam przysięgać? Na honor? Boga? Mówiłem przecie, hrabio, że nie wierzę w te rzeczy.
- Na twoje przeznaczenie, kawalerze. Czy i w przeznaczenie wciąż nie wierzysz? Oznaczałoby to, żeś okłamał mię dziś kilkakrotnie. Podobno znalazłeś tu swój cel, pomimo żeś go wcale nie szukał.
Hamirez milczał.
- Nic nie zmusza mnie do tej przysięgi - rzekł wreszcie. Nie zagrozisz mi przecie śmiercią, mości hrabio? Umarli nie boją się śmierci. Umarli jej pragną. I wciąż, wciąż nie dostają... Ale  dobrze - powtórzył, pozostając wiernym raz wyrażonej zgodzie. - Więc na moje przeznaczenie, hrabio Del Velaro:
oświadczam ci, że niepotrzebne mi twoje błyskotki. Nie chcę ich i nie one tu na mnie czekają.
- Przysięgasz?
- Tak, przysięgam.
To mówiąc, zdjął z głowy kapelusz i skłonił się lekko swemu towarzyszowi, jakby chciał mu podziękować, a może pożegnać... Potem wszedł bokiem w szczelinę w kamiennych drzwiach i zniknął z oczu hrabiego. Widać było tylko poblask od jego pochodni.
* * *
Maleńki, skromny sarkofag, zbudowany nie z marmuru, czy choćby granitu, lecz ze zwykłego piaskowca, stał pośrodku pustej sali, jakby zostawiony przez pomyłkę. Samotny. Nie budził grozy, raczej pewien smutek - jak każda rzecz niepotrzebna, zapomniana i porzucona. Jednakże Del Velaro nie dał się zwieść wrażeniu. A dlatego, że domyślał się, czy też raczej zgoła wiedział, kto w tym sarkofagu spoczywa...
I zadrżał. Bo znalazł się u celu.
Jednak krypta była pusta, całkiem pusta. I nie pozostało nic innego do zrobienia, jak sięgnąć do owego sarkofagu.
Hrabia zadrżał po raz drugi.
- Podejdź, waszmość - zażądał Hamirez.
Wezwany uczynił kilka sztywnych kroków i gryząc usta, patrzył na malutki, wyschnięty do cna bukiecik polnych kwiatów, szarych jak popiół i lekkich jak kurz. Jakże dawno złożono je na tej zimnej, kamiennej płycie!
- Po raz ostatni hrabio, wzywam cię: zaniechaj. Popatrz, ktoś ją kochał... Powiesz, że kochał zło? Więc ty w unię dobra strącisz ten bukiecik, odbierając jej ostatnią rzecz, jaką ma?
Del Velaro stał, trzymając uniesioną pochodnię. W tej samej pozie, wyczekując, stał Hamirez. Nagle hrabia przemógł się, zebrał w sobie i z gniewem, niezwykle gwałtownie, starł z sarkofagu uschnięte kwiaty, przemieniając je w pył i kurz.
- Hamirez, pan jesteś złym duchem, próbującym przywieść mnie do błędu! - zawołał tak głośno, że echo z łoskotem uderzyło w stare ściany. - Pojmijże, waszmość, wreszcie: to zło! Jakże z nim walczyć, jakże je pokonać, skoro zawsze, gdy zaśnie, litujemy się nad jego bezbronnością?! Nie! Czyś usłyszał, Hamirez? Nie zawrócę!
Drżące światła łuczyw pokazywały miejsce, gdzie leżały kwiaty. Cień zalał szczerby w kamieniu i niezwykle wyraźnie dało się odczytać:
AKASA. FATANH. AMARE.
- Patrz na to, Hamirez! - krzyknął raz jeszcze hrabia, ukazując litery. - Sam żeś mówił, że wiesz, co te słowa znaczą! Oto jedyna dewiza leżącej tutaj istoty! Zamiast imienia, zamiast westchnienia do Boga... Oto jej jedyne epitafium! Patrz!
- Widzę. Pokazał mi pan nie te słowa, lecz własną nikczemność. Del Velaro, wyjdziesz stąd, jak powiedziałem, i zabierzesz swoje złe Rubiny. Ale choćbyś długo uciekał, znajdzie się ktoś, kto cię będzie ścigał. I doścignie; i wyrwie twoje małe, podłe serce.
To powiedziawszy, olbrzym chwycił krawędź płyty nagrobnej i ze zgrzytem przesunął ją wolno, a potem zepchnął na kamienną posadzkę.
Płyta pękła.
Ale jeszcze nim upadła, ujrzał Del Velaro, jak dłoń Hamireza ześlizguje się po nierównej krawędzi kamienia, trze o ostre szczerby i... zraniona krwawi.
Dostrzegł tę krew i Hamirez. Huk uderzającej o posadzkę płyty bił echem w ściany krypty, ale mężczyzna w czerni i szkarłacie nie słyszał nic, a widział tylko unoszoną coraz wyżej do oczu drżącą dłoń, po której ciekły drobne krople, łączące się z barwą kaftana.
Sórgethergeft - klątwa wiecznego trwania w okowach obcego ciała - została zdjęta. Hamirez żył i mógł umrzeć, bo jego dusza i ciało były teraz jednym.
Echo zamierało, aż zgasło.
Del Velaro w napięciu spoglądał na zastygłą, nieruchomą twarz swego towarzysza. Czerwonozłory blask ognia pełgał po wieku masywnej trumny, wpuszczonej w głąb sarkofagu, odbijał się od miedzianych okuć, chwytając krótkie błyski kapiących na trumnę kropelek. Jedna... druga... i trzecia.
- Del Velaro - rzekł głucho olbrzym.
Uniósł twarz i niewyraźnie, z wysiłkiem, jakby czynił to po raz pierwszy w życiu, próbował się uśmiechnąć.
- Del Velaro, czy czujesz? Tu jest... zimno... Del Velaro, czy tu jest zimno? Poczułem chłód, tak, to chłód... Zapomniałem, co to jest chłód.
Wyraz napięcia nie znikał z twarzy hrabiego.
- Jesteś więc u celu, kawalerze. Odtąd będziesz sypiał, jadał i krwawił... słowem, będziesz żył. I co teraz?
Nie patrząc w dół i nie czekając na odpowiedź, wymacał jeden z czterech pierścieni umocowanych do trumiennego wieka - i pociągnął. Unosił wieko wytrwale, wreszcie szarpnął, a wtedy spadło między ścianę sarkofagu a trumnę.
Jednocześnie spuścili wzrok. Hrabia chciał się cofnąć, lecz nogi odmówiły podjęcia wysiłku, zachwiał się, wreszcie nieudolny krok do tyłu dopełnił miary. Stopa zsunęła się z niskiego cokołu, na którym stał sarkofag, i szlachcic upadł, gubiąc pochodnię, nie będąc nadal zdolnym do wyrzucenia ze struchlałej piersi choćby jęku. Potworny trupi fetor uderzył go znów, gdy niezgrabnie wstawał. Del Velaro nie był w stanie snuć dociekań, jakim sposobem przez tak długi czas ciało nie uległo zupełnemu wysuszeniu albo rozkładowi; nie mógł nawet skupić myśli na swym celu - a więc dwóch ogromnych rubinach, lśniących w fałdach zetlałej czarnej szaty. Wciąż miał przed oczami tylko jedno: przegniłą trupią głowę, szczerzącą zęby ponad gorsem sukni, kłęby białego robactwa, wijącego się w oczodołach, wreszcie ruch, poruszenie owej głowy, nie będące złudzeniem, praw^ dziwe!...
Cokolwiek spoczywało w tej trumnie, wciąż żyło! - Twoje Rubiny, Del Velaro! - rozbrzmiał silny głos Hamireza. - Słyszysz? Co z twoimi Rubinami?
Cofający się krok za krokiem hrabia, odgrodzony od sarkofagu płomieniem podniesionej pochodni, zebrał wszystkie siły i zatrzymał się. Jednak gardło wciąż miał jak zgniecione w kleszczach, uwięziony głos nie mógł się zeń wydobyć. Pochodnia raziła oczy, więc hrabia odsunął ramię w bok, by ujrzeć dalszy ciąg koszmaru - potwornego trupa dobywającego się z miejsca, w którym winien był spoczywać po wsze czasy. Kawałki śmierdzącego mięsa, drgającego od poruszeń robactwa, odpadały od stwora, spadając do sarkofagu i obok. Del Velaro zdołał wreszcie wrzasnąć, chrapliwie i nieludzko. Zaraz potem krzyknął raz jeszcze, bo ujrzał cień Hamireza... To nie był cień człowieka; na ścianie widniała rozdygotana sylwetka olbrzymiego kota.
- Del Velaro, przyszedłeś tu po coś, tak czy nie?! - zawołał najemnik, odrywając od stęchłej szmaty, w którą przyobleczony był potwór, wstążkę z dwoma ognistymi kamieniami. - Chcę dotrzymać mojej przysięgi!
Dwa drobne przedmioty stuknęły o kamienie posadzki. Del Velaro desperacko rzucił się naprzód, porwał klejnoty i z okrzykiem pobiegł ku wyjściu. Przecisnął się przez szczelinę w kamiennych drzwiach, po czym oparł łuczywo o ścianę, złapał muszkiet i zaczął zsuwać kamienne płyty.
- Co robisz, nędzniku?! - krzyknął z głębi krypty Hamirez, unosząc łuczywo.
Zaraz potem Del Velaro usłyszał szybkie kroki. Puścił muszkiet, wyrwał zza pasa pistolety i wypalił dwukrotnie, mierząc w szeroką pierś nadbiegającego. Stłumiony krzyk i odgłos ciężkiego upadku były dowodem celności strzałów. Hrabia odrzucił pistolety, znów pochwycił muszkiet i z nadludzką siłą zamknął przejście cztery razy szybciej, niż je wcześniej otworzył. Połówka kamiennych wrót przywarła do drugiej z głuchym hukiem.
Del Velaro siedział na kamiennej posadzce, łapiąc powietrze gwałtownymi haustami. Nasłuchiwał, ale zza kamiennego muru nie dochodziły - i przecież dojść nie mogły - żadne głosy. Hrabia schował Rubiny Przeznaczenia, wziął łuczywo i jeszcze przez chwilę słuchał...
- Dzięki Ci, Panie - wyszeptał, z trudem opanowując drżenie warg. - Dzięki Ci, Panie.
Zrobił krok do tyłu, potem drugi, wreszcie odwrócił się i najszybciej, jak potrafił, co i rusz oglądając się do tyłu, pobiegł ku wyjściu z podziemi.
* * *
Opanowawszy nieco ból, Hamirez usiadł powoli, chwytając się za przestrzelone ramie. Upuszczona pochodnia dogasała; podniósł ją i przechylił tak, by rozgorzała na nowo pełnym ogniem. Z bezwładnym ramieniem, omywanym przez gorącą krew, powstał i spojrzał do tyłu. Pani Ahar stała tuż za nim.
- Po co przyszedłeś, Morderco? - zapytała głucho. - Nie chciałeś mnie za życia. Zapragnąłeś po śmierci? A więc jestem.
Przygryzł wargę, bo rana poraziła nowym bólem.
- Zostaw - powiedział łagodnie, gdy podeszła z ogromnym wahaniem, jakby się bała, że znów ją odtrąci, jak tylekroć przed dwoma wiekami. - Jesteśmy zamknięci. A twoją magię, zdaje się, zabrał ze sobą ten głupiec.
Odwróciła się gwałtownie i pośród burzy czarnych włosów ujrzał aksamitną wstążkę, którą było przewiązanych kilka pasm. Dwa olbrzymie rubiny kołysały się u jej końców.
- Moja magia jest tam, gdzie ja jestem, Morderco i nie wiem, co zabrał ten człowieczek - rzekła, znów zwrócona ku niemu. - Powiedz mi jasno, że jesteśmy razem, a wyjdziemy stąd natychmiast i spalimy całe to przeklęte księstwo. Chyba że wolisz uciec, jak tamten? Ciekawam, cóż takiego zobaczył...
- Chyba wiem - rzekł Hamirez. - Ale każdy widzi to, co zobaczyć pragnie. Najgorzej, gdy ktoś widzi w życiu samo zło i nie chce nic, jak tylko z nim walczyć. Oto zło dopiero: walka z majakami.
' - A ty? Nie widzisz we mnie zła? - zapytała.
Ogarnął wzrokiem jej delikatną twarz i czarne oczy - podłużne, zalotne. Dotknął spojrzeniem pełnych warg.
- Każdy widzi to, co chce zobaczyć - powtórzył. Pochodnia dogasała.
- Czy jesteśmy razem, Morderco?
- Dzięki panu hrabiemu... Tak.



PUSTE NIEBO

Mała, cuchnąca brudem izba pełna była wieśniaków. Odepchnął na boki tych, co stali przy drzwiach. - Z drogi.
Usłyszano go pośród stłumionego gwaru i pospiesznie zrobiono przejście. Postąpił trzy kroki, ostatni był powolny i krótki.
Wisiała nieruchoma i sztywna, z rękami związanymi na plecach i głową opuszczoną na piersi. Nie dostrzegł śladów krwi na jej odzieniu. .Nie zobaczył niczego, co mogłoby świadczyć o walce, jaką stoczyła.
Na zewnątrz tupotały kopyta wielu koni. W sieni zadudniły ciężkie kroki, ktoś stanął w drzwiach i zaraz ruszył ku środkowi izby.
Dwaj wysocy, odziani w czerń mężczyźni z rapierami przy boku, stali ramie przy ramieniu, przyglądając się i milcząc.
Izba pustoszała szybko.
Gdy zostali sami, zbliżyli się do sznura. Pierwszy mężczyzna wyciągnął dłoń i delikatnie uniósł martwą głowę kobiety. Patrzyli przez chwilę, potem przytrzymali ciało i odcięli sznur. Sztywne zwłoki spoczęły na podłodze.
- Przerażona... - rzekł cicho mężczyzna, który przyjechał jako drugi; był nieco wyższy od pierwszego i chyba starszy.
Spojrzeli po sobie. Potem przyklękli bez słowa i kolejno pochylili się nad martwym ciałem. Starszy mężczyzna zdjął z szyi zabitej owalny złoty medalion; młodszy, złożywszy pocałunek na zimnym czole, szybko uniósł rękę do twarzy. Na grzbiecie dłoni pozostał drobny, wilgotny ślad.

I


Oparłem plecy o ścianę. Ostrze dotykało szyi; odwróciłem głowę pod jego lekkim, ale stanowczym naciskiem. Mój przeciwnik cofnął się i opuścił prawicę.
- Dziw, panie - rzekł z powagą - żeśmy się dotąd nie spotkali. Bóg mi świadkiem, że nie chcę zabić kogoś, kto tak robi szpadą. Niepodobna, byś był rzezimieszkiem.
Cofnął broń i stał, uderzając klingą po otwartej dłoni. Podparłem się rapierem, ale to nie wystarczyło, by ulżyć zranionej nodze; giętkie ostrze nie mogło być dobrą pomocą. Szlachcic wsunął broń do pochwy i ujął mnie pod ramię.
- Wyjdźmy na powietrze - powiedział. - Trzeba światła, by opatrzyć ranę.
Słońce rozwiesiło w mrocznym wnętrzu sieć promieni, spływał po nich kurz. Rozbryźnięte na posadzce plamy blasku były dziełem wielkich i małych szczelin pod sufitem. Wszędzie wokół walał się gruz: cegły, martwe tynki i próchno. Upływające dni wygryzły w posadzkach czarne dziury-pułapki. Omijając je, przemierzyliśmy kilka komnat, by wkrótce odnaleźć wyjście na dziedziniec. Tonął w słońcu.
Usiadłem na kamieniu pod murem i zzuiem but. Mężczyzna pomógł mi opatrzyć ranę. Była bolesna, ale powierzchowna.
- Nie należysz pan do tej dzielnej młodzieży, która mdleje na sam widok krwi - ocenił. - Masz postawę, twarz, a zdaje się, że i naturę żołnierza...
Odstąpił nagle pół kroku, unosząc brwi.
- Ale czemu stale pan milczysz? Na Boga, nie jest pan człowiekiem, którego miałem tu zastać. Jest pan... Czy zgaduję?
Pokazałem mu rapier, tak by ujrzał monogramy na głowicy rękojeści. Rzucił na nie okiem.
- Pułkownik Bon-Arpat!
Skłoniłem lekko głowę. Poważna, niemłoda już twarz mężczyzny była teraz żywym obrazem zdumienia i zakłopotania.
- To nie mieści się w głowie! Czy uwierzysz mi waszmość, gdy powiem, żem wziął cię za zbója, który nie chce nawet powiedzieć swego nazwiska? Ale z pisma, które otrzymałem, wynikało jasno, że takiej właśnie persony mam się tu spodziewać! Panie pułkowniku, padliśmy obaj ofiarą tragicznej pomyłki!
Potrząsnąłem głową i wyciągnąłem rękę, prosząc o pomoc. Wskazałem miejsce, gdzie stały nasze konie. Poprowadził mnie w milczeniu, kręcąc co chwila głową. Sięgnąłem do sakwy przy siodle, wyjąłem list i podałem mu, nakazując, by przeczytał. Zakłopotany, rozumiał jednak świetnie, że nie czas na konwenanse. Rozwinął papier i przebiegł pismo wzrokiem. Przygryzł wargi i milcząc, przez chwilę spoglądał mi w oczy.
- Otrzymałem list tej samej treści - rzekł na koniec, ściągnąwszy brwi. - Komu może zależeć, pułkowniku, na śmierci któregoś z nas? I którego? Czyż była gwarancja, że to ty mnie zabijesz, lub właśnie ja ciebie?
Pokręciłem głową, ujmując go pod ramię. Pojął w lot, bo szybko popatrzył dokoła i sięgnął po pistolety, tkwiące w olstrach przy siodle. Ja także wyjąłem swoje.
- Może więc ktoś próbuje dosięgnąć... nas obu? Skinąłem głową.
Ale w ruinach pałacu zdawało się nie być nikogo. Zalany słonecznym blaskiem dziedziniec z martwą fontanną; szerokie, popękane stopnie; pokryte bluszczem i chwastami ściany - najwyraźniej były jedynymi świadkami naszego spotkania.
Pokazałem konie. Wkrótce kłusowaliśmy ulicami miasta.
Arelay była kiedyś stolicą. To dlatego walczono o nią tak długo. Zwykle zaatakowane miasta opuszczano w najwyższym pośpiechu. Arelay jednak oddawana była powoli, dom po domu, ulica po ulicy, kwartał po kwartale. Stąd brały się znaczne różnice w wyglądzie różnych części miasta. Od strony północnego przedmieścia ku centrum zniszczenia były coraz mniej widoczne. Południowa rogatka, opuszczona najpóźniej, wyglądała tak, jakby porzucono ją niedawno. Ale cóż oznaczało "niedawno"?
Walki z Klątwą zaniechano przed siedmioma laty. W pustych domach nie gnieździły się już nawet pająki.
Roztropnie byłoby wydostać się z miasta jak najszybciej, najkrótszą drogą. Potem jednak musielibyśmy okrążyć je, mitrężąc mnóstwo czasu... Przeklęte moce"które mogły czaić się w ruinach, wolały raczej noc niż światło dnia, podjęliśmy więc ryzyko i popędzając konie, przemknęliśmy ulicami. Wkrótce południowe rogatki pozostały z tyłu. Bezpieczni, wstrzymaliśmy wierzchowce.
- Oto iście chłopięca brawura - rzekł szlachcic z lekkim uśmiechem. - Czy aby godna dojrzałych mężczyzn? Ale wybacz mi pan, pułkowniku; niezwykłość naszej przygody sprawiła, żem dotąd nie powiedział swego nazwiska. Jestem baron Monterres. - Mówiąc to, uchylił kapelusza.
Odwzajemniłem ukłon.
- Ale cóż to hańba! - powiedział Monterres z gniewem znamionującym żywy temperament. - Zmuszono nas, byśmy się bili, nie znając wzajem swych nazwisk! Przysięgam panu, żem otumaniony tym listem wyprawił się przeciw zbójowi, żądającemu ode mnie złota i chcącego mnie upokorzyć!
Wyjąłem rapier i pochyliwszy się, nakreśliłem na gościńcu dwa słowa: "Zapraszam. Malle". Po czym zatarłem je szybkim ruchem ostrza.
- To zaszczyt dla mnie, mości pułkowniku - rzekł, znów uchylając kapelusza, nie zrażony mało wykwintną formą zaproszenia; łatwo odgadł, że pisanie na gościńcu niełatwo idzie w parze z wymianą grzeczności. - Jeśli tylko moje towarzystwo nie jest dla ciebie zbyt przykrym...
Uniosłem brwi. Elena mówiła, że mam prosty i szczery, żołnierski uśmiech. Musiał być taki, bo baron od razu odpowiedział swoim.
- Uwierz mi pan - rzekł z pogodną twarzą - że znajduję coraz więcej przyjemnych stron owego... niezwykłego zdarzenia.
Od Malle dzieliło nas pół godziny jazdy.

II


- Czy pozwolisz, Baronie, bym używał dopisania ołowiu zamiast inkaustu i pióra? Pismo straci na urodzie, zaręczam jednak, że rozmowa nasza tylko na tym zyska.
- Na Boga! - odrzekł poruszony. - Przyjemność rozmowy z panem nie zależy od tak marnych spraw!
- Panie Baronie, Jego Królewska Mość pozostawił mi' mój stopień; proszę o wybaczenie, że natura człowieka, który dziś miał zaszczyt skrzyżować z Tobą szpadę, nie dorasta do niego. Jestem prostym żołnierzem i proszę Pana, byś zechciał...
Monterres, śledzący ruch mojej dłoni, powstrzymał ją gestem.
- Do kroćset, młody człowieku! - powiedział. - A kimże ja jestem, jak nie starym żołnierzem? Przewaga lat daje mi prawo, by cię skarcić. Obaj wiemy, że żaden z nas nie jest dworakiem. Zaprzestańmy zatem jałowych grzeczności. Twoja ręka zmęczy się od nich równie szybko, jak mój język, a i jedno, i drugie, winniśmy oszczędzać na lepsze okazje.
Popatrzyłem mu w twarz, oceniając, że wszystko, co słyszałem dotąd o tym człowieku, zdawało się uzyskiwać potwierdzenie.
- Więc wybaczysz mi także, Waszmość, lapidarność. Okrągłe zdania to dużo pisaniny, mało treści.
Szlachcic uczynił gest, który musiał oznaczać: "O, nareszcie!".
Uśmiechnąłem się. Nie byłem tak1 młody, jak - być może sądził mój rozmówca. Miałem lat blisko czterdzieści, choć podobno wyglądałem na mniej. Ale prawda, że baron Monterres, tak czy owak łatwo mógł być moim ojcem.
- Jesteś mężczyzną, Baronie - napisałem krótko. - W dzisiejszych czasach rzadkość. Komu mogło zależeć na naszym spotkaniu w A.?Na czyjej śmierci? Twojej, mojej, obu?
- Ten człowiek nie działa na oślep - rzekł Monterres. - Zna dobrze nas i nasze sprawy. Dowodem owe listy.
- Człowiek? Może ludzie? - Kogo ma pan na myśli?
Udałem namysł. Spoza domu dotarło do mnie posłanie Egaheer i chciałem na nie odpowiedzieć.
"Znów przeżyłeś?" - pytała z ciekawością.
"Tak".
"Polowałam!" - dorzuciła niewinnie;
"Miałaś tego nie robić. Nie dzisiaj".
"Miałam. No to co?".
"Mamy gościa".
"O, wiem!".
"Przebierz się i przyjdź prędko".
- Jakich ludzi ma pan na myśli, mości pułkowniku? - powtórzył Monterres, pochylając się ku mnie lekko, z ciekawością, ale i cieniem niepokoju.
- Myślę o Nieśmiertelnych - napisałem. - Nieśmiertelni! - zawołał, jeszcze nim skończyłem pisać słowo. - Na honor, pułkowniku, skąd ten domysł?
- Oto skąd: wczoraj~widziano obok mego domu człow., który na pewno należy do tego stowarzyszenia. Nikt nigdy nie widział, by N. obserwowali czyjś dom bez powodu.
- Przyznaje - rzekł Monterres z wielkim spokojem. - Prawda, że dom pański stoi samotnie i trochę na uboczu. Ale zważ jednak, że nie ty jeden mieszkasz w tej okolicy. Może chodzi o kogo innego?
- Może. Lecz nasza przygoda?
- Niczego nie dowodzi. Któż to wie, co interesuje Nieśmiertelnych? Równie dobrze mogli być tutaj z jakiegoś innego powodu.
- Czyja twierdzę, że na pewno chodzi o mnie, o nas? Jednak obecność N. koło mego domu pasuje do naszej przygody. Przyznasz Pan?
Popatrzył bacznie.
- Prawda - rzekł. - Odrzucić całkiem tego domysłu niepodobna. Ale... wybacz mi pan zuchwalstwo, pułkowniku, cóż takiego mogłeś uczynić, że Nieśmiertelni pragną cię dosięgnąć?
Tylko jedno przychodzi mi do głowy, ale to akurat być nie może. Oto sam los pokazał mi dzisiaj pańską krew, prawdziwą i czerwoną, nie była to krew zepsuta. Żaden z Owładniętych Klątwą nie ma takiej krwi... Zamilkł, by zaraz podjąć:
- Nie, panie. Nieśmiertelni? Nikt nie kocha zabójców, ale przecież wiadomo, że przyświeca im wielki cel. Ich metody, wstrętne czy nie, skierowane są nie przeciw ludziom, lecz przeciwko siłom pustoszącym nasz kraj. Jeśli Nieśmiertelni są złem, to jako odpowiedź na zło większe. Nie uważam, by bez powodu mogli zajmować się twoją albo moją osobą. Powodów zaś nie ma.
- Panie Baronie - napisałem bardzo powoli i starannie. - Proszę Pana o wybaczenie, ale czy na pewno nie ma powodów?
Minęła długa chwila, nim szlachcic zrozumiał, co oznacza to podkreślone "na pewno".
- Na litość boską - powiedział. - Uważasz pan... że to ja mogę być Owładniętym? Nie wiedząc o tym? Ale prawda, że najpierw nikt nie wie... Wielki Boże...
Potrząsając głową, próbował wyczytać myśli z mojej twarzy.
- Czy ma pan tu jakąś broń? Wstałem i przyniosłem pistolety.
- Skaleczę się - rzekł z ogromną powagą Monterres - pan zaś strzelaj od razu, gdyby się okazało... że nie krwawię. Obiecaj mi waszmość, że położysz mię jednym strzałem!
Na dowód, że to uczynię, wymierzyłem z obu luf.
"Coś niebywałego!" - pochwyciłem drżące od śmiechu posłanie Egaheer. - "Ty wiesz, że nie, i on wie, że nie. Mało tego, obaj wiedzą, że zdrowa krew w żyłach niczego jeszcze nie dowodzi. Cudowna scena, ach, naprawdę! Jesteście, moi panowie, prawdziwymi mistrzami kłamstwa i obłudy!".
"Przestań" - odpowiedziałem. - "To ty chciałaś tego spotkania".
Monterres zaciął się w dłoń... i po sekundzie z ranki wypłynęły szkarłatne krople krwi. Uniósł głowę i nasze spojrzenia się spotkały. Krew Owładniętych była ciemna, prawie czarna, i krzepła w mgnieniu oka. Choć, wbrew powszechnemu mniemaniu, psuła się nie zawsze lub raczej nie od razu. Egaheer miała przecież słuszność.
Lecz obaj graliśmy w pewną grę i natychmiast odłożyłem pistolety. Gra... Było mi prawdziwie przykro, bom poczuł do barona sympatię i szacunek. Żywiłem wszakże nadzieję, że dane nam będzie kiedyś pozwolić sobie na wzajemną szczerość. Bardzo pragnąłem w to wierzyć.
- A więc nie chodziło o żadnego z nas - rzekł Monterres. W każdym razie nie to było powodem intrygi, którą nas omotano.
Skinąłem głową i wziąłem swój ołowiany rysik.
- Jeszcze raz, Panie Baronie, proszę, byś mi wybaczył. Niepodobna opisać przykrość, jaką czułem, mierząc do Pana.
- Miałeś pan powody, obaj mieliśmy powody, by domniemywać najgorsze. Uff, oto przez chwilę bawiłeś się pan w Nieśmiertelnego!
- I gotów jestem przyznać, że chętnie oddałbym im swe ramię. Cóż, kiedy oni pragną chyba głowy? Nie wyzbyłem się podejrzeń, że wszystko to oni. Pan wiesz, że nie jestem Owład., ale oni nie.
- Istotnie mogą tego nie wiedzieć. Ale co pan mówi, pułkowniku? Czy istotnie byłby pan gotów sprzymierzyć się...?
Skinąłem głową, po czym napisałem:
- Me z lekkim sercem. Podzielam rozterki właściwe każdemu szlachcicowi, bo nawet jeśli N. służą słusznej sprawie, to jednak czynią rzeczy wstrętne. Wiarołomstwo, skrytobójstwa, egzekucje. Ale na co światu żołnierz-kaleka? A nie wiesz jeszcze Panie, że Malle, moje rodzinne miasto, jest skazane.
- Co pan mówi, pułkowniku? - rzekł ze zgrozą Monterres, Oglądając się mimowolnie. - Więc twój dom..,?
- Prędzej albo później. Tu przyszedłem na świat i to jest wszystko, co mam. Jutro cmentarz, ruiny. W M. wykryto i zabito kilku Owład. Ilu jest jeszcze? Każdej nocy ich ciała mogą przestać służyć za kryjówkę Klątwie, wszystko to rozpełznie się po M., w końcu dotrze na przedmieścia i tutaj.
Monterres potrząsnął głową i oddalił się o dwa kroki, jakby z obawy, że znów napiszę coś, co uniemożliwi mu przemyślenie wszystkiego, co dotąd nastąpiło i zostało powiedziane.
"Idę!" - powiadomiła mnie Egaheer.
"Czas najwyższy. Rozmowa na piśmie nie jest szczególnie wygodna".
"Uczynię ją żywszą".
"Lecz bez żadnych sztuczek! Ten człowiek jest wart najwyższego szacunku, mógłbym mieć w nim oddanego przyjaciela. Nie igraj z nim".
"Oho-ho!".
Egaheer, pod postacią Eleny, pojawiła się w błękitnej sukni z białymi koronkami, promienna jak zawsze, gdy przywdziewała swą maskę. Złote włosy i błękitne oczy przydawały jej twarzy wyrazu niewinności; wyglądała jak wcielenie skromności i dobra, choć było akurat odwrotnie... Dwa kroki za nią szła pokojowa, niosąc robótkę. Baron Monterres cofnął się z szacunkiem i pomieszaniem zgoła zaskakującymi w jego wieku, pytając mnie spojrzeniem, kim jest piękność, o której nic dotąd nie wiedział. Podniosłem się z krzesła; Elena podała mi policzek i dłoń do pocałowania, po czym zwróciła się ku gościowi:
- Witam cię, panie - powiedziała z uśmiechem, oddając ukłon. - Proszę, byś wybaczył memu bratu, że nie dokonuje prezentacji; nie jego to wina. Czy darujesz uchybienie, wynikłe przecież nie ze złej woli?
- Pani! - odparł Monterres, kłaniając się znowu. - Nie wiem w ogóle, o jakim uchybieniu mówisz! Nie może uchybić w grzeczności gospodarz, dozwalający swym gościom cieszyć oczy widokiem zgoła nieziemskim!
- Ziemskim jak najbardziej - powiedziała ze śmiechem. Proszę, panie baronie, byś nie zawstydzał prowincjuszki dwornością godną królewskich pokoi.
"Do rzeczy!" - ponagliłem ją, choć wiedziałem, że tego nie znosi; jednak ciało, w którym się kryła, wyzwalało wspomnienia, a wraz z nimi wciąż nowe pragnienie odwetu. "Nazwałaś go baronem, napraw to!".
- Panie baronie, czy wolno mi będzie pośredniczyć w rozmowie? - zapytała szybko. - Potrafię czytać z ruchu ust mego brata - wyjaśniła, widząc zdziwione spojrzenie szlachcica. - Został mi pan już przedstawiony...
Potwierdziłem gestem, po czym powiedziałem kilka bezdźwięcznych słów, zwracając się do niej - zwykła komedia, na użytek obcych.
- Mój brat prosi, by przyjął pan moje pośrednictwo. Zapewnia, że nie ma przede mną żadnych tajemnic.
Mówiłem dalej.
- Zobowiązał mnie do złożenia panu podziękowań za to, żeś go rano wspaniałomyślnie zachował przy życiu. Dziękuję, panie baronie! - rzekła z tą żarliwą szczerością, która niegdyś zjednywała jej wszystkie serca... na zgubę tych, w czyich piersiach biły. - A najbardziej dziękuję w swoim własnym imieniu! Mój brat... jesteśmy całą swoją rodziną.
- Pani - rzekł Monterres, wciąż olśniony prostotą, wdziękiem i urodą Eleny - przeciwko twemu bratu i mnie uknuto podstępną intrygę. Nie mogę przyjąć podziękowań, na które nie zasłużyłem. Przede wszystkim to sobie wyświadczyłem przysługę, unikając szczęśliwie popełnienia straszliwej pomyłki, której ciężar na zawsze obarczyłby moje sumienie.
Elena bezradnym gestem dała do zrozumienia, jak bardzo jest bezbronna wobec takiej dworności szlachcica, po czym usiadła na sofie i odprawiła pokojówkę.
- A zatem? - rzekła, już bez uśmiechu. - Gdy tu weszłam, na męskich twarzach gościła wielka powaga, wnoszę więc, iż rozmowa nie tyczyła spraw małych. Służę wam, moi panowie.
* * *
"Ten człowiek to istne wcielenie wszystkich cnót szlacheckich" - oceniłem po wyjeździe barona. "Nie pojmuję, jakim sposobem ktoś tak prostoduszny i prawy może być narzędziem Nieśmiertelnych?".
"Może, bo jest" - odparła zwięźle. "W twoim niedowierzaniu kryje się odpowiedź. Czy nie widzisz, że właśnie ta prostoduszność czyni go szczególnie niebezpiecznym? Zaiste, aż trudno uwierzyć, że to ich wywiadowca".
"Wynika z tego, że Nieśmiertelni w samej rzeczy powzięli wobec nas jakieś podejrzenia".
"A widzisz? Czy nie mówiłam ci, że najmądrzej będzie powiedzieć cześć prawdy? To rozumny człowiek i zdziwiłby się, gdybyś wcale nie wspomniał o Nieśmiertelnych". Myślałem przez chwilę.
"Polowałaś" - stwierdziłem z przyganą, zmieniając temat. Spojrzała na mnie - i wychynęła na moment prawdziwa, pozostawiając w tle dziewczęcą twarz tamtej. Mignęły żółte, hakowate kły, osadzone w ociekającej mrokiem paszczy. Wiedziałem, że takie wynurzanie się z kryjówki, jaką było skradzione ciało, zawsze sprawia jej ból - a jednak czyniła to, żeby bawić się widokiem odrazy na mojej twarzy. Jakże wiele miała wspólnego z Klątwą Owładniętych! Także nie mogła istnieć w oderwaniu od cudzego ciała. Lecz Klątwa była ślepa, była tylko wstrętną, zesłaną przez Boga zarazą. Egaheer zabijała i dręczyła swe ofiary świadomie.
- Muszę polować - powiedziała głosem Eleny, chowając się na powrót. - Przecież wiesz, że uwielbiam to mieć. Jak najczęściej. Stale".  "Ile wart jest śmiertelny strach jelenia albo sarny?".
"O, niemało... Ale dziś to nie była sarna. Dzisiaj polowałam śmielej".
"Co chcesz powiedzieć?".
"Dzisiaj to był człowiek. Nieśmiertelna".
Drgnąłem.
"Zabiłaś Nieśmiertelną?".
"Powiesiła się. Na moją prośbę. Nie potrafisz uwierzyć, jak  się bała!".
"Nic już nie rozumiem. Myślałem, że chcesz, byśmy sprzymierzyli się z Nieśmiertelnymi?".
"Postanowiłam, że tego nie zrobimy".
"Dlaczego?".
"No... bo nie".

III


Monterres ominął przedmieścia Malle. Wiedział więcej niż pułkownik Bon-Arpat, bo to mianowicie, że najbliższej nocy w mieście zostanie stoczona pierwsza bitwa... Nie zamierzał mieszać się do niej. Zresztą, zamierzał czy nie... Przede wszystkim nie mógł. Okrążywszy więc rogatki, pojechał ku Arelay tą samą drogą, którą już raz przebył. Zamyśliwszy się głęboko, opuścił głowę i uniósł ją dopiero pośród pierwszych zabudowań umarłego miasta. Mógł pojechać na przełaj; nic mu tu nie groziło - ruiny zostały dokładnie sprawdzone. Owładniętych nie było od dawna, zaś demony, które się z ich ciał wydostały, przepadły, dokonawszy dzieła.
Pomimo wszystko Monterres puścił konia galopem - i nie minął kwadrans, a ujrzał się po drugiej stronie miasta.
Nadciągał zmierzch. Ujechawszy spory kawałek, szlachcic dostrzegł kilka postaci, kryjących się na poboczu drogi. Zwykła rzecz. Ludzie pozbawieni nagle przez los domu i zajęcia dającego utrzymanie często schodzili na nędzne szlaki bezprawia. Wokół konających miast zawsze pełno było rzezimieszków i rabusiów.
Baron miał misję, która jeszcze nie dobiegła końca. Rozważał teraz, czy nie należałoby zawrócić i poszukać innej drogi.
- Nie, Monterres - rzekł do siebie. - Jesteś kim jesteś, ale nade wszystko jesteś waszmość szlachcicem. Nie, na honor, nie zawrócisz na widok paru łotrzyków. Nuże, przyjrzyjmy się tym panom z bliska.
To mówiąc, nieznacznie dobył z olstrów pistolety i odciągnął kurki. Jechał dalej, pozornie pogrążony w rozmyślaniach, ale w rzeczywistości bystro patrząc spod oka.
- Hola, panie! - usłyszał za plecami.
Hrabia odwrócił "się i z ogromnym spokojem wymierzył z pistoletu. Przez sekundę oczy tamtego patrzyły wprost w lufę broni, zdążyło w nich jeszcze zamigotać śmiertelne przerażenie. Człowiek ten uczynił jakiś rozpaczliwy gest w kierunku pobliskich zarośli, ale było już za późno, bo oto spomiędzy listowia wykwitła smuga dymu i rozbrzmiał huk strzału - sprowokowany przez barona, ukryty złoczyńca wypalił pospiesznie i niecelnie. Prawie w tej samej chwili ozwał się pistolet szlachcica. Mężczyzna w postrzępionym kaftanie runął w pył gościńca z krwawą dziurą pośrodku czoła.
Na drogę wyskoczyli trzej ludzie. Monterres, cały czas tak samo flegmatycznie, dobył szpady. Jeden z napastników pochwycił jego konia przy pysku. Jeździec wymierzył pistolet w pierś bandyty. Ciszę wieczoru rozdarł huk kolejnego strzału. Zaraz potem baron spiął konia i odrzuciwszy wystrzeloną broń, skoczył ku tamtym, wywijając szpadą. Rozgorzała krótka walka. Rabusie spostrzegli, że nie sprostają wprawie i zimnej krwi szlachcica. Wkrótce baron schował broń do pochwy i posłuchał odgłosów ucieczki ocalałych rzezimieszków. Raz jeszcze spojrzał na trupy leżące w poprzek gościńca.
- Plugastwo - rzekł ze wzgardą, zsiadając z wierzchowca, by pozbierać pistolety i zgubiony w walce kapelusz. - Spełniłeś pan dobry uczynek, baronie. Dalejże, noc blisko. Wkrótce żwawo kłusował gościńcem. Spotkanie miał umówione przy starym kamiennym moście rozpiętym nad Arelą - rzeką, która użyczyła swej nazwy nie tylko wielkiemu miastu, ale całemu krajowi. Dostojna królowa wód leniwie toczyła swe wężowe cielsko, niewzruszona, obojętna na upływ czasu. Barona dziwnie zasmucał ten spokój rzek, gór i mórz. Oto upadało drugie mocarstwo świata, ustępujące potęgą tylko Zjednoczonym Królestwom. Ludzie tracili domostwa; rodzice chowali dzieci, które w mgnieniu oka prześcignęły ich w latach, dotknięte Klątwą roznoszoną przez nieszczęśliwych bliźnich; mąż patrzył na starość poślubionej przed tygodniem żony... Lecz rzeki i góry Arelay, trwające przez wieki wraz z człowiekiem, odstąpiły go nagle, zachowując swą nieśmiertelność, pokazując, że należą do innego świata. Świata, w którym nie istniał upływ czasu i żadna zaraza, żadna Klątwa nie mogła zesłać nań nagłej starości i śmierci. Baron bardzo mocno przeżywał tę zdradę - bo zdradą w jego oczach była ta wzgardliwa nieśmiertelność.
Na moście stali dwaj mężczyźni, przytrzymujący wierzchowce. Czekano już na niego.
Zbliżył się i zsiadł z konia. Wymienili ukłony.
- Więc cóż? - zagadnął bez wstępów wyższy z mężczyzn, znany hrabiemu pod nazwiskiem kawalera Vel Reano.
- To nie pułkownik Bon-Arpat nosi w sobie truciznę, kawalerze - oznajmił sucho baron; nie lubił swego rozmówcy, choć szanował i podziwiał za niezłomność, znamienitą odwagę i hart ducha.
- Czy nie mylisz się, waszmość?
- Zapewniam pana - odrzekł z dumą wezwany - że zwykłem ważyć słowa, zanim je wypowiem. Czyżbym przywiózł kiedyś wiadomość nie sprawdzoną? Powtarzam: pułkownik Bon-Arpat jest człowiekiem niezwykłym, tylko tyle. Źródło siły niszczącej Malle nosi w sobie kto inny.
- Panie baronie. W Malle już nie ma Owładniętych. Klątwa musi sączyć się z kogoś mieszkającego za miastem. Lecz zarazem bardzo blisko miasta.
Baron nie zniżył się nawet, by uczynić jakikolwiek gest. Powiedział i powtórzył, to musiało wystarczyć.
Dwaj Nieśmiertelni wymienili spojrzenia. Monterres patrzył na tych ludzi i po raz setny rozważał, jak kłamliwa i szydercza zgoła była nazwa, którą ich obdarzono. Nikt na świecie nie igrał ze śmiercią tak często jak oni. A i to tylko ze śmiercią ciała, bo śmierć duszy każdego z nich dawno już została przesądzona... Byli, owszem, nieśmiertelni - o tyle, że ich liczba nie zmieniała się nigdy.
- Panie baronie - rzekł z niezwykłą powagą drugi mężczyzna - czy pułkownik Bon-Arpat mógł dzisiaj być w okolicach Lermiere?
Monterres popatrzył po twarzach swych rozmówców.
- To niemożliwe. Rano skrzyżowaliśmy szpady, a od tego czasu towarzyszył mi stale. Chyba że minionej nocy.
Mężczyźni znów wymienili spojrzenia.
- To nie mogło być w nocy.
- Wyznaje - rzekł z pewną niecierpliwością baron - że nie rozumiem, o czym mówimy.
- Panie baronie, opodal Lermiere leży wioska, w której znaleziono Nieśmiertelną. Powieszoną w jednym z opuszczonych domów.
Monterres poczuł zimny pot na czole.
- O... - szepnął. - Nie pojmuję... Któż to mógł uczynić? Ale świadkowie? Jakieś ślady?
- Nic.
- Nie pojmuję - powtórzył z prawdziwą zgrozą Monterres. Ale wiem, że to nie mógł być pułkownik Bon-Arpat. Najpierw, gotów jestem poręczyć własną głową, że pułkownik nie jest w stanie uczynić czegoś podobnego. Powiesić kobietę? Niemożliwe. A ponadto, ten człowiek nie dość, że jest poza podejrzeniami, to jeszcze wyraźnie nam sprzyja.
- Kimkolwiek jest nasz nowy wróg, jest potężny, panie baronie. Ona nie walczyła. Była przerażona. Widzi pan więc, że to nie mogło być w nocy. Noc dałaby jej wsparcie.
- Przerażona... - rzekł baron, nie radząc sobie z natłokiem wieści niebywałych i zgoła niemożliwych do ogarnięcia. - Przerażona Nieśmiertelna, to niepojęte, niezrozumiałe...
- Powiadasz zatem, baronie, że pułkownik jest poza wszelkimi podejrzeniami?
- Tylko przez wzgląd na niezwykłość tego, com usłyszał, raz jeszcze powtarzam panu: to nie on! Widziałem jego krew na końcu mojej szpady. Była zwykłą krwią, a zapewniam kawalerze, iż widziałem jej w życiu dość, by rozpoznać od pierwszego rzutu oka! Klątwa dość potężna i syta, by przenosić się z miejsca, gdzie mieszka pułkownik, aż do Malle, musiałaby zepsuć krew!
- Skąd zatem ten zaduch śmierci, bijący od jego domu? Powiadam panu, panie baronie, że ciągnie stamtąd piwnicznym chłodem, niczym z otwartego grobowca. Nigdym dotąd nie czuł tak silnej obcej obecności. Tam coś jest. Równie wrogie i obmierzłe jak Klątwa, choć prawda, że wrogie i obmierzłe w całkiem inny, nie znany mi sposób. Pojmujesz, waszmość, że nim przyznam się przed naszym Panem, że jest coś, z czym nie mogę nawet walczyć, pomimo mocy, którą mi dał, muszę być pewny swego. A służba? Domownicy?
- Zbyt wiele żądasz, kawalerze. Miałem zabić pułkownika Bon-Arpata lub przekonać się, że nie jest Owładniętym. Za służbę ręczyć nie mogę, choć wiesz lepiej ode mnie, że ludzi o małych duszach Klątwa porywa bardzo rzadko. Lecz mówiłem z siostrą pułkownika. To kobieta piękna i rozumna, godna swego brata zaiste. Ale może być, że to ona nosi jakąś tajemnicę.
- Kobieta? Przyznasz waszmość, że byłoby to jeszcze dziwniejsze, niż gdyby Owładniętym był sługa! Skąd to podejrzenie?
- Zdaje mi się, kawalerze, żeś sam wątpił przed chwilą, czy na pewno chodzi o znaną nam Klątwę?
- Prawda. Proszę mówić, panie baronie. Monterres zamyślił się.
- Siostra pułkownika potrafi czytać z ruchu ust - rzekł na koniec. - Ale czyni to... chyba zbyt biegle. Raz i drugi zdało mi się, że nie patrzyła wcale na twarz brata, a jednak wyłożyła jego słowa. I ściśle, bo pułkownik nie zaprotestował.
- Czyś tego pewien, baronie?
- Pewien, kawalerze, jestem tylko tego, że pułkownik Bon-Arpat ma zupełnie zdrową krew w żyłach. Niczego więcej. Mam jeno swoje oczy i swój rozum, brak mi zaś owej siły, którą dano wam.
Nieśmiertelni wymienili spojrzenia - a w następnej chwili, poprzez ciemność, ujrzał baron mdły błysk złotego medalionu.
- Oto ta siła, baronie Monterres. Dziedziczysz ją po naszej siostrze. Dość sięgnąć... Nasz Pan chce, byś został jednym z jego sług.

IV


Zaniedbana, ale wciąż dość równa droga, wiodła na szczyt wzgórza, aż do samych ruin. O świcie trzej jeźdźcy zmierzali stępa pod górę.
Mali...
Ale może właśnie ta pozorna małość dała Piekłu tak duży kęs władzy nad światem?
Na wzgórzu stał niegdyś wielki, biały klasztor protazytów. Mnisi, wierni swemu Panu do końca, tułali się gdzieś po świecie, głosząc wolę Boga, nie słuchani, wzgardzeni. Niesłusznie. Gdzież ich wina? W wierze? W żarliwej, gorącej modlitwie? Czy w tym, że odtrąceni i nie wysłuchani, pozostali wierni swemu Panu, przyjmując Jego wyroki z pokorą? Uczynili co w ich mocy, by poprawić dolę ludzkiego robactwa. Ale sami przecież żadnej siły nie mieli. Ich potęga położona była w Panu, który modłów słuchał - albo nie... Teraz krążyli po świecie, tłumacząc nieszczęścia dopustem bożym i niezgłębioną mądrością Jego planów, wytrwałym obiecując zadośćuczynienie i nagrodę w przyszłym życiu.
Lecz powszechnie tą przyszłą nagrodą wzgardzono. Rad by robak wierzył w drugie życie, gdyby dano mu przeżyć pierwsze. Doprawdy - nędznym prochem tylko okazał się rodzaj ludzki. Gdy przychodziły wojny i zarazy, natychmiast zwracano się ku Bogu, żebrząc o miłosierdzie. Lecz teraz? Wiara całych dziesiątków pokoleń jakże łatwo została odtrącona! A dlatego, że niepewną wizję dalekiego Ojca zastąpiono nadzieją, daną tu i teraz. Szatan - w imię własnych celów - walczył o świat dla człowieka. Walcząc, czynił dobro... Nie chciał dusz, nie podsuwał cyrografów, niczego nie żądał. Jego słudzy walczyli i ginęli w walce z Klątwą, ratując całe wioski i miasta.
Bluźniercze wobec Boga błogosławieństwo coraz częściej wspierało tę walkę. Ale matki, którym zwrócono dzieci, wyrwane z ramion śmierci; siostry, którym oddano braci - jakże ci ludzie nie mieli dziękować sługom Piekieł? Choć zdawano sobie sprawę, że w tej wojnie chodzi nie o ratowanie ludzi, lecz świata. Będącego przecież skarbcem Piekła.
Lecz czy dobro, świadczone w unię niskich pobudek, przestaje być przez to dobrem? Czy bogacz, dający hojną jałmużnę dla zaspokojenia swej miłości własnej, nie zasługuje przez to na podziękowanie? Przecież wyrywa kogoś z nędzy.
Tak i Szatan, ratujący ludzi przed śmiertelnym tchnieniem Klątwy, zasłużył sobie na wdzięczność; nie pytano, w imię czego ich broni.
I być może, iż działo się to ze szkodą dla Bożego Planu. Ale przecież człowiek nie pojmował, jak ma uczestniczyć w owym planie. Poprzez zagładę swojego gatunku? Poprzez śmierć? Tę przyjmował - bo i nie potrafił się przed nią uchronić. Ale miał może jeszcze przyspieszać jej nadejście? Odtrącać pomocną dłoń, gdy w grę wchodziło życie jego najbliższych? O, zbyt wiele wymagał Bóg od swych stworzeń!
Szatan ratował dzieci Boga...
* * *
- A więc, panie baronie, oto i cel naszej podróży. Monterres, zamyślony tak, że prawie nieobecny duchem, rozejrzał się i zsiadł z konia. Jego towarzysze pozostali w siodłach.
- Monterres, czy pan mnie słyszy?
- Słyszę, kawalerze. Zamyśliłem się, to wszystko. To miejsce sprzyja głębokim refleksjom.
- Owszem. Stał tu niegdyś klasztor, który przetrwał wieki, a zmogła go dopiero obojętność i pycha stwórcy świata. To miejsce, baronie, jest miejscem szczególnym, świadczy bowiem, jak kruche są potęgi... Dziś w nocy staniesz się naszym bratem. Dobrowolnie. Stracisz swe nazwisko i całą przeszłość, już nikt nigdy nie zapyta cię, czyś był królem, czy może żebrakiem. Pozostań do wieczora w tych ruinach. To nie rozkaz, lecz prośba przyjaciela, płynąca prosto z serca. To miejsce, powtarzam, świadczy o kruchości potęg i władców. Na tym świecie nic nie jest trwałe. Oceń, panie baronie, czy słuszną jest twoja decyzja wstąpienia na służbę u słabego władcy. On żadnej nie obieca ci nagrody; nie zyskasz sławy ni bogactwa, ani zdrowia, ani nieśmiertelności. Jest zaś ów władca tym, któremu sądzone przegrać w chwili końca końców. Bogu nie zależy tak na szczęściu ludzi, jak na klęsce Piekła, bądź więc pewien, że gdy ów wielki koniec końców nadejdzie, wszyscy słudzy naszego Pana zostaną potępieni, a ty razem z nimi. Wolna wola, baronie. Za wierną i ciężką służbę nie otrzymasz nagrody; owszem - zostaniesz ukarany, z rozkazu Pana Niebieskiego. Gdy przeciwnie, za odmowę wstąpienia na tę służbę nie spotka cię żadna kara, a raczej otrzymasz nagrodę. Przemyśl to wszystko raz jeszcze, nim poweźmiesz decyzję.
- Chcesz, bym zwątpił, kawalerze?
- Nie, na honor. Chcę, byś wybrał, baronie, ale wybrał świadomie.
- Niech tak będzie, wybiorę.
- Do wieczora zatem. Zabieram pańskiego wierzchowca, wieczorem w zamian otrzyma pan konia godnego kogoś, kto nosi jeden z sześciuset sześćdziesięciu sześciu medalionów.
- Gdy zaś tego medalionu nie przyjmę?
- Wtedy koń będzie pożegnalnym darem od przyjaciół. Bo nie zapłatą przecież; wiem, że nie dla zapłaty świadczył nam pan swoje cenne usługi. Zatem: do wieczora, baronie.
- Do wieczora.
Ruiny były ogromne, w swym ogromie puste, w pustce zaś - martwe. Monterres, zostawszy sam, raz jeszcze ogarnął je wzrokiem, po czym przysiadł na wapiennym bloku, do połowy pogrążonym w ziemi. Zdjął kapelusz, pochylił głowę i zamyślił się.
Kwadranse upływały powoli i miarowo.
Po pewnym czasie szlachcic wstał i ruszył przez zardzewiałą klasztorną furtę ku środkowi gruzowiska. Wszędzie obficie pieniło się zielsko, tak na murach, jak i między szarymi brukowcami dziedzińca. W opuszczonych celach gnieździło się ptactwo, zniszczona kaplica zaś była domem dla setek uczepionych powały nietoperzy... To nie Klątwa wypędziła ludzi z tej budowli. Miał rację Nieśmiertelny Vel Reano: szczególne to było miejsce. Krążąc, zadawał sobie baron sto pytań i na wiele, wiele z nich nie było odpowiedzi. Oto gruzy. Jakże łatwo zrezygnował ów potężny Król Królów ze swej ziemskiej potęgi! Jak niewiele miłość i ufność ludzka musiały dla niego znaczyć! Pycha, w samej rzeczy... Przywara wszystkich bogów, jacy pojawili się w dziejach ludzkości. , Jam jest Pan twój i Bóg twój. Będziesz mnie miłował ze wszystkich swoich sił". Tylko tyle. Jam cię stworzył do cierpienia i znoju, do nieszczęścia i niesprawiedliwości, lecz będziesz mnie miłował a ja ci to wynagrodzę. Lecz nie dam żadnych dowodów, zaufaj mi i basta, prochu mamy. Pycha... Skądże więc nadzieja, że Istota obarczona taką wadą nie ma żadnych innych? Skądże czerpać wiarę, że w Dniu Sądu wejrzy ów mocarz pyszny a surowy na intencje - i przebaczy?
- Panie - pytał baron Monterres - czymże jest to, co chcę uczynić? Zdradą czy świadomym złożeniem swej duszy na ołtarzu ludzkiego nieszczęścia? Panie, Ty widzisz, że nie dla siebie, nie dla bogactwa, władzy albo próżnej chwały zawieram owo przymierze, lecz dla swoich braci, którymi żeś mnie obdarzył! Jeśli prawdą jest, że miłujesz swe dzieci; jeśli istotnie żądasz, bym kochał bliźnich jak siebie, to pozwól mi walczyć o ich szczęście ziemskie. Choćbym miał narazić się przy tym na Twój gniew. Ruiny milczały.
Zaiste - czymże było przystąpienie do paktu z Szatanem? Zdradą czy dobrowolnym męczeństwem? Jednym i drugim może? Jakim to wreszcie sposobem pośród tych nielicznych wierzących i bojących się gniewu bożego znalazł się człowiek będący sługą piekieł? Jak dojść mogło do tego, że na wzgórzu, w ruinach, które od lat już nie słyszały modlitwy, rozmawiali z Bogiem tylko rycerze Szatana?
Cały dzień to bardzo dużo czasu. Lecz nie wtedy, gdy podjąć trzeba decyzję, od której nie będzie odwrotu. Powoli zbliżał się zmierzch, a baron wciąż rozważał wielkość Bożego Planu, w którego trybach miał stać się kolejnym ziarenkiem piasku. I wahał się znowu.
- Panie - mówił teraz do Księcia Ciemności - oto przyszły twój sługa, pełen niepewności i zwątpienia, bezradny. Czyż potrzebni ci są ludzie słabi? Wesprzyj mnie w moich rozterkach albo wyjmij z rąk moich tę czarę; zbyt gorzki to napój, bym zdołał go wypić. I zbyt lichy żołd pobierają ci, co wybrali służbę u ciebie. Tamten Pan na Wysokościach obiecuje przynajmniej nagrodę za wierność. Czemuż ty niczego nie obiecasz?
Nie było odpowiedzi. I równo z zachodem słońca ujrzał się baron Monterres w tym samym punkcie, od którego zaczął. Siedział oto na bloku wapienia i spoglądał przed się, pytając, jak daleko idącej ufności wolno żądać od słabych ludzi...
Lecz oto znalazł drogę do jego źrenic, zamglonych zadumą - daleki czerwony poblask. Hrabia pomyślał najpierw, że to zachodzące słońce kładzie różowe plamy na niebie, ale czarne kłęby dymu nad łuną powiedziały mu, że ogląda pożar... Wiatr przyniósł z daleka pogłos dzwonów bijących na trwogę.
- Malle - rzekł Monterres.
Wstał i patrzył na łunę, widząc oczyma wyobraźni ludzi noszących wodę do gaszenia, płacz pogorzelców, zgiełk, krzyk, bieganinę... Nagle zdał sobie sprawę, że ci tam, nieszczęśnicy, walczą o coś, co już jest skazane. Poświęcenie, ofiarność... Bohaterstwo ratowników próbujących ocalić ludzkie mienie, a może ł życie... To wszystko nie miało sensu. Zadrwiono z biedaków. Malle było miastem skazanym. Już być może tej nocy nie wytępiona do końca Klątwa porwie dziesiątki ludzi, odbierając im młodość, starszym zaś życie. Pojawią się nowi Owładnięci, dający Klątwie schronienie w swych ciałach. Nieśmiertelni mogą wygrać tę bitwę... albo nie.
I nagle poczuł Monterres, że wszystkie jego rozterki i wahania zupełnie niczemu nie służą. Płonęło miasto, o które w miarę swych skromnych sił walczył. Lada dzień, a może lada godzina, miała tam rozegrać się następna bitwa, o ileż bardziej krwawa niż ta, którą właśnie toczyli nieszczęśni pożarnicy. Monterres wiedział na pewno, kim jest i dokąd zmierza.
Dawno już zostało postanowione, że w tryby wspaniałego Bożego Planu dostanie się następne (choć może liche i mamę...) ziarenko.
Przestał rozmawiać z głuchym Bogiem. Spokojny już i pogodzony z losem, czekał na powrót swoich braci.

V


Egaheer, żyjąca w ciele należącym kiedyś do Eleny, przeklętej mojej siostry, traciła wiele ze swej siły. Mogła uczynić z owym ciałem niemal wszystko, ale wraz z jej postacią zamykała się w nim ogromna część potęgi. Pełnią mocy Egaheer władała tylko wówczas, gdy wyzwalała się z cielesnej powłoki jednak takie wyjście na wolność kosztowało bardzo drogo. Nie pojmowałem natury istoty, z którą od tak dawna obcowałem na co dzień. Zresztą - czy istoty? "Nie jestem istotą, lecz zjawiskiem" - powiadała, gdym pytał. "Nie należę do twojego świata i nie ma tutaj nic, co mogłabym pokazać, by przybliżyć ci swą naturę. Najprędzej może: życie. Jestem czymś podobnym do życia, mogę je przecież zastępować. Ale tylko czasem, tylko tutaj... Och, nie pytaj mnie".
Nie ogarniałem tej prawdy. O ile w ogóle nią była, albowiem Egaheer nie umiała odróżnić prawdy od fałszu. Dla niej to były tylko dwie takie same strony. .\ czegoś.
Jechaliśmy śladem barona.
"Zasługują na to, by im pomóc, Egaheer" - przekonywałem od nowa. "Ty jedna możesz zmierzyć się z Klątwą jak z czymś równym sobie. Nieśmiertelni przegrywają tę wojnę, ich szeregi rzedną, coraz częściej medaliony trafiają w ręce ludzi przypadkowych, tchórzliwych, małych, nic nie wartych. Ktoś taki, jak baron Monterres, to wyjątek. Ten człowiek ma serce pełne ideałów, gdy zwykle Nieśmiertelni muszą wysługiwać się ludźmi miałkimi, którzy służą im za pieniądze i dla samych tylko pieniędzy, do tego służą źle".
"Nie będziemy pomagać Nieśmiertelnym".
"Egaheerynie możesz być wszędzie naraz. Nieśmiertelni są ci potrzebni do pomocy w walce z Klątwą".
"Klątwa sama kiedyś odejdzie. To tylko prastara, zatęchła magia, którą Bóg przepędził kiedyś z Saywanee i dla znanych tylko sobie przyczyn pozwolił istnieć tutaj".
"Ale przecież wydajesz jej wojnę?".
"Nie".
"Nic już nie pojmuję...".
"I nie musisz. Wydamy wojnę, ale nie Klątwie".
"Komu zatem?".
"Nieśmiertelnym".
Nic na to nie umiałem powiedzieć. A przecież, znając ją od tak dawna, powinienem był łatwo przewidzieć, że uczyni w końcu coś dokładnie odwrotnego, niźli powiedziała. Jakimi drogami poruszały się pokrętne pragnienia... tego czegoś?
"Zrobisz, co zechcesz, Egaheer".
Na gościńcu leżały dwa trupy. Zeskoczyłem z' siodła i spojrzałem z bliska.
"Zastrzeleni. To jacyś obwiesie. Może być, że jakaś banda oprychów zmierzyła się tutaj z drugą".
"Chyba nie. Czuję tu coś znajomego".
"Co takiego?".
"Nie wiem".
Pomogłem jej zeskoczyć z końskiego grzbietu - tak jak kiedyś pomagałem siostrze. Jakże urocza - niegdyś - mogła zdawać się Elena komuś, kto jej nie znał! W wysokich butach i ciemnej spódnicy do konnej jazdy, siedząca w siodle na męski sposób, niczym prześliczny giermek... Zawsze uśmiechnięta, z figlarnymi iskrami w oczach. Nic dziwnego, że tak wielu mężczyzn popełniło za jej poduszczeniem najprawdziwsze zbrodnie. Ale teraz nie było w tym ciele podłej duszy, wcale nie było duszy. We wnętrzu kryła się Egaheer - będąca potwornym i wyolbrzymionym odbiciem mnie samego. Odbiciem kogoś, kto nie umiał już odróżnić prawdy od kłamstwa, dobra od zła, piękna od brzydoty. Odbiciem kogoś, kogo życie oduczyło czynić jakiekolwiek rozróżnienia.
Patrzyłem, jak Elena przyklęka przy pierwszym trupie i pochyla się nisko, węsząc.
"Wyjdź z tego ciała i sprawdź, co tu zaszło" - ponagliłem. "Tracimy czas, Egaheer".
"Nie. Zawsze, gdy opuszczam to truchło, brzydzę się wracać do niego. Siedząc w środku, nie czuję tego wszystkiego, lecz gdy wychodzę i wracam... Twoja siostra śmierdzi setką mężczyzn, i gdybyż tylko mężczyzn! Zresztą nie to jest najgorsze; najgorszy jest smak duszy, która mieszkała w tym ciele. Nawet Klątwa, którą tak się brzydzisz, nie jest podobnie plugawa". "Zapominasz, że tylko dlatego pozwoliłem ci zabić Elenę". - Pozwoliłeś, tak - przyznała, używając głosu. Milczałem.
"Nigdy nie umiałem pojąć, dlaczego dałaś mi tak wielką władzę nad sobą" - posłałem.
"Niczego ci nie dawałam, żadnej władzy. Przyszłam do ciebie, bo ją masz. Jestem twoją niewolnicą, twoim psem lub twoją suką, jeśli wolisz. Nie uczynię nic, czego mi zabronisz". "Lecz czy spełnisz prośbę?".
"O tym już mówiliśmy, twoja władza tak daleko nie sięga. Na szczęście. Żadnych próśb i żadnych poleceń. Tego nie musze i nie będę słuchać".
"Nie musisz słuchać, wiem. Nie o to pytam. Pytam, czy mogłabyś, gdybyś chciała?". Przechyliła głowę.
"Spełnić prośbę? Mnie nie można o nic prosić, pułkowniku Bon-Arpat. Mnie można tylko chcieć albo nie. Jeśli nie chcesz, natychmiast odejdę. Dość, byś mi zabronił przebywania u twego boku".
"Chcę cię, Egaheer. Chcę, byś była".
"W takim razie nie musisz o nic prosić. Sama dam tyle, ile dać będę mogła i umiała".
Wciąż klęcząc na gościńcu, pochyliła się nagle i wepchnęła palec w otwór, jaki kula zrobiła w czole rzezimieszka; po chwili szarpnęła mocno, wyrywając odłamki czaszki i skrawki skóry. Potem gmerała w mózgu, poszukując kuli. Znalazła; zamknęła ją w dłoni, skupiona, a potem wzięła do ust, próbując rozpoznać smak.
"To twój baron" - oznajmiła po chwili. "Tak myślałam... Oceń tylko, jak sprawnie zabija ten pachołek piekła. Ciężką będziesz miał przeprawę".
"Nie wiadomo jeszcze".
"Ech, wiadomo...".
Wstała i pokazała, bym pomógł jej dosiąść wierzchowca.
* * *
Na klasztornym wzgórzu niepodzielnie królowała młoda noc i choć księżyc świecił pełnym blaskiem, to będąc sam, nigdy nie potrafiłbym odnaleźć w tych ruinach człowieka. Lecz Egaheer potrafiła czytać zapachy, nawet wtedy, gdy kryła się pod postacią Eleny.
- Panie baronie - przemówiła jej słodkim głosem - nie wydaje mi się, by szlachcic tak znakomitego rodu czynił właściwie, kryjąc się w dziurze niczym zając. Wyjdź pan, proszę, zza tej kupy gruzu pod murem.
W mroku dało się dojrzeć nieznaczne poruszenia i po chwili zobaczyłem całą postać barona. Pomimo niezwykłych okoliczności spotkania nie omieszkał skłonić się Elenie.
- Pani...
Zanim zdążył zwrócić się do mnie, powiedziała znowu:
- Mości panie. Wczoraj, w moim domu, bawiłeś się pan w szpiega. To wstrętne, tym bardziej, że dziękowałam ci za życie mego brata. Cofam teraz swe podziękowanie, zastępując je w zamian przebaczeniem twego nikczemnego uczynku. Jesteśmy więc kwita. Teraz możesz odejść; nie z tobą chcemy tu mówić.
Monterres w osłupieniu spoglądał to na mnie, to znów na mówiącą. Jasne światło księżyca nie pomogło ukryć wzburzenia, jakie malowało się na jego twarzy.
- Pani - rzekł, trzymając jednak swe uczucia na wodzy z całym szacunkiem, jaki mam dla twojej płci i urodzenia...
Egaheer postąpiła krok do przodu i - niczym cuchnąca pomyjami dziwka z zaułka - splunęła mu pod nogi gęstą śliną.
- Płeć i urodzenie - powiedziała.
Baron zamilkł, prawdziwie wstrząśnięty zachowaniem kobiety, którą poznał jako istne wcielenie dobrych manier, smaku, elegancji i wdzięku. Przez długą chwilę patrzył jej w twarz, po czym przeniósł wzrok na mnie, jakby pytając, czy nie śni. Spojrzenie jego zastygło, napotkawszy czarne ślepia dwóch pistoletowych luf.
- Pułkownik Bon-Arpat, mój brat - powiedziała szyderczo nie przebił pana wczoraj swoją szpadą, bo potrzebny byłeś nam żywy. Śmieszna intryga z listami wychodziła naprzeciw wszelkim naszym życzeniom, albowiem chcieliśmy, byś pośredniczył w pewnych rozmowach. Jednak rozmowy te nie dojdą do skutku. Zamiast przymierza jest wojna. Ale pan nie jesteś jednym z naszych wrogów, jeszcze nie... Nic do ciebie nie mamy, Monterres. Odejdź więc. No, uciekaj pan stąd, wynocha! Co tak stoisz? Psik, a kysz!
Szlachcic znów spojrzał na mnie, jakby pytając, czy moja towarzyszka jest przy zdrowych zmysłach.
- Pułkowniku - powiedział głośno - Bóg mi świadkiem, że nie pojmuję, o czym siostra waszmości pragnie mnie przekonać. Wyjaśnijże mi proszę to zajście, bo wiedz, że inaczej nie odstąpię z tego miejsca na krok!
"Kończmy to, Egaheer!" - zażądałem. "To dzielny człowiek i nie chcę bawić się jego kosztem. Zmuś go, żeby odszedł".
"Ma rozum i wolną wolę. Czego mam go pozbawić? Pierwszego czy drugiego? No, mów prędko!".
- Mości pułkowniku - rzekł z wyraźnym już gniewem Monterres.
Nie zważając na moje pistolety, cofnął się o pół kroku, jakby dając mi pole, i wysunął na cal szpadę z pochwy.
"Zdaje się, że będziesz musiał postrzelić tego poczciwca" posłała.
"Nie, Egaheer".
"Więc ja go zabiję. Zabronisz? Czy zabronisz mi tego? Użyjesz wreszcie wobec mnie swojej władzy?".
Nie odpowiedziałem.
- Po raz ostatni wzywam pana... - rzekł Monterres.
"A zatem, jeśli spełnisz moją prośbę, to i ja uczynię dzisiaj dla ciebie to wszystko, co będzie w mojej mocy" - powiedziała.
"Dobrze".
- Przestrzel kolana panu baronowi - powiedziały delikatne usta Eleny. - Skoro nie chce stąd odejść, niech nie chodzi już nigdy... Zachowa jednak życie.
Obniżyłem lufy broni i dwakroć dałem ognia, powalając szlachcica na porosłe zielskiem gruzy.
- Baronie Monterres - powiedziała, podchodząc; brzeg spódnicy do konnej jazdy musnął bladą twarz leżącego - być może, nim wzejdzie świt, zostaniesz powieszony.
- Powieszony - odrzekł z wysiłkiem, lecz spokojnie. - Na honor, nie tak chciałem umrzeć. Ale pojmuję... oto zaczynam pojmować. Ależ tak... Kim jesteś, pani? I kim jest ten człowiek, podający się za niemego komendanta królewskich regimentów gwardii... który od dawna uważany był za wzór rycerskiego honoru?
Grymas bólu wykrzywił mu twarz. Zagryzł wargi, ale po chwili mówił dalej:
- Powieszona kobieta koło Lermierć...
- Nieśmiertelna! - powiedziała Egaheer ze wściekłością, której przyczyn nie umiałem dociec. - Ach, Nieśmiertelna! Która pozwoliła sobie na zbyt wiele!
Monterres odwrócił spojrzenie; snadź twarz pięknej Eleny, wykrzywiona dziką nienawiścią, była dlań równie trudna do zniesienia jak ból przestrzelonych nóg.
- Ty zaś, panie? - zapytał z chrypką. - Niepodobna, byś istotnie nosił nazwisko, które mi podałeś...
- Nosi je - powiedziała Egaheer. - Lecz pozostało mu tylko to właśnie: nazwisko. Chcesz pan wiedzieć, kim naprawdę jest teraz pułkownik Bon-Arpat, ostatni rycerz bez skazy? Jest kaleką. Gorzej: jest trupem. Wyrwano mu z piersi serce. Spotkało go w życiu wszystko co najgorsze. Zdrada najwierniejszych przyja-' ciół, którzy w bitwie strzelili mu w plecy; ocalał nieledwe cudem. Potem nagła śmierć żony i dzieci... lecz pan przecież nie zna całej prawdy? Słyszał pan, że kawaler Bon-Arpat stracił całą rodzinę, lecz nie to, że czworo dzieci udusiła własna matka... jego żona. Ach, i nie wiesz pan chyba, że pani Elena Bon-Arpat, której puste ciało stoi przed panem, jego siostra, popełniła w życiu zbrodnie, jakich nie odnajdziesz w swojej wiedzy o piekielnych czeluściach? Czekaj pan, baronie! - zawołała na całe gardło, a potem nieco ciszej: - Przecież pan nie znasz jeszcze historii ostatniej jego miłości! Gdy oparł w końcu swą posiwiałą przedwcześnie głowę na piersi kobiety, którą zdołał pokochać tym strzępem serca, jaki jeszcze kołatał mu w piersi, otóż wtedy został sprzedany i zdradzony. Od tamtego czasu nie przemówił słowa. Zdaje się, że dobry Bóg go pokarał... jeśli można jeszcze pokarać kogoś, kto nie żyje. Bo pułkownik Bon-Arpat nosił w piersi serce, które przestało bić, a potem zgniło i zostało wydalone z odchodami. Możesz mi nie wierzyć, mój panie, lecz ja jednak powtórzę: pułkownik Bon-Arpat umarł. Owszem, ma jeszcze krew w żyłach, ale nie ma serca. Zresztą... po co mu?
Pochyliła się nad leżącym i wzięła do ręki jego szpadę.
- Leż pan tutaj, obrońco ludzi i ich szczęścia... Wkrótce przybędą pańscy mocodawcy. Trzeba ich godnie powitać.
Wymierzyła mu silnego kopniaka. Odwróciłem głowę, gdy czubek jej trzewika zaczął wtłaczać połamane zęby w gardło leżącego. Posłyszałem krótki charkot i odgłosy krztuszenia. Potem zaległa cisza.
Księżyc schował się za chmurami, mrok zgęstniał.
, Jak ich przyjmiesz?" - zapytałem po pewnym czasie, mając na myśli Nieśmiertelnych.
"Może tak? Jako piękna Elena?".
Siedząc na kamieniu, począłem nabijać pistolety.
"Nie będą potrzebne" - zauważyła z pogardą.
"Może nie... Kim była ta Nieśmiertelna, Egaheer?".
"Nikim".
"A jednak kimś była. Chcę wiedzieć".
"Uwierz mi, że nie chcesz".
"Egaheer...".
"Pani Eliza Callerie. Lecz pod tym nazwiskiem kryła się zaginiona królowa, mój biedny przyjacielu. Jej Królewska Wysokość Elżbieta, nikt inny".
Powoli uniosłem głowę. Nie miałem serca, prawdę mówiła Egaheer... Bolało miejsce po nim.
"Widzisz, że masz już tylko mnie" - posłała.
"Więc ona była Nieśmiertelną?".
"Od roku".
"Więc wtedy, gdy zniknęła... gdy odeszła...".
,,No, skądże. Wtedy oczywiście jeszcze nie. Gdy uciekła od świata...".
"Dokąd? - przerwałem. "Szukała jej armia ludzi. Gdzie się kryła?".
"Nie wiem. Przecież gdybym wiedziała, twoja piękna królowa nie żyłaby od dawna".
Już nie wątpiłem.
"A więc to był powód? Dlatego ją zabiłaś. Nie dlatego, że była Nieśmiertelną. I nie przez przypadek".
"Nie. Mściłam się" - przyznała. "Mam uczucia, nie wiedziałeś o tym? Zabiłam kobietę, która odebrała ci życie. Nie masz już nikogo. Tylko mnie".
Uniosłem pistolety.
- Zrób to... - powiedziała na głos, z drżeniem. - O tak, zrób to... Dosyć już tej skorupy...
Pierwsza kula trafiła w skroń, rozwalając czaszkę i wypychając na wierzch oko. Piękne, a zarazem wstrętne ciało, którego tak nienawidziłem, targnęło się, z trudem chwytając równowagę. Egaheer załkała triumfalnie. Drugą kulą roztrzaskałem kość policzkową; jękliwy śmiech utonął w bulgotaniu krwi i zgrzytaniu pokruszonych zębów na odłamkach kości. Okaleczone ciało zatoczyło się i padło na wznak, potem usiadło powoli. Egaheer mogła istnieć w czymkolwiek, choćby i w kadłubie bez głowy. Lecz pod taką postacią nie mogła nii stale towarzyszyć.
Gdyby zapytano, nie umiałbym powiedzieć, co mną powodowało, gdym masakrował wspomnienie po zbrodniczej swej siostrze. Miałem dziwne poczucie, że oto zamykam jakiś rozdział - nie życia przecież, bom tę księgę zamknął już dawno - ale swego trwania na tym świecie. Było tak, jak rzekła Egaheer: miałem tylko ją. Zależało mi na wspólnym istnieniu z tym niezwykłym CZYMŚ, co nie mieniło się być dobrem ani złem, niczego nie obiecywało, ale też niczego nie żądało. Lecz nie chciałem już patrzeć na twarz Eleny. Chciałem, by odeszła do przeszłości. Tak jak wszystko inne. Jak Nieśmiertelna Eliza Callerie, której wcale nie znałem, chociaż była kiedyś królową mocarstwa. Największa, ostatnia miłość mego życia - miłość, której nie umiałem za- j łować. I do której nie umiałem tęsknić.

VI


- To z klasztoru - powiedział Vel Reano, wsłuchując się w echa dwóch kolejnych wystrzałów. - Czy i teraz mi powiesz, żem uległ złudzeniu? To są strzały, Braun, strzały pistoletowe.
Spojrzeli po sobie, po czym ruszyli dalej tak szybko, jak tylko pozwalały bezksiężycowe ciemności - bo srebrna tarcza znowu skryła się za chmury, skąpiąc swego blasku. Wkrótce droga jęła piąć się pod górę. Czarni jeźdźcy niemal jednocześnie powstrzymali wierzchowce.
- Braun - odezwał się znowu starszy Nieśmiertelny - czy ty także to czujesz? Tam coś jest.
- Tak - padła krótka odpowiedź.
Zeskoczyli z siodeł. Vel Reano sięgnął w zanadrze i wydobył złoty medalion. Klejnot zaczął natychmiast kołysać się na łańcuszku, a po chwili zapłonął przytłumionym amarantowym światłem.
- To niebywałe... - szepnął Braun. - Jeśli nasz pan nie wie, co tam jest... Vel Reano! Co sądzisz, powiedz?
- Nie wiem, przyjacielu. Na pewno nie Klątwa. Raczej to, co zabiło Elizę.
- Ale co to jest? Co to jest, Vel Reano?
- Bóg jeden wie.
Medalion wciąż emanował zamglonym, jednostajnym blaskiem, tańcząc w lewo, w prawo, w lewo...
- Zaiste: Bóg jeden wie - posępnie powtórzył Nieśmiertelny. - Powiedz Braun, czy to nie Jego dzieło, w samej rzeczy? I nawet mię to nie dziwi; prędzej już to, że tak późno wdał się w walkę z nami. Dlaczegóż to Niebo miałoby nagle zaprzestać wojny z Piekłem? Czy dlatego, że Ciemności stoją teraz na straży ludzkiego prawa do życia? Ale przecież Klątwa zbiera swe żniwo za przyzwoleniem Boga. Powiedz, Braun, czy nie dziwiła cię nigdy Jego bierność?
- Wierzyłem, że Bóg nie porazi kogoś, kto zechce czynić dobro, obojętne pod jakim sztandarem - cicho odparł zapytany.
- Istotnie w to wierzyłeś? Nie wiedziałeś, że dobro wolno świadczyć tylko z imieniem Boga na ustach, bo inaczej nie ma wartości, a nawet godne jest napiętnowania? - w głosie Nieśmiertelnego brzmiała gorzka drwina.
- A ty, Vel Reano? Nie powiadaj mi, żeś wcale nie miał nadziei? Może nie wierzyłeś... lecz nadzieja?
- Jeślim ją miał, to była złudna. W Dniu Sądu nie będzie dla nas zrozumienia ani przebaczenia. Bo widzę, mój przyjacielu, że przyjdzie nam dzisiaj walczyć z wysłannikiem Niebios. Z aniołem posłanym przez Boga. Już nie wątpię, że w ruinach czeka na nas ta sama potęga, która zabiła naszą siostrę. Zamordowała bez walki, a co więcej, napełniła przerażeniem.
- Lecz nasz Władca rozpoznałby anioła - rzekł Braun, dotykając medalionu. - Być może to, co na nas czeka, działa za przyzwoleniem Nieba. Lecz na pewno stamtąd nie pochodzi.
Medalion rozbłysł krótko, złociście.
- Nasz Pan to potwierdza.
- Ale Klątwa, Braun. Klątwa także działa za przyzwoleniem Nieba, chociaż wcale stamtąd nie pochodzi.
Milczeli przez chwilę, spoglądając po sobie.
- Chodźmy, przyjacielu. Przeznaczenie czeka.
* * *
"Tętent?". "Owszem". "Czy to oni?".
"No, a któżby inny?".
Dwaj jeźdźcy zajechali na szczyt wzgórza. Wstałem, by mogli mnie dojrzeć. Zeskoczyli z siodeł i podeszli - spokojnie, bez wahań, z odwagą, która imponowała. Egaheer powiedziała mi wcześniej, że ci ludzie na pewno czują jej obecność. A jednak przyszli, by walczyć.
- Kim jesteś? Potrząsnąłem głową.
- Odpowiadać! - ponaglono surowo i dobitnie.
- Nie odpowie - rzekła niewyraźnie, po raz ostatni prowadząc rozmowę za pomocą okaleczonego ciała Eleny. - Jest niemy.
Głos dobiegał z głębi rumowiska.
- Jest niemy - powtórzyła. - Pewnej nocy królowa dla zwykłego kaprysu sprzedała jego wierność, przywiązanie i miłość. Król wygnał go ze stolicy, pozbawiając wszystkiego, oprócz wojskowego stopnia, bo ów stopień dożywotnio przysługuje komendantowi gwardii królewskiej, choćby nawet jakieś czyny miały później zaprowadzić go na szafot. Niemy pułkownik Bon-Arpat nigdy nie dał świadectwa swej krzywdy. Mową, bo nie mógł; na piśmie, bo nie chciał.
- Pan jesteś pułkownik Bon-Arpat? Niepodobna poznać po ciemku, wybacz pan. - Ten człowiek, nawet służąc Piekłu, pamiętał, że jest szlachcicem. - Ale kto do nas mówi z tych ruin?
- Jestem jego grzechem - odparła bardziej niewyraźnie niż poprzednio. - Jestem życiem.
- Czego chcesz?
- Niczego, zupełnie. Może trochę strachu Nieśmiertelnych.
- Ty zabiłaś wczoraj naszą siostrę. - Tak.
- Chcę wiedzieć, dlaczego.
- Powiedziałam ci to, Nieśmiertelny. Bo wiedziałam, kim była kiedyś.
- A więc to była zemsta?
- Oczywiście, że zemsta.
- Czy i z nami będziesz walczyć?
- W jaki sposób? Na pistolety czy szpady? Wasz Ciemny Władca nie przyjdzie, a bez niego jesteście tylko ludźmi, mającymi ludzkie możliwości.
Młodszy z mężczyzn postąpił krok naprzód, unosząc złoty medalion.
- Przybądź, Panie - powiedział. Medalion wisiał nieruchomo. Nie świecił.
- Nie przyjdzie - powtórzyła Egaheer. - Ale nie dlatego, że was zdradził, bo on nigdy nie zdradza tych, którzy mu wiernie służą.
Nieśmiertelni wymienili spojrzenia.
- Lęk... - powiedziała. - Czarny strach pachołków Szatana. Chciałam zawrzeć przymierze, lecz nie warto. Klątwa sama odejdzie, być może już niedługo. Wy zaś jesteście zgubieni.
- Skąd wiesz, że Klątwa odejdzie?
- Bo znam jej naturę. To wstrętna pradawna magia, która kiedyś spowiła mrokiem kilka dalekich księstw.
- Mówisz o tym, co przed wiekami zdarzyło się w Saywanee?
- Oczywiście. Wasz Władca nie powiedział wam, czym jest Klątwa, bo musielibyście porzucić wszelką nadzieję... Lecz ja wiem na pewno i twierdzę, że Klątwa działa z woli Boga. Podejrzewaliście, że tak jest, ale podejrzenie, choćby oparte na mocnych podstawach, przecież pozostaje tylko podejrzeniem i poy.wala zachować nadzieję. Odbieram ją wam. Działacie przeciw Bogu. Nie będzie dla was zbawienia. Bóg wybacza chciwość, żądzę władzy... i gdybyście dla takich rzeczy zawarli pakt z Szatanem, być może darowałby winę. Ale nigdy nie wybaczy, żeście próbowali być lepsi od niego. Mówię wam, że jesteście zgubieni.
- Kim jesteś? - zapytał Nieśmiertelny.
- Życiem, już mówiłam. A najbardziej jestem drugą stroną wszystkiego. Cieniem istnień lub samym istnieniem, odbiciem prawdy i odbiciem fałszu. Nazywam się Egaheer. .
- To legenda.
- Nie, to nie legenda.
- Chcesz naszej śmierci?
- Chciałam strachu, i trochę dostałam. Lubię strach. Ale śmierci chyba już nie chcę. Nie wiem, czego chcę - powiedziała i było to najszczersze wyznanie, jakie kiedykolwiek od niej usłyszałem. - Idźcie stąd. Pułkownik Bon-Arpat zechce dzisiaj po raz pierwszy użyć władzy, jaką ma nade mną. Nie pozwoli, bym zrobiła wam krzywdę.
W samej rzeczy, tak właśnie chciałem uczynić. Dotknąłem ręką kapelusza, który to gest musiał być widoczny mimo mroku, po czym pokazałem ręką: "Odejdźcie".
- Mości pułkowniku, czy istotnie ma pan władzę nad...? Młody Nieśmiertelny zapomniał, że choćbym nawet chciał udzielić wyjaśnień, nie zdołam tego uczynić. Lecz jego starszy towarzysz zachował jasność umysłu.
- Braun, pułkownik Bon-Arpat nie może nam odpowiedzieć - rzekł niegłośno. - Dowiedziałeś się dzisiaj na pewno, żeś zgubił swoją duszę. Jakiej wiedzy chcesz jeszcze, i o czym? Chodźmy stąd, skoro nam pozwolono. Mości pułkowniku - dodał jeszcze - jestem żołnierzem, wstąpiłem na czyjąś służbę, lecz służąc, nie przestałem być szlachcicem... Wierzaj mi pan, żem nie wiedział o związkach twoich z Elizą Callerie... czy też może raczej z osobą, którą była kiedyś.
Skinąłem głową; wierzyłem, bo nie wiedział o tym nikt, oprócz króla.
- Ja zaś nie wiedziałem nawet tego - rzekł Braun - że Eliza była niegdyś... Wybacz mi pan, pułkowniku. Ogromnie przeżyłem jej śmierć - wyznał nieoczekiwanie.
Skinąłem głową raz jeszcze i powtórzyłem gest, nakazując im, by odeszli.

VII


Jechałem wolno traktem, prowadząc luzem wierzchowca, którego wcześniej dosiadała Egaheer. Ona sama była gdzieś blisko, czułem to bardzo wyraźnie.
"Egaheer".
, Już jestem".
"Ale gdzie?".
"Idę".
Stanąłem w strzemionach, rozglądając się dokoła.
"Czy Klątwa na pewno odejdzie, Egaheer? Przyznam, że rozmówiwszy się z Nieśmiertelnymi, bardziej niż kiedykolwiek miałbym ochotę ich wesprzeć. To niezwykli ludzie".
"Skoro tak uważasz. Lecz nie wesprzemy ich. Klątwa zaś odejdzie na pewno. Może być, że jeszcze w tym stuleciu".
Nie mogłem uwierzyć, żem ją dobrze zrozumiał.
"W tym... stuleciu? Ależ to może być kilkadziesiąt lat, ten kraj nie przetrwa tak długo!".
"Więc nie przetrwa, no trudno. Nie wesprę Nieśmiertelnych, bo Eliza Callerie była jedną z nich".
Tak rzadko zniżała się do składania jakichkolwiek wyjaśnień... Lecz tym razem nie umiałem tego docenić.
"Czyżby los całego narodu zależeć miał od jednego wspomnienia o kobiecie?" - zapytałem z goryczą.
"A dlaczego by nie? Zresztą pomyśl, że nie stając do walki po stronie Piekła, musisz podobać się Stwórcy. Czy to nic dla ciebie nie znaczy?".
"Żal mi ludzi, Egaheer".
"Boga nie? Ani jego Planu?".
"Mam wspierać Boga? On nie potrzebuje mojego wsparcia, ani mojej litości".
Zmarszczyłem brwi, znów szukając jej wzrokiem, lecz byłem sam. Nikt nie podążał traktem w ślad za mną.
"Egaheer...".
"Nie proś i nie żądaj, bo tego ci nie wolno" - oznajmiła ze złością, lecz zarazem chyba z rozbawieniem. "Powiedziałam przecież, że sama zawsze dam tyle, ile będę mogła. Spójrz za siebie, daleko za siebie".
Powściągnąłem wierzchowca i spojrzałem, gdzie mi kazała, osłaniając oczy dłonią, bo jaśniejące niebo na wschodzie oślepiało. Zobaczyłem, że z klasztornego wzgórza schodzi pieszo jakiś mężczyzna. Rozpoznałem białe pióra przy kapeluszu...
"To Monterres!".
"Cały i zdrowy. Dla niego ta noc była snem bez wspomnień".
"Czy zostanie Nieśmiertelnym?".
"Raczej nie. Ocaliłeś pan jego dusze, pułkowniku".
,,Pokaż się wreszcie!" - zażądałem.
"No dobrze... Czekaj, idę już".
Gdym rozglądał się dokoła, z pobliskiego zagajnika wypadł piękny szary wilk i pobiegł przez łąkę wprost ku mnie. Ach, nie wilk, wilczyca! Uśmiechałem się, bom wiedział, że tylko żeńskie istoty mogą oddać swe ciała Egaheer.
"Nie zdołałam znaleźć nic lepszego".
"Jesteś piękna, Egaheer!".
"Dla ciebie".
Konie spłoszyły się, widząc wilka. Zeskoczyłem z kulbaki i poszedłem jej naprzeciw. Polizała mnie po twarzy, a wtedy objąłem potężny kark i wtuliłem się w szorstkie, pachnące dzikim zwierzem futro. Poczułem naraz coś, czego nie doświadczałem od lat... Oto za moimi plecami schodził z pagórka człowiek wysługujący się Piekłu. Wcześniej zaś spotkałem się z samą Bestią, która podzieliła swą moc między sześćset sześćdziesiąt sześć medalionów... Obejmowałem zaś przepotężne, tajemnicze i kapryśne monstrum, skryte w skórze wilka. Wszystkie te demony i potwory pojawiły się bodaj tylko po to, by oddać mi, co zabrał dobry Bóg i ludzie.
Małą łzę, bez powodu płynącą po policzku.


BEZ SŁOŃCA (SEN O MIŁOŚCI I ŚNIEGU)

Wróciłem w Dniu Urodzin Dostojnej, wieczorem. Incognito.
Trwał bal.
Doprawdy nie znała umiaru. Bawiłem w stolicy tylko trzy lata... Aż trzy lata. Dalibóg - Loyniwe, rezydencja królewska, była marnym cieniem tego, co ujrzałem, wróciwszy do Alide Sar.
Do domu.
Na próżno dociekałem, czy architekt, który przebudował prawe skrzydło, był człowiekiem szalonym, czy też raczej nieustannie pijanym. Zapewne i jedno, i drugie. Gdy tak stałem, oparty o kolumnę w sali biesiadnej, po głowie zaczynało mi chodzić, iż osobnik ów widział się na dodatek wielce a nieszczęśliwie zakochanym... W szale niespełnionej swej miłości zbudował wielkie schody. Sala była salą o tyle, że miała ściany, a w nich okna i drzwi. Stały także liczne kolumny - ale nie podpierały niczego. Żadnego stropu nie było, nie było wcale dachu... Ach, nieprawda! Był dach, oczywiście, wszakże nie ponad salą; och nie, to infantylne, to banalne... Dach był ponad ogrodem. W sali zaś piramida stopni-tarasów, płynących od drzwi ku gwiazdom, albo może chmurom. Daleko i wysoko, tam na samym szczycie stała sofa z marmuru, ogromna niczym okręt. Sto bezcennych futer łagodziło jej twardość i chłód; pośród owych futer - zgadywałem - spoczywała Dostojna. Nie używała żadnego ze swych tytułów, wszyscy zwali ją tylko Dostojną.
I ja także. Ale czasem też mówiłem do niej "matko".
Nieogarniona ciżba wypełniała salę. Każdy mógł wejść z pustym brzuchem, wyjść zaś z pełnym. Obojętne: magnat, szlachcic, oficer czy ksiądz. Straże stały dopiero na schodach, w połowie ich wysokości - i też przepuszczały każdego. Tak przynajmniej widziałem rzecz do chwili, gdy mnie nie przepuściły.
No i chwała Bogu. Wracałem ze stolicy, lecz prawdziwa stolica mieściła się wyraźnie wcale nie tam, gdzie tak długo siedziałem. O, na litość... Przyniósłbym wstyd matce siermiężnym przyodziewkiem, który na pokojach króla uchodził dziwnym trafem za wykwintny. No i szpada. Dlaczego w Alide Sar nie nosiło się teraz oręża, choćby paradnego? Cóż to za pomysł, cóż to za obyczaj jakiś nowy, na Boga?
Szpada, ach, prawda... Więc może to dlatego nie puszczono mnie do sofy Dostojnej? Chociaż każdy, komu przyszło na myśl osobiście złożyć życzenia i wychylić kielich pod jej chłodnym, ironicznym wzrokiem, szedł bez przeszkód!
Wróciłem pod swój filar, rozważając, czy nie odpiąć szpady. No bo cóż innego? Mogłem jeść i pić... Patrząc na niektórych, rozumiałem, że wolno też odwrotnie. Ale... cóż... nie po to przyszedłem. Incognito, prawda. Nieszczególny pomysł, daję słowo.
Gdy tak stałem, żując rąbek koronkowej chustki, jakaś kobieta rzuciła się na mnie. Uderzyłem głową o kolumnę, kapelusz wypadł mi z dłoni i zniknął pod falbanami wielkiej różowej sukni. Prawie usłyszałem (bo niemożliwe, bym usłyszał naprawdę spełniano właśnie toast), jak pęka nadepnięte pióro, a wspaniałej roboty agrafa trzeszczy pod naciskiem drobnej stopy. Kobieta chwyciła mnie za szyję i poczęła dusić z nienawiścią tak ogromną, że poznałem ją, zanim zdołałem spojrzeć w twarz.
- Luizo... - wychrypiałem sztywno; ukłon wszak nie wchodził w rachubę.
Rozpłakała się.
- O mój Boże - powiedziała - to naprawdę ty. Chwyciła mnie pod ramię i siłą wyciągnęła z sali. Kapelusz był stracony, to pewna.
* * *
Anna Luiza stanowiła największy mój skarb. Zawsze brała krok przed matką i pozostałymi siostrami. Przez minione trzy lata budziłem się i zasypiałem z myślą o niej. Była siostrą i kochanką; przyjacielem i pierwszym w życiu wrogiem; obowiązkiem i odpoczynkiem. Grzechem, karą i nagrodą. Była wszystkim.
W pałacowym ogrodzie dogorywali pijacy. Ale w cieniu pod murem stała altana, pachnąca chłodem omszałych, kamiennych ławek, obrośnięta bluszczem, z którego teraz, jesienią, pozostały tylko suche badyle.
- Nienawidzę cię - powtórzyła po raz dziesiąty. Roześmiała się... i znowu rozpłakała.
- Dlaczego... dlaczego wyjechałeś? Dlaczego mnie zostawiłeś? Trzymałem ją w ramionach, przyciskając aż nazbyt mocno.
Nie odpowiadałem - bo nic do powiedzenia nie było. Wiedziała, dlaczego musiałem wyjechać. Pytała, nie oczekując wcale odpowiedzi, nie wiedząc chyba nawet, że pyta... Co jakiś czas chwytała mnie kurczowo za rękę, jakby chcąc się upewnić o moim istnieniu, rozwiać podejrzenia, że śni.
- Kobieta? - wydyszała... i to było pierwsze prawdziwe pytanie. Początek rozmowy.
- Ależ pani, to... chyba niedyskretne? Palnęła mnie w ucho - dziw, że nie odpadło.
- Nie! - krzyknąłem. - Żadna! W stolicy nie ma kobiet, przysięgam!
Ująłem jej ręce.
- Do diabła... przez trzy lata... myślałem tylko o tobie. Marzyłem i tęskniłem... Zlituj się.
Powracające wzruszenie chwyciło mnie za gardło.
- Zlituj się... - powtórzyłem z wysiłkiem.
Całowałem ją zachłannie, próbując chyba nadrobić wszystkie te miesiące, podczas których mogłem co najwyżej myśleć o jej ustach. Była wspomnieniem, pragnieniem i snem... W zimnej ciemności altany rozburzyłem jej włosy, nareszcie prawdziwie czując dotyk, smak, zapach. Odepchnęła mnie nagle i rzuciła się w tył, uderzając plecami o ażurową ścianę. Dygotała tak, że słyszałem, jak szczękają jej zęby, - Trzy lata, aaau...
Z urywanym, gardłowym skowytem chwyciła, po obu stronach bioder, przeplecione pnączami deszczułki. Zatrzeszczały.
- Trzy lata... i ani chwili dłużej... Zrobiłem krok ku niej. Zamknęła oczy.
- Ani chwili... słyszysz? Ani chwili...
* * *
Chciała wiedzieć wszystko i od razu. Najważniejsze już mia-. ła: osobę. Teraz żądała tych trzech lat. Domagała się wszelkiej wiedzy, dotyczącej skradzionego okresu. Pragnęła jej przed innymi. Teraz, zaraz.
W głębi ducha spodziewałem się podobnej zachłanności. Powracając, myślałem o spotkaniu z każdym, najprędzej z Dostojną - ale nigdy z nią. Jeszcze w hucznej sali biesiadnej uciekałem od myśli o Luizie. Najpierw dlatego, że bałem się, iż odnajdę ją w jakiś sposób inną... A po wtóre, moja miłość do Anny Luizy była przecież zaledwie ogniskiem roznieconym w lodowej krainie ohydnego i przerażającego małżeństwa. O powrocie do owej krainy myśleć nie chciałem i nie mogłem.
Uciekałem.
- Czego chcesz? - pytałem z uśmiechem. - Moich przyjaciół stamtąd? Opowieści o rodzinie panującej, o samym królu? O modzie?
- O modzie - wymruczała.
Ktoś chodził po parku, pohukując. Nasłuchiwałem przez chwilę.
- To ciebie szukają.
- Och, nie...
Leżała na zimnej ławce, z głową na moich kolanach. Uniosła się niechętnie, poprawiając suknię i włosy.
- Czy wiesz, kto to? - zapytała retorycznie. - To szlachcic wielkiego rodu, którego mogłabym kupić za tę suknię... gdybyś obszedł się pan z nią delikatniej. Ale znakomity wojownik, ech! Nie uwierzysz, co wyprawiał w landach północnych, mając ledwie trochę muszkieterów i dragonów. Dostojna przydała mi go, żebym miała rozrywkę. I co powiesz? Ten mężczyzna jest nudny jak jego wojny, naprawdę...
- Znowu landy północne?
- Ouaaa - powiedziała z ogromnym lekceważeniem. - A czy kiedykolwiek był tam spokój, powiedz? A już teraz, gdy Wanesa myśli o wszystkim, tylko nie o granicach... Ale, skoro wróciłeś...
Zamilkła, posępniejąc nagle.
- Mówisz, że księżna nie dba o granice? - zdziwiłem się cokolwiek.
- Wanesa? Ech, wszystkiego się dowiesz. - Spochmurniała jeszcze bardziej. - Potrzebujemy cię, hrabio. I to bardzo. A najbardziej ja...
Dotknęła mojej skroni.
Pohukujący osobnik trupa podniósłby z grobu - ja zaś byłem żywy. Cóż dopiero Anna Luiza, która o czymś takim jak cierpliwość może i słyszała, ale nie do końca pojmowała, co to jest.
- Piekło i nic, tylko piekło! - zawyła, odpychając mnie i rzucając się ku wyjściu z altany. - Chodź pan tutaj, kawalerze, i przestań ryczeć, bo cię tak kopnę w zadek, że mnie noga zaboli, słyszysz pan?! Tu, tutaj człowieku! Och, jakim sposobem ktoś tak ślepy trzyma północne rubieże?
Stłumiłem śmiech; język Anny Luizy był przyczyną niejednego skandalu. Dostojna swego czasu omal siłą wdrażała ją do nauki tańca - gdy Luiza pragnęła polować; zabierała pistolety i szpadę, zabraniała surowo spotkań ze stajennymi, w których gronie jej córka słuchała grubych żartów i popisywała się jazdą w męskim siodle.
Wysoki i postawny mężczyzna z'pośpiechem'zdążał ku altanie. Niósł kandelabr, w którym płonęło chyba sto świec - silny człowiek, zaiste.
- Daj waszmość ten żyrandol! - zażądała ze złością. - Przecież lada chwila wszyscy przylecą do tej łuny gasić pożar!
Mężczyzna wszedł i zatrzymał się, uderzony moim widokiem.
- Kawaler Dos-Nevill - przedstawiła zdawkowo, prawie niegrzecznie. - Poznaj kawalerze mego brata, który właśnie powrócił z Lazenne. Hrabia Se Rhame Sar! - zakończyła triumfalnie, jakbym był udanym i wyłącznym jej dziełem.
Ale prawda, że moje nazwisko musiało zrobić wrażenie.
- Panie, to ogromna przyjemność - powiedziałem - poznać rycerza, którego boją się w landach północnych. Przyjmij waszmość wyrazy podziwu i szczerego uznania.
- Na Boga, panie hrabio! - odrzekł chaotycznie. - Jesteś... o, na honor!
Gorączkowo układał komplement. Uśmiechnąłem się mimo woli, bom w Loyniwe, u boku króla, odwykł od wszelkich słownych niezręczności. Ale był Dos-Nevill jednym z surowych, prostych oficerów pogranicza. Znałem dobrze tych ludzi; ich wartość nie zależała od giętkości języka.
- Zostaw pan to - poprosiłem, trochę ubawiony. - Przez trzy lata napełniano moje uszy bzdurami, niechże tutaj nie będzie tak samo. Powiedz raczej, czy wina na północy dalej takie tęgie? Nie pamiętam już, ile razy spadałem pod stół za ich sprawą...
Przez chwilę spoglądał w milczeniu, jakby badał, czy na pewno może odpowiedzieć tak, jak zapytano.
- Czy tęgie? Jak wszyscy diabli - odrzekł wreszcie ze szczerym żołnierskim uśmiechem. - Bądź pewien, wasza dostojność, że i dzisiaj nie pozwoliłyby ci usiedzieć na krześle do rana.
Anna Luiza patrzyła zaskoczona.
- Ależ pan umiesz przemawiać po ludzku! - zauważyła z nowym gniewem. - Dos-Nevill! Czemuś stale zanudzał mnie takimi głupstwami?
Mężczyzna zmieszał się widocznie. Pojmowałem przyczynę. Zaiste, łatwo było Luizie powiedzieć "czemuś mnie zanudzał". Ale taki człowiek jak Dos-Nevill w każdym calu zależał od byle kaprysu Dostojnej czy też kogokolwiek z Rodziny. Ośmielony, mógł może pozwolić sobie na chwilę męskiej jowialności względem mnie - lecz żadną miarą wobec Anny Luizy. Pewnie, że zanudzał córkę Dostojnej na śmierć, ale cóż mógł robić innego? Wziąć dzban piwa i rzec: "Oto piwo, ale może woli pani gorzałkę? Ach, przecież pozwólmy sobie!". Następnego dnia byłby nikim.
No... Albo może byłby kapitanem kirasjerów gwardii, prawda... Zależnie od jej humoru.
- Panie hrabio - rzekł teraz - rozumiem, że niechcący przeszkodziłem... Bardzo proszę...
- Nie - ucięła. - A choćby nawet... Zostań tu, kawalerze.
Dostrzegłem gwałtowną zmianę w jej zachowaniu. Potrzebowałem chwili, by pojąć to, co kiedyś byłoby dla mnie oczywiste od razu: porozumiała się z Anną Jaseną. Niekiedy, w pewien sposób umiały się... wyczuwać.
Potwierdziła mój domysł skinieniem.
- Panie hrabio, a zatem nikt nie wie, że tu jesteś? - spytała.
- Moja służba - odparłem.
- Gdzie są ci ludzie? Wyjaśniłem.
- Dobrze - powiedziała, ruszając ku wyjściu z altany, ale zatrzymała się jeszcze. - Wrócę wkrótce. Waszmość wiesz za dużo - spojrzała na Dos-Nevilla. - Do mojego powrotu nikt nie może zobaczyć hrabiego. Odpowiadasz za to głową, kawalerze. Zrozumiano? Głową?
Wyszła pospiesznie.
Szlachcic spoglądał ze zdumieniem. Rozumiałem tyle co on.
Wyjąłem szpadę i podałem mu. Przyjął z ukłonem, wziął klingę pod pachę i stanął na straży przed altaną.
Zgasiłem płonące w kandelabrze świece. Zostawiłem tylko jedną, migoczącą najsłabiej.
Czekaliśmy blisko godzinę.
* * *
Anna Luiza powróciła w towarzystwie tylko jednej osoby, szczelnie okrytej czarn peleryną z kapturem.
- Kawalerze - powiedziała - zechciej proszę dalej pełnić służbę. Nikt nie może nas widzieć tutaj i nikt nie może usłyszeć ani słowa.
Szlachcic zrozumiał nacisk, jaki położyła na słowie "nikt", złożył krótki wojskowy ukłon i oddalił się na pewną odległość. Dostojna zrzuciła płaszcz i chwyciła moje ręce.
- Musiałam cię zobaczyć! - szepnęła. Chciałem przyklęknąć.
- Nie, nie! - zaprotestowała gwałtownie. - Mamy dla siebie tylko minutę!
Ujęła w dłonie moją głowę i przygarnęła do piersi. Pocałowałem rękaw jej sukni, bardzo skromnej i źle dopasowanej. Oczywiście - musiała się przebrać, by tu przyjść. Balowej sukni nie okryłaby żadna peleryna.
- Słuchasz mnie?
- Słucham... matko.
Uniosłem głowę. Doprawdy, czas ją omijał... W wieku lat czterdziestu sześciu wyglądała jak starsza moja siostra... bo tak właśnie: jak Wanesa, z nas wszystkich najbardziej do matki podobna. W czarnych włosach, przeplecionych perłami i obsypanych pudrem, nie srebrzyła się nawet jedna nitka; wokół pełnych ust i podłużnych, zawsze ironicznych oczu, nie było śladu zmarszczek.
Dwoma palcami wymierzyła mi leciutki, prawie pieszczotliwy, ale jednak karcący policzek.
- Lecz widzę, że NIE słuchasz. Hrabio Se Rhame Sar! Mimowolnie odstąpiłem pół kroku, skłaniając głowę. Taka była. Lubiła, gdy czasem nazywałem ją matką, ale potrafiła też sprawić, że nawet "Dostojna" zdawało się zbyt zuchwałe.
- Słucham, Dostojna.
- Ranela jest teraz w klasztorze pary stek... Ale przecież wiesz o tym? To już cztery lata.
- Tak, Dostojna.
- Udasz się tam natychmiast. Ranela powie ci wszystko* co musisz wiedzieć na początek. Resztę uzupełnię sama. Nikt nie może wiedzieć, że wróciłeś do Valaquet. Rozumiesz? Nikt.
- Moja służba...
- Już wydałam rozkazy. Zmarszczyłem lekko brwi.
- Jakie?
- Właściwe i nieodwołalne - odparła z chłodną wyniosłością, mierząc mnie badawczym spojrzeniem. - Mój panie, tyś się chyba zapomniał?
O, więc pierwsze starcie... I jak szybko! Powinienem był się spodziewać. Lecz dobrze.
- Dos-Nevill - przypomniała Luiza, widząc że otwierani usta. Dała mi dyskretny znak, bym przestał. "Nie tym razem" zdawała się mówić.
- Kto? Ach, ten. - Dostojna dotknęła palcem górnej wargi. - To kłopot, jest zbyt znany... Nie. Zabierz go na razie ze sobą. Popatrzyła na mnie z namysłem. - Nie może odstąpić cię na krok. Gdy zechce to uczynić, zabij go. Zrozumiałeś, Robercie?
Prowokowała mnie.
- Tak, Dostojna - odparłem. Nieoczekiwanie przykryła dłonią mój policzek.
- Do jutra - szepnęła. Odpłynęła ze mnie cała złość.
- Na litość, matko - powiedziałem - jeszcze chwilę... Krótką.
- Ani minuty dłużej - odmówiła łagodnie. - Muszę wracać. Natychmiast. Przyszłam tu wbrew rozsądkowi. W pożyczonym płaszczu i sukni, jak... no, kiedyś... - Powściągnęła figlarny uśmiech, zdradzający jakieś wspomnienie z jej burzliwej i barwnej młodości.
Anna Luiza okryła ją peleryną. Dostojna wyciągnęła rękę. Ucałowałem jej palce. Jeszcze raz dotknęła mojej głowy i pospiesznie opuściła altanę.
- Czekaj na mnie - rozkazała Luiza. - Muszę wprowadzić ją z powrotem. Wrócę tu.
Zostałem sam.
Nie przywołałem Dos-Nevilla. Tkwiłem oto w środku jakiejś intrygi albo zgoła spisku; musiałem się zastanowić. Tak... Wróciłem do domu.

II


Zakryty powóz bez herbów wiózł mnie do klasztoru parystek. Ranela, starsza moja siostra, była przeoryszą zakonu.
Tak chciała Dostojna.
Byliśmy w jej ręku niczym talia kart - choć prawda, że talia szczególna, bo wyrwano z niej króle i asy. Pozostały blotki: Jasena i Luiza... Potem Wanesa, groźna dama pikowa. Jeszcze walet kier... i na koniec piękna, smutna dama trefl. Ranela.
Dano jej najcięższe zadanie - adoratorki Cudownego Obrazu. Wyznaczenie do tej roli właśnie jej było największym bodaj błędem naszej matki. Ranela... Najpiękniejsza i najdumniejsza. Zbyt łagodna, zbyt piękna, zbyt mądra. Wszystkie cechy, jakie w sobie nosiła, stanowiły akurat odwrotność cech, które winna mieć Czarna Pokutnica. Czemuż nie była brzydka, zimna, pokorna i głupia?
Lekko uchyliłem zasłonkę w oknie powozu. Rogatki zostały za nami. Klasztor leżał na wzgórzu, może milę za miastem. Oznaczało to niepełny kwadrans drogi.
Okruch śniegu, maleńki jak ziarnko maku, dotknął mojej dłoni i przemienił się w plamkę wilgoci. Wzdrygnąłem się, odruchowo potrząsając ręką. Nadchodziła zima, tak... Zima... śnieg... i lód. Wszystko co najgorsze w moim życiu; wszystko, o czym nie chciałem pamiętać.
Ale - byłem w Valaquet. I gdzieś na dnie duszy wezbrał dawno zapomniany lęk. Owszem, wróciłem do domu. Ale wróciłem też do...
Wychyliłem się nagle, spoglądając w mrok. Zdało mi się, iż pod drzewem, na poboczu drogi, stoi jakiś chłopiec. Dziwna rzecz. Dziecko, u progu nocy, na trakcie... Ale nawet nie to mnie uderzyło. Mimo ciemności, mimo iż pęd karety nie pozwalał na poczynienie dokładnych obserwacji, miałem niezwykłe uczucie, że w postaci chłopca jest coś znajomego.
Złudzenie. Niepodobna, bym po tak długiej nieobecności w Valaquet mógł rozpoznać - w nocy - czyjekolwiek dziecko. Wreszcie - czyjeż by?
Cofnąłem się od okna.
Po niedługim czasie powóz stanął. Wyjrzałem znowu - byliśmy przed bramą klasztoru. Woźnica zeskoczył na ziemię i wydobył z zanadrza jakiś papier. Wkrótce bramę otwarto. Kopyta końskie uderzyły o bruk dziedzińca.
Spojrzałem na milczącego, wciśniętego w kąt Dos-Nevilla.
- Zły los nas zetknął tej nocy, kawalerze - powiedziałem. Doprawdy przykro mi, że spotkała cię taka niewola.
Szlachcic popatrzył bystro.
- Panie hrabio, znam swoje miejsce na świecie - odrzekł z głębokim spokojem. - Przede wszystkim jestem żołnierzem. Mniemam, iż dobrze spełniałem swą powinność na północy, co nie znaczy, że źle mi będzie na południu, czy gdziekolwiek zgoła. Moją rzeczą jest słuchać wodza. I to pan nim jesteś, nikt inny.
Dotknąłem głowy, posyłając mu ukłon od dłoni.
P,owóz stanął. Po chwili otwarto drzwi.
Dostojna miała ludzi pewnych. Ale najpewniejsi ze wszyst*kich, bo takich mi przydano, gdym ruszał na moje wygnanie, zostali chyba osadzeni w twierdzy - a może nawet położyli głowy - z tego tylko powodu, że wiedzieli o moim powrocie.... Korciła mnie ciekawość, kim był człowiek, który wiózł nas do klasztoru? Pionkiem nie rozumiejącym, kogo wiezie? Ktoś taki spełniał zwykle tylko jedno zadanie, po czym znikał. Bywało, że już na zawsze.
Ciekawość moja została zaspokojona w sposób tyleż ostateczny, co nieoczekiwany. Ledwie bowiem dotknąłem stopą dziedzińca, woźnica zdjął z głowy kapelusz, odrzucił go na bok i otworzył ramiona.
- Dalej, hrabio! - zawołał. - Tutaj mogę cię wreszcie uściskać! Mimo zdumienia i radości porwał mnie nagły śmiech. Wielki Boże! Nikt na świecie nie miał dotąd takiego stangreta!
Potężnie chwyciliśmy się za bary - jak tylekroć w ogrodach Alide, które widziały nasze zapaśnicze zmagania, służące nabywaniu tężyzny i gibkości.
- No, książę! - powiedziałem. - Gdyby mi wczoraj powiedziano... Nie, na honor! Ale mów: twoja piękna żona?
- Moja piękna żona... - powtórzył, posępniejąc na chwilę. Zobaczysz ją wkrótce - zapewnił, ale trochę nieszczerze, jak misie zdawało.
Popatrzył w bok, marszcząc czoło.
- O tak! Zobaczysz ją. Może nawet prędzej, niżbyśmy tego pragnęli - dorzucił zagadkowo.
Bernard książę Se Potres był mężem Wanesy. Dla mnie zaś wspaniałym przyjacielem i bratem. Zaiste, próżno by szukać w prowincji Valaquet lepszej partii dla mojej siostry - i mocniejszej karty do talii wicekrólowej. Ród Se Potres był starszy niż cokolwiek innego w Valaquet. Jego prapoczątki sięgały daleko wcześniej niż powstanie Świeckiego Zakonu Rycerskiego; ba! to właśnie Se Potresowie sprowadzili do swoich dóbr Kawalerów i Damy Bractwa. Ziemie Potres stanowiły trzy piąte wszystkich ziem prowincji; moje hrabstwo było niczym poletko wobec obszarów, które trzymał Bernard. No, prawda, że ja miałem pałace | i miasta, podczas gdy Se Potresowie posępne twierdze i lasy; ' przecież, tak czy owak, po dobrach Dostojnej i moich fortuna Se Potresów była trzecią co do wielkości.
A wreszcie, osoba księcia Bernarda znaczyła dla mnie więcej niż największy skarbiec. Był człowiekiem prawym, szlachetnym i rozumnym; nie zwykłem przeliczać takich cech na pieniądze.
Muszę wracać, niestety - powiedział, znów ściskając moją prawicę. - Powozów w Re Alide Sar nie brak, ale zbywa na pewnych woźnicach... Z Bogiem, hrabio!
- Na litość, gdy tylko kogoś spotkam, natychmiast mi mówi "żegnaj"!
- A dlatego, że twoja obecność... czy też powszechna owej obecności nieświadomość... to najsilniejsza figura, jaką mamy na szachownicy. Bądź pewien hrabio, że gdyby mnie zabrakło, prędzej sama Dostojna zasiądzie z batem na koźle, niż pozwoli, by dowiedział się o tobie człowiek przypadkowy.
To rzekłszy, zwrócił spojrzenie na Dos-Nevilla, stojącego w pewnym oddaleniu.
- A właśnie: kim jest ten szlachcic? Odpowiedziałem krótko.
- Wynika z tego, że to mój oficer - zauważył Se Potres. I w rzeczy samej, nazwisko nie jest mi obce. - Zamyślił się, - spoglądając na szlachcica. - Pozwól do nas, panie kawalerze!
Dos-Nevill stał w pewnym oddaleniu; przecież jednak dość blisko, by słyszeć wcale nie cichą rozmowę. Zbliżył się teraz.
- Mości książę - powiedział - mam oto w ręku szpadę hrabiego, którą sam mi powierzył, bym mógł bronić jego osoby. Nie chcąc nic wiedzieć, przecież już teraz wiem za dużo. Jestem żołnierzem, książę, moją rzeczą jest walczyć i ginąć. Nie do mnie należy ocena, co będzie z większym pożytkiem: walka czy śmierć. Jeśli to drugie, gotów jestem, tu i teraz, przebić się tą oto szpadą. Oczekuję rozkazu.
Se Potres skinął głową, kwitując przydługą, lecz szczerą deklarację.
- Podobasz mi się, mości oficerze - powiedział. - Widzę, że hrabia Se Rhame Sar uważa tak samo. A wreszcie, skoro jesteś tu z woli wicekrólowej, to oznacza, że tak jest najlepiej. Szpada, którą trzymasz, niech wróci do właściciela, w zamian pożyczam ci moją... a także dwa pistolety. Skoro masz walczyć, to miejże choć czym!
Moja paradna klinga była zwykłą zabawką, niczym więcej. Rapier i pistolety Se Potresa wielce mnie ucieszyły; zaiste, ogromne jest zaufanie, jakie mężczyzna żywi do broni! Nic mi nie groziło, a jednak nie uważałem, by orężna eskorta mogła w czymkolwiek zaszkodzić.
- A oto i muszkiet - rzekł jeszcze Se Potres, sięgając pod kozioł. - Teraz muszę panów pożegnać. Czas nagli.
Znów uścisnął mi rękę i skinął w odpowiedzi na ukłon Dos-Nevilla. Zdało mi się, nie wiedzieć czemu, że chciał rzec coś jeszcze, lecz powstrzymał się w ostatniej chwili... Odjechał, nim zdążyłem zapytać.
Mieliśmy wkrótce ujrzeć się znowu, lecz nigdy więcej nie dane nam było rozmawiać.
* * *
Reguła zakonna pary stek zabrania opuszczać celę - jeden tylko wąski korytarz bez okien prowadzi do klasztornej kaplicy. Ów korytarz, kaplica i cela są całym światem zakonnic. Wszelkie posługi spełniają siostry służebne.
Taką właśnie mieliśmy przewodniczkę.
Jakiekolwiek odwiedziny (a już odwiedziny mężczyzny!) są u parystek surowo zakazane. Ba! Dostojna była władną uchylić każdy zakaz, tolerowała Boga tylko w takim stopniu, w jakim jej służył... Dziwna rzecz - kiedyś nie widziałem tego tak wyraźnie.
Mniszka, nie śmiać podnieść oczu na dwóch postawnych i młodych, strojnych i orężnych mężczyzn, przywiodła nas do drzwi właściwej celi, po czym oddaliła się pospiesznie.
- Młoda, ładna i martwa - mruknąłem do Dos-Nevilla, czując, jak narasta we mnie niezrozumiałe rozdrażnienie. - Bo pogrzebana żywcem.
Drzwi były uchylone, czego nie dostrzegłem najpierw. Teraz rozwarły się szerzej.
- Powiedz jeszcze jedno słowo - usłyszałem. - No, dalej. Cofnąłem się o krok.
Ranela była cieniem.
- Hrabio - powiedziała - gdyby nie rozkaz naszej matki, dołożyłabym starań, by uniknąć spotkania z tobą. Nie potrafisz uszanować niczego, nigdy i nigdzie. Lecz wejdź. Nie jestem panią swej woli.
Dos-Nevill pozostał w korytarzu.
Wszedłem do ciemnej i zatęchłej nory, będącej mieszkaniem i więzieniem najpiękniejszej i najbardziej ognistej kobiety, jaką kiedykolwiek znałem.
Przeszłość... Ranela z moich wspomnień umarła.
Czarna postać stanęła twarzą do ściany, nie chcąc nawet patrzeć na mężczyznę. Choć był jej bratem... choć ją kochał... choć za nią tęsknił. Poczułem w oczach wilgoć.
- Rala - powiedziałem.
Drgnęła lekko. Nikt jej tak nigdy nie nazywał. Tylko ja.
- Czarna Pokutnica - odparła. - Adoratorka, parystka. Nie mów nic więcej, słuchaj tylko tego, co ja powiem.
- Nie. Na litość, siostro, co się stało? Jesteś tu, bo któraś z Dam Bractwa być tu musi, ale przecież... jesteś dla nas. Zapomniałaś? Jesteś...
- Och, zamilcz wreszcie - powiedziała.
Przeraziło mnie to, bo kiedyś... krzyknęłaby na mnie. Teraz tylko - powiedziała.
- Nic nie rozumiesz, jesteś pusty... Taki byłeś zawsze. Dotknąłem czoła dłonią.
- Za długo mnie nie było! - szepnąłem. - Czy Dostojna nie widzi, że nadszedł czas, by wydać wojnę niedorzecznej tradycji? Że lepiej, by ktokolwiek służył w tym miejscu z własnej woli, niż ty z musu?
- Ależ służę z własnej woli! - powiedziała z naciskiem. Kiedyś... Ach, cóż kiedyś! Czy przestaniesz wreszcie i pozwolisz mi wypełnić polecenia matki?
- Nie, Ranelo. Nie pozwolę.
Wezbrał we mnie nieoczekiwany gniew, podszyty strachem i bólem. Cóż to? Jakim prawem, zaledwie wróciłem, pokazuje mi się jakieś ruiny i zgliszcza? Co się stało, co zaszło w Valaquet, gdym przebywał na swoim wygnaniu? Czy naprawdę było niezbędne unieszczęśliwienie i złamanie Raneli? Co jeszcze zniszczyła Dostojna? Anna Luiza coś przede mną skrywała... dziwne też wydały mi się niektóre wypowiedzi księcia Se Potres. Cóż Wanesa? Cóż Anna Jasena? Naraz zacząłem obawiać się o wszystkich.
- Nie, Ranelo - powtórzyłem - nie pozwolę, na nic ci nie pozwolę. Nic z ciebie nie zostało, zmieniłaś się... Niech tak będzie. Aleja, ja się nie zmieniłem. Jestem pusty, o tak! To inaczej niż ty, prawda? - Uniosłem ręce. - Lecz widzę, że nadal jestem jedyną osobą, która nie zawsze spełnia wolę Dostojnej. Jeśli nie chcesz, bym poznał w tobie siostrę, mów dalej do ściany. Odchodzę. Idę... wiesz do kogo... zażądać wyjaśnień. I otrzymam je.
Odwróciła się ku mnie. - Zostań.
- Nie, Ranelo. Ani chwili dłużej. Postąpiłem ku drzwiom.
- Zostań! - powtórzyła z przestrachem.
- Dlaczego miałbym zostać?
- Tak chce nasza matka.
- Nie słyszałem cię, Ranelo. Co mówiłaś? - Mówię...
- Głośniej, zakonnico, nie słyszę!
- Masz zostać i wysłuchać, co powiem! - zawołała rozdrażniona moim zachowaniem.
- A czemuż miałbym zostać? - szydziłem, odsuwając ją z drogi.
Pchnęła mnie w pierś.
- Bo tak powiedziałam, bo tak chcę! - zawołała z prawdziwym gniewem... i zamilkła, ujrzawszy, że dopiąłem swego.
Cofnąłem się, rozkładając ręce.
- O tak, nareszcie! - rzekłem cicho. - Spełnię wszystko, co powiesz, możesz być tego pewna. Więc mów mi, czego chcesz naprawdę, bo nikt inny cię nie wysłucha. Pojęłaś? Opowiedz mi o wszystkim. Proszę, Rala.
Milczała. Dostrzegłem, jak hamuje wzbierające łzy.
Och, doprawdy, wróciłem chyba tylko po to, by siać zamęt i druzgotać - ale też prostować i nawracać. Niezwykłą i jedyną miałem po temu okazję. Po trzech latach rozłąki sam mój widok był dla moich bliskich takim wstrząsem, że nic więcej nie było potrzebne. Osiągałem to, co w innym wypadku nie byłoby wcale możliwe. Za tydzień lub miesiąc... przy drugim czy czwartym widzeniu, żaden krzyk, żadne tłumaczenia nie zdałyby się na nic wobec murów, które wzniosła wokół swojej męki Ranela.
Uwierzyłem naraz, że mam tu wielką a uzdrawiającą misję do spełnienia. Tak, bo wtedy mogłem jeszcze w to wierzyć... Przecież w chwili, gdy siostra wyciągnęła do mnie rękę, nie umiałem myśleć o niczym.
- Po co przyszedłeś? - pytała, nie próbując już panować nad łzami. - Przyniosłeś z powrotem to wszystko... o czym już zapomniałam! Dlaczego mnie męczysz? O, Boże.;. Odejdziesz, a ja tu zostanę... nie rozumiesz? Przecież... nikt tu do mnie nie mówi... Rozumiesz, Robercie? Ja... nie rozmawiałam... od lat. Nie mogła mówić dalej.
Niewiele, a byłbym zapłakał wraz z nią.
- Zabiorę cię stąd - powiedziałem. - Klnę się na swoją duszę, że zabiorę cię stąd, Ranelo. Obiecuję.
- Lecz Dostojna...
- Uczyni, co powiem.

III


Uwierzyła mi. Wtedy uwierzyła. Nie myślałem wówczas o tych nocach bezsennych, które przyjdą, gdy jej pewność zmieni się tylko w nadzieję, a potem zwątpienie i gorycz... Gotów byłem przeciwstawić się Dostojnej, ale, koniec końców, obiecywałem coś, co nie ode mnie zależało. Kochałem matkę i kochałem siostry, ale może być, że kochałem zbyt mocno. Na takie uczucie nie było miejsca w Valaquet, o czym mogłem się przekonać, gdy kazano mi wyjechać. Przeszkadzałem. I oto, powróciwszy z mocnym postanowieniem, że już nigdy nie zgrzeszę samowolą i krnąbrnością, zaczynałem od burzenia zastanych stosunków, których nie znałem nawet i nie rozumiałem - no bo jakim sposobem? Ale miast zdać sobie z tego sprawę, wolałem wierzyć, że nic się nie zmieniło przez tych kilka lat, że wszystko jest jak dawniej. Sądziłem, iż przyjdzie mi prostować pomyłki lub błędy Dostojnej, może walczyć z czyjąś lekkomyślnością ale przecież nie ze złą wolą kogokolwiek z Rodziny! Ach, jakże gorzko miałem tej naiwnej wiary żałować!
Ale wtedy - wtedy także i Ranela uwierzyła, że zdołam jej pomóc.
- Zrób to - powiedziała cicho. - Jeśli ktoś może wyrwać mnie z tego grobu, to tylko ty.
Prócz klęcznika jedynym w celi sprzętem była deska przytwierdzona do ściany. Długo trwało, nim odgadłem, że - zależnie od pory - jest stołem, to znów łóżkiem mojej siostry.
Siedzieliśmy na tej desce. Tuliłem do siebie drobne, wychudzone ciało, nie pamiętające już, czym jest ciepło.
- Ale teraz wysłuchaj mnie - prosiła, już spokojniejsza; nie wypuszczała z rąk mojej dłoni. - Wysłuchaj, bo od tego zależy, być może, cała nasza przyszłość. Jakakolwiek.
Skinąłem głową.
- To przeklęty kraj - powiedziała ze smutkiem. - Nic, tylko wojna i wojna. Czasem myślę, że Bóg naprawdę odwrócił się od Valaquet. Dostałam list od Dostojnej, może kwadrans przed twoim przybyciem. - Westchnęła.
- Dostojna pragnie...
- Dostojna pragnie, bym ci mówiła same kłamstwa! - przerwała z gwałtownością, której nie oczekiwałem. - Jest prawie pewne, że dzisiaj wybuchną rozruchy w Re Alide. I to już wszystko, co odpowiada prawdzie. Powody tych rozruchów, jak i przyczyny, dla których znalazłeś się tutaj... - Pokręciła głową.
- Rozruchy? W Re Alide? - pytałem zdziwiony.
- Czyżbyś nie zwrócił uwagi na nastroje w mieście? Jak to możliwe? Zdaje się, że wzburzenie tłumów musi być widoczne.
- Dzisiaj Dzień Urodzin Dostojnej. Festyn na ulicach - przy-, pomniałem. - Dalibóg, Rala, nawet gdyby palono z muszkietów, pomyślałbym, że na wiwat.
- Prawda, Dzień Urodzin... - szepnęła. Potem zagryzła usta.
- Niepotrzebnie wróciłeś, braciszku - rzekła, prawie niesłyszalnie. - Nikt cię tu nie chce, rozumiesz? Przeszkadzasz. Wszystkim i zawsze.
Milczałem, oszołomiony.
- Nie pojmuję, co mi chcesz powiedzieć, Ranelo - rzekłem wreszcie.
- Najpierw chcę cię o coś zapytać, Robercie. Ty i Anna Luiza... Czy nadal?... Wiem, że widzieliście się wieczorem...
Odwróciłem wzrok.
- Tylko ty znasz całą prawdę, Ranelo.
- Mylisz się. Zajrzałem jej w oczy.
- Mój Boże, jakiś ty naiwny... - szepnęła. - Dostojna wie od zawsze.
- Jasena - powiedziałem. - Od Anny Jaseny, czy tak?
- Oczywiście - westchnęła. - Czy naprawdę sądziłeś, że Luiza zdoła ukryć przed nią cokolwiek? Czują tak samo, myślą tak samo... Rozważ tylko: skoro nawet potrafią wyczuwać swe intencje na odległość?
- Lecz Jasena... Nie, posłuchaj. Jasena...
- Przede wszystkim - przerwała - wyglądają tak samo. Czy potrafisz je rozpoznać, braciszku?
- Zawsze.
- A ja ci mówię, że raz się pomyliłeś. Poczułem lód w sercu.
- Wielkie nieba, Ranelo... To nie może być. Milczeliśmy. Próbowałem odnaleźć się, pozbierać myśli.
- Te trzy lata... Ranelo, czy coś się zmieniło? Oparła głowę o ścianę, przymykając oczy.
- A co ja o tym wiem, hrabio? - zapytała z goryczą. - Spójrz na mnie. Zobacz te ściany. Sądzisz więc, że wieści tu dochodzą?
Uśmiechnęła się smutno.
- Nie było cię tak długo! Wiem od Wanesy, że Luiza przez te trzy lata była jak zwierzę w klatce. Zmieniła się bardzo; zbyt krótko tu jesteś, żeby zauważyć. Wszystko się zmieniło, Robercie. Jedyną stałą i niezmienną rzeczą jest nienawiść Jaseny do Luizy. Tego zawsze możesz być pewien. To przez ciebie. Wiedziałeś. Wiedziałeś przecież, powiedz. Wszyscy wiedzieli, że Jasena i Luiza to jak woda i ogień.
- Kłóciły się.
- Robercie. Kłóciły się, gdy były dziećmi. Teraz się nienawidzą, to kobiety walczące o mężczyznę. Przez ostatnie trzy lata Jasena była prawie szczęśliwa, bo Luiza cierpiała męczarnie, przytłoczona tęsknotą i ciężarem swojej tajemnicy.
- O czym mówisz, Ranelo? Jaką tajemnicę ma Luiza?
- Nie pytaj mnie o to. Ona sama ci powie, bo powiedzieć musi, inaczej uczyni to ktoś inny. Wróciłeś... i nadal ją kochasz, o mój Boże. Boję się, Robercie. Jasena nie będzie już mogła cieszyć się cierpieniem Luizy i gdy ta pokaże jej swoje szczęście...
Zamilkła.
- Co mi chcesz powiedzieć, Ranelo? - zapytałem znowu, czując dziwny, narastający lęk. - Czemu nie mówisz jasno?
- Opowiadam ci, co się zmieniło... co zaś nie - uchyliła się od odpowiedzi. - Słuchaj dalej. Wanesa. Jej wysokość Wanesa księżna Se Potres - położyła nacisk na tytule. - Udzielę ci rady, hrabio: nie mów o niej w obecności Dostojnej.
- Lecz... dlaczego? - pytałem zdumiony.
- Czyżbyś nie znał Wanesy? Czy nie wiesz, jak bardzo jest podobna do naszej matki? A w prowincji Valaquet nie ma miejsca dla dwóch władczyń. Lada dzień wybuchnie otwarta wojna z księstwem Potres. Dostojna nie pisze mi o tym, ale myślę, że dzisiejsze rozruchy w Re Alide stanowią jej początek.
Nie wierzyłem własnym uszom. - Ale... Bernard?
- Książę Bernard jest księciem bez księstwa - wyjaśniła. Wanesa wypędziła go.
Wstałem.
- Ranelo! - zawołałem, po równo przerażony i oszołomiony; gotów byłem powziąć podejrzenie, iż nieszczęsna zakonnica postradała zmysły.
Nie pozwoliła mi na przetrawienie wieści. Jakby bojąc się, że zaraz zarzucę ją setką pytań, i nie chcąc do tego dopuścić, uderzyła w samo serce:
- Nie pytasz o hrabinę Helenę, twoją żonę? Poczułem, jak oblewa mnie lodowaty pot. - Nie, nie pytam.
Nie pytałem - bom wymazał z pamięci ową plamę bólu, nienawiści i wstrętu. To było niczynvzły sen. Gdzieś na dnie duszy drżał lęk, że wspomniawszy ów sen, powołam go do istnienia na jawie. O tak, byłem jak dziecko, co okrywa głowę poduszką i wierzy, że nikt go nie widzi. Nie mówiąc (i nawet nie myśląc) o swoim małżeństwie, udawałem, że go nie ma i nigdy nie było...
Teraz koszmar zmartwychwstał. Po raz pierwszy w życiu Ranela celowo wyrządziła mi krzywdę. Odczułem, jakby powietrze w celi ściął mróz, a gdzieś, w głębokim tle ciszy, rozbrzmiał ledwie słyszalny jęk śnieżnej zawiei.
* * *
Była nikim. Zupełnie nikim.
Stary szlachcic sprzedał zadłużony majątek i przywiózłszy córkę do Alide, zaraz skonał. Nie umiałem spamiętać, co właściwie mu było; możliwe, że wszystko zgoła. A najbardziej chyba dolegała mu choroba zwana życiem. Dość, że umarł, nie znalazłszy w Re Alide nikogo z dawnych swych przyjaciół i znajomych - a nie znalazł głównie dlatego, że wykruszyła ich starość. Młoda panna z głuchej prowincji miała świetne, choć od dawna zapomniane w Re Alide nazwisko, zamówione posłuchanie u Dostojnej - i nic więcej. Prawda: jeszcze niebywałą urodę. Młody pan, błyszczący jak gwiazda u boku wicekrólowej, swojej matki, minister i naczelny wódz armii, dziedzic bajecznie bogatego hrabstwa, nie dosłyszał nazwiska; zresztą, nim zdołała je dwa razy powtórzyć, dał jej własne, uczyniwszy panią na włościach Rhame Sar. Wbrew woli matki, wbrew woli Rodziny, bo wszystko zwykł był czynić po swojemu.
Lecz nie dostrzegł tego, co chyba widzieli inni - a mianowicie tego, że diamentowa piękność jest zupełnie nikim. Maską.
Poślubiłem ciało bez duszy. Tę ostatnią otrzymałem w posagu.
Pamiętam lęk i przerażenie, jakie mną owładnęły, gdym zobaczył po raz pierwszy diamentową kolię Heleny. Nie, nie kolię nawet... lecz lalkę, na której wisiała.
"Wielkj Boże".
Patrzyłem wprost w otchłanne, bezdenne czeluści, rozwarte w miejscu jej oczu; tam nie było powiek, białek ani źrenic - tylko dwie plamy mroku.
"Cóż takiego?" - zapytała z uśmiechem... i zamilkła, przerażona snadź widokiem mojej twarzy.
Odstępowałem krok za krokiem. Przecierałem twarz, lecz koszmar trwał.
"Wielki Boże" - powtarzałem. "Wielki Boże".
"Panie hrabio?" - pytała zdumiona, podchodząc.
Słowa i oddech przemieniały się w lodowe igiełki. Czułem szron na policzkach, kąsanych niebywałym mrozem. Nie wiedząc, co czynię - bo nie myśląc - porwałem spośród wiszącego na ścianie oręża drogocenny, inkrustowany złotem kindżał.
"Nie podchodź!".
Cofnęła się, przerażona.
Uciekając, dostrzegłem diamentową kolię. Nie widziałem jej nigdy wcześniej.
Jedyny klejnot Heleny. Rodzinna pamiątka i relikwia.
Ach, Valaquet! Przeklęty kraj, tak przecież było w rzeczy samej! Nieustanna wojna z przeszłością, skrytą w czeluściach grobów. Groby, groby - plemion i całych narodów; gruzy miast i zgliszcza wsi; podeptane religie i sponiewierane kulty. Valaquet. Dwa wieki minęły od chwili, gdy Kawalerowie Bractwa Rycerskiego przybyli do tej ziemi, niosąc pogańskim ludom krzyż. Przynieśli też miecz, ogień, a wreszcie - Czarną Śmierć. I po dwóch wiekach, Damy i Kawalerowie Bractwa, nominalnie tylko podlegając królowi, wciąż zarządzali przeklętą prowincją, skazani na wieczną walkę z cieniami pogańskich wierzeń. Bóg nie chciał przebaczyć hańby, którą Go okryto, gdy z imieniem Zbawiciela na ustach przyniesiono nienawiść zamiast miłości, rozpacz zamiast nadziei. O, tak, byliśmy strażnikami grobów - jak Ranela pokutująca w klasztorze, wzniesionym na starej górze druidów, strzegąca pogańskiej ikony, której Stwórca nadał moc czynienia cudów raz do roku, jakby mówiąc: "Błogosławię to, co wyście chcieli zniszczyć, bezrozumnie i podle, pod pozorem krzewienia wiary we mnie". Ale byliśmy też - spadkobiercy i potomkowie Świeckiego Zakonu Rycerskiego - przeklętnikami nawiedzanymi w snach przez demony i bożki, przez kamienne i drewniane bałwany. We śnie... Lecz wreszcie i na jawie.
Diamentowa kolia Heleny. O, tak... pokazała mi ją dopiero po ślubie. Zatem od początku w jakiś sposób wiedziała.
Być może wiedziałem i ja od chwili, gdy ujrzałem ów klejnot? Ale najpierw chciałem odtłumaczyć koszmar i wmówiłem sobie, żem padł ofiarą przywidzenia. Chciałem wierzyć w złe sny na jawie.
Ale i cóż w tym dziwnego? Jakiż człowiek chętnie by uwierzył, że jego młoda, piękna jak kwiat żona potrafi samym tchnieniem zmienić toń jeziora w taflę lodu? Czy nie lepiej i łatwiej przyjąć domysł o chwilowym zaćmieniu umysłu? Wielki Boże, śniłem o demonach wyrywających mi serce, śniłem często - podobnie jak Dostojna, Ranela, Jasena... Ale sny, choćby straszne i koszmarne, przecież są tylko snami. Niełatwo przychodzi pojąć i przyjąć prawdę, że zdołały przeniknąć do jawy. A jednak bałem się tej kolii. Nie pytałem o nią, nie chciałem jej widzieć, nie chciałem nic o niej wiedzieć. Hrabina także milczała. Domyślała się, czy też raczej - w jakiś sposób wiedziała. Być może, wiedziałem i ja...
Bo już nigdy nie patrzyłem na Helenę tak jak kiedyś, gdym zaślepiony miłością lekceważył ową obcość, jaką przecież wyczuwali i której bali się wszyscy, nawet Dostojna. Choć zrobiłem co w mojej mocy, by odsunąć wspomnienie o kolii, jednak zobaczyłem Helenę taką, jaką widzieli ją inni - i nie poznałem. To stało się przyczyną odnowienia tajemnego związku, łączącego
mię z Anną Luizą. Ale wcześniej to były prawie całkiem niewinne zabawy, rozpoczęte jeszcze w dzieciństwie, potem zaniechane... i dopiero smak zdrady małżeńskiej wydobył i obnażył całą siłę niezwykłej, bo podwójnej miłości, która nas łączyła. Brat i siostra, ale także mężczyzna i kobieta.
Przeniosłem się do Alide, w Rhame Sar bywałem rzadko. Hrabina, zaniedbana, porzucona, o nic nie pytała, nie walczyła, nie próbowała mnie odzyskać. Bałem się tej bierności, nie rozumiałem jej aż do chwili, gdym, wróciwszy do Rhame Sar, na polowaniu zbłądził przypadkiem do starego zamku, który popadł w ruinę, bo od wieków niczemu nie służył. Tam odkryłem Lodową Komnatę...
Odsunąwszy się, sam wyzwoliłem zło, bo Helena szukała przyczyny, dla której ją odtrąciłem. Wiedziała o swej inności, lecz bała się jak wszyscy i nigdy nie drążyła. Lecz straciwszy męża, chciała wiedzieć, dlaczego tak się stało, chciała wiedzieć naprawdę.

IV


Odgłos kroków, którym towarzyszył brzęk ostróg, umilkł pod drzwiami celi. Było tak, jakby ból Wskrzeszony przez Ranelę coś przywołał; jakby słowo stało się ciałem. Odruchowo dotknąłem szpady...
Drzwi rozwarły się.
- Panie hrabio - rzekł wysoki, odziany w ciemne barwy mężczyzna, uchylając kapelusza - przychodzimy z polecenia Dostojnej.
- Oto list, panie hrabio - powiedział jego towarzysz, nieco niższy, lecz silniej zbudowany; wyciągając dłoń z kopertą, spojrzał za moje plecy, i mogło się wydawać, że dopiero teraz dojrzał przeoryszę. - Pani.
Pochyliła czoło, kierując wzrok ku ziemi i splotła dłonie na piersi.
Wziąłem list. Dostrzegłem Dos-Nevilla; stał za plecami przybyłych, z dłonią nieznacznie opartą na kolbie pistoletu.
"Doprawdy" - rzekłem sobie. "Zdaje się, że można na tym oficerze polegać".
Podszedłem do świecy, migoczącej w lichtarzu obok klecznika. Obejrzałem pieczęć, po czym, rozerwawszy kopertę, przeczytałem:
Robercie! Osoby, które przekażą ten list, towarzyszyć Ci będą w drodze do Torres. Tam się spotkamy. Nie zwlekaj z wyjazdem.
List nie był podpisany. Wicekrólowa nie podpisywała listów kreślonych własną dłonią; co innego pisma, które dyktowała sekretarzom.
Jeszcze raz obejrzałem rozłamaną pieczęć. List sygnowany był pierścieniem.
- Przeczytaj pani - rzekłem.
Ranela wzięła pismo. Przeczytawszy, uniosła na chwilę spojrzenie. Stałem plecami do drzwi i posłałem jej, samym ruchem ust: - Strzeż się! Odebrałem list i schowałem.
- Nie zwlekajmy - rzekłem. Skinąłem na Dos-Nevilla.
List pisany był ręką Dostojnej, tak przynajmniej mi się zdawało. Odcisk pierścienia nie budził zastrzeżeń. Lecz zdziwiło mnie nieco, że nie użyła kancelaryjnej pieczęci. Pismo mogło zostać podrobione. Jednak... treść listu była tak dalece niewiarygodna, bezsensowna zgoła, że nie mogłem uwierzyć, by ktokolwiek ważył się na tak niezręczną, grubo szytą mistyfikację. Przede wszystkim nie znałem posłańców Dostojnej. Ba! nie powiedzieli mi nawet swych nazwisk. Także list nie wyjaśniał, kim byli. Rzecz zgoła dziwna na tle owych wszystkich zabiegów, mających na celu zachowanie mego incognito. Po wtóre, Dostojna, dając mi listowne polecenie, napisałaby raczej "Panie Hrabio" niźli "Robercie". Pełna sprzeczności władczyni Valaquet nie podpisywała listów, ale jednocześnie bardzo przestrzegała formy. Ten list to nie był załączony do upominku bilecik, gdzie zapewne napisałaby "Robercie".
Działo się coś niedobrego. Los sprawił, że jedynym człowiekiem, na którym mogłem się oprzeć, był Dos-Nevill - a wiec ktoś, kogo wcale nie znałem.
Na dziedzińcu czekała mała czarna kareta. Na koźle siedział woźnica, obok zaś służący trzymał za uzdy dwa wierzchowce.
- Dos-Nevill - powiedziałem tak cicho, by nie słyszał mnie nikt oprócz niego - to pułapka. Wsiądziesz do karety i wysiądziesz zaraz z drugiej strony. Znasz księcia Se Potres. Żaden inny mężczyzna nie może wejść do celi przeoryszy. Pojąłeś pan, co rzekłem?
Mówiłem niewyraźnie i pospiesznie, lecz Dos-Nevill natychmiast poprawił kapelusz ruchem, który ktoś postronny wziąłby za zupełnie przypadkowy, ja zaś uznać mogłem za ukłon.
Łatwo odgadłem, że doręczyciele listu mieli jechać wierzchem; hrabia Se Rhame Sar uznałby wszak za niezwykłe, gdyby nie znany mu z nazwiska posłaniec zechciał siadać z nim do karety. Ludzie ci spełniali misję delikatną i dwuznaczną, nie mogli więc wzbudzać podejrzeń, a ponadto ostatnią rzeczą, jakiej mogliby sobie życzyć, było wystawianie się na ogień moich pytań w drodze do Torres.
Do Torres! Nie pojmowałem, komu przyszło do głowy to miejsce. Pięć mil od rogatek Re Alide - podła dziura, w której nie było nawet przyzwoitej oberży. Doprawdy, Dostojna prędzej wyznaczyłaby mi schadzkę w szczerym polu!
Przytrzymano mi drzwiczki.
- Siadaj pan - rzekłem do Dos-Nevilla, po czym zwr.óciłem się do stojącego przy drzwiach człowieka, by nie miał czasu na myślenie, przez jaką to grzeczność puszczam przodem swego towarzysza. - Za bramą pojedź pan przy karecie. Może być, że poproszę, by wyświadczył mi pan małą przysługę.
Mężczyzna uchylił kapelusza.
Siadłem do środka. Dos-Nevilla nie było, za to na siedzeniu namacałem pistolet. Uśmiechnąłem się w duchu; ten człowiek zasługiwał na uwagę. Zgadywałem, że odskoczył w cień muru. Noc była dosyć ciemna; klasztorny dziedziniec tonął w mroku...
Pojazd ruszył. Gdy brama została z tyłu, posłaniec zbliżył się i nachylił do okienka. Odgarnąwszy zasłonkę, począłem pytać go o rzeczy nieistotne albo mało ważne, związane z Dniem Urodzin i przebudową pałacu. Rozmawiając, nieznacznie wydobyłem szpadę i odwiodłem kurek pistoletu.
Odległy wystrzał stłumionym, lecz wyraźnym echem poniósł się w nocnej ciszy. A więc nie myliłem się, przeczuwając intrygę! Mój rozmówca poderwał się w siodle i obejrzał, po czym krzyknął na woźnicę. Powóz stanął.
- Co się stało? - pytałem. - Co to za strzały za nami? Człowiek, który oddał mi list, zbliżył się do wysokiego szlachcica i zamienił z nim kilka słów. Ten uderzył konia ostrogami i zawrócił w stronę klasztoru.
- Zadałem pytanie - rzekłem niecierpliwie - i racz pan na nie odpowiedzieć, z łaski swojej!
- Nic nie wiem, panie hrabio - rzekł mężczyzna, z trudem maskując niepokój i zmieszanie. - Wkrótce...
Nagłe spojrzał bystro i zeskoczył z siodła. Nie pytając o pozwolenie, otwarł drzwi karety.
- Pański towarzysz - zawołał gwałtownie - gdzie on jest?!
- Nie ma go - odrzekłem ze spokojem - za to pan jesteś moim jeńcem.
To mówiąc wymierzyłem z pistoletu. Mężczyzna cofnął się o krok, zdumiony i przestraszony. Słysząc okrzyk, woźnica i służący zeskoczyli z kozła na ziemię.
- Na honor, nie każ mi pan pozbawiać cię życia w tak niegodny sposób - powiedziałem. - Kula w środek czoła... w nocy, na gościńcu... Tak giną rzezimieszki i zbóje, szlachcic winien umierać inaczej. Ach, lecz może nie jesteś pan szlachcicem? Może właśnie jesteś rzezimieszkiem albo zbójem? - pytałem. - Czyżbyś istotnie nie był tym, za kogo się podajesz?
Mężczyzna skoczył do swojego konia - może po to, by umknąć, a może po pistolety. Nie chciałem go wcale zabijać, ale byłem sam przeciwko trzem. Wypaliłem, kładąc go trupem na miejscu, po czym wyskoczyłem na gościniec z obnażoną szpadą.
Woźnica i służący na widok śmierci swego pana zatrzymali się, po czym rzucili do ucieczki. Wyrwałem pistolety z olstrów przy siodle wierzchowca i dwakroć dałem ognia, lecz chybiłem w mroku. Zatknąłem broń za pas.
- Mój Boże - rzekłem, zabierając zabitemu kapelusz i peleryn? - kto też nasłał na mnie takich głupców?
Wziąłem jeszcze rapier, bo moja bezużyteczna, złocona i grawerowana szpada doprawdy mi już obrzydła. Wierzchowiec odbiegł, spłoszony strzałami, wskoczyłem wiec na kozioł, ująłem bat i z niejakim trudem zawróciłem na wąskiej drodze. Zaciąłem konie.
Zgodnie z tym, czego się spodziewałem, strzały od strony pozostawionej karety zaniepokoiły wysłanego na zwiad jeźdźca bardziej niż ten wcześniejszy w klasztorze. Ja czułem dokładnie na odwrót. Myśl, że wspólnicy nadjeżdżającego usiłują - bądź usiłowali - skrzywdzić bezbronną Ranelę, sprawiła, że wstrzymawszy konie, ująłem silniej bat. Pośród mroku jeździec wziął mnie, skrytego za przebraniem, za swego towarzysza. Zbliżył się, wtedy smagnąłem go po ramionach i głowie. Zerwany kapelusz upadł na gościniec, jeździec krzyknął ze zdumienia i bólu. Bojąc się, że i ten zmusi mnie, bym go zabił, skoczyłem nań, ściągając z kulbaki. Powalonego chwyciłem za gardło, drugą ręką przykładając do czoła pistolet - wystrzelony, lecz on przecież o tym nie wiedział.
- Daruj waszmość - rzekłem - że i ja bawiłem się tej nocy w przebieranki. Twój towarzysz nie żyje, ciebie zaś spotka los o wiele gorszy, jeśli zaraz mi nie powiesz wszystkiego. Rozważ przy tym, że niewiele możesz uczynić, mając zakaz robienia mi krzywdy.
Uderzałem w ciemno - lecz zarazem wiedziałem, co mówię. Martwy hrabia Se Rhame Sar nie przedstawiał dla nikogo żadnej wartości; zresztą słaby opór, jaki stawili mi tamci trzej, potwierdzał domysł, że miano mnie tylko uprowadzić, nie zabić. Cel stanowiła Ranela, nie ja; znaczyłem tyle tylko, że przeszkodzić mogłem w planowanym na nią zamachu. Kimże byłem? Człowiekiem przez trzy lata postawionym na uboczu wszystkich intryg i wojen Valaquet. Nie, nie o mnie chodziło.
- O, na Boga... - powiedział przerażony.
- Nie na Boga, lecz do wszystkich diabłów! - huknąłem. Mów, człowieku! Co w klasztorze?
- Przeorysza... - wyszeptał.
- Ilu ludzi? - wypytywałem. - Ilu ludzi?! Mów!
- Dwóch.
- Mieli ją zamordować? Uprowadzić?
- Wielkie nieba! - krzyknął, wijąc się pod uściskiem mojej ręki. - Co pan robi... hrabio...!
Dusił się - bo istotnie zaciskałem palce coraz silniej, nawet o tym nie wiedząc. Poluźniłem chwyt.
Czas uciekał. Dos-Nevill był zuchem, czego dał dowody; ale przecież mogło braknąć mu szczęścia. Najważniejsze wiedziałem.
Podrzuciłem pistolet i, złapawszy go za lufę, dałem leżącemu rękojeścią po głowie. Pociągnąłem bezwładne ciało do karety i wrzuciłem do środka. Znów siadłem na koźle. W kilka minut znalazłem się pod klasztorną bramą. Była lekko uchylona. Wstrzymałem konie i w tej samej chwili w mroku rozbrzmiały słowa:
- Proszę na ziemię, panie. Mierzono do mnie z muszkietu. Lecz na szczęście poznałem ten głos. Odrzuciłem kapelusz, zeskakując na drogę. - Dos-Nevill! - zawołałem poruszony. - Na honor, waszmość wart jesteś tyle złota, ile zdołasz unieść!
Rura muszkietu opuściła się ku ziemi. Oficer zbliżył się, nie tając radości.
- Dzięki Bogu, że widzę pana całym i zdrowym! - zawołał. - Posłyszałem strzały na drodze i pobiegłem z pomocą, gdy tylko stało się to możliwe. Wtem nadjechała karoca,..
- Ja zaś słyszałem strzał w klasztorze - przerwałem, ujmując go pod ramię i ciągnąc ku bramie. - Zabiłeś pan obu?
- Tylko jednego.
- Ale było dwóch!
- To prawda, lecz drugiego obroniła pańska siostra.
- Pojmałeś go zatem?
- Raniłem szpadą... Zbiegł.
- Nie czynię ci wyrzutów, kawalerze. Wiem dobrze, iż zrobi- f łeś pan wszystko, co mogłeś.
- Rzeczywiście tak było, panie hrabio.
Zakonnice zebrały się w kaplicy. Jakaś mniszka krzyknęła cicho, gdyśmy weszli, brzęcząc ostrogami, orężni, cuchnący prochem... Pomimo wzburzenia i gniewu, które wciąż jeszcze mię przepełniały, dostrzegłem, jakimi intruzami byliśmy w oczach tych kobiet, odciętych od zgiełku świata, pogrążonych w półmroku, ciszy i modlitwie. Uosabialiśmy najgorsze rzeczy spośród wszystkich, o których chciały zapomnieć: młodość i ambicję, gniew, walkę, bogactwo i urodę, brak pokory...
Przerwano odmawianie litanii za konających.
- Nie z własnej woli i nie dla kaprysu, lecz za sprawą przykrego splotu wydarzeń - rzekłem cicho - zakłócam spokój tego miejsca. Proszę o przebaczenie.
W głuchej ciszy jedna z czarnych, klęczących sylwetek pod- i niosła się, uczyniwszy najpierw znak krzyża.
- Proszę dalej beze mnie - szepnęła.
* * *
- Nie możesz tu, pani, pozostać - tłumaczyłem. - Jesteś w niebezpieczeństwie. Niepodobna ocenić, czy nędznicy nie wrócą w większej liczbie, by osiągnąć to, co im się za pierwszym razem nie udało.
Nie poznawałem jej. Znowu nie poznawałem. Bo była taka jak w pierwszej chwili, gdy otworzyła mi drzwi swojej celi.
- Panie hrabio, mówię ci i powtarzam: zostanę tutaj, bo tu jest moje miejsce.
- List został sfałszowany! - zawołałem. - Próbowano nas rozdzielić, by tym łatwiej porwać!
- Więc cóż z tego?
Zaczerpnąłem tchu, spoglądając na Dos-Nevilla.
- Czy potrafi mi pani wyjaśnić - spróbowałem z drugiej strony - co właściwie się stało? Czy wiesz może coś więcej niż ja?
- Nie, nie wiem.
- C/,emu zatem broniłaś napastnika?
- Bo to człowiek. Wystarczy, że zapobieżono złu. Karę trzeba zostawić Bogu.
Znów spojrzałem na oficera.
- Panie hrabio - rzekł zakłopotany - proszę pozwolić mi odejść.
Rozumiałem, że niezręcznie się czuje, asystując przy rozmowie bliskich sobie ludzi; rozmowie, której przebieg mógł łatwo stać się bardziej burzliwy.
- Idź więc, kawalerze - przystałem. - W karecie znajdziesz jeńca; zwiąż go waszmość, ale nie przesłuchuj. Zobacz raczej, czy koło klasztoru nie stoją jakie konie albo druga kareta. Zresztą, miej baczenie na wszystko.
Na wzmiankę o jeńcu Ranela uniosła wzrok. Zaraz pochyliła głowę na powrót.
"Tu cię mam" - rzekłem do siebie.
Dos-Nevill odszedł.
Nie chciałem stać na korytarzu, wolałem już wnętrze wstrętnej celi.
- Chodźmy - powiedziałem.
- Dokąd? - zapytała, nie ruszając się z miejsca.
- Ależ do pani sypialni - odrzekłem sarkastycznie. - Dobrze, jeśli czasem zagości tam mężczyzna.
- Jak śmiesz?
Chciałem trochę gniewu - nie dostałem nic. Obojętność.
- Wszakże - zauważyłem - już za chwilę usłyszę to i owo... Człowiek, którego pojmałem, chętnie wyzna mi wszystko. Prawdę mówiąc, już powiedział niejedno. Nie słuchałem do końca, bom biegł swojej siostrze na ratunek. Jak głupi - zakończyłem z nie udawaną goryczą.
Przez chwilę milczeliśmy.
- Mój Boże - powiedziała wreszcie, bliska łez - odejdź stąd, Robercie, proszę cię. Toczy się wojna, której tryby zetrą cię na miazgę. Będziesz szarpany w jedną, to znów drugą stronę, lecz nie staniesz po żadnej, bo... och, za późno już na to, za późno! Dlaczego cię nie było tak długo? Ty jeden mogłeś przeszkodzić... zapobiec... O mój Boże!
Ukryła twarz w dłoniach.
- Ranelo - powiedziałem bezradnie - co się dzieje? Co zaszło? Jaka wojna? Dlaczego nie chcesz mi powiedzieć, kto z kim walczy i o co?
- Przecież mówiłam... próbowałam - rzekła głucho. W Valaquet nie ma miejsca dla dwóch władczyń. Cóż dopiero dla trzech.
- Dostojna i Wanesa? - nie wierzyłem. - Ale... dla trzech władczyń? Jak mam to rozumieć?
Rozłożyła ręce, a potem chwyciła się za głowę.
- Ja nic nie wiem! - krzyknęła z rozpaczą. - Zresztą, choćbym domyślała się nawet, jak mam wytłumaczyć wszystko wielkiemu dziecku, które nie wie nic o niczym?! Tu wszyscy wszystkich nienawidzą, rozumiesz?! Nienawidzą! Ty, o tak! Ty byłeś jedyny, który wszystkich kochał! I kocha, o Boże! Kocha, kocha... Jak dziecko, ależ tak! Jak głupie dziecko.
Przycisnęła pięści do czoła i parsknęła histerycznym śmiechem, płacząc. Cofała się.
- Jak dziecko...
Stałem oniemiały. Nie poszedłem za nią, choć może powinienem był pójść... Ale nie poszedłem.
Taka pozostała w mej pamięci: śmiejąca się i płacząca zarazem.
* * *
Gdy szedłem przez klasztorny dziedziniec, ogarnęło mnie wielkie znużenie. Od wielu już godzin nie jadłem i nie spałem, do tego doszły liczne wzruszenia. Dawały znać o sobie niewygody podróży... Ależ tak! Dopiero co przecież stanąłem w Re Alide. W przydrożnej oberży na rogatkach miasta przebierałem się spiesznie, zrzucając strój podróżny, by na jego miejsce przywdziać bardziej odpowiedni, godny rocznicy urodzin mojej matki.
Jakże dawno to było!
A przecież minęło ledwie parę godzin. Niedawno wybiła północ.
Przystanąłem pośrodku dziedzińca, głęboko wciągając w płuca zimne powietrze. Z nieba padały pojedyncze krople deszczu, pomiędzy nimi lawirowały drobinki śniegu, małe jak ziarnka piasku.
Ruszyłem ku bramie, przed którą wciąż stała kareta.
Jeniec skrępowany był swoim własnym pasem i pendentem w sposób, który dowodził znajomości rzeczy. Uśmiechnąłem się mimo woli, pomyślawszy o Dos-Nevillu. Popatrzywszy uważnie, poznałem, że pojrnany odzyskał świadomość. Siadłem do karety i milczałem przez chwilę, namyślając się.
- Widzi pan, że znajduje się w mocy niedoszłej swej ofiary rzekłem wreszcie. - Zresztą zamach na moją osobę pomińmy, bo ciekawi mnie, a i gniewa, bardziej podniesienie ręki na kogo innego. Zgadujesz pan, o kim mówię?
Jeniec milczał.
- Odpowiadać - rzekłem, porzucając łagodny ton. - Stoisz pan, a raczej leżysz, przed kimś, kto jest władny zdjąć ci głowę z karku już dla samej małej jej wartości, cóż dopiero za czyny, których żeś się dopuścił. Słucham zatem i ostrzegam: spiesz się pan, bo niewiele mam czasu. A jeszcze mniej cierpliwości.
Podziałało o tyle, że jeniec jął się usprawiedliwiać:
- Przysięgam panu, panie hrabio, że spełniałem tylko polecenia! Wykonuję swoją służbę, nic więcej. Pan przecież wybornie to rozumie? Moim obowiązkiem...
- Zamilcz pan.
Mój ton zmroził i przestraszył jeńca.
- Nie obchodzą mnie powody, tylko fakty. Czyje polecenia wypełniałeś?
- Nie mogę tego powiedzieć.
- A ja nie mogę przypiec ci pięt, nicponiu, bo to sprawa kata, nie szlachcica. Ale łatwo mogę cię zastrzelić. Jak psa, o właśnie, bo tyle wart jest rozbójnik. Wszak zabicie psa szlachcicowi przystoi, jak pan sądzisz?
To mówiąc, namacałem własną jego ładownicę, wyciągnąłem zza pasa pistolety i począłem kolejno nabijać. Jeniec niewiele widział w mroku, ale tym straszniejszy wydał mu się szczęk wyciora i stempla, a wreszcie owa powolna sumienność, z jaką wykonywałem swoje ważne zajęcie.
- Przez litość, panie hrabio! - powiedział.
Gdy nie odpowiadałem, zaczął mówić pospiesznie: - Zaklinam pana, panie hrabio... W imię Boga, panie! Nie zmuszaj mię do zdrady, którą przypłacę życiem!
- Zasłużyłeś pan. Odwiodłem kurek.
- Ciemno tu i nie wiem, na honor, czym nie sypnął zbyt wiele prochu. No, nic to, zacna broń na pewno wytrzyma... a będziesz pan miał łeb taki, jakby strzelono ci weń z armaty.
- Zginę, jeśli powiem!
- Być może, ale jeszcze nie dzisiaj. Gdy tymczasem, jeśli nie odpowiesz...
Odwiodłem kurek drugiego pistoletu i przytknąłem mu lufę do policzka.
Myliłem się, bo było akurat odwrotnie. Nie zastrzeliłbym bezbronnego człowieka z zimną krwią, zaś wyznanie, które wymusiłem, ściągnąć miało śmierć natychmiastową.
- Obiecaj panie, że obronisz mnie przed zemstą! Obiecaj!
- Jeśli będzie to w mojej mocy, masz pan moje słowo - przyrzekłem.
- To pani Se Rhame Sar. Na Boga, panie hrabio... to... A! A! Zamknąłem oczy, biorąc głęboki oddech. Lecz jeniec począł rzucać się w więzach, ostatnie jego słowa przeszły w krzyk.
- Po... pomocy... A-aa!
Ogarnięty grozą, czułem u nóg jego konwulsyjne drgania; w ciemności zawirowały iskrzące się drobinki, jakby potłuczone szkło... Owiał mnie nagły chłód, nagły... mróz! Tak, mróz! Pośród przeszywającego krzyku nieszczęsny, skrępowany człowiek wyrzucał z ust lodowe igły, potem drobiny śniegu. Zdawało mi się, żem dostrzegł błysk zamarzających oczu. W nieopisanej męce wyswobodzić zdołał ramiona; zgięły się z odgłosem przywodzącym na myśl chrzęst ściętej szronem trawy, na której oparto stopę. Rycząc przeraźliwie, chwycił mnie za kolano, wbijając w ciało palce - zimne, sztywne, niczym sople lodu. Odepchnąłem go i wypadłem z karety, w której wnętrzu kłębił się śnieg. Zaraz potem spłoszone konie szarpnęły, skręcając z traktu, i pojazd potoczył się na bezdroża, znikając w mroku niczym zły sen; tylko chrapanie i kwik przerażonych zwierząt dobiegały jeszcze, a ponad tym wirował, jakby porwany śnieżną zawieją, ostatni krzyk człowieka. Gdy umilkł, zrozumiałem, że krzyczę i ja.
Może być, żem potem oszalał na krótką chwilę, albo raczej przeniósł się do przeszłości. Tam, gdzie pośród śniegu, w podmuchach mroźnego wiatru czekała na mnie w swej lodowej komnacie hrabina Se Rhame Sar. Puste ciało, które wzięła w posiadanie przeklęta stara magia Valaquet.

V


Nic już nie rozumiałem, czułem tylko trwogę. Lękałem się na wet snuć domysły. Ale chciałem, chciałem wreszcie wiedzieć i znajdowałem tylko jeden sposób, najprostszy: pytać. Dosiadłszy konia, którego Dos-Nevill odnalazł na gościńcu, rzekłem:
- Zostań pan i pilnuj, by włos nie spadł z głowy przeoryszy. Nie pojmuję, jaka gra się toczy i o co, jadę do Re Alide rozmówić się z kilkoma osobami. Da Bóg, wrócę wkrótce albo przyślę kogoś po ciebie. Oddałeś mi pan usługi, które nie mogą pozostać bez nagrody. Nie protestuj.
Zdjąłem z palca pierścień i podałem mu.
- Obejrzyj go sobie przy świetle. Mój posłaniec będzie wiedział, żeś dostał ode mnie ten klejnot, i opisze ci go dokładnie. Człowieka, który nie będzie umiał tego zrobić, zastrzel pan bez chwili wahania, z mojego rozkazu i na moją odpowiedzialność. Przypadkowi ludzie w tym klasztorze nie bywają, nie daj się wywieść w pole. Nikt, słyszysz? Nikt nie może ci wydać żadnego polecenia, tylko ja. Śmiało drzyj listy i pisemne rozkazy, choćby pochodziły od Dostojnej czy nawet samego Pana Boga. Inna rzecz, gdyby ktoś z Rodziny przyszedł osobiście; wtedy słuchaj go, ale przede wszystkim słuchaj pani Raneli. I jeszcze jedno, Dos-Nevill: może być, żem podpisał właśnie wyrok na ciebie. Bo jeśli pojawi się tu kilku ludzi, mających złe zamiary, to zginiesz, będąc zdany tylko na siebie. Czyś gotów?
- Panie hrabio - odrzekł z powagą - rozumiem z tego, co się stało, mniej niż pan. Ale gotów jestem służyć panu z obowiązku... i z serca.
- Bywaj, kawalerze.
Ścisnąłem kolanami boki konia i ruszyłem gościńcem ku Alide. Przejechawszy pół mili, skręciłem na drogę wiodącą do Torres. Potem znów zamierzałem skręcić, pojechać polami i dotrzeć do gościńca wiodącego ku wschodnim rogatkom Re Alide. Coś mi mówiło, by nie pokazywać się na głównym trakcie.
Ruszyłem kłusem, wkrótce jednak wstrzymałem wierzchowca; dalsza jazda w tym siodle była niepodobieństwem. Zeskoczyłem na drogę i począłem skracać strzemiona, przeznaczone dla nóg dłuższych niż moje. Szczęśliwy przypadek bom w porę pochwycił odległy tętent; jacyś jeźdźcy zdążali moim śladem - albo może zwyczajnie korzystali z tej samej drogi. Nie mieszkając, wprowadziłem konia w przydrożne zarośla. Wytężyłem wzrok i słuch. Czekałem cierpliwie do chwili, gdy grupa kilkunastu jezdnych minęła moją kryjówkę. Na czele, wysunięty o dwie długości, kłusował siwek; w mroku ujrzałem migające nogi zwierzęcia - i zmarszczyłem brwi: klacz szła inochodem. Uniosłem dłoń do czoła. Coś... coś zaczęło świtać mi w głowie.
Klacz? Lecz czemu właśnie klacz? Jakże mogłem to ocenić w ciemnościach?
Zastygłem, bom przypomniał sobie. Przed trzema laty podarowałem to zwierzę Annie Luizie. Piękną dwulatkę.
To... niepodobna! Czyżby zwykły przypadek? Mogło przecież się zdarzyć...
Lecz ta noc oduczyła mnie wierzyć w przypadki. Ileż inochodźców tej maści mogło być w Alide Sar? Trzy? A niechby i pięć! I oto właściciel któregoś z tych rzadkich zwierząt wybrał się na przejażdżkę... o północy... zmierzając od gościńca wiodącego z Re Alide... I tej nocy, gdy w niedalekim klasztorze parystek dokonano zamachu na dwoje członków Rodziny! Nie, hrabio Se Rhame Sar! Nie ma takich przypadków!
Pospiesznie dosiadłem konia i puściłem się śladem oddziału. Źle mi było w siodle, bom zdążył skrócić tylko jedno strzemię; przeto, nie bawiąc się w spacery, puściłem konia galopem, by możliwie najkrócej gonić grupę jeźdźców. Posłyszano, jak nadjeżdżam, i wszczęło się krótkie zamieszanie. Otoczono mnie i poczęto pytać natarczywie. Chciałem zbliżyć się do siwej klaczy, lecz osoba powodująca inochodźcem wyraźnie nie życzyła sobie rozmowy - człowiek ten stałe pozostawał w pewnym oddaleniu.
- Odpowiadać! - rozbrzmiało znowu. - Czego pan tu szukasz i kim jesteś?
- A któż ci dał prawo do zadawania mi pytań?! - krzyknąłem rozzłoszczony. - Nie z tobą chcę mówić! Z drogi zatem!
Trzymano mego konia za uzdę. Mój rozmówca podsunął mi przed oczy pistolet.
- Oto moje prawo do pytań - rzekł dobitnie. - Waszmość odpowiesz albo zaraz postrzelę cię z tej oto broni. Wybieraj.
Jednakże, po moim okrzyku, wokół jeźdźca na siwku skupiła się spora grupa jego towarzyszy; ludzie ci odebrali shadź jakieś instrukcje, bo w następnej chwili jeden zbliżył się do człowieka grożącego mi pistoletem, pozostali zaś, wraz z osobą, która mnie interesowała, ruszyli w dalszą drogę.
- Puszczaj, człowieku! - huknąłem. - Powtarzam, że nie z panem chcę mówić!
Usłyszawszy przekazaną mu szeptem wiadomość, jeździec schował broń.
- Proszę, panie, byś zawrócił - rzekł grzeczniej niż dotąd, lecz nadal stanowczo. - Nasz towarzysz ma ważną misję do spełnienia i każda zwłoka może mieć przykre następstwa. Proszę dać mi słowo, że nie pojedzie pan naszym śladem, a natychmiast ruszymy swoją drogą. W przeciwnym wypadku będę musiał zatrzymać pana w tym miejscu, choćby siłą. Proszę to rozważyć. Nie jest to moja decyzja i nie ja mogę ją cofnąć. Chcąc jechać dalej, będziesz musiał, panie, usunąć nas z drogi przemocą. To wszystko, co mogę powiedzieć.
Było oczywiste, że otoczony przez dziesięciu uzbrojonych ludzi nic nie wskóram. Musiałbym zdradzić swoje nazwisko - tego jednak nie mogłem i nie chciałem uczynić.
Powściągnąwszy gniew, zrozumiałem, że dalszy spór nie ma sensu. Zresztą, wiedziałem już, co chciałem wiedzieć: to nie Anna Luiza dosiadała siwka. Gotów byłem uwierzyć we wszystko, poza tą jedną rzeczą, że obawiałaby się zdradzić przede mną. Usłyszawszy mój głos, nie mogła przecież mieć wątpliwości. Nie, na honor, to nie Luiza dowodziła tymi ludźmi.
Naraz moja podejrzliwość zdała mi się omal niestosowna i śmieszna, ale też karygodna. Miałem jasno postawione zadanie: rozmówić się z Dostojną, donieść jej o wypadkach w klasztorze i uchronić Ranelę przed nowym niebezpieczeństwem, jeśliby takowe miało nadejść. Zamiast tego odbywałem nocne galopady, ścigając jakichś ludzi po gościńcach...
- Widzę, iż zaszło przykre nieporozumienie - rzekłem. *Jedźcie panowie swoją drogą, ja zaś ruszę swoją.
- Czy mam pańskie zapewnienie, że nie ruszysz za nami?
- Bądź waszmość pewien.
Na znak mego rozmówcy jeźdźcy rozstąpili się. Nie mówiąc już nic więcej, zawróciłem wierzchowca i ruszyłem do Re Alide.
Zajęty rozpamiętywaniem spotkania na trakcie, nie od razu dostrzegłem jasnoróżową poświatę, migoczącą słabo nad miastem; zwróciłem na owo zjawisko uwagę dopiero, gdy wiatr przyniósł stłumione głosy dzwonów. Chyba biły na trwogę? Posłyszałem je, gdym zatrzymał się znowu, by nareszcie dopasować długość obu strzemion. Ponadto zdało mi się, że trzasnęło coś raz i drugi, niczym dalekie echo muszkietowej palby... ale tego nie byłem pewien. Jednakże, co mówiła Ranela? Że wybuchną jakieś zamieszki.
W Re Alide lud burzył się wcale nierzadko, rozhukany, kapryśny i czujący swoją siłę - jak lud każdej wielkiej stolicy. W latach drożyzny chleba albo wtedy, gdy zarządzono dodatkowy pobór do wojska, lub ściągano nadzwyczajne podatki, łatwo wybuchały niepokoje. Ale teraz, w świetle słów Raneli i zdarzeń, które rozegrały się w klasztorze, wiedziałem prawie na pewno, że musiało pójść o coś innego.
Lecz o co?
Gdym dotarł do rogatki, łuna już nieco przygasła; także strzały nie powtórzyły się więcej. Ulice były puste. Zachowałem jednak ostrożność. Z całą pewnością nikt nie mógł mię rozpoznać, niemniej szlachcic... w nocy, pośród wzburzonego pospólstwa... mógł znaleźć więcej, niźli szukał.
Przejechałem po moście św. Eustachego i zobaczyłem, że wiadomości Raneli były jak najbardziej prawdziwe, a moje obawy słuszne. W ciemnościach wszędzie przemykały jakieś cienie, skupiano się w gromady i zaraz rozbiegano. U samego wejścia na most kilkunastu ludzi rozrywało bruk, wyłuskując wielkie kamienie. Gdym ich mijał, spoglądali nieżyczliwie i ponuro. Przejechałem jednak spokojnie. Lecz im dalej zagłębia- ; łem się w miasto, tym było gorzej. W kilku miejscach bruk zdjęto na wielkiej powierzchni, kamienie piętrzyły się, złożone w stosy. Tam, gdzie odsłonięte ziemię, kopacze ryli dziury; jazda konna była niepodobieństwem. Pożałowałem, żem nie zostawił wierzchowca na przedmieściu albo zgoła w jakichś zaroślach przy gościńcu. Najpierw myślałem szukać innej drogi, ale dałem spokój; to pewna, że podobne prace ziemne poczyniono już wszędzie. Zeskoczyłem z kulbaki, poklepałem wierzchowca po szyi i puściłem wolno, bacznie przepatrując mrok. Nie było całkiem ciemno, bo w wielu oknach migotały światła, bardziej jednak odgadłem, niż dojrzałem, że przejścia przez owe wilcze doły wieść muszą przy ścianach domów. Ominąłem kopiec brukowców, gdy zatrzymał mię okrzyk:
- Hola, panie!
Jacyś ludzie zbliżali się spiesznie. Dostrzegłem najrozmaitsze uzbrojenie: od drągów i rzeźniczych toporów, przez pałasze i szpady, do muszkietów nawet.
- Pan nie jesteś z nami! - wołano natarczywie i zaczepnie.
- Mój dobry człowieku - rzekłem - ani z wami, ani przeciw wam. Mam swoje sprawy i pilnuję ich. Wy pilnujcie swoich, jeśli łaska.
Swoje sprawy! - krzyknięto szyderczo i gniewnie. - A jakie to swoje sprawy masz pan tutaj, co proszę?!
Powinienem był obmyśleć jakiś wykręt, ale wezbrał we mnie nagły gniew. Doprawdy, zbyt wiele trosk mi ciążyło - i zbyt często stawano mi tej nocy na drodze! Najpierw owo niefortunne spotkanie na gościńcu, teraz tutaj. Miałem swoje zmartwienia i wobec owych zmartwień ci ludzie, ze swoimi drągami, rowami i stertami kamieni, wydali mi się zwyczajnie niedorzeczni. Z trudem przedkładałem sobie, że naprawdę cały ten motłoch ani myśli rozejść się do domów, jak nakazywałby rozsądek - ach, przeciwnie! Otóż zacni mieszkańcy Re Alide umyślili sobie, że będą kopać dziury, pytać mnie o głupstwa i przeszkadzać we wszelkich poczynaniach.
- Zostawcie mię, ludzie - rzekłem, siląc się na cierpliwość. - Chcę spokojnie przejść, tylko tyle.
- Tylko tyle? - zapytano z ogromnym oburzeniem. - Pan przecież nie wiesz, co mówisz!
To rzekłszy, osobnik, będący chyba przywódcą oddziału, pochwycił moje ramię. Wyszarpnąłem je i zdzieliłem zuchwalca przez pysk, ale tak, że usiadł. Zaraz potem z pomocą przyszedł mi przypadek - oto z głębi ulicy nadbiegł jakiś mężczyzna, wołając:
- Hej! Kto tu dowodzi?! Dragoni idą!
Wszczęło się zamieszanie. Pośród krzyków "dragoni! dragoni!" zaczęto się przepychać, ktoś doradzał odwrót, inni potrząsali toporami i pałkami. Łotr, którego spoliczkowałem, miał ogromną chęć wywrzeć na mnie pomstę za doznaną zniewagę nie dozwolono mu wszakże, bo oto z głębi ulicy istotnie dobiegł stukot końskich kopyt, najpierw słaby, a potem coraz wyraźniejszy. Poznano, że to nie przelewki. Usunąwszy się w cień, czekałem na sposobność, by odejść, nie rzucając się w oczy. Po raz pierwszy byłem pośród wzburzonego pospólstwa; czułem niesmak i głęboką odrazę. Cały ów rozgardiasz zdał mi się niezwykle przykrym, ale i groteskowym - tak jak groteskowy i przykry musi być widok wielkiej ciżby hałaśliwych szaleńców. Prawiem pożałował tych bezbronnych, bezmyślnych robaków, gdy pijani nocą i wielką swą liczbą (bo właśnie nadbiegły nowe mnogie gromady) zamierzali osierocić własne dzieci.
Pośród stukotu podków dragońskich koni słyszałem głuchy turkot...
Tłumiłem już chłopskie bunty, tłumiłem też rozruchy w Re Alide, bom od tego był prawą ręką mojej matki, bom dowodził wszystkimi wojskami i całą policją Valaquet. Nie lubiłem pospólstwa, bo doprawdy nie było czego lubić - alem wiedział, że lepiej i roztropniej rozgonić tłum batem, a potem rzucić jaki ochłap na otarcie łez, niż utopić ruchawke we krwi, biorąc śmierć głupców na swoje sumienie. Teraz jednak nie było mnie u boku Dostojnej. Dostojna zaś gardziła tłumem tak bardzo, że już sama duma powstrzymać ją musiała od jakichkolwiek, choćby powierzchownych rozważań co do metod postępowania. Metoda? Sposób? Dobry Boże, ależ potrzebny był tylko jeden sposób: skuteczny!
A skuteczne - i najskuteczniejsze - było właśnie owo głuche turkotanie, rozlegające się w mroku. Armaty.
Jak złodziej przemknąłem, skryty w cieniu murów, za plecy gromadzących się tłumów, wzburzonych, przestraszonych i gniewnyc-h. Wstrętne, tak... Wstrętne, ohydne i nieludzkie było to, co miano wyrządzić tym skołowanym, przepychającym się bez celu tam i nazad, łażącym bez ładu i składu ludziom z ich drągami i kamieniami. Tym bezmyślnym, popchniętym do buntu głupcom, z trocinami i szmatami zamiast mózgów.
Uciekałem od mającej nastąpić wkrótce rzezi, by rozmówić się z kobietą, która wydała rozkaz wytoczenia armat przeciw tłumom, nie wiedząc i nie myśląc nawet o tym, co czyni granat rozrywający się pośród ciżby.
Nigdy nie widziała wybuchu granatu. Wiwatówki pukające dla uczczenia jej urodzin ładowano przecież samym prochem.
* * *
Nim dotarłem do pałacu, usłyszałem salwę muszkietową - tylko jedną - i odgadłem, że dragoni spędzili motłoch, by nie przeszkadzał w porządnym i starannym ustawieniu artylerii. Śpię sznie przemierzając miasto, kilkakrotnie jeszcze zobaczyłem działa, rozmieszczone przy wylotach głównych ulic i na placach Strzegli ich muszkieterzy i dragoni. Nie myślałem już jednak p mającym wkrótce nastąpić samobójczym zrywie czarnych tłu mów, albo raczej, myślałem o tyle tylko, o ile masakra na ulicac l mogła mi być przeszkodą. Na sercu miałem sprawy daleko pi  ważniejsze niż przegnanie hołoty psującej ulice Re Alide.
Z niejakim trudem sforsowałem wysokie, mocne ogrodzenie, przypłacając ów wyczyn szpetnym rozdarciem kaftana. Przebrnąłem przez żywopłoty i ruszyłem w wybranym kierunku, nie zachowując przesadnej ostrożności; o tej porze raczej nie mogłem spotkać w ogrodach nikogo.
Trzy lata minęły od chwili, gdym po raz ostatni spacerował po tych alejkach; przecież dokładnie wiedziałem, jak trzeba iść i którędy. Przebudowano prawe skrzydło; wszakże miałem nadzieję, że centrum i skrzydło lewe nie zmieniły się zanadto. Były wejścia używane tylko przez domowników i służbę, wychodzące na ogród właśnie. Zamierzałem z nich dyskretnie skorzystać.
Alem nie przypuszczał, że przyjęcie wydane przez Dostojną trwa nadal. W mieście ustawiano baterie, zwrócone przeciwko pospólstwu; w klasztorze parystek podstępni nędznicy czynili zamach na członków Rodziny, ginęli ludzie porwani lodową, przerażającą śmiercią... Gdy tymczasem w pałacowych ogrodach Re Alide wciąż trwał bal - prawda, że będący już tylko marnym echem tego, co działo się wieczorem. Lecz przecież (nie do wiary...) wciąż jedzono, tańczono i wznoszono toasty, wciąż trwała wynaturzona, bo oderwana od wszystkiego świata, bezmyślna, żyjąca własnym życiem zabawa.
Ach, nie... Nie była wcale oderwana od świata. Pojąłem nagle jej cel i sens. Przecież, jeśli rozruchy w mieście skierowane były przeciw Dostojnej, już to jedno stanowiło wystarczający powód, by wicekrólowa zatrzymała swoich gości choćby siłą i zmusiła do zabawy, chcąc pokazać całemu światu, ile znaczą dla niej hałasy na ulicach. Tak, bal musiał trwać do rana.
Wiele czasu zajęło mi obejście tych rejonów parku, w których rozlegał się śmiech pijanych kobiet i nawoływania rozochoconych mężczyzn. Mogłem ryzykować; nie bardzo zdawało się możliwym, by poznano mnie, choćbym poszedł wprost w największy tłum. Lecz kaprysy losu są nieodgadnione, tej zaś nocy nie chciałem wyzywać szczęścia bez koniecznej potrzeby. Pragnąłem najpierw rozmówić się z matką. Bardziej jeszcze myślałem o ponownym spotkaniu z Luizą. Dostojna - wiedziałem dobrze - okłamie mnie albo zgoła odmówi odpowiedzi, już dla byle kaprysu, cóż dopiero dla ważkich, lecz sobie tylko znanych racji. Ale Anna Luiza nie była do tego zdolna. Wierzyłem jej i ufałem jak nikomu innemu na świecie. Nie mogła powiedzieć mi wiele już z tej choćby przyczyny, że na pewno sama mało co wiedziała. Była ślepym narzędziem w ręku naszej matki, podobnie jak Jasena i Ranela. Tylko Wanesa i ja mieliśmy prawo do małej cząstki władzy w Valaquet. Ale przecież liczyłem, że nawet te drobne informacje, jakie od Luizy uzyskam, będą więcej warte niż wszelkie inne - bo przynajmniej prawdziwe.
Małe drzwi w centralnej bryle budowli stanowiły wejście dla służby. Prawie nigdy nikt ich nie używał. Zdumiałem się, widząc stojących na warcie trzech halabardników z regimentu gwardii. Nigdy nie pilnowano takich miejsc, bo po co? Jakimi krętymi ścieżkami, na Boga, biegły myśli władczyni Valaquet, skoro jawnie ignorując bunt mieszkańców stolicy, zarazem ukradkiem obstawiała się strażą? Czego się obawiała? Skrytobójców? Na litość boską... Co się działo w tym pałacu, w tym mieście? Co tym razem było stawką w grze?
Zrozumiałem, że chcąc doprowadzić do rozmowy przed świtem, muszę skończyć swoje podchody. Nie mogłem dłużej zwlekać; zażegnąwszy niebezpieczeństwo w klasztorze, nie wiedziałem przecież, co jeszcze może nastąpić. Ranela mogła potrzebować pomocy. Już dość wiele czasu zmitrężyłem.
A wreszcie, choćbym nawet pragnął, co jeszcze mogłem uczynić, by pozostać nierozpoznanym? Miałem może wspinać się na balkon po uschniętym bluszczu? Czy też macać okna, licząc, że jedno z tysiąca będzie niestarannie domknięte?
Regiment gwardii pieszej był - kiedyś - szczególnie przeze mnie faworyzowany. Służyli w nim żołnierze doświadczeni i wypróbowani, legitymujący się ponadto, wszyscy bez wyjątku, szlacheckim pochodzeniem. Bardzo starannie dobierałem moich ludzi, sprawując nad tym osobistą kontrolę. Lecz trzy lata... Słabą mogłem mieć nadzieję, że choć jeden z wartowników jest człowiekiem dobrze znającym moją twarz. Bo teraz dla odmiany zależało mi na tym," by zostać rozpoznanym. Jakże mogłem inaczej przedostać się przez straże?
Wynurzywszy się z mroku, wkroczyłem na otwartą przestrzeń, blado rozjaśnioną odległymi światłami balu.
- Gwardia - rzekłem z wielkim spokojem.
Wartownicy poderwali się natychmiast, zagradzając mi drogę żeleźcami halabard. Pochwyciłem drzewca i lekko odepchnąłem je na boki.
- No, a cóż to? Kogo chcecie zarąbać?
Jeden z żołnierzy zawahał się nagle i wbił niedowierzające spojrzenie w rysy mojej twarzy.
- O, na Boga - rzekł stłumionym głosem, całkiem nieregulaminowo. - Wasza... wasza dostojność?
- Która kompania?
- Druga... pana Se Raes! - odpowiedział wartownik, wciąż oszołomiony i wyraźnie zbity 7 tropu, ale już z radością w gło" się i na twarzy. - Nie mówiono nam, że wasza dostojność...
Uśmiechnąwszy się lekko, żartobliwie odepchnąłem gwardzistę, specjalnie czyniąc ten gest cokolwiek poufałym. Minąwszy go, poleciłem:
- Zamelduj pan porucznikowi, że chwaliłem waszą służbę... A wreszcie, nic nie mów, sam mu powiem.
Gdym biegł w górę po wąskich, ciemnych schodach, usłyszałem, jak radośnie mówi towarzyszom, kim jestem i co to oznacza.
Obojętne. Nie myślałem już trzymać w tajemnicy mojej obecności w Valaquet.

VI


Nie wierzyłem, by ktokolwiek zajmował moje apartamenty. Choć wyjechałem na tak długo, miałem za całkiem pewne, iż pokoje czekają na mój powrót puste. Było mi to bardzo na rękę. Chciałem przecież widzieć się z Anną Luizą. Raz zrezygnowawszy z zachowania swego incognito, nie widziałem powodu, by natychmiast trąbić wszem i wobec, żem wrócił. Dlatego najpierw szedłem do swoich pokoi, których nikt nie zajmował, gdzie nie było żołnierzy ani służby. Sypialnia niewiele była oddalona od sypialni Anny Luizy, balkony zaś, połączone gzymsem wygodnym jak gościniec, od dziecięcych czasów służyły nam do składania sobie sekretnych odwiedzin. Najpierw były owe nocne spotkania okazją do płatania wspólnych psot i figli... Potem przemieniły się w schadzki kochanków.
Lecz czy Luiza na pewno była u siebie? Na chwilę wróciłem pamięcią do dziwnego spotkania na drodze do Torres, ale wzruszywszy ramionami, po raz kolejny odrzuciłem myśl jako niedorzeczną. Jednak czy ta noc, tak burzliwa i niespokojna, mogła pozostawić pierwszej gwardzistce Dostojnej czas na spoczynek, na sen? Może raczej winienem był jej poszukać wśród ostatnich bawiących się gości? Nie pomyślałem o tym wprzódy... Kto tam teraz pełnił honory domu? Lecz nie Luiza, na pewno. Słabo nadawała się do takiej roli. Prędzej Anna Jasena. Wkrótce miałem się przekonać, jak stoją sprawy. Przemierzając uśpione, wypełnione półmrokiem wnętrza, mimo woli czułem wzruszenie. Jakże dawno tutaj nie byłem! J.ak wiele wspomnień łączyło mnie z tymi ścianami, posadzkami... Jak serdecznie, rzewnie znajoma była Galeria Rycerzy, gdzie na licznych cokołach wzdłuż ścian stały zbroje, noszone kiedyś przez Kawalerów Bractwa. Jako chłopiec, z ogromnym podziwem i lękiem spoglądałem na groźne przyłbice, wierząc niezachwianie, że przez wąskie szpary obserwują mnie srogie oczy wielkich wojowników...
Ale - rzecz dziwna - nachodziły mnie tylko wspomnienia z dzieciństwa. Czy dlatego, że wszedłszy w wiek męski, odnalazłem się nagle w innym świecie? Gdzie nie było tajemnic za- klętych w kandelabrach, starych zbrojach i murach, bo ich miejsce zajęły tajemnice prawdziwe, zatopione w grzęzawisku intryg, wymagające postanowień, decyzji... Tak. Domy i pałace, wioski, lasy i miasta - wygląd tego wszystkiego przestał mieć znaczenie; zamiast miejsc i twarzy otaczały mnie SPRAWY. Jak najbardziej rzeczywiste i konkretne, lecz nie mogłem przecież wspominać ich tak, jak wspominałem swe dziecięce fantazje, rozbudzone widokiem czarnych przyłbic Kawalerów Zakonu Rycerskiego.
Zrozumiałem naraz, że owe przyłbice były mi droższe. Droższe niż wszystkie racje stanu prowincji Valaquet.
Nowa burza wspomnień rozpętała się, gdym oglądał zimne, tchnące pustką (bo nie kurzem bynajmniej) pokoje dostojnego Roberta hrabiego Se Rhame Sar. Lecz nie były to już wspomnienia dzieciństwa... O, przeciwnie. W każdym calu tych zimnych pomieszczeń żyła moja miłość do kobiety, ale miłość zniekształcona od występku, zakazana, l podszyta przeraźliwym mrozem, lodowatym tchnieniem, które oszukało moje życie. Bo w tej opuszczonej, lecz przecież mojej sypialni, od jaśniejącego w mroku łoża zdawała się iść ku mnie delikatna, serdeczna i szczęśliwa Anna Luiza - z zimnego zaś, skrytego w najgłębszej ciemności kąta spoglądała smutna, lecz groźna i gniewna zarazem Helena Se Rhame Sar. Królowa lodu i śniegu.
Wyszedłem na balkon - i lękałem się stanąć plecami do pustego pokoju. Oddychając głęboko, czekałem, aż ustąpi drżenie rąk i nóg. Potem wstąpiłem na gzyms.
* * *
W lichtarzu przy łóżku płonęło kilka świec. Anna Luiza nie spała.
- Nie wiem... - powiedziała sennie. - Chyba czekałam, tak... Nie mogę zasnąć, wciąż myślę o tobie... i przyszedłeś. Ale jak to możliwe? Przecież pojechałeś do Raneli?
Wyciągnęła rękę, lekko dotykając mojej twarzy, gdym pochylał się nad posłaniem. Począłem całować małe, ciepłe dłonie, potem usta, gorące i suche. Całowałem ją żarliwie, zapomniawszy, po co przyszedłem. Po raz drugi tego dnia znalazłszy się twarzą w twarz z moim snem, śnionym przez trzy lata, znowu nie umiałem mu się oprzeć. W zakurzonym, poszarpanym i zmiętym odzieniu, z pistoletami za pasem i potężnym rapierem u boku, leżałem w poprzek posłania, trzymając dłonie w puchu rozsypanych na poduszce włosów. Zepchnąwszy na bok kłęby pościeli, przygarnęła mnie mocno i załkała boleśnie, gdy ostre zapinki kaftana podrapały jej nagie piersi. Lecz wyraźnie chciała tego bólu jeszcze raz, i więcej, bo to ja go sprawiałem, stając się w ten sposób jak najbardziej realnym; łatwiej wierzyła, że naprawdę z nią jestem, że istotnie okrywam pocałunkami szyję, płatki uszu, gryzę usta i język...
- Jak bardzo... Jak... bardzo...
Oddychała głośno i szybko, gorączkowo wodząc dłońmi po moich ramionach i plecach. Jak długo to trwało?
Zbyt krótko.
Nie, przeciwnie. Trwało zbyt długo. Było kłamstwem i nie miało prawa się zacząć. Bom pomylił się po raz ostatni.
- Przyszłam tu, bo chciałam cię poczuć - powiedziała cicho, . z nieoczekiwanym szlochem. - Chciałam cię poczuć przez to łóżko... I tak bardzo chcę dzisiaj... ale nie! To koszmar, Boże... Przestań, odejdź. Już nigdy więcej, słyszysz?
Rzuciłem się w tył. Pojąłem... poznałem... Bóg mi świadkiem, że nie wiem, jakim to zaszło sposobem, że nie od pierwszej chwili... alem wreszcie poznał. Poznał ją, poznał!
Leżała nieruchoma, patrząc na mnie, ale chyba nie widząc. Płakała i dwa mokre strumyczki spływały z kącików oczu ku skroniom.
- Nigdy więcej - powiedziała raz jeszcze. - Nawet nie mogłam cię przywitać... Mogła Luiza i mogła Dostojna... Lecz nie ja. Więc wróciłeś, więc jesteś. Ale już nigdy więcej... nigdy więcej, Robercie.
Czy wiedziała w ogóle, co mówi? Nie miało to zresztą znaczenia, albowiem prawie nie słuchałem. Nie mogłem wykrztusić słowa, wreszcie otwarłem usta, lecz pytanie było prawie bezgłośne:
- Dlaczegoś to zrobiła? Na litość boską, Jaseno... Powiedz mi, dlaczego?
Uniosła zaciśnięte pięści i dotknęła nimi skroni.
- Bo wróciłeś! Przez trzy lata czekałam! Wszystko ci opowiem, wszystko usłyszysz! Teraz, zaraz! Tak, powiem ci dzisiaj! Wszystko i wszystko, wszystko!
Zwinęła się nagle, jakby przeszyło ją ostrze rapiera. Wyszczerzyła ku mnie zęby w niepojętym grymasie, drżącym w migotliwym blasku świec. Wyglądała upiornie.
- Czy myślałeś kiedy - pytała - że ja... czuję to samo, co ona? Uniosła pięść do ust i jęła przygryzać kostki palców.
- Czy myślałeś - pytała niewyraźnie, z bólem - że zawsze tam, za ścianą... samotna i niepotrzebna... budziłam się, rozpoznając twoje pocałunki... oddech... dotyk... Nie wiedziałeś? Nie, nigdy nawet nie pomyślałeś, że posiadłszy jedną... bierzesz obydwie...
Bardzo powoli wstałem z łoża - bom dotąd klęczał na nim, pochylony - i uczyniłem mały, słaby krok wstecz. Ale nagle uniosła się, chwyciła moją dłoń i przycisnęła do nagiej piersi.
- Tylko raz! - zawołała dziwnym gardłowym szeptem. Tylko raz całowałeś mnie naprawdę! Tak jak dzisiaj! Oszustwo... Och, kłamstwo, ohydne i upokarzające! Całowałeś mnie... lecz całowałeś JĄ, dla mnie miałeś tylko usta, nie serce! Tak jak dzisiaj... Ohydne, ohydne... Wtedy chciałam się zabić, nie umiałam...
Płakała. Wciąż trzymała moją dłoń, z całej siły.
- Ale... czujesz? Czy czujesz? Chociaż raz... chociaż raz dotknij Jaseny, nie Luizy! Czy jestem inna? Mów, powiedz! O, nie, jestem taka sama jak ona, jestem NIĄ! Słyszysz? Jestem nią... Tak samo myślę i to samo czuję. Krzyczałam, gdy ona tu krzyczała! Wiłam się... tak jak ona uderzałam pięścią twoje plecy... których nigdy... nigdy nie było...
Gwałtowny, spazmatyczny szloch pochłonął ostatnie słowa. Z całej siły uderzyła mnie w twarz, zerwała się i cofnęła, unosząc zaciśnięte pięści.
- Jaseno - powiedziałem cicho, wyciągając rękę. - Na wszystko co święte... nie wiedziałem. Słyszysz mnie? Nie wiedziałem, Jaseno. A ty... nigdy nie dałaś mi odczuć, że czujesz do mnie to co Luiza...
Nie wiedziałem, co mówię. Bo choćby i dała mi odczuć... to co z tego? Nie słuchała.
- Luizy nie ma w pałacu - rzekła z nagłym spokojem; było w tym spokoju coś przerażającego i jeszcze nim skończyła mówić, pojąłem, że usłyszę coś, co przebije mi serce. - Marzyłam o tym, że przyjdziesz, wymodliłam to... Chciałam...
- Jaseno, na litość boską.
- Chciałam ci powiedzieć - wciąż był w niej ten sam dziwny spokój, gdy cofała się krok za krokiem - że cię nienawidzę. Że nienawidzę... was oboje. Że pragnę, byście męczyli się... tak samo jak ja.
- Przestań - powiedziałem. - Jaseno, błagam cię. Przestań.
- Powiedziałam, czego chcę! - krzyknęła. - Waszego nieszczęścia, o tak! Już niczego więcej! Luiza pojechała do Torres! Czy wiesz, po co?
Zastygłem w bezruchu.
- Po co? - zapytałem niemo samymi wargami.
- Do Wanesy. By ją otruć... zasztyletować... By ją zamordować, Robercie. Z polecenia Dostojnej. To przez ciebie.
- Jesteś szalona - wyszeptałem, czując wszakże, jak oblewa mnie zimny pot. Bo widziałem... bo przecież widziałem ją na drodze do Torres. I już nie mogłem wierzyć, że to był zwykły przypadek.
- O tak, jestem szalona... Jestem szalona, bo ostrzegłam Wanesę. Bo zamiast niej zginie Ranela... Bo nienawidzę kobiety, która, zamiast być mi matką, zawsze była moją wolą i sumieniem...
- Jesteś szalona - powtórzyłem z trwogą.
- Ale już nie jestem niewolnicą. Podczas gdy Luiza jest nią bardziej niż kiedykolwiek dotąd. Gotowa sprzedać ciało i duszę, gotowa na wszystko, byle tylko zachować w ukryciu swoją tajemnicę. Ranela nie zdradza tajemnic, zaś Dostojna i ja miałyśmy milczeć... za cenę usunięcia Wanesy. I Luiza pojechała ją zabić. Tak, zabić! A tym chętniej, że Wanesa, dowiedziawszy się o twoim powrocie, natychmiast sprzedałaby ci jej sekret... Och nie, nie jej! Wasz sekret! Lecz wszystko na próżno, bo ja nie zamierzam milczeć. A dlatego, Robercie, że was nienawidzę.
- O czym ty mówisz, Jaseno? Na wszystko co święte... o czym mówisz?!
- Ależ o dziecku, Robercie. Czyż nie mówiłam, że czuję wszystko to, co czuje ona? Więc bądź pewien, że czułam także ból, gdy zabijała w sobie twoje dziecko... Słyszysz? Twoje dziecko!
Zamknąłem oczy. Nie pojąłem, co mi powiedziała.
- Nie, Jaseno.
- To dlatego musiałeś wyjechać. Ona była brzemienna. Wiesz, że to prawda. Dobrze wiesz! - krzyknęła.
- Nie - rzekłem z rozpaczą.
Spuściłem wzrok i powoli uniosłem otwarte, puste dłonie, jakbym chciał ujrzeć w nich coś, co pozwoli mi zaprzeczyć oczywistej prawdzie.
- Nie, Jaseno - powtórzyłem z bólem.
- Tak, Robercie. Ależ tak - mówiła, znowu z tym upiornym spokojem. - Cóż ja? Ja byłam tylko niewolnicą, najwyżej pokojową Dostojnej... Samotną, nieszczęśliwą kobietą, odepchniętą i wzgardzoną, zresztą nawet nie zauważoną przez jedynego mężczyznę, którego mogłam i chciałam kochać. Mężczyznę, z którym chciałam mieć syna. Marzyłam o tym i śniłam... Byłam i jestem nikim, Robercie. Nie musisz i nie możesz mi wierzyć. Tak, wybornie to pojmuję. Idź więc do Dostojnej, znajdziesz ją w sypialni i być może ujrzysz niejedno. Idź, zapytaj... i choć raz w życiu nie pozwól, by cię oszukano. Idź. Mówię ci... idź.
Odwróciłem się i poszedłem.
Białe, dwuskrzydłowe drzwi przybliżały się - rozkołysane, posłuszne rytmowi kroków. Zapomniałem, że trzeba je otworzyć i uderzyłem głową. Macałem rękami; trafiwszy na klamkę, nacisnąłem ją bezwiednie, bezmyślnie, i wyszedłem. Minąwszy przedpokoje, znalazłem się na korytarzu.
Szedłem do Dostojnej.
Kochałem więc kobietę, która nie mówiąc mi o tym, zabiła w swym łonie nasze dziecko. Wiedziała o tym Dostojna. Wiedziały Jasena i Wanesa... Tylko ja nie wiedziałem. Usunięto mnie. Oddalono. Bym nie przeszkadzał.
Nie przeszkadzał...
I teraz, w imię zachowania owej wstrętnej zbrodni w tajemnicy, gotowa była popełnić następną, równie straszną i ohydną: zabić własną siostrę. Z rozkazu... z rozkazu matki.
Włosy jeżyły mi się na głowie.
Kobieta. Przyjaciel... Człowiek. Jedyny człowiek na świecie, któremu ufałem jak sobie.
Gotów byłem oddać jej wszystko. Życie... Ach, życie! Cóż to: życie? Gotów byłem oddać cześć, honor... Gotów byłem pozostawić swoje hrabstwo, pozostawić Valaquet! Udać się na wygnanie, gdyby tylko tego zażądała. Gdyby tylko chciała dzielić życie ze mną i naszym dzieckiem. Jakkolwiek, gdziekolwiek... Wiedziała o tym dobrze. Lecz znaczyłem tyle, że nie powiedziała mi nawet. Dlaczego? Dostojna? Ach, Dostojna... Więc dobrze. Bardzo dobrze, matko.
Przed drzwiami do prywatnych jej pokoi stały straże. Jakżeby inaczej? Próbowano mnie zatrzymać, lecz był tylko jeden sposób: zabić. Powiedziałem ktom jest, dałem się poznać i przeszedłem. Narobiłem hałasu w przedpokojach, uderzyłem służącego, śpiącego pod drzwiami swej pani, gdy zerwał się i chciał mnie zatrzymać. Drzwi sypialni zamknięte były na klucz. Stary sługa raz jeszcze próbował przemówić do mnie, począł prosić i przedkładać racje - bo poznał intruza; przecież służył swej pani, gdym jeszcze był małym dzieckiem. Powaliłem go, cofnąłem się o kilka kroków i nabrawszy rozpędu, wyważyłem drzwi, mając za plecami przerażonych gwardzistów, gotowych tym razem powstrzymać mnie choćby siłą. Wpadłszy do sypialni, straciłem równowagę i upadłem, zaraz jednak zerwałem się. Zastygłem, klęcząc na kolanie. Pochwycono mnie za kark; w tej samej chwili usłyszałem wysoki, kobiecy głos:
- Precz! Wszyscy precz! Ooo... preecz!
Nigdym dotąd nie słyszał jej krzyku.
Służący i żołnierze uciekli.
Klęczałem dalej. Nieruchomo patrzyłem wprost w oczy człowieka, który - zdrętwiały, purpurowy na twarzy - stał przy wielkim kandelabrze, trzymając w dłoniach zapaloną świecę. Pragnął chyba odpalić odeń kolejne, lecz przeniósł ogień tylko na trzy... Teraz trwał skamieniały, krzyżując spojrzenie z moim. . Gorący wosk kapał mu na dłoń.
Powoli obróciłem oczy w bok. W skłębionej pościeli półsiedziała, wsparta na łokciu, z drugą ręką mnącą prześcieradło, potargana kobieta z dużymi, ciężkimi piersiami, o nagich ramionach, na których spod startego pudru widoczne były piegi... Jej twarz mieniła się w wyrazie wściekłości, ale i zdumienia, przerażenia, upokorzenia, wstydu. Otwarłem usta... i zacząłem śmiać się bezgłośnie, wstrząsany paroksyzmami zrodzonymi z pogardy, bólu i obrzydzenia. Doprawdy, wszystkie te uczucia mogły i winny znaleźć ujście tylko w huku pistoletowego strzału, lecz zawarłem je w potępieńczym, bezgłośnym chichocie.
- Precz! - rozkazała raz jeszcze, ale obok bezmiernego gniewu była w tym okrzyku szczera rozpacz... i prośba.
Może po raz pierwszy w życiu Dostojna prosiła?
Zobaczyłem bal urodzinowy, stado głupców jedzących i tańczących na pokaz... Armaty na placach i skwerach... Klasztor Czarnych Pokutnic, gdzie Ranela śmiała się i płakała, krzycząc: "Ja nic nie wiem!". I Luizę, pędzącą gościńcem do Torres, z zamiarem zabicia własnej siostry... Wobec tego wszystkiego wicekrólowa Valaquet, Pierwsza Dama Bractwa Rycerskiego, znajdowała przyjemność, dzieląc łoże z gachem. I wiedziałem dlaczego. Z tego samego powodu, dla którego trwał bal w pałacowych ogrodach. By udowodnić całemu światu...
Lecz co?
Może to, że nawet, gdyby wszelkie rachuby zawiodły, choćby podburzone przez Wanesę tłumy miały wedrzeć się do pałacu, choćby wszystko miało dobiec końca, ona, Dostojna Weronika Teresa Del Valaquet Se Alide Sar, będzie triumfować, bo żadne zwycięstwo'nie przywróci jej rywalce i córce raz odebranej godności i czci.
O tak... Bo ten tutaj, był gachem. Zwykłym gachem w białych, słabo zawiązanych gaciach, ponad którymi majaczył blady brzuch i tors porośnięty rzadkimi włosami. Mój brat... Mój przyjaciel i towarzysz, Bernard książę Se Potres. Ach, naprawdę! Tej nocy nie oszczędzono mi niczego!
- Hrabio - rzekł ochryple. - Na honor, panie hrabio... Na honor. Czy ten człowiek powiedział "na honor"? Piskliwy chichot szaleńca powrócił.
- Dos-tojna - rzekłem, bezgłośnie czkając w swej wisielczej wesołości. - Ksią... ksią-żę.
Skłoniłem się i wyszedłem, chichocząc.
W ostatnim przedpokoju, wytrzeszczając oczy, stał śmiertelnie przerażony służący. Pochwyciłem go prawicą za twarz i pchnąłem tak, że upadł. Śmiałem się, mijając żołnierzy.
Płakałem, idąc korytarzem.
* * *
Potem nagle, zaczęło mi zależeć na nich wszystkich... W nagłym olśnieniu zdało mi się, iż zaczynam odsłaniać kulisy toczącej się śliskiej gry. Och, obojętne przecież, czy obmierzła obecność pana Se Potres w sypialni mej matki była skutkiem, czy też przyczyną wojny, jaką jej wydała Wanesa. Obojętne. Wszakże, tak,czy owak, Dostojna i księżna Se Potres nie były tylko rywalkami w walce o władzę. Już nie. Gdybyż tak! Ale nie, niestety... Wobec tego, com widział, nawet mowy być nie mogło o jakimś pojednaniu. Ach, rację miała Ranela, powiadając, że w Valaquet nie ma miejsca dla dwóch władczyń! Lecz tym bardziej nie było - nie tylko w Valaquet, lecz zgoła na całym świecie - miejsca dla takich dwóch kobiet, co chcą mieć jednego mężczyznę. Niemało lat trzeba było, bym poznał tę prawdę i zrozumiał, co oznacza.
Istotnie więc rozruchy w Re Alide były dziełem Wanesy.
Więc zaprawdę Luiza i Jasena żywiły względem siebie nienawiść.
Naprawdę więc Dostojna mogła chcieć śmierci swojej najstarszej córki, a Luiza miała powód, by spełnić potworne polecenie matki...
I ujrzałem wyraźnie, że owe tryby zębate nieubłaganie wciągną między siebie wszystko, co znajdzie się w ich zasięgu. Czy możliwe, bym zdołał w nich utkwić niczym kamień i zatrzymał całą machinę?
Gdzie był klucz? Gdzie sprężyna tego mechanizmu? Czy klasztor? Posłano mię tam przecie. I nie bez przyczyny. Nie wiedziałem, jakim sposobem klasztor miałby się wiązać ze wszystkim, com usłyszał i ujrzał tej nocy w Re Alide. Przecież właśnie dlatego był - bo musiał być - ważny. Niepodobna, by posłano mię tam bez przyczyny. Niepodobna.
Przecież to właśnie w klasztorze natknąłem się na ludzi, służących mojej żonie hrabinie Se Rhame Sar. Jaka była jej rola? O tak... to bardzo możliwe, że od niej, od zmartwychwstałego upiora Valaquet zaczęło się wszystko!
Zapomniałem o wstrętnej obecności księcia Se Potres w sypialni Dostojnej. Zapomniałem o Luizie i o tym, co mi wyrządziła. Pamiętałem tylko, że jechała do Torres! Tam, gdzie chcieli uprowadzić mię ludzie przeklętej mojej żony. Lecz w Torres przecież miała być także Wanesa! Cóż to oznaczało?
Zaczęło mi się zdawać, żem odkrył przyczynę, dla której bliscy sobie ludzie stanęli naraz twarzą w twarz, miast ramię przy ramieniu. Ona. O tak, niepodobna, by było inaczej! Ona, ona... Wskrzeszona i ucieleśniona klątwa Valaquet!
Uwierzyłem nagle, że dość pokrzyżować plany tej, za którą byłem, jako prawowity mąż, odpowiedzialny, by otwarła się możliwość usunięcia zła nie tylko z przyszłości i teraźniejszości, ale i przeszłości.
Tak jakbym mógł sprawić, by okropna tajemnica, jaką mi odkryła Jasena, naraz okazała się fałszem i zapadła w niebyt.
Tak jakbym mógł oddać Wanesie to, co zostało odebrane. Męża, godność, cześć...
Tak jakbym miał dość czasu, by odsunąć śmiertelne niebezpieczeństwo grożące Kaneli...
Oprzytomniałem. I ujrzałem się nagle stojącym pośrodku zimnego, pustego korytarza. Snułem sny na jawie. Przede mną znajdowały się pokoje morderczyni, co zabiła własne dziecko i gotowa była na każdą nową zbrodnię, by to ukryć. Za plecami miałem sypialnię podstarzałej ladacznicy, gotowej zabrać męża własnej córce... a jakby tego było mało, wydać na rywalkę wyrok śmierci. O, doprawdy. Doprawdy, doprawdy...
Postąpiłem krok naprzód... i naraz poczułem, jak nogi uginają się pode mną. Czy sprawiła to długa i męcząca podróż, a dalej nieprzespana noc i jej liczne trudy, czy też niebywałe wzruszenia... może wreszcie razem wszystkie te przyczyny - dość, żem musiał przytrzymać się ściany. Poczułem zawrót głowy, przywarłem plecami do chłodnego muru i zsunąłem się w dół, aż do polerowanych płyt posadzki. Przekrzywiając głowę i poruszając ustami, patrzyłem na małego chłopca, idącego Galerią Rycerzy. Och, to jego przecież widziałem wtedy na trakcie... Tak, nie mogło być żadnej pomyłki... Choć twarz dziecka jawiła się niewyraźnie, skryta w półmroku Galerii, przecież poznawałem sylwetkę, którą goniłem spojrzeniem, gdy pędząca kareta niosła mnie do klasztoru. Teraz chłopiec szedł, unosząc czasem głowę i patrząc na groźne przyłbice Kawalerów Bractwa. Najpierw sądziłem, że przemawia do nich - ale nie. Słowa dziecka przeznaczone były dla mnie.
- ...posłano cię więc, hrabio, do klasztoru - mówił cienkim, dziecięcym głosem chłopiec - byś na własne oczy mógł ujrzeć, jak rzekomi najemnicy księżnej Wanesy porywają przeoryszę, twoją siostrę. Dostojna chciała pokazać, "że księżna Se Potres gotowa jest na wszelką niegodziwość. Zamach na Czarną Pokutnicę strzegącą Cudownej Ikony miał zwrócić nastroje przeciw księżnej; nie wiesz przecie, hrabio, iż pospólstwo w Re Alide, choć zawsze gotowe do wybuchu z lada jakiego powodu, wcale nie ma przywódcy. Rozpętano żywioł, po czym okazało się, że nikt nie jest odeń bezpieczny, bo nikt nad nim nie panuje. Ale naraz zjawiłeś się ty - naprawdę, w najgorszym momencie. Człowiek kochany przez żołnierzy... Ktoś, kogo boją się, lecz i szanują, tłumy... Czy była lepsza sposobność pozyskania w tobie sojusznika, jak unaocznienie obmierzłego czynu najstarszej Jwojej siostry? Koniecznie należało utrzymać twą obecność w tajemnicy, by księżna Se Potres nie ubiegła starań Dostojnej. Naraz jednak okazało się, że przechwycono list, w którym najemnicy Dostojnej potwierdzali przyjęcie zlecenia zamachu na Czarną Pokutnicę. Pozostało tylko usunąć księżnę Wanesę, i to usunąć natychmiast. Brakło czasu na szukanie wykonawców takiego rozkazu. Dostojna posłużyła się więc kimś, kto bez reszty od niej zależy...
Powieki ciążyły mi jak ołów; unosząc je z najwyższym wysiłkiem, coraz słabiej widziałem stojącego z opuszczoną głową chłopca.
- Przeszkodziła w tym Helena hrabina Se Rhame Sar.- rzekł cicho, klękając na jedno kolano.
Powietrze ściął nagły mróz.
- Jedyna prawowita władczyni Valaquet, nieszczęśliwa hrabina Helena, twoja żona, nie chcąc dopuścić, byś stał się narzędziem w rękach tych, którym ufasz, posłała do klasztoru swoich ludzi. Miałeś być wywieziony do Torres, gdzie poznawszy prawdę, mógłbyś wpłynąć na decyzje księżnej Wanesy, skoro na decyzje Dostojnej wpływu mieć nie mogłeś. Wraz z tobą miała być uprowadzona przeorysza; nic byś przecież nie wskórał, gdyby ludziom wicekrólowej, podającym się za najemników księżnej, udało się przeprowadzić planowany zamach. Owym porwaniem, mającym na celu zwrócenie prawdziwej wolności wam obojgu, hrabina Helena pragnęła odkupić choć malutką część twej dawnej do niej miłości.
Chłopiec wstał, odwrócił się i odszedł. Chciałem zawołać... lecz raz jeszcze krtań i płuca odmówiły mi posłuszeństwa. Wsparłem czoło o zimną posadzkę i leżałem tak.
- Tu wszyscy wszystkich nienawidzą, hrabio. Wszyscy wszystkich nienawidzą... Wszyscy... wszystkich... nienawidzą...
Mówiłem sam do siebie. Głos brzmiał głucho i obco.

VII


Wstawał świt, gdym przemierzał pałacowy dziedziniec. Nigdy dotąd nie byłem tak spokojny; nigdym dotąd równie jasno nie myślał. Powiadają, że taki spokój i pogodzenie z losem widuje się czasem u skazańców wstępujących na szafot. Gdy życie nieuchronnie dobiega kresu. Gdy nic już nie można przedsięwziąć i uczynić.
Ze mną wszakże było inaczej. Prawda, że minionej nocy utraciłem chyba wszystko, co utracić mogłem - bo swoją wiarę w bliskie mi osoby i całą miłość do nich. Ale przecież miałem jeszcze coś do zrobienia. Musiałem biec z pomocą do klasztoru. Co mówiła Anna Jasena? Że ostrzegła Wanesę, lecz zamiast niej zginie Ranela. Możliwe, że co miało się stać, już się stało. Wszakże nie umiałem i nie mogłem zaniechać tej ostatniej sprawy. Potem...
Cóż potem? Nie było żadnego "potem".
Wróciłem przecie do domu. Gdzie jeszcze mógłbym się udać?
Przemierzyłem dziedziniec, kierując się ku pałacowym koszarom. Może być, iż Dostojna posiała już ludzi, by mię odnaleźli i ujęli. Jasno rozumiałem, że uczynię to, com zamierzył, bądź zginę. Było mi wszystko jedno.
Tak właśnie: wszystko jedno.
Wobec rozruchów w mieście regimenty gwardii postawione być musiały w stan najwyższej gotowości. Potrzebowałem ludzi; ani mowy, bym zdołał wydostać się z miasta, pozbawiony zbrojnej eskorty. Widziałem przecie te ulice - i widziałem z bliska.
Czas naglił.
Padał deszcz, bardzo drobny deszcz ze śniegiem. Twarde, zimne drobinki uderzały mię w policzki. Wiatr porywał ową dżdżysto-śnieżną firanę i przemieszczał po pustym dziedzińcu, układając w ruchliwe fałdy.
Poderwałem wartowników i ujrzałem, że rozkazy Dostojnej jeszcze do gwardii nie dotarły. Wezwawszy pełniącego służbę . oficera, powiedziałem, ktom jest. Nie chciał wierzyć, alem pokrewieństwo z Dostojną miał wyraźnie wypisane na twarzy. Wreszcie, pośród ciemnej nocy, jakiś prosty żołnierz mógt mię nie rozpoznać lub zwyczajnie nie znać; wszelako oficerowie gwardii nie brali się znikąd. Człowiek ten, choć młody, musiał widywać mię przed laty i powinien poznać. Wymieniłem kilka nazwisk i kazałem sprowadzić którąś z noszących je osób.
- Spiesz się pan! - rzekłem sucho na koniec. - Doceniam, żeś służbista, lecz głupoty tolerował nie będę.
Oficer oddalił się spiesznie. Wrócił niedługo, prowadząc oficera gwardii pieszej.
- Se Raes - rzekłem, poznając go. - Nie witaj. I nie pytaj mię o nic, na Boga, dość już wszelkiej mitręgi. Prowadź, waszmość, gdzieś, gdzie jest sucho, daj mi papier, inkaust i pióro.
Liczyłem, że oficer spełni rozkazy, traktując to jako rzecz oczywistą, myślenie zaś zostawi na później. Kułem więc żelazo, póki gorące.
- Ale... wasza dostojność! Generale!
- Czekaj pan, nie skończyłem jeszcze. Kto dowodzi dragonami i jazdą?
Usłyszałem dwa nazwiska, ale jedno było mi obce, o drugim zaś oficerze kiepskie miałem mniemanie.
- To na nic - rzekłem, gdyśmy wchodzili do wartowni. - Papier, pióro. Spiesz się pan, kapitanie.
W mgnieniu oka dostarczono mi potrzebne przybory. Zasiadłem do pisania.
- Kto dowodzi bateriami w mieście? - pytałem, nie unosząc głowy.
- Pan Vel-Deery, wasza...
- I zacny generał Vel-Deery podjął się tego? Wytoczył swe baterie przeciw mieszczanom?
- Otrzymał rozkaz, generale.
- Dobrze, niniejsza... Jesteś pan - mówiłem, spiesznie zapisując kartę - moim generałem-adiutantem. Od zaraz. Bierz pan jazdę pod swoją komendę... z mojego rozkazu, natychmiast. Niech cię nie obchodzi, kto trzyma kompanie służbowe. Uniosłem wzrok, odkładając pióro.
Pochylił świecę, którą wcześniej wyjął z lichtarza, i nakapał wosku. Zdjąłem z palca pierścień, po czym odcisnąłem go mocno i wyraźnie.
- Masz pan swoją nominację, generale. Teraz spiesz się.
Pochwyciwszy mokre jeszcze pismo, wypadł na plac ćwiczeń. Oparłem łokcie na stole i ukrywszy twarz w dłoniach, przez chwilę mocno przecierałem powieki.
Półkompanie służbowe trzymały konie pod siodłem i wiedziałem, że stawią się na placu natychmiast. Tym bardziej, że wobec niepokojów w mieście rygory dyscypliny musiały być zaostrzone. Po krótkiej chwili wstałem więc i wyszedłem z wartowni.
Śnieg i deszcz zgęstniały.
Karne czwórki kirasjerów formowały się w zwykłym porządku. Dalej szli zielono-żółci dragoni. Już prowadzono konia dla mnie. Se Raes działał z szybkością, której po nim oczekiwałem; raz jeszcze mogłem powinszować sobie, iż dawny mój faworyt trzymał akurat służbę - kto inny mógłby czynić trudności w sprawie tak ważkiej jak bezzwłoczne podporządkowanie się dowódcy, który przez ostatnie trzy lata był nim tylko nominalnie, oddalony o sto mil... Gdym znalazł się w siodle, oficer przyklusował natychmiast i uchylił kapelusza.
- Generale.
- Dobrze, Se Raes. Daj pan rozkaz, ruszamy.
Otwarto bramę.
Drobne iskry śniegu z wolna przemieniały się w wielkie, lepkie płaty.
* * *
Kanonierzy drzemali przy armatach. Muszkieterży, z bronią zestawioną w kozły niczym na biwaku, przytupywali i rozcierali zgrabiałe od chłodu dłonie; tylko służbowe roty, wsparte na forkietach i z muszkietami na ramieniu, osłaniały milczące działa. Zbytek ostrożności, bo niewielkie grupki pospólstwa, widoczne tu i ówdzie, bynajmniej nie kwapiły się do szturmów na baterie. Żołnierze z niejakim zdziwieniem spoglądali spod ka-., peluszy na przemarsz jazdy; owo zdziwienie pogłębiało się, gdy rozpoznawano barwy gwardii i herby Rodziny. Elitarne formacje, których zadaniem było strzec pałacu i osoby Dostojnej, nie wychodziły przeciw tłumom z lada jakich powodów.
Se Raes wiódł kłusem i galopem na zmianę. Wyćwiczeni w rewiach, paradach i musztrach kirasjerzy nie łamali szyku nawet w ciasnocie ulic. Wolałem zająć myśli owym hucznym, groźnym przemarszem, niźli drążyć przyszłość. Przeszłość zaś... Przeszłość była koszmarem, złym snem utkanym ze zdradzonej miłości i śniegu. Gdzieś w sercu drzemało prawdziwie dziecięce - bo ślepe i nieczułe na żadne tłumaczenia - przerażenie. I ból, stępiony nagłością i nieodwracalnością zdarzeń. Później owo bolesne przerażenie miało wyrwać się z serca, wypełnić całą pierś i towarzyszyć mi przez resztę dni... Wtedy jednak, gdym z łoskotem podków setki koni biegł przez miasto, spiesząc ze spóźnioną pomocą mojej siostrze, nie myślałem o niczym, jak tylko o tym, by wydostać się z labiryntu ulic i pomknąć dalej, gościńcem, do klasztoru.
Im bliżej przedmieść, tym większą żywiłem nadzieję, że tłumy, onieśmielone światłem dziennym, widokiem armat na placach, wreszcie siłą owej jazdy, którąm wiódł, spłyną z ulic niczym strugi brudnej wody. Nie było moim zamiarem wdawać się w bitwy i potyczki. Chciałem tylko, by mi nie przeszkadzano.
Stało się inaczej. Oto, gdyśmy w pędzie mijali ostatnią baterię, jakiś oficer infanterii krzykiem i gestami próbował nas powstrzymać. Zagrodziwszy ulicę wiodącą wprost do mostu, omal dał się stratować; uskoczył w ostatniej chwili. To, co nie udało się jemu, sprawił widok na pokraczny zasiek, uczyniony z przewróconych wozów, rozmaitych sprzętów, wzmocniony kupami kamieni. Ach, więc przegrodzono ulicę! Widziałem przecie, jak w licznych miejscach czyniono ku temu przygotowania.
Możliwe, że zbliżywszy się stępa, samym swym widokiem zwarta masa kirasjerów skłoniłaby obsadę zasieków do ucieczki. Lecz wpadłszy w gardziel ulicy wyciągniętym kłusem, zostaliśmy posądzeni o atak; czasu na rozwagę nie stało - i oto, wraz z hukiem, barykada wypluła smugę dymu. Zaraz rozbrzmiały dwa kolejne strzały z rusznic. Ktoś spadł z konia i szyk od razu skłębił się na czele. O doprawdy, nie trzeba było tej próby, bym rozumiał, jak bezradna jest jazda w wąskich ulicach Re Alide! Kiedyś, gdym tłumił rozruchy, do głowy by mi nie przyszło rzucanie kirasjerów w zdradliwe, ciasne wąwozy. Ale teraz musiałem mieć jezdnych - i przecież nie do walki z motłochem.
Se Raes chciał nacierać, lecz nie pozwoliłem. Pistoletowa palba była tutaj na nic, zaś szturmy z rapierem w garści trwałyby zbyt długo; pierwej musiałbym spieszyć dragonów i jazdę, potem toczyć mozolną bitwę.
- Zawracaj!
Se Raes, choć nierad, powtórzył rozkaz. Zmieszane półkompanie, kirasjerzy z dragonami pospołu, poczęły ustępować w tył. Gdym tylko zyskał miejsce, skoczyłem do baterii.
- Kto tu dowodzi?!
- Kto pyta?! - odkrzyknięto z nie udawanym gniewem. Cóż to znaczy, wojujesz pan ot, tak sobie? Dano mi tutaj komendę i wszystkom trzymał na oku, a pan, oficerze, wprowadza mi tutaj jakieś nowe porządki!
Se Raes wycofał i porządkował jazdę.
' Ogarnął mię nagły gniew.
- Milcz pan! - zawołałem. - Se Raes, powiedzie mu, kim jestem! I daj zaraz ogień na ten zasiek! Znieś pan te fortyfikacje, bo, do wszystkich diabłów, sam zacznę odpalać armaty!
- Czyś oszalał, człowieku?! - ryknął artylerzysta. - Co mi pan tu chcesz rozpętać? Wojnę?! Muszkieterzy do mnie! Do kroćset diabłów, żebym... aach!
Przyskoczywszy, przeszyłem go rapierem.
* * *
Konie trzeba było wieść za uzdy. Roztrzaskany zasiek słabą stanowił przeszkodę; gorzej miała się sprawa z ciałami zabitych i poranionych. Skowycząca, skrwawiona masa babrała się w surowym mięsie i treści podartych jelit, przemieszanych ze strzępami odzienia, resztkami zdruzgotanej broni i kamieniami wyrwanymi z szańca. Wśród korpusów drgały ręce i nogi, czasem zaś tylko ich kikuty, wygrażające ostrymi odłamkami kości. Poślizgnąłem się, stąpnąwszy niebacznie na dziwnie równy, trójkątny płat skóry, jakby nożycami wycięty z grzbietu albo brzucha. Dalej ulicę zalegał porzucony w ucieczce oręż, tu i ówdzie, pośród snujących się dymów, pełzali jacyś ludzie niczym wielkie, ślepe chrząszcze. Rozbrzmiewały przekleństwa i wrzaski, ale ponad wszystkim falował wielki, spazmatyczny jęk bólu. Prowadziłem dalej, aż do mostu. Tam kazałem siadać na koń.
Droga do klasztoru była wolna.
Już w połowie mostu oddział, posłuszny komendzie, szedł pełnym galopem. Pozostawiałem za plecami przeklęte miasto hańby i zdrady - drżące w huku powszechnej palby. Basowym grzmotom dział wtórowały splecione w przeciągłe ryknięcia salwy muszkietów.
Zdało mi się - że hen! w przodzie - widać czarny słup dymu...
I począłem się modlić:
"Wielki Boże! Nie pozwól, by najbardziej pokrzywdzona, najłagodniejsza na świecie istota ucierpiała od niskich wojen, wznieconych przez małych ludzi. Niech ohyda, której byłem świadkiem w domu własnej matki, nie ma wstępu do miejsca, gdzie to słabe i bezbronne stworzenie trwa zgodnie z Twoją wolą, odkupując winy tych, co przyszli tu przed wiekami. Panie, spośród wszystkich, których kochałem, tylko ona jedna mi została... Zamiast miłości ujrzałem dziś samą nienawiść... tylko ona jedna pozostała taka, jaką pamiętałem i kochałem... Panie, grzeszyłem ciężko i sprawiedliwa jest Twoja kara, ale teraz przysięgam, że jeśli pozwolisz mi oddalić od niej zło, całą resztę życia spędzę w zgodzie z Twoją wielką nauką, będę szukał krzywd, jakie w życiu wyrządziłem,! naprawiał je. Ocal ją. Moje wysiłki są niczym, ale Ty potrafisz odwrócić nieodwracalne, zapobiec nieuniknionemu... Ocal mi ją, Panie. Nie pozwól, żeby brud i występek... Proszę, Panie. Proszę. Tak bardzo Cię o to proszę...".
Koń stękał, kaleczony ostrogami, z tyłu kopyta ciężkich kirasjerskich wierzchowców biły gościniec, wywołując potężny, nieustanny grzmot. Ten pęd na złamanie karku pośród mokrych, wielkich płatów śniegu, lepiących się do twarzy, był moją drugą modlitwą. Wierzyłem, że Bóg rozumie, jak wiele w tym pędzie zawarłem prośby i głuchej rozpaczy, która przełamawszy zaporę niemyślenia, wypełniła mię całego i bez reszty.
Wierzyłem - jak dziecko.
"Proszę. Proszę, Panie".
I prosiłem Go, myślą i galopem, aż zlitował się nade mną i dał znak, bym przestał. Bym zaniechał próżnej modlitwy i pośpiechu, bo modlitwy nie wysłucha, a na pośpiech jest już za późno.
Na poboczu drogi stał koń, a obok dojrzałem siedzącego pod drzewem, dziwnie skulonego mężczyznę. Wstrzymałem wierzchowca, bom poznał Dos-Nevilla.
Gdym przypadł doń i potrząsnął za ramię, ocknął się, zdjęty bólem. Najpierw nie mógł mówić, ale poznał mię i poruszył ustami.
- Na litość boską, Dos-Nevill... Mów pan. Pochyliłem się do samych jego ust.
- Pańska siostra... nie żyje... panie hrabio...
Cofnąłem się powoli. Zaraz potem, zdrętwiały, ujrzałem na twarzy konającego blady uśmiech.
- Zabiłem ją, hrabio - wyszeptał. Zrozumiałem, że bredzi. Ale on mówił dalej:
- O nie, to nie ja... To pan ją zabiłeś... hrabio... Wstałem, chcąc ruszać w dalszą drogę. Dos-Nevill, zebrawszy snadź siły, rzekł głośniej:
- Panie hrabio, nie myśl, żem oszalał... Umieram i oto moja spowiedź: sercem i duszą służyłem księżnej Se Potres, pańskiej siostrze. Kochałem ją tak bardzo... jak mężczyzna kochać może kobietę... Oto, jaką... odebrałem nagrodę.
Oderwał skrwawioną dłoń od piersi, pokazując poczerwie-. niałą szatę.
- Będąc gościem Dostojnej, zdobyłem tajne pismo... z którego wynikało, że Dostojna poleciła uprowadzić przeoryszę... Ujawnienie tego listu wkrótce po zamachu... Czy rozumie pan, co mówię, panie hrabio? Lecz oto zabrałeś mię ze sobą... i gdzie? Do klasztoru... Pomagałem panu, bom nie miał innych instrukcji... zresztą nie wiedziałem, jaka gra się toczy...
Chwycił go atak kaszlu.
- Lecz wkrótce po pańskim odjeździe pojawili się w klasztorze ludzie księżnej Se Potres... których rozpoznałem i którzy mię poznali... - rzekł po małej chwili odpoczynku. - Dowiedziałem się, że udaremniono zamach na księżnę. Pozwoliłem, by zamordowano przeoryszę. Na rachunek Dostojnej, panie hrabio... A przecież, gdyby książę Se Potres umiał lepiej pamiętać twarze...
Uczułem, jak świat pęka i rozpada się w drobne kawałki. Nie od razu poznałem, że z gardła dobywa mi się dziwny, urywany dźwięk; przecież był to przepoczwarzony, ale wciąż ten sam chichot, jaki wydawałem w sypialni mojej matki. Po policzkach spłynęły wielkie krople - może łzy, a może roztopione płatki śniegu.
- Oto, hrabio... moja spowiedź i zemsta. Kobieta, dla której poświęciłem honor... nagrodziła śmiercią moją wierność.
Usłyszałem dość.
Odwróciłem się i patrzyłem na siedzących w siodłach, spowitych w kłęby śniegu kirasjerów. Potem odwróciłem się znowu i minąwszy konającego, ruszyłem wprost przed siebie. Każda droga była warta innej. W Valaquet nie było dobrych dróg. Mogłem więc iść na bezdroża.
* * *
Wirujący śnieg opadał na zwiędłą szarą trawę. Stanąwszy, widziałem wokół właśnie tylko śnieg. Kotary utkane z białych płatków zasłoniły bijący w niebo słup dymu... także drzewa przydrożne i pozostawionych na trakcie, niepotrzebnych żołnierzy. Cały świat był śniegiem.
Tak właśnie. Z całego mojego świata... pozostał tylko śnieg.
Ujrzałem chłopca. Zbliżał się z opuszczona głową, powoli. Miotane wiatrem płatki zdawały się go omijać. Stanął tuż i podniósł na mnie oczy, wtedy po raz pierwszy ujrzałem jego twarz...
Była moją twarzą z dzieciństwa.
- Panie hrabio - powiedział.
Milczałem. Wtedy powoli wyciągnął do mnie rękę, podając gładką, niewielką kulę lodu... Tak, jak dzieci oddają swój największy skarb.
- Pani hrabina kazała mi powiedzieć, że zawsze pana kochała... kocha nadal i kochać nie przestanie. Kazała powiedzieć, że nie będzie walczyć o władzę w Valaquet, bo nie chce rządzić ani żyć bez pana.
Bryła lodu topniała w mojej dłoni; krople poczęły kapać jak wielkie, grube łzy. Nie inne niż te, które płynęły - mi po twarzy.
- Klątwa Valaquet nie bierze się z przeszłości, lecz z teraźniejszości. Na każdej ziemi i pod każdym niebem, gdy ludzie przestają odwzajemniać miłość, Bóg przeklina ich, panie hrabio.
Patrzyłem na dziecko mówiące o miłości. Było mną... ach, nie! To ja byłem tym dzieckiem... Wierzącym w miłość, aż odwrócili się ode mnie ci, których kochałem.
Kochać chciała mnie tylko kobieta, której nienawidziłem.
Bawiłem w Lazenne; mieszkałem w Loyniwe, rezydencji królewskiej, u boku monarchy... Lecz w Valaquet zostało .widmo dziecka, którym byłem niegdyś... a może i pozostałem. Wspomnienie o Robercie Se Rhame Sar.
- Pani kazała prosić, by jej pan przebaczył. Powiedziała, że klęka przed panem...
Chłopiec ukląkł.
- ...i prosi o jedno tylko słowo, które będę mógł jej przekazać od pana. Jakiekolwiek słowo... ale żeby w nim nie było nienawiści.
Woda, w którą przemieniała się lodowa kula, była prawie ciepła. Zrozumiałem, że bierze ciepło z moich dłoni... I pojąłem, że po pewnym czasie będzie równie ciepła jak one.
- Jedno słowo - rzekł chłopiec.
Czując ucisk w gardle, zapłakałem bezgłośnie.
- Dobrze. Idź i powiedz pani... Idź... i powiedz pani... Chłopiec czekał.
- Powiedz pani, że... przyjdę.



AKASA. FATANH. AMABE

Zrodzeni w nocy, z kamienia i grzechu kobiety" - głosi napis wyryty w głazie od wieków leżącym przy rozstajach w Carhon-Ree. Wieść niesie, że słowa te dotyczą starożytnego plemienia olbrzymich kotów-morderców. Ale nie należy chyba rozumieć ich dosłownie; być może jest ów napis tylko dziwną metaforą. Mordercy istnieli naprawdę - wszakże nie wiadomo, skąd się wzięli. Noc zaiste była ich domem, zaś wszystkie cechy kamienia - bo twardość^ nieczułość i chłód zaklęto w ich mrocznych sercach. Nie byli dziećmi Boga, nie miał wiec dla nich zbawienia ani potępienia. Trwali miedzy Piekłem a Niebem, zresztą także obok wszelkiej magii, a być może nawet - obok losu. Nie podlegali nikomu - i zginęli tak, jak żyli: samotnie, do końca tocząc walkę z wrogimi mocami, które zawładnęły ziemiami Hostenne i Saywanee. Ci, których kiedyś przeklinano, mając za najgorsze zło świata, przeszli do legendy jako niezłomni, nieustraszeni wojownicy, bijący się - bez żadnych już szans na zwycięstwo - nawet wtedy, gdy wszyscy opuścili ręce. Obojętni wobec czarów i magii, gardzący bełkotem jasnowidzów-wróżbitów, próbujących przejrzeć ich zamiary, stawili czoło najeźdźcom z północy, aż stal i ogień przypieczętowały ich zgubę w Starym Borze - ostatnim bastionie obrony. Nadeszły Stulecia Mroku, pod rządami sług księcia Gethora. Nikt już nie chciał pamiętać, kim w istocie byli Mordercy. Ujarzmione narody wspominały ich jako mniejsze zło. Może nawet jakieś... małe dobro? Tu i ówdzie poczęły krążyć baśnie-przepowiednie, mówiące o powrocie Morderców. Legendy o zastępach kocich wojowników, wyzwalających udręczone ziemie Saywanee. Zapomniano, że treścią życia tych istot, jedyną religią i dewizą, były słowa:
AKASA, FATANH, AMARE. Nie znaczące nic w żadnym języku - albo raczej znaczące zbyt wiele, bo w ich treści były najpierw: wojna i walka, krew i śmierć, potem także zniszczenie i zagłada, ale również nienawiść i zemsta, wreszcie ból, przerażenie i gniew...
Przeminęły Mroki, Saywanee odżyła i rozkwitła, chociaż nie wróciła już pod panowanie królów z dalekiej Nolandii. Niezawisłe księstwo zaleczyło rany, złowroga pamięć o Gethorze przyblakła. Zapomniano, i o Mordercach, bo zastępy bezlitosnych mścicieli-wyzwolicieli przestały być potrzebne. I tylko skała przy rozstajnych drogach w Carhon-Ree trwała na przekór upływowi czasu. Pewnego dnia ktoś skuł część napisu, siląc się chyba na dziwaczny żart. Pozostało: "Zrodzeni z grzechu".
* * *
W sercu Saywanee wznosi się strome wzgórze, zwieńczone koroną ruin - ponure to miejsce i cieszące się najgorszą sławą. Niegdyś ruiny były zamkiem, czarną, krępą budowlą z kamienia - siedzibą namiestniczki Gethora Północnego. Pozostały gruzy. Czarne Wieki dawno przeminęły, zabierając w otchłań historii upiorną księżnę Moranę. Nikt nie odwiedzał szczątków jej stolicy, choć mówiono o ukrytych wielkich skarbach. Lecz chodziły słuchy, że okrutna pani Zamku Ahar wciąż krąży w podziemiach fortecy i czeka. Na co, na kogo? Być może na pierwszą żywą istotę, której krew ogrzeje martwe ciało, napełniając tętnem zimne żyły...
I wreszcie pewnego dnia rzucono wyzwanie ponurej legendzie uroczyska. Nie skończyło się na przechwałkach, jak bywało dotąd, gdy podochoceni winem młodzi ludzie z hałasem gotowi byli ruszać choćby i przeciw diabłu. Tym razem śmiałkowie nie zawrócili w pół drogi, nie uciekli. Widziano dwóch ludzi - podobno szlachetnego rodu - wspinających się o świcie na szczyt wzgórza. Tego samego dnia wieczorem, na przedmieściu Ayonny, miasta leżącego u stóp Wzgórza Ahar, w położonej tuż przy trakcie oberży, zjawił się nie znany nikomu, mocno wystraszony pachołek. Wiódł cztery wierzchowce, z których jeden - pełnokrwisty ogier landyjski - wart był fortunę. Przybysz wzbudził podejrzenia, próbując sprzedać, zwierzęta; szybko wyszło na jaw, że był służącym jednego z owych szlachciców, których dostrzeżono w ruinach. Jego pan - najemnik, sprzedający swą szpadę każdemu, kto zapłacił - nie powrócił z wyprawy; przepadli też towarzyszący mu, uzbrojeni słudzy. Drugi szlachcic, inicjator przedsięwzięcia (noszący ponoć tytuł hrabiego) wieczorem samotnie zbiegł ze wzgórza, zabrał swego konia i odjechał w niewiadomym kierunku: pilnujący koni służący usłyszał tylko, że pozostali zginęli... Rzekomy hrabia miał w ciągu tej krótkiej wyprawy posunąć się o lat dwadzieścia: całkowicie osiwiał, dygotał jak starzec i z najwyższym trudem dosiadł konia Tyle zdołano wydobyć z przerażonego pachołka.
Tajemnicza historia na wiele dni dostarczyła pożywki rozmaitym plotkom i domysłom; w karczmach i oberżach wieczorne rozmowy przy winie krążyły wokół tej niesamowitej sprawy. Znów zbierały się grupki młodych bohaterów, gotowych wyruszać bez najmniejszej zwłoki... Jedna z wypraw prawie doszła do skutku - problem w tym, że wytoczywszy się z oberży, młodzi łowcy przygód zaraz poczęli wymiotować mocnym czerwonym winem i ciężko strawną wieczerzą. Wobec tak widomej klątwy Ahar (choć mówiono też, że to Bóg zlitował się nad pijakami...) wyprawa nie mogła się odbyć. Zapewne los grupki śmiałków stał się dla innych przestrogą, bo coraz rzadziej snuto plany zbadania starych ruin, wreszcie zarzucono je zupełnie. W licznych zajazdach i oberżach Ayonny jeszcze czasem bawiono podróżnych opowieścią o niezwykłym zdarzeniu, jednak ludziom miejscowym temat już spowszedniał. A wreszcie - jaką wartość mogła mieć historia, przyniesiona przez byle koniokrada? Nie takie rzeczy zmyślano, by usprawiedliwić występek i w ten sposób uchronić się od kary.
A jednak na Wzgórzu Ahar zaszły jakieś zmiany... Żyjący w jego cieniu mieszkańcy miasteczka nie umieli tego zauważyć; zbyt powoli zachodziła ta przemiana. Było tak jak z posadzonym koło domu drzewem: kto codziennie je ogląda, nie umie niczego dostrzec. Muszą minąć lata, nim gospodarz, zadarłszy głowę, zobaczy z nagłym zdziwieniem, jak wysoko drzewko wyrosło.
Minęła zima, potem wiosna, wreszcie nadeszło lato. Nie wiadomo, kto pierwszy zauważył, że na wzgórzu nie ma już ruin. Wznosił się tam zamek - zniszczony, obrośnięty chwastami, ponury i sypiący się w gruzy. Zaniedbany i opuszczony - jednak żadną miarą nie będący już tylko pryzmą pokruszonych kamieni i cegieł. Coraz potężniejszy i groźniejszy; coraz młodszy... Jakby czas na Wzgórzu Ahar odwrócił i przyspieszył swój bieg. Wyśmiano tego, kto pierwszy zauważył...
Tydzień później wyśmiano by każdego wątpiącego. Zamek Ahar wynurzał się z przeszłości w całej swej złowrogiej potędze.

I


Gwałtowna letnia burza przewaliła się w nocy nad miastem, zalewając ulice i domy potokami dżdżu. Niezliczone śmieci i odpadki, wypłukane z różnych zaułków, spływały koleinami, wyciśniętymi w ziemi przez koła chłopskich i kupieckich wozów. Obierzyny kartofli, łuski cebuli, nadgniłe kapuściane liście, jakieś wióry, szmaty, końskie i ludzkie odchody - wszystko to zaległo w lepkim błocie, czekając na kolejną ulewę, która dokończy dzieła oczyszczania miasta. Wysoki i szczupły człowiek w czarnej pelerynie, spod której wystawał koniec pochwy szpady, nadepnął coś, co było chyba starym ścierwem szczura, i zaklął - po raz dziesiąty, a może po raz dwudziesty tej nocy. Nie oświetlone, grząskie ulice, stanowiły istny labirynt, tym bardziej że wobec późnej pory i deszczu nie było kogo pytać o drogę. Zniechęcony mężczyzna z rozdrażnieniem zerwał kapelusz i spojrzał w niebo. Gęste czarne chmury przewalały się nisko nad ziemią - o świetle gwiazd i księżyca nie warto było nawet myśleć.
Powiał wiatr, przynosząc z głębi ulicy coś jakby słowa rozmowy dwóch lub trzech osób. Mężczyzna wsłuchał się bacznie, ponownie nałożył kapelusz i szybkim krokiem ruszył na spotkanie rozmawiających. Wkrótce dojrzał trzech pachołków miejskich uzbrojonych w kije; czarne sylwetki niemal całkowicie zlewały się z tłem nocy. Spostrzegłszy nadchodzącego, strażnicy przerwali rozmowę.
- Kim pan jest i co robi na ulicy o tej porze? - zagadnięto.
- Szukam pewnego domu - odrzekł wysoki mężczyzna, puszczając mimo uszu pierwszą część pytania. - Byłbym wdzięczny za wskazanie mi drogi. Chodzi o skład kupiecki... - tu padło nazwisko właściciela. - Czy zmierzam w dobrym kierunku?
- Obcy, pytający w środku nocy o dom zamożnego człowieka. Sam musisz pan przyznać, że to podejrzane?
Trudno wymagać manier i ogłady od miejskiego pachołka, który zresztą - grzeczny czy niegrzeczny - miał prawo do takich pytań. Jednak nocny wędrowiec nie grzeszył nadmiarem cierpliwości; pochyliwszy nieco głowę, rzekł cokolwiek niewyraźnie:
- Posłuchaj, człowieku: pytam o drogę i żądam odpowiedzi. Sprzykrzyło mi się stanie w tym błocie i buty mam całkiem mokre... Prowadź, gdzie należy, albo idź do diabła. Cóż to, nie macie latarni? - dorzucił z głupia frant.
- Zgasła - niepewnie odrzekł zapytany, zbity z tropu hardym tonem rozmówcy.
- Tedy ją zapal na powrót, a zobaczysz, do kogo mówisz.
Z pośpiechem wypełniono polecenie. Stróże miejskiego porządku pojmowali już, że zaszła bardzo przykra pomyłka. Skrzesano ogień i wkrótce latarnia rzuciła krąg światła, wyławiając z ciemności młodą, męską i przystojną twarz, której rysy... nic zupełnie nie mówiły zaskoczonym miejskim pachołkom. Za to wielce wymowny był błysk ostrza sztyletu, dobytego równo ze szpadą. Dwaj mężczyźni, śmiertelnie ugodzeni, osunęli się w błoto ulicy, trzeci puścił latarnię - która wszakże nie upadła na ziemię, albowiem w kółko uchwytu nieomylnie trafiła zakrwawiona klinga puginału. Czując ostrze szpady na gardle, przerażony pachoł spoglądał prosto w zimne, spokojne oczy zabójcy. Wypuścił z ręki okuty żelazem kij.
- Na miłosierdzie boskie... Mam żonę i dzieci, panie.
- Widzisz zatem, że nie warto było tyle pytać. Ruszaj przodem. Rad bym wreszcie dotarł do celu.
Roztrzęsiony stróż miejski potakiwał gorliwie i powiódł ulicą, niemal biegiem. Człowiek w pelerynie, milcząc, dotrzymywał mu kroku. Schował tylko szpadę, na ostrzu sztyletu wciąż kołysała się latarnia. Po upływie dwóch lub trzech minut przewodnik zatrzymał się.
- To tutaj, ten dom, panie... - wykrztusił. - Panie, mam czwórkę dzieciaków... Najmłodsze w kołysce, córeczka...
Mężczyzna w czerni skinął głową. Zdjął latarnię z klingi sztyletu i wcisnął jej kółko w dłoń tamtego, po czym krótkim, odmierzonym ruchem ugodził go między żebra. Nieszczęśnik wydał zduszony okrzyk; kurczowo ściskając latarnię, osuwał się wzdłuż muru, gdy morderca załomotał w drzwi. Uzbrojony był jak na wojnę - oto bowiem sięgnął do pasa i wydobył pistolet. Odwiódł kurek. Po chwili raz jeszcze zastukał, tym razem kolbą.
Coraz słabiej świecąca latarnia spoczęła na ziemi, obok drżącego w konwulsji ciała.
- No, dalej! - niecierpliwie mruknął nocny intruz, stukając po raz kolejny. Po czym jął szeptać sam do siebie z wisielczym humorem: - Raz, dwa, trzy... Kto otworzy drzwi? Gospodyni, gospodarz czy służba? Raz, dwa, trzy... No, dalej!
Z głębi domu dobiegły niewyraźne szurania; wkrótce jakaś kobieta zapytała niepewnie:
- Kto to?
Przybysz drgnął, spojrzał na dogasającą latarnię u swych stóp, po czym opuścił kurek pistoletu, chowając broń za pas.
- Sörgethergeft, siostro. Morderca - rzekł cicho, uśmiechając się z'prawdziwą tkliwością.
Postronny świadek zajścia, widząc człowieka w ten sposób anonsującego swoje przybycie (ba! i to człowieka stojącego nad ciepłym jeszcze trupem!), sądziłby zapewne, że postradał zmysły. Skwapliwość, z jaką zaraz potem otwarto drzwi domu, umocniłaby go w tym przekonaniu. Czyż nie był to jakiś senny majak? A jednak młody zabójca w czarnej pelerynie był istotą realną. Przekroczywszy próg domu, znalazł się w obszernej, zamożnie urządzonej sieni. Najpierw starannie zamknął za sobą drzwi, potem zdjął kapelusz. Złotowłosa dziewczyna w białej nocnej koszuli 'trzymała kaganek, oświetlając nim twarz przybyłego - teraz zakłopotaną i wzruszoną. Nikt by nie uwierzył, iż jeszcze przed chwilą te same źrenice spoglądały zimno na agonię niewinnych ludzi. Dziewczyna coraz szerzej otwierała przestraszone oczy, ale był to przestrach zrodzony raczej z niedowierzania niż trwogi przed nieznajomym. Cofnęła się mimowolnie, gdy przybysz wyciągnął dłoń.
- Ja... czuwałam dzisiaj... - powiedziała zupełnie od rzeczy. - Nie pozwoliłam służbie... - mówiła coraz ciszej. - Chciałam sama... otworzyć...
Ostatnie słowo dało się odczytać tylko z ruchu ust.
- Sayla - rzekł mężczyzna, walcząc ze wzruszeniem; głos z trudem przechodził przez ściśnięte gardło. - Przyszedłem zabrać cię stąd.
Dziewczyna w milczeniu potrząsała głową; łęk, zrodzony z niedowierzania, narastał w niej. Uniosła rękę, dotykając palcami ust, a potem policzka, jakby chciała się przekonać, że nie śni.
- Sayla - łagodnie ciągnął mężczyzna - wróć do nas, proszę. Czekamy tylko na ciebie.
Usta młodej kobiety zadrżały.
- Porzuciłam was - szepnęła. - Wolałam żyć między ludźmi niż z wami... Porzuciłam swoich braci. Zapomniałeś?
- Zapomniałem, wszyscy zapomnieliśmy. Minęło dwieście lat, Sayla, wszyscy narodziliśmy się ponownie. Jesteś jedną z nas.
Dziewczyna kręciła głową, zagryzając wargi. Nagle zapłakała. Kaganek upadł, pryskając gorącą oliwą. W mroku, łkając przez zdławione gardło, złotowłosa tuliła się do piersi przybysza, który obejmował ją mocnymi ramionami.
- Wiedziałam - mówiła chaotycznie. - Ja... czekałam na was... na ciebie... Czekałam przez tyle, tyle lat! Już myślałam, że mi nie przebaczycie. A ja tak bardzo, bardzo chcę być znowu z wami. Proszę, Cabral, zabierz mnie stąd!
- Tak, Sayla - zapewniał wzruszony młody mężczyzna. - Po to tutaj jestem.
- Nie potrafisz uwierzyć, jak ciężko... - mówiła, wciąż ze łzami. - Wszystko jest lepsze niż życie między nimi... Gdybym umiała umrzeć... to umarłabym!
Pocałował ją w głowę, we włosy. Poczuła gorący dotyk pierwszej i ostatniej wielkiej łzy.
Długą chwilę oboje trwali w milczeniu.
- Chodźmy, Sayla, czekają na nas. Straciłem zbyt wiele czasu - przemówił wreszcie Cabral, panując już nad głosem.
Dziewczyna odetchnęła głęboko, także próbując wziąć się w garść. Przybysz ujął ją pod brodę.
- Gdzie gospodarz? Domownicy, służba?
- Mój mąż... gospodarz wyjechał w interesach. Tylko służba. Nie trafisz po ciemku, daj mi... - zamilkła, czując w dłoni rękojeść sztyletu. - Poczekaj tutaj lub przed domem. Ubiorę się i przyjdę. - Raz jeszcze pociągnęła nosem, ale w głosie nie było już łez, tylko ulga, a nawet cień uśmiechu.
- Spiesz się.
- Ubiorę się i przyjdę - powtórzyła.
Skinął głową, choć nie mogła tego dostrzec w ciemności.
Wróciła po niecałym kwadransie, zupełnie odmieniona - i nie tylko męski strój podróżny był tego przyczyną. Niosła wielki kandelabr, roziskrzony tuzinem świec. Uśmiechnęła się, marszcząc nos i unosząc górną wargę. Wyciągnęła rękę ze sztyletem.
- Zatrzymaj go - powiedział Cabral. - Czy już?
Potwierdziła, unosząc wieko stojącej w kącie skrzyni. Wrzuciła do środka kandelabr. Cokolwiek było w kufrze, natychmiast zajęło się płomieniem.
- Niepotrzebnie - rzekł z przyganą Morderca, otwierając drzwi. - Zbiegnie się tu całe miasto.
- Przecież nie będziemy stać i czekać. Gdzie masz konie?
- Nie mam wcale. Na przedmieściu czeka kareta, nie chciałem jej wprowadzać w te zaułki.
- Och! - jęknęła, spoglądając na błoto za progiem.
- Chodź już, Sayla! - ponaglił, nie na żarty zniecierpliwiony. - Nie zdołamy zabić we dwoje wszystkich mieszkańców Ayonny. Dalej, na przedmieście!
Przekroczyli próg i spiesznie ruszyli w głąb ulicy. Natychmiast pochłonęła ich ciemność.

II


Tej samej nocy, w tym samym czasie, a więc nieco przed północą, kilku jeźdźców spotkało się na drodze wiodącej do starego młyna, leżącego pół mili za wschodnimi rogatkami Ayonny. Mrok dokładnie krył twarze i ubiory, niemniej z różnych szczegółów, tudzież z przebiegu prowadzonej rozmowy, dało się wysnuć wniosek, iż wszyscy ci mężczyźni należeli do stanu szlacheckiego.
- Zapewniam panów - mówił jeden ze szlachciców - że miejsce to specjalnie zostało wybrane. Nie ma niczego nadzwyczajnego, a już zwłaszcza groźnego, w jego lokalizacji.
- Ja zaś twierdzę, iż zarówno miejsce, jak i porę, a wreszcie samą formę zaproszenia tutaj, każdy zdrowy na umyśle człowiek uzna za podejrzane - oponował głos należący do innego jeźdźca. - Nie widzę powodu, dla którego miałbym jechać dalej.
- Dziwna rzecz, iż znalazłeś pan powód, by stawić się tutaj?
- Ba! - i to słówko wystarczyć musiało za odpowiedź.
- Zapewniam, że na końcu tej drogi czekają na nas przyjaciele.
- Ba! - rozbrzmiało w mroku raz jeszcze; mówiący nie krył powątpiewania.
Do rozmowy włączył się głos trzeci:
- Podzielam twoje wątpliwości, Del Sanres. Ale podzielam też opinię, że skoro dotarliśmy aż tutaj,' wypada uczynić ostatni mały krok. Jedźmy zatem.
Ton, jakim wypowiedziano te słowa, dowodził, iż mówiący jest człowiekiem o znacznym autorytecie, nawykłym do wydawania poleceń. Spór natychmiast zakończono. Jeźdźcy ruszyli bez zwłoki ku majaczącym w oddali światełkom; okazało się wkrótce, iż jest to poblask padający z okien młyna. Kopyta końskie głucho zadudniły na belkach wąskiego mostu, przerzuconego nad niewidoczną w ciemnościach, monotonnie szumiącą rzeką. Na obszernym podwórzu jeźdźcy zsiedli z koni. Natychmiast pojawiło się kilku pachołków z latarniami. Wierzchowce odprowadzono na bok, przybyli szlachcice zaś powiedzeni zostali do mieszkalnej części sędziwego budynku. Wkrótce znaleźli się w obszernej, dobrze oświetlonej izbie. Siedzący przy stole mężczyzna wstał na widok wchodzących.
- Witam panów i dziękuję za przybycie.
Mógł mieć lat pięćdziesiąt do pięćdziesięciu pięciu, lecz zdradzała to tylko twarz, włosy bowiem nie nosiły nawet śladu siwizny, zaś wysoka i zgrabna sylwetka przywodziła na myśl młodzieńca. Strój, utrzymany w szarych barwach, wskazywał na szlachcica, ale równie dobrze mógł być ubiorem zamożnego mieszczanina, bankiera albo kupca.
- Znana mi jest tożsamość każdego z panów, lecz zdaję sobie sprawę, że w drugą stronę wygląda to zgoła inaczej... Proszę o cierpliwość. Z pewnych względów wskazane jest tymczasowe zachowanie mojego incognito. Czy zechcą panowie poświęcić dwa kwadranse człowiekowi, który się nie przedstawił?
Zdrożeni mężczyźni, wciąż jeszcze stojący w progu izby,'nie kryli konsternacji.
- Nie, na honor, tego doprawdy zbyt wiele - przemówił wreszcie szlachcic, który na gościńcu tak żywo manifestował swe niezadowolenie. Po czym zwrócił się do towarzysza: - I co teraz, panie Vannon? Żądam jasnej odpowiedzi, gdzie właściwie i po co żeś mię przywiódł?
Lecz Vannon uchylił tylko kapelusza, skąpym gestem wskazując gospodarza izby, jakby mówił: "oto, gdzie są wszystkie wyjaśnienia".
- Zapewniani - rzekł znowu nieznajomy - że cierpliwość panów zostanie nagrodzona, a ciekawość zaspokojona. Teraz jednak, choćbym i chciał, nie mogę powiedzieć, kim jestem. Wymaga to pewnych... wstępnych wyjaśnień. Chcę ich właśnie udzielić, za pozwoleniem waszmościów.
- Doprawdy, dziwne to wszystko - odezwał się szlachcic, którego rozsądny głos położył nie tak dawno kres sprzeczce na drodze. - Tylko jedno pytanie: czy jesteś pan szlachcicem?
- Mam ten honor.
- A zatem, Del Sanres, pozwólmy tajemniczemu gospodarzowi zachować incognito przez czas jakiś. Doprawdy, byłoby rzeczą głupią przyjąć zaproszenie od nieznanej osoby i odbyć długą drogę po to tylko, by na miejscu nie poskromić ciekawości na kwadrans albo dwa. Pan Vannon na pewno podziela mój punkt widzenia. Sau-Rees, czy i ty także?
Czwarty spośród przybyszów, milczący do tej pory, krótko skinął głową.
- A zatem gotowi jesteśmy wysłuchać, co ma pan do powiedzenia. Żywię jednak nadzieję, iż nie każesz nam waszmość tkwić przy drzwiach? Przyznam, że nogi mnie już bolą, rad bym też powierzył komu płaszcz.
Gospodarz natychmiast przywołał służbę i zaprosił przybyłych do stołu. Jął częstować grzanym winem, lecz spotkał się z odmową; widać było aż nadto wyraźnie, że goście, choć gotowi wysłuchać nieznanego człowieka, równego im przecież stanem, nie życzą sobie z nim pić.
- Mów pan, proszę.
- Gdy najchętniej, mości Del Velaro, oddałbym głos właśnie panu. Zdaje się bowiem, że przyczyną naszego tutaj spotkania są czyny pańskiego kuzyna. Czy hrabia Del Velaro nie przedsięwziął przed rokiem pewnej niezwykłej wyprawy? Czy mogę zapytać, co stało się z pańskim krewnym?
Twarz zagadniętego spochmurniała.
- Bądź pan pewien, żem domyślał się związku... - zaczął. - Pytasz o sprawy prywatne i rodzinne. Ale dobrze, odpowiem, albowiem widzę w tym sens. Hrabia Del Velaro uwierzył w pewną legendę, związaną z leżącym nieopodal wzgórzem. Posiadł jakieś jego tajemnice. Niespełna pół roku temu został zamordowany, sposób zaś, w jaki dokonano tego ohydnego czynu... Raniono go szpadą, następnie dobito, przyłożywszy do czoła pistolet, a na koniec wyrwano z ciała serce - skończył surowo i krótko, uznawszy snadź, iż przebywa w towarzystwie mężczyzn, nie chłopców.
Przez chwilę przy stole panowało milczenie.
- Zapewniam wszystkich panów, że to, o co walczył zamordowany hrabia, nie ma nic wspólnego z legendą - rzekł gospodarz.
- Kuzyn waszmości zabrał ze Wzgórza Ahar starożytne Rubiny Przeznaczenia, które przed wiekami dały moc namiestniczce księcia Gethora Północnego. Pominę fakty z historii Saywanee, znane wszystkim tutaj, jak sądzę. Zamiast tego powiem, że hrabia Deł Velaro niechcący wskrzesił zło, które pragnął ostatecznie unicestwić. Zamek Ahar znowu żyje, zaś jego władczyni zawrze sojusz z Mordercami. Stanie się to jutro lub pojutrze, a najdalej w ciągu tygodnia. Hrabia Del Velaro został zamordowany, jak przypuszczam, przez najemnika, który ongiś towarzyszył mu w wyprawie na wzgórze.
- Kim był ów najemnik?
- Królem wszystkich kotów-Morderców. Przez dwa wieki nad resztkami tego plemienia wisiała dziwna klątwa Sörgethergeft. Została zdjęta przez nierozwagę hrabiego Del Velaro, tak przypuszczam.
Po krótkiej chwili milczenia odezwał się Del Sanres.
- Wielkie koty? - zapytał z wyraźnym powątpiewaniem. Zupełnie jak przed wiekami? Więc to nie jest legenda ani baśń?
- Owszem, wielkie koty. Zupełnie jak przed wiekami. Nie, to nie jest baśń.
- Cóż poradzą wobec muszkietowej palby? Wobec pistoletu i szpady? - indagował Del Sanres z konia, jeśli nie zgoła kpiną.
Gospodarz milczał. Nie otrzymawszy odpowiedzi, Del Sanres rozłożył ręce.
- Daruj pan.
Po czym znowu zaległa cisza. Lecz te dwa krótkie słowa nader wymownego i impulsywnego zwykle szlachcica zawierały wszystko: niewiarę w bajki, politowanie, wreszcie rezygnację wobec faktu, że uciążliwa, podjęta w ciemno podróż zaowocowała rzeczą banalną - mianowicie spotkaniem z pomyleńcem.
- Panie Del Sanres - cicho lecz dobitnie przemówił gospodarz - możesz pan podawać w wątpliwość moje słowa i nie żywię o to urazy, albowiem nie znasz mnie. Ale przecież nie bez powodu przybyłeś tutaj, jak sądzę? Jakie są te powody?
- Sam już nie wiem, na honor... Namowa starego przyjaciela, dla którego zawsze żywiłem, i nadal żywię, szacunek - padła odpowiedź. - A jednak, Del Velaro, obu nas wystrychnięto na dudków, przyznasz chyba?
Wezwany nie odpowiedział. Za to tajemniczy gospodarz uśmiechnął się nieznacznie.
" - Wygadujesz pan głupstwa - rzekł krótko. - Przodkowie waszmości prowadzili wojnę z Gethorem nawet wtedy, gdy sprawa od dawna już była beznadziejna. Zamek Sanres, rodowa siedziba świetnego rycerskiego rodu, był ostatnią broniącą się twierdzą w tych stronach. Twierdzą, której obrońców nigdy nie pokonano. Prapradziad waszmości, wraz z garstką towarzyszy, zmarł z pragnienia i głodu. Dopóki żył, noga nieprzyjaciela nie przekroczyła progu jego domu. Waszmość chcesz mię przekonać, że jesteś miernotą nie znającą najchlubniejszych kart historii swego rodu? Próżny trud! Twoi przodkowie, Del Sanres, nie walczyli z jakąś legendą, lecz z wrogim orężem i magią, pan zaś będziesz jutro prowadził dalej ich dzieło.
Twarz Del Sanresa przybladła. Szlachcic otworzył usta i... nie powiedział nic.
- Sau-Rees, pan zaś jesteś...
- ...człowiekiem nieszczęśliwym - cicho przerwał wezwany. - Odmieńcem, napiętnowanym przez dawno umarłe moce. Nie wiem, jakim sposobem dotarła do waszmości wieść o mnie. Tylko moi najbliżsi wiedzą o chorobie, którą w sobie noszę. Przyjechałem tu, bo po raz pierwszy zaświtała mi nadzieja. Nie wiem, czy uzasadniona.
- Chcesz pan być "uzdrowiony"? - zapytano ze zdumieniem, ale i kpiną. - No to wiedz, żeś przyjechał na zaproszenie drugiego trędowatego.
- Do czego zmierza ta rozmowa? - zapytał Del Velaro.
- Do uświadomienia waszmościom, że zaczyna się właśnie, być może, nowa wojna o Saywanee. Żałuję, lecz na razie nie mogę powiedzieć nic więcej. Proszę panów, byście mi zaufali.
- Ale czego pan właściwie oczekujesz?
- Deklaracji. Proszę panów o udzielenie mi pomocy w walce z odwiecznym wrogiem tego kraju. Gdy otrzymam zapewnienie waszmościów, iż udzielicie mi wsparcia, natychmiast zdradzę swą tożsamość, a także wszelkie swoje zamierzenia.
- Jeśli zaś odmówimy?
- Wyrażę ubolewanie, że z mojego powodu odbyli panowie niepotrzebną i męczącą podróż.
- Wszakże zdaje pan sobie sprawę, iż na razie usłyszeliśmy mniej niż nic? Dysponujesz pan wiedzą o nas samych, jak i naszych rodzinach, lecz poza tym nie usłyszeliśmy niczego, co nosiłoby choćby znamiona konkretu. Mówisz pan o nadchodzącej wojnie, odgrzebując stare historie, może nawet legendy... Gdzie są dowody? Jak chcesz nas przekonać, że nie jesteś waszmość szaleńcem? Powiadam to wprost i nie możesz żywić urazy, będąc osobą zupełnie nam nie znaną. Powtarzam więc: gdzie dowody? Czy masz pan cokolwiek na poparcie swych słów?
- Jeśli dostarczę dowodów, czy mogę mieć pewność, że żaden z panów nie cofnie się? Innymi słowy, pytam, czy tylko niewiara w moje słowa powstrzymuje panów przed opowiedzeniem się po mojej stronie?
Szlachcice wymienili spojrzenia.
- Jeśli udowodni pan, że mówi prawdę, będzie to oznaczać, iż proponujesz nam udział w przedsięwzięciu ważkim i chwalebnym. Szlachcic nie może odmówić pomocy w takiej sprawie.
Gospodarz nie pytał o nic więcej. Przywoławszy sługę, źamienił z nim kilka cichych słów. Służący wyszedł i wrócił zaraz, prowadząc mężczyznę średniego wzrostu i tuszy, najwyżej pięćdziesięcioletniego, dostatnio ubranego. Przybyły skłonił się, lecz nie podszedł bliżej, pozostając w połowie drogi między drzwiami a stołem.
- Pan Wigard jest zamożnym i ogólnie szanowanym kupcem. Mieszka tutaj, w Ayonnie. Mości Wigard, zechciej nam opowiedzieć swą historię. Twoja żona, czy tak?
- Moja żona - potwierdził wezwany. - Panowie, nie wiecie, bo i jakim sposobem... - ciągnął, coraz bardziej zmieszany. - Dość, że... Ale to nie z własnej woli! - zastrzegł natychmiast - Otóż moja żona... - urwał.
Del Sanres zwrócił się do siedzącego obok szlachcica, skąpym gestem wskazując kupca, jakby pytał: "O czym mówi ten człowiek, u licha?".
- Pan Wigard - powiedział gospodarz - pół roku temu poślubił kobietę, która bez żadnych wątpliwości należy do plemienia Morderców. Na usilną moją prośbę - podkreślił - wytrwał w owym związku aż do dnia dzisiejszego.
Del Sanres uniósł brwi, nie kryjąc lekkiego uśmiechu. Co najmniej niestosownego, zwłaszcza na twarzy szlachcica. Zdawał się pytać: "Kocica? Ach, więc niebrzydka?".
Kupiec spąsowiał.
- Ta istota - ciągnął szlachcic bez nazwiska, kładąc silny akcent na słowie "istota" - dawno temu odsunęła się od swoich współplemieńców, wybierając życie między ludźmi. Teraz, w obliczu pfzymierza Ahar z jej dawnymi współbraćmi, stanęła po naszej stronie.
- Daruj pan - powiedział Del Sanres, po raz drugi tego wieczoru.
Lecz tamten nieoczekiwanie uniósł się gniewem.
- Nie, to pan mi daruj! - zawołał. - Z całym dla waszmości szacunkiem: głupiś, Del Sanres, jak stołowa noga! Całe połacie tego kraju to po dziś dzień jedno wielkie pobojowisko, dość pogrzebać na byle polu, by znaleźć okryte zardzewiałymi zbrojami kości! Wszędzie ołtarze i omszałe obeliski, pokryte pismem najeźdźców z północy, wszędzie stare ruiny baszt i zamków, w których jeszcze nie tak dawno siedzieli oprawcy Saywanee! Tuż obok piętrzy się wzgórze, dźwigające zmartwychwstałą stolicę przeklętego imperium! Lecz liczący trzydzieści lat życia pan Del Sanres wie swoje. Dla tego oto szlachcica wszystko jest bajką, wymysłem, legendą lub zatęchłą historią.
Del Sanres, coraz mocniej czerwieniejąc na twarzy, począł wstawać od stołu.
- Ależ siadaj pan - rzekł gospodarz, już bez śladu gniewu, za to z ciężkim westchnieniem. - Nie obraziłem waszmości, bom nie miał takiego zamiaru. Rzecz w tym, Del Sanres, że to nie moje słowa budzą pańską wątpliwość. Pan nie wierzysz w Węzły Losu, zresztą w żadną magię; pytanie, czy wierzysz pan w Boga? Nie skrzyżujemy broni, albowiem nie przyjmę wyzwania i obojętna mi pańska wzgarda. Ale spójrz pan tutaj. - Na wyciągniętej dłoni leżał sopel lodu, który nie wiadomo skąd się wziął. - A teraz popatrz tam.
Lśniąca lodowa igła pomknęła w powietrzu i utkwiła w gardle kupca, który runął na podłogę, nie wydawszy jęku. Z okrzykiem zgrozy szlachcice poderwali się z miejsc.
- Imć Wigard - rzekł spokojnie gospodarz - pożegnał się właśnie z tym światem. Del Velaro, pan byłeś na wojnie... Sprawdź waszmość, z łaski swojej, czy nasz zacny kupiec na pewno wyzionął ducha. Widywałeś już ludzi zmarłych gwałtowną śmiercią.
Pośród głuchej ciszy wezwany podszedł do leżącego. Zbadawszy go, zacisnął usta i potrząsnął głową.
- Nie pojmuję, czemu miała służyć ta ohydna zbrodnia. Jak człowiek, hańbiący się takim uczynkiem, śmie twierdzić, iż jest szlachcicem?
- Mówić o śmierci to jedno, zaś zobaczyć nagłą śmierć to sprawa inna... Wciąż próbuję uświadomić panom, że jutro lub pojutrze wszyscy mieszkańcy tego miasta będą równie martwi jak ten człowiek. Mężczyźni, kobiety, dzieci...
- A więc to dlatego, by poruszyć nasze sumienia, zabiłeś pan tego biedaka?
- Ten, kto daje życie, może też je odebrać. Ten zaś, kto odbiera, mocen jest je przywrócić... Każdy zabójca może wskrzesić swą ofiarę, choć nie każdy to potrafi. Lecz przecież panowie nie wierzycie w te rzeczy! Panie Del Sanres?
Szlachcic pochylił się, by stwierdzić, że kupiec jest martwy ponad wszelką wątpliwość.
- Jeśli ten człowiek istotnie wstanie i przemówi, gotów jestem uwierzyć doprawdy we wszystko. Co nie zmieni faktu, żeś dokonał pan rzeczy wstrętnej.
- Panie Wigard - rzekł niesamowity gospodarz - wstań pan, proszę. Zasłabłeś.
Kupiec usiadł na podłodze, a potem wstał pospiesznie. Lodowy kolec zniknął, nie było rany ani krwi.
- W rzeczy samej, musiałem... Nie rozumiem...
- Dobrze się pan czujesz?
- Ależ tak, naprawdę nie wiem...
Zebrani w izbie szlachcice patrzyli nań jak na upiora. Lecz Wigard odebrał to jako zaniepokojenie okazaną przezeń słabością.
- Proszę się mną nie zajmować, przykro mi, że... - jąkał Nigdy dotąd nie zdarzyło mi się nic takiego.
- Nie wątpię - mruknął Del Velaro, dziwnie spoglądając na gospodarza.
- Po raz ostatni proszę panów, byście mi zaufali. I pomogli ocalić to miasto.
Zaległa krótka cisza, którą nieoczekiwanie przerwał Sau-Rees. Młody ten szlachcic, stale milczący, a nawet trochę smut. ny, stał przy oknie, spoglądając w niebo.
- Jeśli ma to dla panów jakiekolwiek znaczenie - rzekł niegłośno - gotów jestem ręczyć za szczerość naszego gospodarza. Jutro lub pojutrze to miasto ma spłynąć krwią - Skąd pan możesz to wiedzieć, na Boga? - zapytał zdumiony Del Velaro.
Sau-Rees odwrócił się tyłem do okna i skrzywił usta w niewesołym uśmiechu.
- Rozumienie przyszłości wcale nie jest rzeczą zabawną powiedział. - Zwłaszcza jeśli nie można.zapanować nad tym darem. Pan potrafisz, nieprawdaż?
Pytanie skierowane było do gospodarza. Ten skinął głową.
- Ja nie - szlachcic przy oknie westchnął. - Nici Losu splatają się na niebie w Węzły - rzekł do swoich towarzyszy - i czasem można je dostrzec. I jeśli są błękitne, jak te tutaj, to trzeba zrobić wszystko, by potargać Nici. Błękitne Węzły to śmierć. Jeśli uważacie, panowie - zakończył - że nasz gospodarz oszalał, to proszę o mnie sądzić to samo. Wiem, o czym mówi, i daję słowo, że nie kłamie.
Del Velaro i Del Sanres spoglądali po sobie.
- Niepodobna odmówić - rzekł wreszcie pierwszy z nich. Del Sanres, ci panowie zrobią swoje z naszą pomocą lub bez niej. Nie widzę, jaką ujmę miałaby mi przynieść próba ocalenia życia wielu ludzi. Stokroć bardziej wolę powiedzieć sobie, w razie czego, żem wyszedł na durnia, niźli splamić honor odmową. A jeśli nad mieszkańcami tego miasta istotnie zawisła groźba?
Po czym zwrócił się do gospodarza:
- Racz pan wreszcie powiedzieć nam swoje nazwisko. Chcę też wiedzieć dokładnie, kim pan jesteś i czego od nas żądasz?
Lecz odpowiedź nie nadeszła, albowiem w tej samej chwili wciąż stojący przy oknie Sau-Rećs rzekł podniesionym głosem:
- Pożar! Miasto się pali!
- To znak! - zawołał kupiec. - Znak od Sayli, od mojej żony! Przyszli po nią, więc podpaliła dom!
Wszyscy patrzyli na łunę.
- Podpaliłeś pan własny dom tylko po to, żeby...?
- Odprawiłem służbę, od tygodnia nikt tam nie mieszka, tylko ona... Nic cennego! - rozgorączkowany kupiec mówił szybko i gwałtownie, zaszła w nim wielka odmiana. - Nie mamy chwili do stracenia, ten pożar jest nam bardzo potrzebny!
- To prawda - potwierdził gospodarz. - Wskażemy winnych i skierujemy gniew mieszkańców miasta przeciw Ahar. Vannon będzie miał okazję wesprzeć tłum swoimi żołnierzami. Proszę panów za mną.
- Mości Vannon, jesteś pan wojskowym? - pytano ze zdziwieniem.
Szlachcic, który przywiódł do młyna pozostałą trójkę, skłonił głowę.
- Mam zaszczyt dowodzić stojącą w Ayonnie półkompanią muszkieterów książęcych.
- Nie pojmuję, co to wszystko znaczy? - indagował Del Velaro, zdziwiony i zaniepokojony coraz bardziej.
Gospodarz, zmierzający już w stronę drzwi, przystanął na moment.
- To znaczy - powiedział - że żołnierze księcia mogą pilnować porządku podczas niepokojów w mieście, lecz nie mogą bez powodu szukać na Wzgórzu Ahar czegoś, czego oficjalnie nie ma. Znaczy również - kontynuował, zdejmując czarną perukę i zrywając z twarzy sztuczne wąsy - że arcybiskup Wessel w żaden sposób nie może parać się starą magią Saywanee. Del Velaro, nie masz waszmość pamięci do twarzy! Widzieliśmy się kiedyś na książęcym dworze!
Uczynił niecierpliwy gest ręką.
- Dość mitręgi, proszę panów za mną.

III


Mała czarna kareta bez herbów minęła rogatki Ayonny, a następnie potoczyła się traktem na wschód. Z nieba znów kapały grube krople deszczu, chmury zniżyły się ku ziemi; w gęstym mroku konie szły galopem. Powóz trząsł i kołysał, na łuku drogi zaś przechylił się tak bardzo, że nieledwie cudem nie doszło do wypadku. Lecz pasażerowie karety za nic mieli niebezpieczeństwo, jakie kryła w sobie ta szaleńcza jazda; owszem, gdy po lewej stronie zamajaczył ponury stok Wzgórza Ahar, konie przyspieszyły, dobywając ostatnich sił w cwale. Wkrótce potem kareta zjechała na bezdroża. Nie mogło być już mowy o wściekłej gałopadzie. Grzęznąc w błocie i skrzypiąc, pojazd dotarł do małego zagajnika u stóp wzgórza. Tam się zatrzymał.
W samym środku pochmurnej nocy, dodatkowo w cieniu świerków, mrok był zgoła nieprzenikniony; najwprawniejsze oko zdołałoby dostrzec co najwyżej niewyraźne, rozmazane kształty. Ktoś otworzył drzwiczki karety, jakaś postać wynurzyła się z jej wnętrza - i natychmiast rozbrzmiał cichy okrzyk, przepełniony wzruszeniem. Najmniejszy z cieni otoczyło kilkanaście innych, prowadzono pospieszne rozmowy, pytano i odpowiadano. Mordercy witali odzyskaną siostrę.
Dwa cienie odłączyły się od innych, odchodząc na stronę.
- Czy już wszyscy?
- Niestety nie - padła odpowiedź. - Sehem i Carteal poszli do Ayonny. Zbyt długo cię nie było, Cabral!
- Poszli po mnie?
- A po kogóż by? Po ciebie i Saylę. W mroku rozbrzmiało przekleństwo.
- O świcie musimy być na wzgórzu. Wszyscy!
- I będziemy - obiecał Cabral. - Daj mi godzinę. Sprowadzę tamtych z powrotem.
- Godzina - przypieczętowano. - Ale ruszaj zaraz. Jak ich znajdziesz?
- Bez trudu. Zobacz.
Nad Ayonną coraz szerzej rozlewała się migotliwa, różowa poświata. Dało się słyszeć odległe bicie w dzwony.
- Sayla spaliła swój dom - wytłumaczył Cabral, nie tając dobrego humoru.
- Po co?
- Nie wiem. Ale dzięki temu łatwo odnajdę tamtych.
Zaraz potem cienie rozdzieliły się: pierwszy dołączył do pozostałych, drugi zaś zniknął w głębi zagajnika. Wkrótce rozbrzmiało parsknięcie wierzchowca i uderzenia kopyt o rozmiękłą ziemię. Drobnym- kłusem jeździec dojechał do traktu, po czym puścił konia galopem.
Łuna nad miastem przygasała. Umilkło też bicie dzwonów.
Strzelając spod kopyt strugami zimnego błota, niosący jeźdźca rumak przemknął obok starej gospody, minął pierwsze domy miasta i wpadł w wąskie uliczki. Cabral zgubił kapelusz; deszcz, przybierając na sile, zmoczył mu włosy i twarz. Odrzuciwszy w pędzie niewygodną pelerynę, czarny jeździec skręcił po raz ostatni, zmierzając prosto w stronę płonącego domu. Ciasna ulica pełna była ludzi, biegających i krzyczących bezładnie. Dźwigano cebry i stągwie, ustawieni w żywy łańcuch mieszczanie podawali je z rąk do rąk. Wjechawszy w ciżbę, Cabral obalił końską piersią kilku mężczyzn. Górując nad tłumem i czyniąc wokół siebie dodatkowy zamęt, liczył, że ściągnie uwagę tych, których szukał.
Ktoś pochwycił konia za uzdę.
- Gdzie pan jedziesz, na Boga? - krzyczał rozgniewany mężczyzna. - Nie przeszkadzaj, waszmość, jeśli nie chcesz bądź nie umiesz pomóc!
Wyjąwszy nogę ze strzemienia, jeździec wymierzył kopniaka. Uderzony w głowę mężczyzna puścił konia. Czarne ślepie lufy pistoletu patrzyło mu prosto w twarz. Zakrztusiwszy się z przerażenia, mieszczanin odwrócił się i uciekł. Cabral raz jeszcze rzucił okiem na dogasające zgliszcza domu - zaiste upiorny był widok pożogi pośród deszczu. Różowo-czerwona poświata kładła ruchliwe plamy na czarnym odzieniu Mordercy; było jasne, że jeśli ktokolwiek go szukał, musiał znaleźć. Rozważywszy to, jeździec poderwał konia, okręcił w miejscu i raz jeszcze naparł na łańcuch ludzi podających wodę. Spocony mężczyzna w koszuli krzyczał ochrypłym głosem, nagląc do pośpiechu. Osmalone włosy i sadza na twarzy dowodziły, iż bynajmniej nie trzymał się w bezpiecznej odległości od ognia. Teraz wołał, by dalej czerpać wodę; ponoć ogień szalał jeszcze w piwnicach. Podjechawszy doń, Morderca wyciągnął rękę z pistoletem. Huknął strzał, kula ugodziła nieszczęsnego w tył głowy, rozrzucając strzępy mózgu i odłamki czaszki. Czarny jeździec upuścił wystrzeloną broń, raz jeszcze spiął konia i gdy zwierzę stanęło dęba, uniósł drugi pistolet Błysk i grzmot kolejnego wystrzału, godzącego tym razem w niebo, ponownie oznajmiły: "Tu jestem!". Pośród krzyków przerażenia i zgrozy niosący przeklętnika wierzchowiec stratował ciało zastrzelonego i przedarł się przez ciżbę. Ludzie rzucali swoje cebry i stągwie, uciekając. Cabral, odjechawszy pod ścianę najbliższego domu, wyjął z olstrów przy siodle jeszcze dwa pistolety, z których jeden zatknął za pas. Nieprawdopodobna była ilość oręża wiezionego przez tego mężczyznę - oto bowiem z sakwy przy kulbace wyłonił się granat armatni.
- Raz, dwa, trzy... - rzekł Cabral ze stoickim spokojem, choć nikt spośród ogarniętych paniką ludzi nie mógł go usłyszeć. Dwa i trzy... Kto przeszkodzi mi?
Wypaliwszy w lont granatu, odczekał długą chwilę, po czym wziął tęgi zamach i cisnął bombę tam, gdzie chwilowo ścisk był największy. Głuchy wybuch targnął powietrzem i natychmiast rozbrzmiały jęki, wrzaski, skowyty. Kierując konia pod prąd uciekających, Morderca pojechał ku miejscu, gdzie w krwawym błocie babrali się okropnie poranieni ludzie. Wyjąwszy szpadę, jął jeździć tu i tam, krótkimi pchnięciami dobijając rannych. Ogarnięty desperacją mężczyzna biegł z siekierą, rycząc, rozpoznawszy widać sprawcę zamieszania. Cabral wymierzył z ostatniego pistoletu. Trzasnął kurek, lecz wilgotny proch nie zajął się na panewce; podrzuciwszy broń w dłoni, Morderca rzucił nią w napastnika - i nie trafił. Nadbiegający wzniósł siekierę do ciosu; Cabral błyskawicznie wysunął przed siebie szpadę i - nim przeszyty klingą człowiek upadł - wyrwał mu z ręki topór. Ulica opustoszała; pragnąc wykorzystać darowany przez los oręż, jeździec musiał puścić się w pogoń za ostatnim z uciekających. Zbliżywszy się, zakręcił siekierą nad głową i cisnąwszy potężnie, rozłupał zbiegowi kark.
Pożar, z którym nikt już nie walczył, rozpalał się na nowo. Tkwiąc w siodle, pośrodku pustej ulicy, w błocie której leżały ciała pomordowanych, czarny jeździec czekał na dwóch ludzi, zbliżających się szybkim krokiem. Lśniły w blasku ognia obnażone ostrza rapłerów.
- Na honor, przyjacielu! - rzekł wesoło jeden z nadchodzących, młodziutki chłopiec, prawie dziecko. - Jeszcze przed kwadransem gotów byłem iść o zakład, żeś upiekł się w tym ogniu. Gdzie Sayla?
- Czekamy tylko na was. Gdzie wierzchowce?
- W zaułku, o ile ktoś ich nie skradł. Powiadam ci, Cabral, pełno tu złodziei. Strach pokazać sakiewkę, bo odbiorą.
Milczący towarzysz chłopca otarł krew ze szpady i schował oręż do pochwy.
- Chodźmy już - rzekł półgębkiem. - Głowę daję, że posłano po żołnierzy.
- Ech, żołnierze! - Młodzieniec śmiał się. - Paru było tutaj. Pilnować porządku przy gaszeniu, jak rozumiem. Cóż się dziwić? - filozofował, biegnąc przy koniu Cabrala. - Przy pożarze bogatego domu łatwo o zabór mienia. Rozkradliby wszystko, bez dwóch zdań. A właściwie, czemuś podłożył ogień, co? Cabral?
- To Sayla. Gdzie te konie?
- A, ot, tutaj... Ukradli! A nie, są! Oto są! - chłopiec nie krył zdumienia. - Nie do wiary, i któż pojmie tych ludzi? - wydziwiał, wskakując na siodło.
- Dalej, jazda. - Jazda! Jazda!
Kopyta trzech wierzchowców wybiły rytm galopu. Za plecami jeźdźców odżywała wielka łuna, tonąc w pogłosie dzwonów.

IV


Stara droga, wiodąca na szczyt wzgórza, zachowana była w znakomitym stanie, jeśli wziąć pod uwagę jej wiek. Przez stulecia nikt jej nie używał, ale i nie naprawiał. Wijąc się ostrymi zakosami, prowadziła aż do wielkiej bramy. Solidne dębowe wrota, nabijane ćwiekami, kpiły z legendy o dwóchsetletniej śmierci miejsca. Ktoś dbał o Zamek Ahar; jakaś moc - obojętne, ludzka czy nadludzka - przywróciła mu dawną siłę. Owszem, tu i ówdzie jeszcze walały się gruzy. Prawda, że potężne mury obrosły zielskiem i mchem. Rzeczywiście, budowla wyglądała na bezludną. Ale bynajmniej nie na porzuconą.
Brania stała otworem; kilkunastu jeźdźców wjechało na dziedziniec i poczęło rozglądać się dokoła, nie schodząc z kulbak. A przecież niespełna przed rokiem dwaj śmiałkowie z wielkim trudem, pieszo, wspinając się na zbocze, omijali dziury i wykroty, później forsowali pryzmy gruzu...
Mokry Świt z wahaniem otulił kłębami mgły krępe baszty, blanki murów obronnych, dachy zabudowań gospodarczych i mieszkalnych. Jeźdźcy zsunęli się z siodeł i puścili konie samopas. Zwierzęta nie okazywały trwogi; poczęły z niezmąconym spokojem skubać chwasty rosnące między kamieniami dziedzińca. Ponoć jeszcze niedawno nawet nietoperze i ptaki omijały upiorne Wzgórze Ahar.
Dzwoniąc ostrogami, z dłońmi opartymi na gardach rapierów, przybysze ruszyli w stronę wejścia do budynku mieszkalnego. Pokonawszy kilka stopni, przekroczyli próg. Bez żadnych wahań przemierzali mroczne korytarze; mogło się wydawać, że świetnie znają ten dom. Rzeczywiście... Przed kilkoma wiekami korytarze i komnaty Ahar oglądały ostatnią ich walkę. Potem dusze poległych wojowników, których nie chciał Bóg i których bał się Szatan, nieświadome swej tożsamości, przez dwa wieki błąkały się po świecie, uwięzione w ciałach zmarłych ludzi. Gdy naraz stały się potrzebne. COŚ zapragnęło tych dusz, COŚ tchnęło życie w pożyczone ciała. Wróciła pamięć...
Siedemnastu Morderców - wszyscy, którzy przeżyli bitwę z Gethorem w Starym Borze, by wkrótce potem zginąć w zaniku Ahar - siedemnastu ostatnich Morderców przyszło, by odnaleźć swego wodza. Król wszystkich kocich plemion, przez stulecia kryjący się pod przybranym nazwiskiem Hamireza, od roku gościł w domu księżnej Morany Del Ahar. Kobiety, która przed setkami lat ofiarowała mu swą niesamowitą miłość, a wzgardzona próbowała zdobyć wzajemność za pomocą siły.
Pani zamku - a niegdyś wszystkich ziem Saywanee - przyjęła Morderców w wielkiej sali biesiadnej. Ciężkie stoły przykryto białymi obrusami, jak do uczty; tysiąc świec migotało w kandelabrach i lichtarzach. Jednak brakowało nakryć; stały tylko kielichy, blask ogni zaś obnażał ubóstwo przepysznej niegdyś komnaty. Zniknęły tkaniny i futra okrywające ściany; przepadła najświetniejsza w świecie kolekcja oręża; brakowało kobierców. Nade wszystko zaś nie było szpalerów szkarłatnych halabardników ani żadnej służby. Nikogo.
Wysokie krzesło odarto ze złotej blachy, którą kiedyś było obite. Obok, opierając na nim ramię, stał olbrzymi mężczyzna, odziany w czerwień i czerń. Księżna w zielonej sukni, odsłaniającej nagłe ramiona, z namysłem spoglądała na wchodzących. Przeraźliwy chłód bijący od kamiennych ścian komnaty, którego nie mogły złagodzić liche płomyki świec, nie doskwierał jej wcale. Obnażone ramiona nie zadrżały; przeciwnie, cała postać pani zamku zdawała się emanować ciepłem, zaklętym w nieprawdopodobnej urodzie. Czarnowłosa i czarnooka, była księżna Morana pięknością doskonałą, absolutną i skończoną. Wyglądała na lat trzydzieści. Liczyła trzydzieści razy tyle. Nie znała żadnych zaklęć, obrzędów ani czarów, nie czerpała z magii. Sama była magią.
A więc tym, czym najbardziej gardził kot-Morderca.
Przecież było coś, co kiedyś, przed wiekami, zbliżyło te istoty i połączyło we wspólnej walce. Miłość do Saywanee. Księżna kochała swój zbryzgany krwią kraj - tak samo jak myśliwy kocha swoje bory. Wyrzynała setki i tysiące ludzi... Skazała się na śmierć i dwóchsetletnie cierpienie, stając w obronie poddanych, gdy próbował ich skrzywdzić ktoś inny. Lecz o tym historia milczała. Nikt nie wiedział, że wezwani przez Moranę Mordercy porwali ze sobą do grobu COŚ OBCEGO, przy czym czarna magia Gethora była niczym. COŚ, co nie umiało bądź nie chciało zdobywać zaklęciem i mieczem nowych krajów, jak Gethor. Pragnęło tylko nimi rządzić...
Bo dziwnie szydercze kręgi zataczała historia. Uważani niegdyś za najgorsze zło świata Mordercy stawili czoło złu większemu, które przyniósł książę Gethor Północny i jego namiestniczka Morana. Potem jedni i drudzy połączyli siły przeciw czemuś jeszcze gorszemu. To dlatego Mroki odeszły. Dlatego że w tej wojnie wszystkich przeciw wszystkim nie było żadnego zwycięzcy.
Siedemnastu Morderców stanęło we wnętrzu podkowy, utworzonej przez nakryte bielą stoły. Żaden z przybyłych nie zdjął kapelusza, nie przemówił ani się nie pokłonił. Siedząca na wysokim krześle u szczytu stołu kobieta przygryzła lekko usta, po czym obejrzała się na olbrzyma w czerni i szkarłatach. Powróciwszy spojrzeniem do swych gości, przekrzywiła lekko głowę.
- Powitanie?...
Miała niski, przyjemnie brzmiący głos. Potrafiła nadać mu dowolny ton; w jednym krótkim słowie zawarła się wymówka połączona z subtelnym naleganiem, lekka kpina... a wreszcie wiedza, że żadnego powitania nie będzie.
Nikt z przybyłych nie patrzył na panią Ahar. Wszystkie spojrzenia skupiły się na twarzy stojącego u jej boku olbrzyma.
- Geerew - rozbrzmiał spokojny głos Cabrala - przyszliśmy wszyscy. Wszyscy - powtórzył, odstępując pół kroku w bok. Brakuje tylko króla.
Spoza pleców mówiącego wyłoniła się ocieniona kapeluszem drobna twarz Sayli. W męskim stroju i przy szpadzie kocica niczym nie wyróżniała się z grona przybyłych. Księżna lekko po-, bladła i straciła swój spokój, ujrzawszy rysy dawnej rywalki o władzę. Miało to miejsce przed wiekami - ale dla tych dwóch istot, z których żadna nie była naprawdę kobietą - czas płynął inaczej niż dla zwykłych śmiertelników. Wspomnienia wciąż były żywe i wyraźne.
Także i król Morderców nie zdołał ukryć wzruszenia. Chciał chyba ruszyć ku swoim, lecz powstrzymał się.
- Wezwałem was - powiedział niezbyt głośno - bo chcę powiedzieć, co postanowiłem. Pozostanę tutaj, w Ahar. Ten zamek nie odzyska dawnej siły i nie będzie już klątwą Saywanee. Dla was także nie ma miejsca w tym kraju. Chcę poprosić - niesłychany był wysiłek, z jakim wymówione zostało to słowo - byście opuścili ziemie księstwa. Śmierć wszędzie jest taka sama. Dla Mordercy nie zabraknie jej nigdzie.
- Przyłączam się do tej prośby - rzekła księżna - choć wiem, że nie ma to dla was żadnego znaczenia.
Istotnie, Cabral nawet nie udawał, że słucha.
- Geerew, wszyscy znamy twoją historię. - Wydawało się, że dopiero teraz dostrzegł Moranę. - Więc dobrze, waszą historię, szczędźmy słów... To nie miało prawa się zdarzyć. Nikt nie kocha Morderców.
- Ja kochałam. Kochałam go i kochani - kobieta mówiła spokojnie, z podniesionym czołem.
- Gdy zaś nie chciał odwzajemnić twej miłości, wisiał w lochach tego zamku, na łańcuchu zbyt krótkim, by pozwolił mu położyć się do snu.
- Kochałam go i kocham.
- Żywiłeś się wtedy nienawiścią, Geerew. Gardziłeś tą kobietą. Przypiekała cię ogniem, poniżając w ten sposób nas wszystkich. Jakże łatwo zapomniałeś, Geerew!
- Minęły stulecia.
- Kochałam go i kocham - po raz trzeci powtórzyła kobieta. Nieoczekiwanie Cabral uchylił kapelusza.
- Szanuję to, Morano Del Ahar. I przyjmuję do wiadomości, że stało się niemożliwe. Kobieta, która pokochała kota. Wierzę tobie, Geerew. Ale w takim razie zapytam: co w sobie kochaliście? Co kochałaś w Mordercy? Co cię w nim pociągało? - pytał z jawnym szyderstwem. - Czy nie to przypadkiem, że przykuty do ściany wciąż był stokroć groźniejszy niż wszystkie twoje moce razem wzięte? A co ty kochałeś w swojej oprawczyni, królu wszystkich kotów Saywanee? Czy nie to, że będąc tylko słabym człowiekiem, niewolnicą jakichś zabobonów, potrafiła ujarzmić Mordercę?
- Kochacie już tylko wspomnienie tamtej dziwnej miłości - odezwała się naraz Sayla. - Przecież ona jest jak ściany tego zamku... Odarta ze wszystkiego, prócz wspomnień.
- Kochałam go... - raz jeszcze zaczęła Morana.
- I przestałaś - przerwała jej złotowłosa. Zapanowało krótkie milczenie.
- Wybierzemy więc nowego króla - rzekł na koniec Cabral. Przebieg tego spotkania nie zaskoczył przecież nikogo. Uśmiechnął się z nagłą goryczą. - Przez rok biernie tkwiłeś w tych murach, nie kwapiąc się do spotkania z braćmi. Kto inny' zebrał wszystkich, odszukał w czterech stronach świata. Niech będzie tak, jak sobie tego życzysz, Geerew. Ale, choć oślepłeś, wiedz, że inni nadal widzą wyraźnie. Nie wierzę, byście wytrwali, ty i twoja wybranka. A choćby i nawet... Saywanee nigdy nie pozostawi Ahar w spokoju. Ta forteca - wskazał ziemną posadzkę - jest dla świata symbolem zła. Będą toczyć wojny, okradać się, mordować, oszukiwać i wyzyskiwać, ale zawsze wskażą palcem na Ahar. Oto piękna przyczyna. Całe zło świata bierze się przecież stąd, zawsze musi być jakiś czarny zamek Ahar. Nic nie chcecie, jak tylko tego, by pozostawiono was w spokoju. - Nieoczekiwanie Morderca uśmiechnął się lekko. Dobył szpady i chwyciwszy ją za klingę, cisnął przed siebie. Broń z drżeniem utkwiła w oparciu krzesła, o włos mijając głowę pani zamku. - Masz, Geerew. Słowo daję, że przyda ci się wkrótce.
Cofnął się o dwa kroki i przyklęknął, zdejmując kapelusz. To samo uczyniła Sayla, a za nią wszyscy pozostali.
- Ostatni raz, królu - rzekł Morderca, wstając. - Zgodnie z twoim, życzeniem odejdziemy z Saywanee. To prawda, że śmierć wszędzie warta jest tyle samo.
Dzwoniąc ostrogami, z furkotem peleryn, z dłońmi na gardach rapierów, Mordercy ruszyli ku wyjściu. Tylko Sayla zatrzymała się w progu.
- Każdy kiedyś wraca do swoich. Wraca i prosi, by mu przebaczono.
Pochyliła się i kawałkiem kredy napisała coś na posadzce.

V


Nie wiadomo, kto pierwszy wskazał palcem Ahar; nie wiadomo, kto rzucił hasło. Wszakże podchwycili je wszyscy. Świeża krew, rozlana na ulicach, wołała o pomstę. Zgliszcza ciągle dymiły i parowały pod grubymi kroplami dżdżu. Dość było podburzyć tłumy - i podburzono je.
Zbrojono się pospiesznie w każdy dostępny oręż - od zwykłych pałek i drągów, poprzez siekiery i rzeźnicze topory, aż do pałaszów i muszkietów. Ograbiono sklep rusznikarza, który trafnie oceniwszy nastrój tłumu - nie próbował żądać zapłaty. Owszem, z największą skwapliwością sam podawał pistolety i flinty, Bogu w duszy dziękując, że nie sposób z nich strzelać jego głową - bo bez wątpliwości posłużyłaby za ładunek. Zbrojne gromady mieszczan krążyły po ulicach Ayonny, szczególnie oblegając domy, w których zamieszkiwali bliscy pomordowanych. Każdy pragnął ujrzeć rozpaczające wdowy i płaczące dzieci, gdy zaś się to nie udawało, wywabiano je wrzaskami do okien. W jednej z kamienic rozpętało się istne piekło, gdy żądna nowych bodźców ciżba ludzi wtargnęła do środka, pomimo protestu mieszkańców. Uniesiono rozszarpane wybuchem granatu zwłoki, wystawione w izbie na parterze, i poczęto obnosić je po mieście, na drzwiach wyrwanych z mieszkania matki zabitego. Powiadano później, że byli w tłumie opłaceni złotem ludzie podsycający nastroje... Dość, że nim minęło południe, .gniewne, orężne gromady jęły spływać ku wschodniemu przedmieściu. Wezbrane rzeki ludzkie, nie mogąc pomieścić się w błotnistych uliczkach, wypłynęły poza obręb miasta - i dopiero tam tłumy w całej pełni ujrzały swoją siłę. Jeśli nadal jacyś podżegacze krążyli w owych gromadach, to ich wysiłek był zbędny. Nic już nie mogło powstrzymać Ayonny od wydania wojny znienawidzonemu Wzgórzu Ahar; było jasne, że nim dzień przeminie, ze starego zamczyska nie zostanie kamień na kamieniu. Tłum ruszył, niczym żywe jezioro, na którego falach unosiły się drzwi - będące chyba symbolem samym w sobie, jako że trup nieszczęsnego płynął dalej, osobno. Osiągnąwszy podnóże Ahar, ludzkie wody rozlały się na boki, by zaraz - wbrew prawom natury - ruszyć w górę. Jezioro wspinało się na wyspę.
- Masz ich - rzekł szkarłatno-czarny olbrzym, spoglądając przez wąskie okno wieży. - Szkoda gadać, zdaje mi się, żeś dotrzymała swojej przysięgi.
- A ty nie? - zagadnęła kpiąco.
- Dotrzymaliśmy oboje. Zgnuśniałem w tych murach, doprawdy. A jednak gnuśniałbym dalej. Na honor. Gotów byłem umrzeć ze starości...
Roześmiała się.
- Czy uwierzysz, gdy powiem, że gotowa byłam na to samo? Ale chyba nie pozwolą nam.
- Nie, zaiste.
- Nic im nie mogę zrobić, ksiądz biskup jest bardzo silny - z drwiną, ale i z żalem powiedziała księżna Ahar. - Jeszcze nie rzucił mi wyzwania, ale pilnie czuwa nad tłumem. Tu potrzeba twoich Morderców.
- Przyjdą przecież.
- Ale czy na pewno?
Otworzyła dłoń, na której płonął czerwienią wielki rubin.
- Zaklęcia Klanów nieprędko tracą moc. Jest mi przykro, gdy pomyślę, że jeszcze przez parę dni to wszystko, co tutaj zmierza, będzie poza moim zasięgiem. Ale potem... - Przygryzła lekko usta. - Potem to co innego.
- Księżna Ahar potrzebuje poddanych?
- Potrzebuje. Bardzo potrzebuje. Czekaj... - Przymknęła oczy. Rubin rozgorzał nagłym blaskiem. Ale dla Mordercy magia nie istniała - widział tylko martwy, popielaty kamyk leżący na dłoni kobiety.
Piękna Morana Del Ahar widziała znacznie więcej. W starym młynie za miastem wielka izba podniesiona została do rangi prawdziwego bastionu - jej ściany, powałę i podłogę zdobiły rozmaite symbole i wzory, pisane węglem i kredą. Z wnętrza owej fortecy człowiek, będący na co dzień dostojnikiem kościelnym, panował nad tłumem szturmującym Ahar. Wokół młyna krążyli, także osłonięci płaszczem starej magii, trzej orężni szlachcice, w asyście uzbrojonych po zęby służących.
- To jest Kula - powiedziała Morana lekko zachrypniętym głosem. - Władający magią siedzi w środku, broniony przez poczet zbrojnych, których z kolei broni jego magia. Kiedyś Gethor łamał sobie na tym zęby... I ja też... - dodała z nienawiścią. Stara magia Klanów. Nie dostanę się tam sama.
- Ja zaś nie zdołam skrycie wydostać się z zamku.
- Potrzebujemy twoich wojowników, Geerew. Dam znak.
- Jeszcze nie - zaprotestował szorstko. - Przysięgałem, że nie zwrócę oręża przeciw mieszkańcom tego kraju, jeśli nie będę zmuszony. Chcę mieć zatem niezachwianą pewność, że nas zaatakowano. Może idą tu, aby śpiewać nam psalmy?
To rzekłszy, wychylił się przez okno i jął machać kapeluszem. Dostrzeżono go wkrótce i huknęło kilka strzałów z rusznic. Tłum począł szturmować zamkniętą na głucho bramę. Gdy zaczęła dygotać i trzeszczeć, księżna Ahar uczyniła nieznaczny ruch dłonią, wspomagając nadwątlone belki.
- Nie zdołam jednak utrzymać jej wiecznie. Jesteśmy wolni, Geerew - powiedziała z powagą. - Zwrócono nam nasze słowo. Zostaliśmy napadnięci bez żadnego powodu i mamy prawo się bronić. Mój służący czeka na znak. Myślę, że są z nim twoi.
- Wywieś więc swój proporzec - odrzekł, cofając się w głąb izby. - Już po raz drugi będę bił się pod sztandarem Ahar.
Z hukiem i łopotem wykwitły ponad wieżami olbrzymie, krwistoczerwone chorągwie. Strzelały, wijąc się i targając w porywach silnego wiatru. Morderca nie widział tego i nie słyszał. Dla jego oczu i uszu magia nie istniała.
- Czy już?
- Tak - potwierdziła. - Teraz...
Urwała nagle. Na jej twarzy pojawił się wyraz najwyższego skupienia i wysiłku.
- Biskup... właśnie uderzył damę... - powiedziała niewyraźnie. - Nic mi nie zrobi, bez obaw. Ale trzeba zatrzymać... mieszkańców Ayonny. Nie mogę jednocześnie walczyć z tłumem i z nim.
- Obronię cię - rzekł, wychodząc. Brama zamku znów poczęła się chwiać.

VI


Nieco wcześniej - bo wtedy, gdy tłuszcza dopiero zbliżała się do murów - traktem na wschód od miasta posuwała się kawalkada siedemnastu posępnych jeźdźców. Prowadzący Morderców Cabral odwracał się kilkakrotnie, spoglądając na coraz bardziej oddalone Wzgórze Ahar.
- Wrócimy tam dzisiaj, jestem pewna - powiedziała jadąca obok Sayla.
- Wbrew woli króla?
- Przeciwnie.
Zagadkowe milczenie przedłużało się. Cabral czekał cierpliwie, lecz dalszego ciągu nie było.
- Saylo, czy wiesz o czymś, o czym powinniśmy wiedzieć wszyscy? - zagadnął wreszcie.
Złotowłosa skinęła głową i... milczała nadal.
- Cóż to za tajemnica? - indagował Cabral.
- Spiskowałam przeciw Ahar. Cabral wstrzymał konia.
- Nie rozumiem, o czym mówisz, Sayla? - pytał zaskoczony i zdumiony. - Czy możesz to wyjaśnić?
Dołączyli do nich Sehem, Carteal i inni, tworząc krąg.
- Nie wiedziałam, czy po mnie przyjedziecie - tłumaczyła kocica, unikając spojrzeń towarzyszy. - Sprzymierzyłam się z wrogami Morany i gdybyście zawarli z nią sojusz, a nie przyszli po mnie... - zająknęła się. - Ja bym... zemściła się. Miałam podpalić dom na znak, żeście przybyli...
Młodziutki Sehem parsknął śmiechem. Zawtórował mu ktoś inny.
- No, siostrzyczko! - rzekł chłopiec. - Bardzo udał ci się ten pomysł! Ale przecież Cabral przyszedł po ciebie. Czemuś wtedy nic nie mówiła? Po co spaliłaś dom?
- Nienawidzę jej - powiedziała zawzięcie. - Nienawidzę Morany. Gdyby nie to, że Geerew został w Ahar, przyłożyłabym się do jej zguby. Bałam się, że mi zabronicie.
Mordercy spoglądali w ciszy po sobie. Sayla milczała z nachmurzoną, zaciętą twarzą.
- Doprawdy, siostrzyczko - rzekł na koniec Cabral - będą z tobą same kłopoty. Co jeszcze uczyniłaś, o czym żaden z nas nie wie?
- Geerew i Morana złożyli przysięgę, że nie zwrócą się przeciw mieszkańcom Saywanee. Ale dzisiaj to Saywanee zwróci się przeciw nim... Zostawiłam Moranie wiadomość, gdzie powinien na nas czekać jej służący. Z wiadomością, że Zamek Ahar został napadnięty. A zostanie dzisiaj napadnięty, wiem.
- Twierdzisz zatem... - upewniał się Cabral.
- Twierdzę - rzekła, stając w strzemionach i pokazując ręką - że ten człowiek pod lasem to na pewno Wigard, mój mąż. Rycerz Ahar, służący Morany. On myśli, że biorę udział w spisku przeciw jego pani.
- W samej rzeczy, ktoś tam stoi - rzekł po długiej chwili któryś z czarnych jeźdźców. - Ale, siostro, mówisz, że kto to?
- Rycerz Morany - powtórzyła. - Z jej rozkazu został pomocnikiem jakiegoś magika czy czarnoksiężnika. - Pogardliwie wydęła wargi. - Nigdy go nie widziałam. Ale dzisiaj pewnie zobaczę i zabiję.
Cabral nie był biegły w intrygach, jego towarzysze jeszcze mniej.
- Słowo daję, siostrzyczko - rzekł młodziutki Sehem z niezwykłą u niego powagą - mam wrażenie, iż wpędzasz nas w kłopoty. Mamy więc zawierzyć człowiekowi, który czeka na nas tam, pod lasem, i na jego żądanie bronić Zamku Ahar, postępując wbrew woli króla? Przyznasz chyba, że sprawa jest cokolwiek niejasna?
- Wcale nie.
Czarni jeźdźcy milczeli, popatrując jeden na drugiego.
- Pojedźmy tam - zażądała Sayla, wskazując las i drobną sylwetkę jeźdźca na drodze. - Jeśli Morana wywiesiła swoje wojenne chorągwie, to znaczy, że została zaatakowana.
- Uwierzymy ci, siostro.
Nie mówiąc nic więcej, siedemnastu jeźdźców pokłusowało gościńcem w stronę lasu. Jeśli trzej piklujący młyna szlachcice mieli w nocy jakieś wątpliwości, to zniknęły one jeszcze przed nastaniem dnia. Del Velaro i jego towarzysze wyraźnie widzieli, jak spełniają się wszystkie proroctwa, byli świadkami porannych rozruchów, oglądali wzburzone tłumy z bliska, słuchali wieści o masakrze dokonanej w nocy przez wysłanników Ahar - wieści przesadzonych zresztą, jakby sama rzeczywistość nie była dość złowieszcza i krwawa. Czując do tłuszczy głęboką odrazę, jaką musi żywić każdy człowiek godny, przecież chcąc nie chcąc obcowali z potęgą rozgniewanej ciżby. Już to jedno dało im odczuć, jak brzemienne w skutki będą nadchodzące wydarzenia. Wreszcie osoba arcybiskupa Wessel stanowiła najlepszą rękojmię, iż wkrótce dokonają się rzeczy niemałe; trudno sądzić, by człowiek piastujący tak wysokie godności mieszał się do byle awantury.
Stojąc nieopodal młyna, na drewnianym moście, Del Velaro z namysłem spoglądał ku trzem samotnym dębom-olbrzymom, rosnącym w odległości ćwierci mili. W ich cieniu stali pod bronią muszkieterzy książęcy. Dowodzący półkompanią porucznik Vannon miał odeprzeć - gdyby zaszła taka potrzeba - każdy atak skierowany na miasto, na młyn lub przeciw tłumom szturmującym wzgórze. Del Velaro i jego towarzysze byli tylko osobistą gwardią i strażą, eskortą tego, na którego barkach miał spocząć główny ciężar rozpoczynającej się niesamowitej i dziwnej walki.
Dzień był pochmurny, powietrze nieustannie przenikała drobna mżawka. Wytężając wzrok, Del Velaro usiłował dojrzeć żołnierzy Vannona, lecz olbrzymie dęby brodziły w rozmaitych krzewach i zaroślach. Mglisty półmrok panujący pod ich koronami był chyba nieśmiertelny i wieczny. Vannon dobrze wybrał posterunek. Kim właściwie był ten oficer biorący udział w przedsięwzięciu od samego początku? Jakim sposobem tutaj, na prowincji, znalazł się zaufany człowiek Jego Eminencji arcybiskupa Wessćl? Co łączyło kościelnego hierarchę ze starą magią Klanów, niegdyś tak potężnych w Saywanee? Jakie było prawdziwe tło całej niesamowitej historii ze wskrzeszonym złem Morderców i plugawym czarnoksięstwem, zmartwychwstałym w posępnych ruinach? Del Velaro był człowiekiem światłym i bywałym, widział w życiu niejedno i z niejednego pieca chleb jadał. Wierzył w szlachetne porywy - lecz nie wierzył w bezinteresownie szlachetne przedsięwzięcia. Dobro ze złem, tak samo z siebie, walczyło tylko w baśniach. Jeśli jeden z najpotężniejszych dostojników w państwie kosztem wielu trudów i wyrzeczeń przygotowywał i prowadził taką wojnę, to nie czynił tego wyłącznie z prawości serca. Co było do zyskania? Del Velaro miał przykrą świadomość, że być może - i to najprawdopodobniej - nigdy się tego nie dowie. Był tylko narzędziem.
Ale nie bezmyślnym.
Żaden z wartujących na podwórzu szlachciców nie wiedział, co działo się w młynie. Tym bardziej nie mogli tego wiedzieć krążący po podwórzu uzbrojeni służący. Jeden tylko Del Velaro rozumiał, iż niechybnie dojdzie do walki na zupełnie innych warunkach, niż było to przewidziane. Został dopuszczony do sekretu: imć Wigard, kupiec, któremu zaufano, wedle wszelkiego prawdopodobieństwa okazał się niecnym zdrajcą. Del Velaro nie umiał się pogodzić z myślą, że ten człowiek był już przecież martwy! Wskrzeszono nędznika, darowano życie - tylko po to, by mógł kontynuować swą haniebną działalność.
Daleko na Wzgórzu Ahar tłumy najwyraźniej sforsowały bramę zamku, bo echo opętańczego wrzasku dobiegło aż do uszu strzegących młyna szlachciców. Podszedłszy do stojącego na moście przyjaciela, Del Sanres spojrzał tam, gdzie on.
- I cóż myślisz, Del Velaro? - zagadnął. - Niewdzięczną, doprawdy, wyznaczono nam służbę. Tam oto mieszczuchy dokonują chwalebnych czynów, gdy my tutaj...
- Chwalebne czyny tej tłuszczy polegają na plądrowaniu starego zamczyska. Jeśli wierzyć naszemu rozkazodawcy, Zamku Ahar bronią dwie osoby: jego władczyni i samotny król kotów.
- Wspierani przez całe plemię Morderców.
- Chyba nie. Widziano, jak dziś rano zjeżdżali ze wzgórza i udawali się w drogę. Wątpię, czy zawarto przymierze, o którym tyle słyszeliśmy w nocy.
Del. Sanres z narastającym zdziwieniem spoglądał na mówiącego.
- Zdaje mi się, żeś uzyskał jakieś informacje, o których my dwaj nic nie wiemy?
- Niewiele tych wiadomości, Del Sanres. Skazany jestem na domysły. Uważam, iż udzielając nieco informacji, próbowano mię powtórnie przekonać do idei, w którą zwątpiłem. Bo, na honor, nie do końca wierzę w czyste jak łza intencje Jego Eminencji.
- Czemuś dotąd o tym nie mówił?
- Del Sanres, przyjacielu... Czy ja twierdzę, że bierzemy udział w przedsięwzięciu niegodnym? To wzgórze zawsze było czymś cuchnącym, plugawym i brudnym, niepodobna okryć się hańbą, występując przeciw niemu. Mówię tylko, że dla samej chwały uczestniczyć w tym możesz ty albo ja. Może jeszcze porucznik Vannon, a na pewno nieszczęśliwy Sau-Rees. Ale Jego Eminencja arcybiskup Wessel? Nie wątpię w prawość jego serca. Powiadam tylko, że musi być z czymś ożeniona.
W milczeniu spoglądali na odległe wzgórze.
Rozbrzmiał tętent wielu kopyt. Del Sanres pierwszy dostrzegł gromadę czarnych jeźdźców, pędzących na przełaj przez błonia. Kierowali się prosto w stronę młyna.
- A zatem mamy gości - powiedział Del Velaro. - Wcale liczna gromadka... Del Sanres, biegnij proszę do naszego młodego towarzysza, który chyba usnął tam, pod ścianą. Jeśli pan porucznik Vannon nie zastąpi w porę drogi tym zuchom... - urwał, bo właśnie od strony trzech dębów posunął się ku czarnemu oddziałowi zwarty, równy szyk wyćwiczonej piechoty ognistej. Mignęły żółte pludry i czerwone muszkieterskie kaftany, słońce rozbłysło na srebrzystych morionach.
- Tam, do licha! - zawołał Del Sanres, uniesiony sprawnością i szybkością manewru. - Nie ma co, wybornie sobie radzi ten oficer!
- Dobre miejsce wybrał na zasadzkę - potwierdził Del Velaro, oglądając się na Sau-Reesa. Ale ten już zmierzał ku stojącym na moście; Del Velaro ponaglił go gestem.
- Mordercy czy nie - powiedział, spoglądając na szarżujących jeźdźców - nie ma mowy, by wyszli z tego cało... Niemniej zaalarmuj pan służących, trzeba sprawdzić pistolety i muszkiety. Del Sanres, przyjacielu.
Polecenie było rozsądne... a jednak ani Sau-Rees, ani Del Sanres nie ruszyli się, by je wypełnić. Pierwszy zdjął kapelusz; drugi osłonił oczy dłonią. Niesamowity, przejmujący i groźny był widok kilkunastu jeźdźców gnających pełnym galopem na zwarty szyk czterdziestu karnych żołnierzy. Żaden z Morderców nie miał w ręku pistoletu ani szpady; nie rozległ się żaden okrzyk, żadne wojenne zawołanie. Ponad tętentem kopyt rozbrzmiały wojskowe komendy, wydawane mocnym i zdecydowanym głosem; muszkieterzy z pierwszego szeregu z trzaskiem oparli ciężką broń na forkietach. Minęła chwila i gruchnęła równa salwa z parunastu luf! Białe kłęby prochowego dymu spowiły strzelających, ale w owych kłębach dało się słyszeć ponowny trzask składanych na forkietach muszkietowych rur - gdy żołnierze drugiego szeregu szykowali się do oddania swojej salwy, podczas gdy ich koledzy z wystrzeloną bronią odchodzili do tyłu. Raz jeszcze zagrzmiały muszkiety, powiększając spustoszenie w gromadzie czarnych jeźdźców; Del Velaro nie wierzył, by pośród wszystkich tych padających na ziemię ciał, zwierzęcych i ludzkich, była choć jedna istota zdolna do dalszej walki. Doborowa piechota Vannona sprawiła się doskonale.
Dym rozwiewał się powoli. Szlachcice przy młynie bacznie nasłuchiwali komend. Trzeci szereg trwał nieporuszenie, z gotową do strzału bronią, osłaniając kolegów ładujących muszkiety. Przezorność porucznika godna była najwyższej pochwały.
Lecz na pobojowisku nie było widać żadnego ruchu, który by tę przezorność uzasadniał. Bezpańskie wierzchowce rozbiegły się po błoniach; inne, poranione, rżały i tarzając się po murawie, biły ją kopytami. Spośród jeźdźców chyba wszyscy polegli. Było to... niezwykłe i niepokojące. Del Velaro bywał na wojnach i widywał salwy regularnej piechoty. Nigdy nie były aż tak skuteczne. Nigdy.
Czarne jak noc, przerażające zwierzę pojawiło się nagle na moście - żaden ze szlachciców nie zauważył, skąd się wzięło. W rozbłysku zielonych oczu Del Velaro ujrzał rzecz niesamowitą i ohydną: rozum. Ten płomień pełnej, ludzkiej świadomości był zupełnie nie na miejscu w zwierzęcej głowie drapieżcy i dlatego właśnie wydawał się odrażający, obcy, skradziony. Del Velaro sięgnął po szpadę, lecz któryś z jego towarzyszy szybciej dobył pistoletu, bo oto huknął strzał! Kula chybiła celu, zresztą chybić musiała; ludzkie oczy - a cóż dopiero ręka! - nie były w stanie sprostać szybkości poruszeń Mordercy. Wielki jak żbik czarny kształt przemknął pod ramieniem Del Sanresa i prysnąwszy w górę odbił się od piersi szlachcica. Uderzywszy następnie młodego Sau-Reesa, który próżno składał się do strzału z drugiego pistoletu, kocur pognał po ziemi i w mgnieniu oka znalazł się na podwórzu młyna, pomiędzy zbrojnymi sługami. Zdarzenie na moście rozegrało się nieprawdopodobnie szybko, ludzie ci ledwie zdołali chwycić za broń. Padły dwa lub trzy nieskładne strzały, ktoś krzyknął, inny runął na ziemię. Del Velaro ujrzał jeszcze, jak czarny kształt odbija się od ramion zbrojnego w muszkiet pachołka i znika w cieniu rzucanym przez ścianę budynku. Z pistoletem w dłoni szlachcic ruszył w tamtym kierunku, wzywając towarzyszy, by szli za nim. Gdy nikt nie podjął wezwania, Del Velaro obejrzał się i ujrzał obraz przerażający.
Del Sanres, wsparty plecami o balustradę mostu, pragnął coś powiedzieć, ale nie mógł - gardło bowiem wydawało jedynie ochrypłe i świszczące dźwięki. Spomiędzy palców, którymi obejmował szyje, tryskała jasnoczerwona krew. Obok, wyprostowany i sztywny, stał Sau-Rees, z twarzą zasłoniętą rękami. Oba pistolety leżały u jego stóp. Nieszczęsny stał i milczał - było w tym bezruchu coś strasznego. Głuchy ból i przerażenie człowieka oślepionego.
Del Sanres, poruszając ustami i charcząc, począł przysiadać na słabnących nogach. Wyciągnął rękę, w której wciąż kurczowo ściskał rękojeść szpady - i Del Velaro ruszył, by podtrzymać umierającego przyjaciela. W trakcie tego ujrzał błonia za jego plecami. Minęło przecież co najwyżej dwadzieścia lub trzydzieści sekund od chwili, gdy samotny Morderca pojawił się na moście. A przecież Del Velaro uległ złudzeniu, że widzi zupełnie inną łąkę i inne dęby w tle... Kilkunastu żołnierzy umykało we wszystkie strony, rzucając broń i wzywając pomocy towarzyszy. Dym wciąż jeszcze ścielił się nad miejscem, gdzie stojący w szyku muszkieterzy dawali salwy na komendę. Nie było żadnej zwartej formacji, zniknął szyk. Na trawie wili się, pełzali i krzyczeli ludzie odziani w żółto-czerwone barwy, migotały hełmy i porzucona broń. Na przełaj, prosto w stronę młyna, sunęła po ziemi mała czarna chmura. Spłynęła na drogę, zmieniając kształt na podłużny. Del Velaro puścił ciężkie ciało przyjaciela, pozwalając mu siedzieć przy barierce mostu, i po raz ostatni uniósł szpadę. Od czarnego węża, sunącego drogą, odłączyła się pojedyncza sylwetka, mignęły żółte oczy i krwawa rana ciągnąca się przez pół grzbietu. Szlachcic zebrał się w sobie i zadał błyskawiczne pchnięcie, poczuł, jak rapier przeszywa coś miękkiego... Jakaś siła podcięła mu nogi, ból odezwał się równocześnie w kilku punktach ciała. Leżąc na zimnym bruku, bez kapelusza, ż policzkiem przy samej ziemi, Del Velaro miał uczucie, iż czas spowolnił bieg. Niezwykle wyraźnie widział, jak Morderca z krwawą raną na grzbiecie, mocno kulejąc, dołącza do czarnej gromady. Na podwórzu uzbrojeni służący bądź to uciekli, bądź też próbowali strzelać z muszkietów - lecz gdy tylko huknął pierwszy strzał, zwarta wataha Morderców rozprysła się na boki, dokładnie jak stado wron rozpraszających się na widok lecącego kamienia. Del Velaro prawie że uśmiechnął się gorzko, bo walka, którą oglądał, była tym samym, czym wyprawa ze szpadą na wrony...
Poruszywszy się słabo, szlachcic ujrzał, że nie ma już w dłoni rapieru - o czym dotąd nie wiedział. W nadgarstku prawej dłoni ziała rana, widać było pozrywane ścięgna i broczące krwią żyły. Obróciwszy nieco głowę, Del Velaro spostrzegł, że powiększa się przy nim kałuża krwi jasnoczerwonej; miał więc pozrywane tętnice, tak jak nieszczęśliwy Del Sanres. Dziwna i niesamowita była jasność umysłu, którą zachował, umierając. Sądził niegdyś, że śmierć polega na jakimś osuwaniu się w ciemność, w otchłań mroku. Lecz było inaczej. Czas spowalniał bieg, gdy myśli wciąż płynęły swoim torem.
Obok, nieledwie na wyciągnięcie ręki, leżał kapelusz oślepionego Sau-Reesa. Nie dojrzawszy ciała, Del Velaro zrozumiał, że jego młody towarzysz został zepchnięty do rzeki - w starej, zmurszałej barierce ziała dziura, której wcześniej nie było.. Niszczycielska siła Morderców przekraczała imaginację. W samej rzeczy, to nie były istoty stąd... Wiedząc o istnieniu różnych mgławic, gwiazd i planet, Del Velaro gotów był przypuścić, iż TO COŚ przybyło właśnie stamtąd...
Musnęła go jakaś aksamitna tkanina i ujrzał kobietę w zielonej sukni. Minąwszy go, wyczarowana z powietrza czarnowłosa piękność poszła wprost na podwórze, gdzie leżeli zabici i pełzali ranni, bezskutecznie żebrzący o pomoc. Wielki kocur zbliżył się do przybyłej i usiadłszy na ziemi, czekał. Del Velaro ujrzał zielony błysk oczu pałających ową obcą inteligencją i choć wszyscy Mordercy wyglądali dlań tak samo, z jakichś przyczyn był pewien, iż widzi właśnie tego, który pierwszy samotnie pojawił się na moście.
- Wasz król jest ciężko ranny - powiedziała kobieta.
Kot milczał. Del Velaro nie wiedział, czy Mordercy mają dar wymowy. Legenda o tym milczała.
- Gdzie jest ten ksiądz, rządzący magią Klanów? - zapytała z irytacją kobieta.
- Tam, gdzie go zabiłem - odrzekł kot; Del Velaro nie miał pewności, czy istotnie słyszy jego głos, czy też słowa trafiają prosto do umysłu. - W młynie, w wielkiej izbie, przyozdobionej węglem i kredą.
- Jakie to są rysunki? - przerwała gwałtownie. - Nie mogłam dostrzec wyraźnie... Mów, jakie rysunki?
- Niegustowne - ocenił Morderca, nie kryjąc politowania dla wszystkich zaklęć i całej magii świata. - Wracaj do swego zamku, Morano Del Ahar. Zdaje się, że wciąż masz tam gości? Zaopiekuj się nimi, gdy my wyruszymy do Ayonny.
- Ci w zamku już nie są groźni, szturmują teraz drzwi, których nie ma - powiedziała z pychą. - Co chcecie zrobić z Ayonną? Potrzebuję poddanych.
- Bez obaw. Materiał na poddanych masz w zamku, w mieście pozostali tylko starcy i dzieci. Małe dzieci, bo wyrostki pobiegły ze wszystkimi.
- Starców i dzieci sobie weźcie, pozwalam.
Kot parsknął pogardliwie. Księżna odwróciła się i ruszyła przed siebie. Umierający Del Velaro miał wrażenie, że jej postać rozpływa się w powietrzu. Lecz było to złudzenie, bo nagle kucnęła tuż przy nim - ciepła, prawdziwa, z krwi i kości.
- Piękny mężczyzna - szepnęła. - Jaka szkoda... Ja naprawdę nic złego nie zrobiłam temu miastu. Po co było wszczynać ze mną wojnę? Chcesz żyć, rycerzu? - zapytała.
Blade usta konającego poruszyły się lekko. Chciał żyć, lecz nie umiał tego powiedzieć.
Patrzyła pytająco.
- Nie to nie - rzekła, wstając. Lecz ujrzawszy napięty kurek jednego z porzuconych pistoletów, schyliła się jeszcze i wzięła broń do ręki. Dobiła konającego, strzelając mu prosto w głowę.
Ciemności nie było, myśli biegły swoim torem. Czas umarł... Zalany krwią bruk, balustrada mostu, trochę nieba, a w rogu obrazu nieruchomy kłąb dymu, otulający lufę broni. Suknia i wystający spod niej ostry nosek kobiecego trzewika.
Czas umarł. Del Velaro po wiek wieków miał żałować, że nie zdążył poprosić o życie.
Myśli biegły swoim torem.



WŁADCY ŚNIEGU

Kiedyś były tu potężne fortyfikacje. Stały się zbędne i wchłonęło je rozrastające się miasto. Baszty, których nie wyburzono, popadły w ruinę. Potem miasto umarło w mroźnych okowach lodu, okryte całunem śniegu. I nie powstało z martwych, gdy lód i śnieg odeszły.
Szedłem spiesznie wzdłuż poszczerbionego muru, u stóp którego pieniło się zielsko, skrywające pokruszone cegły. Po drugiej stronie ulicy stały domy, straszące czeluściami wybitych okien. Ogarnęły mnie setki wspomnień - złych i dobrych, rozkosznych i straszliwych. Z coraz większym trudem odpędzałem myśli o przeszłości. Próżny wysiłek i daremna walka. Re Alide, martwa stolica przeklętej prowincji Valaquet, zajęła przecież w mym życiu nazbyt dużo miejsca. Tu przyszedłem na świat. Tu kochałem, zdradzałem, a na koniec sam zostałem zdradzony. Odżegnawszy się od przeszłości czynem i słowem, żadną miarą nie umiałem wyrzucić jej z pamięci. Bo i jakim sposobem? Bóg nie zsyła na każde życzenie daru zapomnienia.
Lecz oto byłem u celu i wspomnienia uciekły. Zwolniwszy kroku, spoglądałem na stary oktogon. Kilka połamanych płyt kamiennych tworzyło kiedyś stopnie, wiodące do - ostrołukowych drzwi. Teraz owe stopnie stanowiły ledwie kupę gruzu. Lecz nabijane ćwiekami odrzwia wciąż trwały, solidne i mocne. Cofnąłem się mimo woli. Wierzeje pokrywał szron.
Oparłem dłoń na rękojeści rapiera, nie spuszczając wzroku z owych drzwi. Cofnąłem się jeszcze o krok, bo zdało mi się, żem stanął przed górą lodową: z wnętrza oktogonu bił przeraźliwy chłód; prawiem widział, jak kamienne ściany przebijają sztylety mrozu.
"Dalejże, spiesz się!" - napłynęło ponaglenie z oddali.

I


Pani Dorota Atheves, niegdyś dama dworu i przyjaciółka mojej matki. Oskarżona o zdradę stanu, wypędzona... Kimże teraz była ta kobieta? Wstrętna wiedźma, jawnie i nieomal ostentacyjnie praktykująca swe magiczne sztuczki w królestwie, gdzie za czary płonęło się na stosie. Lecz pomagałem jej w dobrej wierze - i właśnie zaczynałem rozumieć, że oto po raz kolejny sprowadzono mnie do roli bezwolnego pionka na szachownicy.
Ten oktogon! Uniósłszy dłoń, dotknąłem zroszonego potem czoła.
- Nie postąpię nawet pół kroku dalej, mości czarownico rzekłem cokolwiek ochryple. - Postradałem honor tak dawno, że po jedno mi, czy spełnię dziś swoje zadanie, czy też znowu złamię dane słowo. Nie pójdę tam.
Owiał mnie nowy lodowaty podmuch, idący od drzwi wieży. Zdjąwszy kapelusz, osuszyłem czoło sztywnym mankietem kaftana.
- Co tam jest? Chcę wiedzieć, co tam jest.
Przez chwilę nie było odpowiedzi. Powtórzyłem pytanie; przecież dziwna ta rozmowa na odległość nie toczyła się bynajmniej tak gładko, jakem to ukazał. Pełna przerw i niejasności, przywodziła na myśl, wypisz wymaluj, dialog dwojga przygłuchych... Brzydziłem się wszelkimi czarami i magią - bom miał po temu powody, na honor. Wiedząc o tym, pani Atheves uciekła się do podstępu, częstując mnie winem, po którym do tej pory szumiało mi w głowie. Ów napitek sprawił, żem mógł słyszeć jej myśli. Ale ł na odwrót... Chciała mnie kontrolować. Intrygantka, przed którą pilnie należało mieć się na baczności.
A najgorsze... owe czarcie sztuczki.
- Co jest za tymi drzwiami? - rzekłem po raz trzeci. - Czy pani słyszy, co do niej mówię?
Falujący głos zdał mi się wyraźniejszy. "To po co przyszedłeś" - posłała. "Wypełnij misję, a ja ze swojej strony dotrzymam warunków umowy".
- Dotrzyma pani warunków? "Bądź pan pewien".
- Jak mogę być pewien, widząc, że okłamała mię pani? Nie znajdę tu przecież nic, co mogłoby skompromitować księżnę Se Potres i zachwiać jej pozycją. Zamiast tego znajdę pewien klejnot, czy tak?
Milczenie.
- Odpowiadaj, do diabła!
"Tak, to prawda. Obawiałam się, że nie zechce pan...".
- Posłuchaj mnie, podstępna kobieto - przerwałem brutalnie i gniewnie. - Tysiąc grzechów ciąży na moim sumieniu i pragnąłem udzielić ci wsparcia, by odkupić jakąś ich część. Ale teraz widzę, żem popełnił najstraszliwszy błąd. Jesteś pani piekłem i szatanem, wszystkim co najgorsze. Dobrze wiesz, co jest za tymi drzwiami. Na wszystko co święte! - zawołałem. - Jak mogłaś mi uczynić coś takiego?!
Chwyciłem się za głowę.
- Jakże byłem naiwny, żem nie pojął od razu... Ale jakim cudem, wielki Boże, ten diament trafił w to miejsce? Jakim cudem?! I w jaki sposób dowiedziałaś się pani, że tu jest?
,.Przecież musi być tam, gdzie osoba, do której należał". Najpierw nie pojąłem, co rzekła.
- Osoba?... Co chcesz pani przez to powiedzieć?
"Ona jest martwa, hrabio, martwa od lat. Stanąłeś pan u celu, przedarłeś się do serca Re Alide. Czy po to, by wrócić z niczym? Zważ, o jaką stawkę toczy się nasza gra. Jeśli zawiedziesz..." - groziła i prosiła na przemian. "Ty jeden możesz wykonać to zadanie, zupełnie niemożliwe dla innych. Tak, to prawda, na szczycie tej wieży znajdziesz komnatę będącą jej grobowcem. Więc cóż, uciekniesz przed trupem? Ta kobieta jest martwa od dwóch lat!".
- Nie kobieta, bo była potworem z lodowego piekła. I nie martwa, bo mróz nie umiera. Możesz pani o tym nie wiedzieć, albo chociaż udawać, że nie wiesz. Ale zechciej pamiętać, kim jestem.
Znów zacząłem cofać się bezwiednie. Przenikliwy chłód wciąż był tak samo dojmujący - i dopiero ściana domu za plecami powiedziała mi, żem stąpał w tył krok po kroku. Nie zdejmując rękawicy, przetarłem oczy i twarz.
- Byłem jej mężem przez pięć lat. Pięć potwornych lat, wypełnionych samą tylko nienawiścią, wstrętem i zdradą. Nie chciałaś o tym pamiętać, wysyłając mię tutaj po swój diament. Ale co mówię? Przecież po jej diament, po mój diament, na Boga!
Milczała.
- Mam więc przynieść pani ślubną kolię... przeklętą kolię hrabiny Se Rhame Sar, mojej żony. Bez odpowiedzi.
- Tego chcesz? - nalegałem ze ściśniętym gardłem. "Tak".
- W nic już nie wierzę,-rzekłem.
* * *
Wnętrze oktogonu pobrzmiewało ciszą - tą szczególną, rozedrganą ciszą, podszytą rykiem śnieżnej zawiei, zawodzeniem potężnym, ale tak odległym, że niemal niesłyszalnym. Znałem ten rodzaj ciszy.
Pokryte szadzią stopnie krętych schodów wtapiały się w ciemność. Szedłem po omacku; tylko czasem przecinały mrok wstęgi szarego światła, wpływające przez wąskie okienka. Kłębił się w tych wstęgach mój oddech, przemieniony w parę.
Wyjąłem zza pasa pistolet i odwiodłem kurek. To dziwne zaiste, jak bardzo krzepi mężczyznę choćby sam dotyk broni. Wiedziałem przecie, że rapier czy pistolet nie zdadzą się tu na nic. Przeszłości niepodobna unicestwić żadną kulą - obojętne czy zwykłą ołowianą, czy też poświęconą, albo srebrną nacinaną w znak krzyża.
Ale szedłem. Bo i cóż mogłem zrobić innego? Zawrócić, uciec... Przyszedłbym znowu, skoro wreszcie pokazano mi jej grób. O, doprawdy, przewrotna pani Atheves doskonale wiedziała, kogo posłać do tych zimnych ruin! Kogóż, jeśli nie mordercę, który musiał choć raz w życiu ujrzeć mogiłę ofiary (nie wierzyłem kiedyś w tę prawdę) - i tak samo musiał oprzeć się pokusie podniesienia z grobu upiora.
Bo nieprawda, że tylko ja jeden mogłem wykonać zadanie. Owszem, byłem jedynym na całym świecie człowiekiem, którego żaden mróz nie śmiał dotknąć i który bez obawy mógł wdychać zatrute powietrze lodowego piekła. Lecz w ruinach Re Alide dawno już nie było mrozu ani śniegu i choć powszechnie uważano to miejsce za przeklęte, to jednak łatwo znalazłby się najemnik, gotów za pieniądze dokonać takiego czynu.
Ale każdy mógł ulec pokusie, zdradzić. Wskrzesić okrutną i piękną, potworną królową śniegu, zwiedziony ułudą bogactwa, może potęgi i władzy. Każdy mógł oddać odebrane życie. Każdy - oprócz mordercy.
Spowity chłodem i mrokiem, przebyłem-może pół drogi.
W kamiennej ścianie ziała wyrwa. Ujrzałem ulicę w dole, fragmenty martwych murów, które naraz przestały być groźne i wstrętne. W zamian ogarnął mnie smutek. Opuszczone, umarłe, niepotrzebne miasto. Nic więcej.
Lecz czy naprawdę nic więcej?...
Powoli ruszyłem dalej.
Żelazne okucia na masywnych drzwiach rozpoznałem dotykiem. Namacałem wielki pierścień i szarpnąłem. Drzwi ustąpiły z jękiem. Z czarnej czeluści buchnęły, uniesione wirem powietrza, drobniutkie igiełki lodu. Stopnie wiodły dalej. Pokonałem ich dziesięć czy piętnaście, by znów natknąć się na drzwi. Te także nie stawiły oporu.
Z uniesionym pistoletem przekroczyłem próg małej izby, rozświetlonej takimi samymi smugami światła jak na schodach. Smugi owe krzyżowały się w środku pomieszczenia, pokazując spoczywające na wysokim krześle, za stołem, drobne ciało, przyodziane w biało-czarną suknię.
Upuściłem pistolet pod nogi i stałem, opierając plecy o ścianę. Znowu zdjąwszy z głowy kapelusz, uniosłem dłoń do oczu, które poczęły mnie piec. Szron na wąsach i brodzie usztywnił moją twarz - więc może pozostała nieruchoma i bez wszelkiego wyrazu...
Stałem, patrząc. Byłem w środku przeszłości; czułem ją każdym skrawkiem roztrzęsionego ciała i struchlałej duszy. Bo hrabina Se Rhame Sar tak właśnie została wydana w ręce śmierci. Tak umarła, a raczej tak zaczęła umierać, jeszcze o tym nie wiedząc, uśmiechając się i rozmawiając, pijąc wino... Na tym krześle i w tej samej sukni.
Otrułem ją. A potem patrzyłem, jak skręca się z bólu, żebrząc o litość i ratunek. Stałem i patrzyłem, a na koniec uciekłem. Jak tchórz.
W komnacie, podobnie jak na schodach, wszędzie srebrzył się szron, okryty zastygłym w powietrzu, słabym mrozem. Na blacie stołu, obok sztućców i pustych naczyń, pokryte tym szronem leżały drobne przedmioty, noszone bądź używane na co dzień: trochę klejnotów, wachlarz, puderniczka z masy perłowej, aksamitna czarna wstążka i grzebień... Batystowa chusteczka z inicjałami w rogu - zamarznięta szmatka bez wartości, której nigdy już nie dotkną smukłe palce właścicielki. Nie widziałem, jak umarła. Widziałem tylko, jak umierała. Okłamałem panią Atheves, bo choć Helena hrabina Se Rhame Sar była lodowym potworem, to była także kobietą. Prawdziwą, ciepłą kobietą. Mróz miała dla innych, nigdy dla mnie.
- Znowu... - powiedziałem, nie panując nad głosem. - Znowu i zawsze...
Nie wiedziałem, co mówię ani po co. Postąpiłem dwa kroki naprzód, pochyliłem się i podniosłem kolię, a także ową sztywną, niepotrzebną chustkę, której widok sprawił mi szczególny ból. Cofnąłem się, poznając narzędzie mojej zbrodni - kryształowy pucharek, w którym po raz ostami umoczyła usta. Ale potem wykrzywiona w strasznej męce twarz zamordowanej, skurczone wargi, na których zamarzła krwawa piana, a wyżej błękitne, zeszklone, szeroko otwarte oczy, odrzucona w tył głowa - wszystko to przykuło moją uwagę... Stałem i patrzyłem, oddychając z coraz większym trudem. Przed chwilą z nią rozmawiałem; przed minutą zachęcała mnie, bym jadł, ja zaś nie umiałem przełknąć pożywienia, obracałem tylko kęs w ustach, nie mając wcale śliny. Przed godziną... przed kwadransem... przed minutą... Ale nie przed dwoma łaty, niemożliwe.
Mała kamienna izba poczęła wirować, rozmazywać się coraz bardziej, rozpływać... Ze zdławionym gardłem, płacząc, pochyliłem się i objąwszy ręką sztywną szyję żony, opierałem czoło na jej czole, wreszcie dotknąłem ustami posiwiałych od szronu, twardych włosów. Potem odwróciłem się i biegłem w dół po schodach, na których tajał niepotrzebny już szron; biegłem, uciekając od tej chwili pragnienia, by przeklęta kolia rozbłysła na staniku starej sukni, przenosząc przeszłość do teraźniejszości.

II


Wydostawszy się z oktogonu, najpierw począłem błądzić po ulicach, bezmyślnie i rozpaczliwie, głuchy na wezwania okrutr nicy, która uczyniła mnie swym narzędziem, ślepy na obrazy ruin, nieczuły. Obojętne mi było, co nastąpi - chciałem myśleć tylko o przeszłości. Raz jeszcze dźwignąłem swój krzyż; raz jeszcze strącono mnie do piekieł. Wspomnienia, tak długo tłumione na wszelkie możliwe sposoby, zwyciężyły, przedarły się do jawy, odsunęły ją i uczyniły mało ważną. Cienie ponurej historii Valaquet ożywały w tle krwawych dziejów mej rodziny.
Valaquet! Ach, zdradzona ziemia, z której uczyniono jedną wielką mogiłę! Plemiona i całe narody wytępiono tu z imieniem Zbawiciela na ustach, pod pozorem krzewienia wiary. Ale stare kulty, zdeptane i pokonane, pomieszały się, splotły, tworząc ohydną, uśpioną czarną magię. Przez dwa wieki, i już nawet dłużej, Damy i Kawalerowie Bractwa Rycerskiego z woli króla zarządzali przeklętą przez Boga i ludzi prowincją; potomkowie tych, którzy kiedyś przynieśli pogańskim ludom krzyż, mieli pokutować za grzechy swoich ojców. Ja sam, moja matka, moje cztery siostry - wszyscy byliśmy spadkobiercami wstrętnych zbrodni. Przeklętnicy, nawiedzani w snach przez demony - nie chcieliśmy ich przebłagać ani obłaskawić. Aż nadszedł dzień kary: nieświadom straszliwego błędu poślubiłem kobietę, w której duszy zbiegły się wszystkie nici starej magii. Diamentowa kolia, będąca rodzinną jej pamiątką i relikwią, otwierała drzwi do świata wiecznego lodu i śniegu, przywoływała mróz, od którego pękały kamienie. Walcząc z niechcianym dziedzictwem pradawnej potęgi, Helena wyglądała mej pomocy. Ja zaś, pełen wstrętu i odrazy, przerażony, nie umiałem uczynić nic. Owszem, pogłę: biłem przepaść, dopuszczając się zdrady małżeńskiej, i to zdrady grzesznej podwójnie - kazirodczej. Związek z młodszą moją siostrą zaowocował trzyletnim wygnaniem, na które musiałem się udać. Gdym wrócił, Valaquet stało w pożodze wojny domowej, wojny najstraszliwszej, w której matka walczyła z pierworodną swą córką, nie potrafiąc dzielić z nią władzy. Chciałem zapobiegać, ratować i nawracać, lecz daremnie. Intrygi i przemoc zebrały krwawe żniwo, pogrążyły kraj w chaosie, z którego już nikt nie mógł go wydobyć. Jedna tylko istota podała mi wtedy rękę, wzgardziwszy władzą, uchylając się od walki i rzezi, pragnąc jedynie uczucia. Śnieżne monstrum, lodowa bestia Valaquet - była zarazem kobietą. Odepchniętą i wzgardzoną, samotną, lecz wciąż i stale kochającą... Jakże bardzo zgrzeszyłem przed laty, nie umiejąc tego docenić! To ja wyzwoliłem potwora.
A potem było za późno. Hrabina Se Rhame Sar mogła już tylko niszczyć. Wbrew swej woli i chęciom, wbrew staraniom, sprowadzała śmierć samym istnieniem, samymi spojrzeniami, oddechem, samym życiem. Byłem świadkiem niesłychanych cierpień, widywałem nieszczęśników, co straciwszy wszystkich swoich bliskich, sami przychodzili na próg mego domu, prosząc, by im także zabrać życie. Przeklinany przez obcych, opuszczony przez bliskich, przestałem w końcu wychodzić do ludzi. A wreszcie - do kogóż by? W moich dobrach krążyły upiory żywiące się śniegiem, oddychające mrozem, z lodowatą wodą w żyłach zamiast krwi. Posiwiały w wieku lat dwudziestu sześciu, półobłąkany, ujrzałem jeszcze zagładę stolicy Valaquet - wielkiego, tętniącego życiem miasta i wszystkich jego mieszkańców. Zamordowałem Helenę, bom rozumiał, że staję w obronie innych miast Valaquet; bom był za uczynki prawowitej mojej żony tak jak ona odpowiedzialny i bałem się dalej obciążać sumienie śmiercią tysięcy ludzi.
Lecz osiągnąłem to tylko, żem do starych występków dołożył prawdziwą zbrodnię. Najohydniejszą ze wszystkich. To nie stara magia była przekleństwem tej prowincji. Przekleństwem była moja rodzina i ja sam. Od pokoleń, bo przecie od chwili, gdy pierwszy z Kawalerów Świeckiego Zakonu Rycerskiego postawił swą stopę na tej ziemi, spotykały ją same nieszczęścia. Śmierć hrabiny Se Rhame Sar, demona, którego sam obudziłem, nie mogła odwołać klątwy.
Wszelako nie było odwrotu...
Nie umiejąc palnąć sobie w łeb z pistoletu, oddałem się pod rozkazy Wanesy księżnej Se Potres, przeklętej mojej siostry, współwinnej rozpętania domowej wojny w Valaquet. Uczyniłem to, mając w sercu przygotowany spisek i zdradę, bo w istocie zaoferowałem swe usługi pani Dorocie Atheves, kobiecie napiętnowanej przez moją matkę haniebnym zarzutem zdrady. Atheves wspierała Wanesę - a nawet więcej, bo w istocie kierowała nią. Nie nosiła w żyłach naszej krwi, nie była spokrewniona z Rodziną. Wróciła z wygnania, gdy wybuchła wojna w Valaquet, myśląc tylko o zemście za doznane krzywdy. Był to powód najzupełniej dostateczny - dla każdego, ale nie dla mnie. Znałem dobrze panią Atheves nie tylko z czasów, gdy była damą dworu i powiernicą wszystkich sekretów mojej matki. Widywałem ją także później. Przez trzy lata przebywałem na wygnaniu w Lazenne, a dokładnie w Loyniwe, rezydencji królewskiej. Pani Dorota Atheves zyskała tam ogromne wpływy i pozycję, zastępując królowi królową (domyślano się tego, a niektórzy wręcz o tym wiedzieli); miała władzę równą władzy ministrów i doprawdy mogła co najwyżej dziękować Dostojnej Weronice Teresie Se Alide Sar, mojej matce, za ów niebywały awans. Zemsta? Powrót do przeklętej prowincji tylko po to, by wyrównać stare, jakże stare rachunki? To nie wchodziło w rachubę.
Zmusiwszy Dorotę Atheves do wyjawienia mi prawdy - bom zagroził, że ją zdemaskuję przed swą siostrą - poznałem zamiary króla. Valaquet miała zostać wyjęta spod władzy Dam i Kawalerów Bractwa Rycerskiego. Król miał długi; królestwo miało długi. Król potrzebował stanowisk i dóbr, by rozdawać je i sprzedawać, kupując w zamian posłuszeństwo i wierność; król potrzebował atutów, które umocniłyby słabnącą władzę monarszą. Największa i najbogatsza (ach, bezwstydnie przecież bogata!) prowincja królestwa - obojętne: przeklęta czy nie - musiała zostać ściślej związana z koroną, a więc stracić swój niezwykły status państwa w państwie, którym się cieszyła do tej pory. Wojna domowa rozbiła Bractwo Rycerskie na dwa zwalczające się obozy, osłabiła władzę w prowincji, pożarła armię - najliczniejszą przecież i najlepszą armię świata, która jeszcze niedawno mogła porazić każde ramie wyciągnięte po Valaquet. Pani Atheves była emisariuszką posłaną dla podsycania wyniszczającej wojny. Powodzenie jej planów oznaczało upadek mojej rodziny; wszakże ten upadek był jutrzenką dla przeklętej od dwóch wieków prowincji. Widziałem to aż nazbyt wyraźnie.
Ach, nie pozwoliłbym przecie, by władzę tutaj przejęła czarownica o sercu przepełnionym niezgłębionym mrokiem! Ale król? Wierzyłem w swego króla. Znałem króla - ten młody człowiek bez wątpienia mógł zostać władcą, jakiego nie było w historii Zjednoczonych Królestw. Mądry i szlachetny, obdarzony zmysłem politycznym, zasługiwał na to, by poprzeć jego plany. Pani Atheves była tylko narzędziem; chciałem oddać Valaąuet królowi, nie jej.
I jak tonący brzytwy, chwyciłem się pozoru, który dał mi powód do dalszego życia. Spiskowałem oto przeciw matce i siostrze, bo do cna już obrzydły mi ich zbrodnie.
* * *
Może być, żem zasnął na jawie. Śniłem, idąc. Widziałem tylko wydarzenia sprzed lat - to znów wybiegałem myślą naprzód, rozważając przyszłość swego kraju. Trzymając w dłoni parzący mrozem klejnot, nie wiedziałem, dokąd zmierzam, nie rozumiałem, gdzie jestem. Gdzieś z oddali wołała mnie pani Atheves; doprawdy, niepodobna opisać, jak mierziła mnie ta dziwaczna komunikacja. Chciałem wierzyć, że myśli nie wypowiedziane pozostają moją własnością - ale któż mógł mi zaręczyć?...
I znowu. Nawoływała mnie kobieta, w której ręce złożyłem ostatnie okruchy swej nadziei na sprawiedliwsze jutro, której zawierzyłem i która mego zaufania nadużyła. Zaczynałem jej nienawidzić. Pomóż mi, wielki Boże.
- Hrabia Se Rhame Sar umarł - odrzekłem wreszcie chrapliwie. - Nie ma już Roberta hrabiego Se Rhame Sar. Odebrano mi moje ziemie, nazwisko zaś sam okryłem nieśmiertelną hańbą. Wicekrólowa, moja matka, skona z rękami gnijącymi od zbrodni, których dotykała, najstarsza moja siostra nie jest wcale lepsza, splamiwszy się krwią dwóch innych, Anna Jasena zaś to bezwolne narzędzie Dostojnej. A pani oszukała mnie właśnie, płacąc ohydą za przysługi, które jej oddałem. Nic już nie mam, nikogo już nie mam... Szkoda doprawdy mitręgi, by walczyć o jakieś gruzy, w których tylko zbrodnia, krew i śmierć. Nie jesteś pani lepsza od tych, z którymi walczysz.
"Musisz oddać mi diament".
Milczałem, choć jej słowa dobiegały wyraźnie i czysto - zrozumiałe jak nigdy wcześniej.
"Czy mnie słyszysz, hrabio? Przynieś diament".
- W nic już nie wierzę. Odejdę. "Dokąd?".
- Donikąd. "Musisz mi oddać...".
- Kiedy właśnie nie oddam - przerwałem. - Dość już, pani, nie chcę słyszeć żadnych nalegań, a tym bardziej rozkazów. Nadużyłaś mego zaufania, posyłając mię do miejsca, które zgotowano specjalnie. Ten stary oktogon... To upiorne. Przeniesiono zwłoki razem z krzesłem i stołem, nie zapomniano o niczym, nawet o naczyniach i kobiecych drobiazgach... Wszystko po to, by pognębić mordercę, którym jestem. Zabiłem jedyną istotę na świecie, która mię prawdziwie kochała, by naprawić zło, wyrządzane przez nią bezwolnie, a nawet wbrew staraniom. Tylko ona jedna oparła się pokusie walki o władzę w Valaquet. Tylko ona jedna chciała kochać, zamiast nienawidzić. Odmówiono jej tego.
"To, co sprowadziła, zabiło tysiące ludzi, niewinnych ludzi, panie hrabio. Ale może to panu nie przeszkadza? Prawda, to ty przecież kazałeś strzelać z armat do tłumów" - przypomniała bez cienia litości.
Poczułem, jakby mnie uderzono. Spieszyłem, by ocalić niewinną istotę, którą usiłowano podstępnie zamordować. Spieszyłem na ratunek siostrze - prawda, że po trupach.
- Chce wiedzieć, kto zbezcześcił doczesne szczątki mojej żony, zakłócając jej wieczny spokój.
"Ależ... zbezcześcił szczątki?" - zapytała z przejmującym szyderstwem. "Może właśnie pochował je w grobowcu, którym stał się ten stary oktogon? Ty, hrabio, zostawiłeś ją tam, gdzie upadła, wijąc się w śmiertelnych boleściach".
- Zapewniłem jej spokój.
"Bez pochówku? Zamurowałeś pan tylko komnatę, w której spożyliście wspólny obiad, będący jej ostatnim posiłkiem. Ślady świeżej zaprawy zakryłeś obiciami... W samej rzeczy, jak morderca pragnący ukryć swą zbrodnię".
Zmilczałem, nie mając żadnej odpowiedzi.
- Skąd pani zna te szczegóły? - zapytałem po długiej chwili. "Proszę mi oddać kolię" - zażądała. "To przekleństwo, które raz na zawsze trzeba wymazać ze świata, nim dostanie się w niepowołane ręce. Panie hrabio, przecież toczymy sprawiedliwą wojnę, wypełniamy wolę króla, pan i ją... Valaquet znajdzie się wreszcie w granicach Zjednoczonych Królestw prawdziwie, nie zaś tylko nominalnie. To bogaty kraj, zasobny w ziemię uprawną, lasy pełne zwierzyny, są drogi i wioski, liczne miasta" - tłumaczyła coraz bardziej żarliwie, nie słysząc protestów z mojej strony i wyczuwając snadź, iż słowa padają na podatny grunt. "Ale trzymasz w dłoni złowieszczy przedmiot, którego można użyć jak potężnej broni. Czy nie widzisz, że za sprawą tej kolii losy wojny o Valaquet mogą ulec gwałtownej odmianie? Po wielokroć zapewniałeś, iż pragniesz odkupić  grzechy swoje i swojej rodziny. Dowiedź tego! Oto klejnot będący przekleństwem twego życia i świata. Klejnot, który może pokrzyżować wszystkie nasze plany".
- Nic pani nie wie - powiedziałem. - Ten diament to cała stara magia Vałaquet, rzecz niesłychanie potężna, tu masz słuszność. Lecz jego potęga najbardziej polega na łatwości, z jaką porywa ludzkie dusze. Hrabina Se Rhame Sar nie umiała pokonać mocy tej kolii. Pani zaś, bez żadnych podstaw sądzi, że to potrafi? To pokusa, to potęga w zasięgu ręki. Chcesz być nową królową wiecznej zimy?
"Oddaj mi tę kolię".
- Potrafisz ją zniszczyć? Zniszczysz ją?
"Przysięgam panu. Przysięgam na wszystko co święte, panie hrabio".
- Może zatem ją oddam, lecz pod jednym warunkiem. Przystanąłem.
- Słyszysz mnie? Pod jednym warunkiem: chcę zobaczyć człowieka, który przeniósł hrabinę do tej wieży. "Najpierw oddaj mi kolię".
- Najpierw chcę go zobaczyć. "Najpierw kolia, hrabio. Im szybciej...".
- Traci pani czas. W nic już nie wierzę - powiedziałem po raz trzeci tego dnia. - Oddam kolię nie prędzej, aż zobaczę się z owym człowiekiem. Im szybciej przyślesz go do mnie, tym lepiej. Znam moc tego klejnotu, zaiste - teraz ja szydziłem, bom był właśnie człowiekiem, który znał ją najlepiej na świecie. - Opierałem się jej sile po wielokroć, ale teraz nie wiem, czy warto. Może być, że zwlekając, znajdziesz we mnie śmiertelnego wroga, nowego władcę lodu i mrozu... Spiesz się zatem, pani.
"Hrabio, zaklinam pana" - prosiła przerażona, choć wiedziałem skądinąd, że nie wierzy w tę groźbę; och, znała mnie przecież nazbyt dobrze!
- Po raz ostatni; pani: chcę zobaczyć tego człowieka.
"Ale ja nie wiem, kto to jest!".
- Znowu kłamstwo.
"Nie wiem, mówię panu, że nie wiem!".
- Czemu więc obiecywałaś, że jeśli oddam kolię, wtedy postawisz go przede mną?
"Bo go znajdę, przyrzekam to panu".
- Czy na pewno? Sądzę raczej, piękna Atheves, że każe pani, by strzelono mi w łeb. Oto, jaką drogą biegną myśli człowieka, który został okłamany i podle wykorzystany.
"Mylisz się, hrabio...".
- Nie sądzę.
"Ale mówię ci, że się mylisz!".
- Pozwól pani, że zostanę przy swoim.

III


Pochłonięty myślami, a potem rozmową z odległą interlokutorką, zszedłem na manowce i zgubiłem drogę; sporo czasu minęło, nim zdołałem się odnaleźć w labiryncie ruin. Wreszcie odszukałem ludzi pilnujących mego wierzchowca; do oktogonu musiałem iść pieszo, bo zwierzęta połamałyby nogi pośród gruzów. Lecz nie mogłem samotnie odbyć całej wyprawy, albowiem ruiny Re Alide nie każdemu zdawały się przeklęte; owszem, dla różnych łotrów i obwiesiów były miejscem błogosławionym. Toteż miałem zbrojną eskortę: towarzyszył mi służący i czterej żołnierze. Byłem pewien tych ludzi tak bardzo, jak tylko można być pewnym. Benocht, wierny sługa, trwał u mego boku od lat, nie odstępując w żadnym nieszczęściu, halabardnicy zaś byli kiedyś, za starych dobrych czasów, jeszcze przed moją podróżą do Lazenne, w regimencie gwardii pieszej - faworyzowanym przeze mnie, ulubionym. W doborowej tej jednostce służyła wyłącznie szlachta, pieszo albo konno, mimo że regiment zwał się pieszym, z muszkietem w polu, bądź halabardą w pałacu, gdy przyszło pełnić zaszczytną wartę u boku Dostojnej. Sam decydowałem o przyjęciu bądź odprawieniu każdego kandydata; ci czterej służyli mojej matce jeszcze niespełna półtora roku. temu, bo w przegranej przez nią bitwie pod Cassey, a dostawszy się do niewoli, zawdzięczali mi zdrowie i życie - wszyscy byli ranni, zaś w lazarecie wojskowym niepodzielnie królowała gangrena, gorączka, głód, chłód, febra i wszystko, co wynaleziono na dnie piekieł. Poznawszy starych swych żołnierzy, wydobyłem ich stamtąd i wstawiwszy się u siostry - która nie śmiała odmówić naczelnemu dowódcy swej armii - zapewniłem właściwą opiekę. W ten oto sposób zyskałem cztery wierne dusze, cztery mężne serca, cztery szpady w stalowych dłoniach - czterech ludzi gotowych za mnie zginąć. W świecie, gdzie nikt nie miał przyjaciół, a samych tylko wrogów, był to znaczący kapitał.
Widząc, że powracam zdrów i cały, moi towarzysze odetchnęli. Skinąwszy im głową na znak, że wszystko w porządku, dosiadłem swego wierzchowca.
- Dzięki Bogu, wasza dostojność. Nie powinien pan chodzić samotnie wśród tych gruzów.
- Waszmość wiesz, że musiałem.
- Tak, lecz właśnie ci ludzie wybierali się w tę stronę co i pan. Obejrzałem się we wskazanym kierunku. Istotnie, pośród gruzowisk chowali się jacyś mężczyźni. Zdało mi się, żem pochwycił błysk na lufie muszkietu.
- Ale to nie są żołnierze?
- Nie potrafię powiedzieć. Wasza dostojność rozkażesz nam sprawdzić?
- Nie, to niepotrzebne.
Żołnierz, z którym mówiłem, nosił nazwisko Se Noles i pochodził z tak starego i świetnego rodu, żem nigdy nie wstydził się z nim jadać i pić - owszem, czy to po służbie w garnizonie, czy na żołnierskim biwaku, nie raz i nie dwa razy prosiłem owego szlachcica do stołu, znajdując żywą przyjemność w rozmowach z człowiekiem bywałym i noszącym się z należytą godnością. O swym życiu zawsze mówił mało; rozumiałem, że jak wielu innych wstąpił był do gwardii pod przybranym nazwiskiem, uciekając od jakichś grzechów młodości. Może były to zaległe długi, może proces, a może kłopotliwa kochanka... Wojna w Valaquet w jakiś sposób musiała przekreślić tamte sprawy, bo Se Noles wrócił do prawdziwego nazwiska. Lecz o swojej przeszłości nadal mówić nie chciał, bądź nie mógł.
- Ruszajmy. Lecz nie tędy - rzekłem, albowiem dwaj żołnierze wysunęli się do przodu, chcąc prowadzić drogą, którą przyjechaliśmy.
- Więc którędy pan każe, generale? Wskazałem właściwy kierunek.
- Ku rzece?
- Nie pytaj mnie waszmość, tylko jedź, jak pokazałem.
Gwardziści bez dalszych pytań ruszyli w nakazanym kierunku.
Pamiętałem, że wszystko, co powiem, może być usłyszane przez panią Atheves. "Może być", nie zaś "będzie" - dlatego, żem nie słyszał jej od dłuższego czasu i zaczynałem sądzić, iż wypite przed podróżą paskudztwo nareszcie przestało działać. Sądziłem tak tym bardziej, że ostatnie zamienione zdania rwały się i ginęły, wreszcie stały się całkiem niezrozumiałe. Alem nie miał pewności, czy to nie jaki podstęp. Mogła milczeć, czekając, aż niebacznie coś zdradzę, odzywając się do osób drugich.
Nie ufałem tej kobiecie. Może być, żem znał ją po prostu za dobrze. Nie wiedziała, kim był człowiek, który przygotował dla mnie ową straszną komnatę w starej wieży? W jaki zatem sposób weszła w posiadanie informacji o miejscu ukrycia kolii? Pod czyim nadzorem, na Boga, dokonano tej upiornej czynności, jaką było przewiezienie zmarzniętego ciała Heleny z Rhame Sar do Alide? Pytania pojawiały się kolejno, a każde, pozostając bez odpowiedzi, przywoływało dwa nowe. Niewiele rozumiałem i w nic już nie wierzyłem, a najbardziej nie wierzyłem w uczciwe intencje Atheves. Zbyt jej zależało na kolii, którą niosłem, bym mógł uznać, że pragnie ją zniszczyć ot, tak tylko, na wszelki wypadek. Jeśli nawet chciała unicestwić klejnot (a równie dobrze mogła wykorzystać jego moc), to nie dlatego, że był bronią* której użyje - ktoś, kiedyś i być może... Bała się wyraźnie, że nie "kiedyś" i nie "być może", lecz zaraz i z całą pewnością. Nie wiedziałem tylko: kto? Kto oprócz pani Atheves mógł wiedzieć, gdzie jest klejnot Hrabiny Se Rhame Sar? Kto chciałby go wykorzystać? Na pierwsze pytanie odpowiedź nasuwała się sama:, wiedzieć mógł, a nawet musiał, człowiek, który ów klejnot tu przyniósł. Na drugie pytanie odpowiedzi nie miałem. Księżna Se Potres wygrywała wojnę i nie musiała chwytać się tak rozpaczliwych i niepewnych* sposobów. Dostojna zaś bała się magii Valaąuet. Pytanie tylko, jak bardzo się bała? Czy aż tak, by nie użyć jej nawet w obliczu zupełnej, nieuchronnej klęski?
Jadąc, uniosłem w pewnej chwili wzrok - i zadrżałem, bom mijał właśnie dawny pałac mojej matki. Szczątki świetnej niegdyś i przebogatej rezydencji, która nie miała sobie równych w żadnym spośród Zjednoczonych Królestw. Loyniwe, siedziba królewska, postawiona obok wyglądałaby jak oberża... Popatrzywszy przed siebie, a następnie w tył, zobaczyłem smutek i zadumę na twarzach moich gwardzistów. Prawda - nigdy ich nic złego nie spotkało w tym domu; przeciwnie, wiele razy pełnili służbę przy tych drzwiach) przy tych oto schodach... Dla nich mijane ruiny były pamiątką po niegdysiejszej świetności gwardii, przypomnieniem beztroskiego żołnierskiego życia w elitarnym regimencie, strzegącym domu i osoby wicekrólowej.
Lecz dla mnie inaczej: dla mnie był to pomnik podłości i zdrady. Tu, w tym doiftu, utraciłem wszystkie złudzenia, dowiedziawszy się, że ci, których kochałem, mają w zamian tylko nienawiść, tak dla mnie, jak i wzajem dla siebie.
Ulice zalegał gruz. W okowach strasznego mrozu cegły i kamienie pękały kiedyś jak szkło, zaś dzikie wichry przesycone okruchami śniegu rozrzucały szczątki budowli. Uliczny bruk zmienił się w drobny żwir. Tylko gdzieniegdzie ostała się jakaś niska, szczerbata ściana. Nie umiałem powiedzieć, dlaczego dzielnice w tak nierównym stopniu zostały porażone żywiołem. Zyskawszy odporność na największe nawet mrozy - żadną miarą nie umiałem pojąć ich natury, praw rządzących lodową magią. Wciąż mogłem rozróżniać ciepło i chłód, tyle tylko że zima nie wyrządzała mi krzywdy; choćby nagi, śpiąc w śnieżnej zadymce, nie mogłem zamarznąć ani nawet skostnieć. Ostami dar Heleny. Dar straszny, bo niepojęty i niezrozumiały; dar królewski, bo życiodajny...
W podzięce dałem jej śmierć.
Jeden z jadących z tyłu żołnierzy ponaglił konia i zrównawszy się ze mną, powiedział:
- Wasza dostojność.
Uniósłszy głowę, poznałem Chal-Cheneta.
- Mów pan.
- Jesteśmy śledzeni. Nie byłem wpierw pewien, ale teraz jestem. To ci sami ludzie, generale, których widzieliśmy wcześniej. Co pan rozkaże?
Obejrzawszy się, stwierdziłem, że gwardzista ma słuszność. W pewnej odległości za nami, kryjąc się, podążało kilkanaście postaci.
- Uważasz pan, że to ci sami?
- Na pewno, wasza dostojność. Jest wśród nich kobieta.
- Kobieta wśród rzezimieszków kryjących się w ruinach?
- Kobieta na pewno, pomimo męskiego ubioru. Już wtedy, gdyśmy czekali na pana, zdała mi się niezwykle podobna do kogoś, kogo znam, i to zwróciło moją uwagę. Twierdzę więc na pewno, że kobieta. Ale tego czy wśród rzezimieszków, nie byłbym pewien, generale.
- Co pan chcesz powiedzieć?
- Że to raczej przebrani żołnierze albo ludzie będący w czyjejś służbie. Rabusie nie bywają tak dobrze uzbrojeni. Każdy tam ma muszkiet i rapier.
- To cenne .obserwacje. Jesteś pan spostrzegawczy. Żołnierz uchylił kapelusza. Przypomniałem sobie, że istotnie powiadano o tym człowieku, iż ma świetny wzrok, a także wyborną pamięć.
- Ale mówisz, że kobieta zdała ci się do kogoś podobna?
- Nie inaczej, wasza dostojność, tylko dlatego spostrzegłem, że kobieta.
- Więc to podobieństwo...?
- Wykluczone, wasza dostojność.
- Pozwól pan, że sam to osądzę. Czy to ktoś, kogo znam?
- Bez wątpienia...
- Mów pan.
- Ta osoba przypomina mi pańską dostojną siostrę, generale. Szarpnąłem wędzidłem, koń stanął. W milczeniu patrzyłem na poważną twarz gwardzisty.
- Pańską siostrę, a raczej... dwie pańskie siostry - rzekł jeszcze. - Lecz dostojna Anna Luiza...
- Nie żyje - dokończyłem za niego. - Więc widziałeś pan Annę Jasene?
- Tylko kogoś, kto jest do niej podobny.
- Stać! - krzyknąłem, bo jadący na czele nie dostrzegli, żem zatrzymał się z ariergardą.
Znów zwróciłem się do Chal-Cheneta:
- Mówisz pan, że na czele przebranych żołnierzy idzie naszym śladem pani Anna Jasena?
- Tylko ktoś podobny.
- Do stu diabłów, czy przestaniesz, waszmość? Tak czy nie?
- Powiedziałbym... powiedziałbym: tak, generale. Doprawdy, wszystko to aż nazbyt dobrze pasowało. Jasena w pobliżu miejsca, skąd zabrałem klejnot*Oto odpowiedź na pytanie, kto lada chwila miał sięgnąć po uśpioną magię Valaquet. Jasena nic nie znaczyła, czy też raczej znaczyła tyle co... Dostojna. Była ślepym i bezwolnym narzędziem w ręku naszej matki.
- Więc, panowie - rzekłem, gdy dołączyli ci z awangardy - szpady z pochew, pistolety w dłonie. Chcę, by ludzie idący za nami zdradzili swą tożsamość bądź zginęli.
Przedstawiłem w dwóch słowach podejrzenia Chal-Cheneta i swoje - zmilczałem tylko o powodach, dla których Anna Jasena mogła być w Re Alide; to nie obchodziło tych ludzi, zresztą taka wiedza mogła być im tylko ciężarem, a może i przepustką do piekła.
- Lecz pan, pod strażą Benochta, pozostanie tutaj, generale?
- Benocht owszem, pozostanie tutaj - rzekłem, podając wiernemu słudze nieduży przedmiot owinięty w batystową chusteczkę. - Gdyby spotkało mię coś złego, pojedziesz galopem ku rzece i wrzucisz to do wody, jak najdalej od brzegu. Ani słowa - dodałem surowo. - Powierzam ci właśnie coś o wiele ważniejszego niż moje lub twoje marne życie.
Służący zadrżał - i pojąłem, że się domyślił. Równie dobrze jak ja znał wyhaftowane na chustce monogramy, poczuł chłód bijący przez cienki materiał, a powaga, z jaką mu zleciłem prostą na pozór misję, powiedziała więcej niż słowa. Blady jak ściana schował zawiniątko do kieszeni.
- Lecz ty, wasza dostojność, także musisz tu zostać! - nalegał wzburzony Se Noles, trzymający już szpadę pod pachą, a pistolet w dłoni.
- To niemożliwe - odparłem - bo po pierwsze i najważniejsze, jeśli tymi ludźmi istotnie dowodzi moja siostra, to nie każe strzelać, widząc, iż jadę razem z wami.
- A po drugie? Proszę zważyć, wasza dostojność, że to jednak może nie być pani Anna Jasena, a tylko ktoś bardzo podobny.
- A po drugie, kawalerze - odparłem ponuro, dobywając z olstrów pistolety - czas najwyższy, by ktoś wreszcie zlitował się nade mną i poczęstował ołowiem. Proszę ze mną, w szeregu marsz.
Konie poszły stępa, równo jak na paradzie, całą szerokością ulicy. Szliśmy niczym w bitwie do karakolu, każdy z uniesionym pistoletem w dłoni, bacznie przepatrując ruiny w poszukiwaniu ukrytych przeciwników.

IV


Była to szarża zaiste samobójcza, bo jeśli Chal-Chenet się omylił, to schowani w gruzach rozbójnicy mogli nas wystrzelać niczym kaczki. Chyba że omylił się po dwakroć - i byli to właśnie rozbójnicy z kiepską bronią, a jeszcze gorszą ręką i niepewnym okiem. Bo jeśli jednak przebrani żołnierze, lecz pod komendą obcej osoby... Wówczas byliśmy półdziesiątkiem trupów, wprawdzie dość niezwykłych, bo jeszcze jadących konno.
Zdjąłem z głowy kapelusz i wziąłem go pod udo. Nie chciałem, by zaszła najstraszliwsza na świecie pomyłka. Dość już krwi przelano w tej rodzinie; nie chciałem dopuścić, by teraz siostra kazała strzelać do brata, nie poznawszy jego twarzy ocienionej rondem wojskowego kapelusza.
Lecz Jasena wiedziała o mnie wcześniej niż ja o niej...
Ujrzałem ją pod wyszczerbioną, odartą z tynku ścianą, samotnie trwającą przy ulicy. Niewysoka sylwetka w lichym mieszczańskim przyodziewku. W jednej dłoni trzymała kapelusz, w drugiej zaś obnażoną szpadę, ale opuszczona klinga dotykała ziemi. Przechyliwszy lekko głowę, patrzyła, jak nadjeżdżamy. Ujrzałem niesforne pierścionki rozsypanych na ramionach włosów, obrys twarzy - i zabolało mnie serce. Te rysy były przecież wspólnymi rysami obu młodszych moich sióstr... Tę drugą, nieżyjącą, kochałem. I wcale nie jak brat siostrę.
Nie, w moim przypadku Bóg nie czekał aż do Dnia Sądu. Jął karać za grzechy jeszcze na tym padole, a karał straszliwie, dotkliwie i boleśnie.
Dałem znak mym gwardzistom, by stanęli. Po czym sam zsiadłem z konia, zatknąłem pistolet za pas i pieszo poszedłem ku siostrze.
- Pani.
Przyglądała mi się w milczeniu, z uwagą i skupieniem, ale przede wszystkim ze smutkiem. Oto drugie nieszczęsne stworzenie. Wyjawiła mi kiedyś swoją tajemnicę; kochała mnie w ten sam sposób, jak ja kochałem Annę Luizę. Lecz moja miłość przynajmniej była odwzajemniona. Prawda, że tylko do pewnego czasu, bo potem zamieniła się w cuchnące bajoro zdrad i kłamstw...
Zaiste, przeklętą byliśmy rodziną. Wielki Boże.
- Panie hrabio - odparła bardzo cicho, odwracając wzrok od mej twarzy.
Nie podała mi ręki ani policzka do pocałowania. Prawda, byliśmy wszak wrogami.
- Co pani robi w tym miejscu? Widząc skradających się ludzi, gotów byłem wdać się w potyczkę.
- Co tu robię?
- Tak, co pani robi w tym mieście? Przebrana za mężczyznę, otoczona ludźmi o podejrzanym wyglądzie.
- Nie wiem, co tutaj robię - rzekła niezbyt przytomnie, nie potrafiąc zatrzymać wzroku na czymkolwiek. - Moje przebranie zaś nie powinno chyba dziwić, jestem przecież na wrogim terytorium. Chcesz mię zaaresztować? Lecz uprzedzam, że to może być trudne.
Zrozumiałem, że się nie dogadamy.
 - Wydaje mi się, że wiem, czego pani szuka w Re Alide rzekłem. - Będziesz jednak musiała wrócić do Dostojnej z niczym. Rzeczy, o którą nam obojgu chodziło, nie było tam, gdzie miała się znajdować. Ja także wracam z pustymi rękami.
- A o co nam chodziło?
- Skoro pani nie wie, to tym lepiej.
Jej spojrzenie, które przez moment dotykało mojej twarzy, znów zaczęło uciekać na boki.
- Przede wszystkim, mój bracie - powiedziała - nie jestem tu z rozkazu naszej matki. Realizuję swoje własne plany.
- Ty, Jaseno?
- Tak, Robercie, ja: Anna Jasena. To budzi zdumienie, nieprawdaż? Przecież mam pusto w głowie, a jedyne, co potrafię, to wypełniać rozkazy innych.
Nie zaprzeczyłem. Bom istotnie tak właśnie myślał.
- Pozwól, siostro, że ci nie uwierzę.
- Pozwól, bracie, że i ja cię nazwę kłamcą.
- O, a czemuż to?
- Bo znalazłeś kolię hrabiny Se Rhame Sar, a nawet więcej. Znalazłeś samą hrabinę. Lecz nie zwróciłeś jej życia, choć być może powinieneś to uczynić. Powiedz mi, dlaczego?
Milczałem.
- I powiedz mi jeszcze - pytała dalej po chwili - dlaczego nie wracasz tą drogą, którą przyjechałeś? Czyżbyś uciekał, Robercie? Czyżbyś nie zamierzał oddać kolii pani Dorocie Atheves?
- Nie rozumiem, o czym pani mówi - odparłem, czując wszakże coraz większy niepokój, pomieszany ze zwyczajnym lękiem; Jasena wiedziała zbyt wiele. - Proszę mi wytłumaczyć.
- Mówię, że nie służysz wcale naszej siostrze księżnej Se Potres. Mówię, żeś uwikłał się w intrygę, której duszą jest pani Atheves. Mówię wreszcie, że wiem, po co cię tu wysłała. I mówię, że nie jestem tu z rozkazu Dostojnej.
- A ja mówię, że to wszystko nieprawda. Westchnęła.
- A więc jedź pan dalej swoją drogą, hrabio - powiedziała z goryczą, której nie zdołała ukryć. - Nie mamy o czym rozmawiać.
- Przeciwnie, sądzę, że mamy.
- Nie, nie mamy. Proszę mnie już nie męczyć. Zegnam pana; obiecuję, że nie pójdę dalej pańskim śladem. Pomyliłam się i żałuję.
Stałem, milcząc, bom był całkowicie bezradny wobec takiej postawy. Prawda, nie widziałem Jaseny od lat - ale było niepodobieństwem, by zmieniła się aż tak bardzo. Wiedziała o rzeczach, które miałem za najgłębiej ukryte, lecz nie o to nawet chodziło. Zajmowało mnie żywo, co mówiła, ale bardziej jeszcze sposób, w jaki mówiła... Ta rezygnacja, ta szczególna beznamiętność, właściwa tylko ludziom, co nie mając już nic do stracenia, spokojnie wstępują na szafot! Nie taką ją znałem.
Znów poczułem ból, i żal, i gorycz - bom pomyślał o Annie Luizie. Tak wiele wspólnego miały z Jasena - i tak mało zarazem. Identyczne twarze, lecz zupełnie inne upodobania. Luiza kochała się w broni, w wojskowych paradach, w grzmocie werbli, w łowach i dzikich galopadach po bezdrożach - gdy Jasena uwielbiała muzykę i poezję, tańce i biesiadne rozmowy pełne niedomówień, znaczących spojrzeń i uśmiechów... Prawda, obie były tylko narzędziami w rękach matki, lecz jakimi wybornymi narzędziami! Jasena? Nieokiełznany temperament, żywioł namiętności zamknięty w najpiękniejszym kobiecym ciele i rozsadzający je prawie, szukający ujścia w każdym słowie i geście; ba! w każdym nieomal spojrzeniu i oddechu! Przecież, na rozkaz matki, potrafiła oczarować, uwieść, usidlić i ogłupić każdego; gdyby nakazano jej rozkochać w sobie mnicha, pustelnika i ascetę, bez wahania przyjąłbym zakład, iż osiągnie cel. Lecz oto stała przede mną nie piękna zalotnica z figlarnymi iskierkami w oczach - lecz zrezygnowana, smutna i poważna panna, nie potrafiąca nawet udawać, że cokolwiek jeszcze ją obchodzi. Czy ktoś taki mógł przybyć tutaj z misją od Dostojnej? A wreszcie z jaką misją? Wyprawa w męskim odzieniu, z pistoletem i szpadą, po groźny klejnot ukryty w zburzonym mieście - to mogło być... kiedyś... zadanie w sam raz dla Anny Luizy. Ale nie dla Jaseny! Nie umiałem wyobrazić sobie kogoś, kto by gorzej pasował do takiej roli; przecież nie umiała nawet naturalnie poruszać się w męskim przebraniu, najwyraźniej stale szukała wachlarza i badała dotykiem pantalony, czy aby z niej nie spadają... Na honor, nie miałem pojęcia, o co w tym wszystkim chodzi.
- Jaseno, to... niemądre - rzekłem z niejakim wysiłkiem, bom dawno odwykł od wszelkich szczerych deklaracji, a tym bardziej intymnych wyznań. - Jesteśmy siostrą i bratem... mamy w żyłach tę samą krew... Na Boga, pomówmy jak dwoje przyjaciół, nie wrogów. Czy to jest jeszcze możliwe?
Uniosła wzrok i po raz pierwszy na dłużej spojrzała mi w oczy.
- Niczego więcej nie pragnę - powiedziała i ujrzałem naraz, że jest bliska płaczu. - Dlaczego nie zacząłeś w ten sposób? Już myślałam, że i ty zaparłeś się samego siebie. A tymczasem twoja prawość, ta twoja naiwna uczciwość i poczucie odpowiedzialności za wszystko i wszystkich... to jedyne rzeczy, w które warto jeszcze wierzyć na tym świecie. Jeśli dzisiaj nie znajdę w tobie oparcia... nie odnajdę celu... sensu... - mówiła chaotycznie, a wreszcie urwała, by wziąć głęboki oddech. - Może być, że nie zobaczysz mnie już nigdy.
- Co to znaczy?
- Nic - powiedziała. - Nic zupełnie... Gdzie możemy porozmawiać? Czy tutaj?
- Tutaj nie. Ale czy zgodzisz się pojechać ze mną?
- Dokąd?
- Tylko milę lub dwie. Chcę wydostać się z tego przeklętego miasta. Z mostów na rzece jeden jeszcze stoi, choć podobno w kiepskim jest stanie. Być może będę musiał uciekać i chciałem...
Pytała mnie spojrzeniem.
- Chciałem jeszcze pożegnać naszą siostrę, Ranelę - dokończyłem.
- W klasztorze?
- Te zgliszcza są jej grobowcem - odparłem z powagą, nie ustrzegłszy się wszakże cienia wyrzutu w głosie. - Tam umarła i tam spłonęła w ogniu, który strawił budynki. Chciałem raz jeszcze pomodlić się na jej grobie. Czy będziesz mi towarzyszyć?
- Zginęła z mojego powodu - rzekła głucho.
- To prawda i nieprawda zarazem, bo już wcześniej wydano na nią wyrok. Gdziekolwiek jest teraz, na pewno Ci przebaczyła. A kto wie, czy nie przebaczy ci dzisiaj ktoś jeszcze.
- Ty, Robercie?
- Mój Boże - powiedziałem wzruszony - nie mam na tym świecie ani jednej bliskiej osoby. Czy to tak trudno zrozumieć?
Twoje uczynki, siostrzyczko, są niczym wobec moich własnych zbrodni. Ale dla mnie nie ma przebaczenia.
- Więc zaczekaj - powiedziała gwałtownie, głosem tak zmienionym, jakby ktoś zacisnął palce na jej gardle^Odeszła szybko na bok i przez chwilę oddychała głęboko, próbując się opanować. Wreszcie krzyknęła jakieś nazwisko, a gdy wezwany człowiek wychylił się z ukrycia, zażądała, by przyprowadzono idące z tyłu konie.
Imię, które krzyknęła, zdało mi się znajome. Przez chwile grzebałem w pamięci, potem zaś skinąłem lekko głową sam do siebie. Wróciwszy do czekających w pogotowiu żołnierzy, rzekłem:
- Szpady do pochew, panowie. Dalej pojedziemy w liczniejszym towarzystwie. Może być, że zaraz ujrzycie swoich dawnych przyjaciół, którzy jeszcze przed chwilą mierzyli do was z ukrycia.
Widząc zaś, że nie rozumieją, wymieniłem nazwisko, którem przed minutą słyszał z ust mojej siostry.
- Czy mi się zdaje, czy też waszmościowie znacie tego szlachcica? Przecież to porucznik gwardzistów Dostojnej, choć nie wiem, czy dowodził akurat waszą kompanią?
- Ale to oznacza... - rzekł Se Noles z uśmiechem.
- Że pod wodzą oficera regimentu gwardii spotkacie swoich dawnych kolegów, jak mniemam - dokończyłem. - Lecz nie twierdzę przez to, uważajcie panowie, że należy zaniechać wszelkich ostrożności.
- Tak, panie hrabio.
- Miejcie oko na wszystko.
- Tak, wasza dostojność.
Przywołałem gestem Benochta i dyskretnie odebrałem od niego groźne zawiniątko. Nie poskarżył się słowem; przecież dobrze widziałem, jak wiełe kosztował go ów kwadrans czy dwa, kiedy opiekował się złowieszczym skarbem.
Odwróciwszy się do nich plecamiv czekałem na Annę Jasenę. Już prowadzono wierzchowce.

V


Minąwszy południową rogatkę Alide, podążyliśmy gościn cem w stronę niewysokiego wzgórza, odległego niespełna o mi lę. Wznosiły się na nim ruiny klasztoru, będącego niegdyś miej scem zesłania Raneli - jedynej mojej siostry, która nigdy n ksplamiła się zbrodnią ani żadnym złym uczynkiem przeciw bli/, nim. Została zamordowana. To jej właśnie spieszyłem kiedyś na ratunek, ogniem dział zmiatając ze swej drogi ogłupiałe tłumy mieszczuchów, podburzonych do bezmyślnej rebelii. Znów sto wspomnień! Pamiętałem wciąż słowa najżarliwszej modlitwy swego życia, gdym z łoskotem kopyt stu koni mknął ze spóźnioną pomocą.,.Panie, tylko ona jedna mi została. Ocal mi ją, proszę"... Lecz oto było drzewo, pod którym przyjąłem ostatnią spowiedź śmiertelnie rannego człowieka. Zaufałem mu, więc w zamian zamordował mi siostrę.
Czy to był świat wart wskrzeszenia? Czy wart był w ogóle naprawy? Czy Dorota Atheves była inna?
Zmierzaliśmy do ruin klasztoru.
Nie rozmawiałem z nikim, nawet z jadącą u mego boku Jaseną.
U stóp wzgórza zsiedliśmy z koni. Kazałem rozkulbacz>v wierzchowce i pozwolić im skubać trawę, by odpoczęły i nabra ły sił przed dalszą drogą - miałem bowiem przeczucie, że już wkrótce przypadnie mi w udziale los człowieka ściganego, a może nie człowieka nawet, lecz po prostu zwierzęcia, na które polują zawzięci myśliwi. Chcąc wyniknąć się z sieci i zostawić prześladowców z tyłu, musiałem dbać o wierzchowce.
Anna Jaseną uczyniła gest, który oznaczał, że moje rozkazy obowiązują wszystkich. Jej poprzebierani żołnierze posłuchali natychmiast, nie tając zadowolenia. Byli to, tak jakem przypus/ czał, gwardziści z mojego regimentu pieszego, pod wodzą swego porucznika. Niektórzy z tych ludzi pamiętali mnie jeszcze z czasów, gdym był - z woli Dostojnej - wodzem całej armii i naczelnikiem wszystkich policji Valaquet. I oto drobiazg bez żadnego znaczenia - ukontentowanie żołnierzy, którym wydano rozkaz - stał się w moich oczach setnym lub tysięcznym potwierdzeniem, że ta wojna jest niemiła wszystkim bez wyjątku. Gdyby zależało to od woli gwardzistów, już jutro Dostojna Weronika Teresa Del Valaquet Se Alide Sar byłaby z powrotem jedyną władczynią prowincji, mając u boku swego syna, hrabiego Se Rhame Sar, w księstwie Potres zaś najstarszą swoją córkę, strzegącą północnych granic.
- Mości poruczniku - rzekłem - miej pan, proszę, baczenie na wszystko. Powierzam panu ten obóz i moich ludzi.
Oficer skłonił się z szacunkiem.
- Proszę na mnie polegać, panie hrabio.
Czy to była rozmowa wrogów? Dotknąłem kapelusza, podałem ramię Jasenie i poszliśmy drogą wiodącą do klasztoru.
W milczeniu.
Wkrótce ujrzeliśmy wyłamaną bramę i zapuszczony dziedziniec. Prowadziłem dalej - do budynku, gdzie mieściły się cele zakonnic. Odnalazłem celę przeoryszy.
Gdym przed laty, w tym samym pomieszczeniu, rozmawiał z nią po raz ostatni, w pamięć zapadły mi szczególnie chłód, wilgoć i mrok. Wszystko to zniknęło bez śladu. Była przecież wiosna, ciepła wiosna, a zburzone ściany klasztoru nie broniły dostępu słońcu. Rozłamane na dwoje mury celi przepuszczały światło. Zwyciężyło życie - na cienkiej warstwie nawianej przez wiatr gleby zieleniła się trawa, tworząc miękki kobierzec, jakiego Ranela nigdy tutaj nie dotykała.
- Dlaczego tu?
- Bo czy wiesz, gdzie jesteśmy? - zapytałem, wskazując, by usiadła na ul znanej, spękanej desce przytwierdzonej do ściany. Siedzisz na czymś, co przez cztery lata było łóżkiem lub stołem zakonnicy, zależnie od pory dnia... To cela Raneli, tu widziałem ją po raz ostatni. Jeśli chcesz coś powiedzieć naszej siostrze, to mów. Wiem, że ona ciągle tutaj jest. Czuję ją i prawie widzę mówiłem, wyciągając rękę przed siebie - bo ona jedna, Jaseno, była moją siostrą, nikim mniej ani więcej. W Wanesie widziałem nieomal drugą matkę, Luiza była moją kochanką, ty zaś najprędzej córką, bo zawsze mi się zdawało, że trzeba ci zapewnić raczej opiekę niźli cokolwiek innego... Wiem już, jak ogromną wyrządziłem ci tym krzywdę, i przebacz mi, jeśli możesz. Lecz Ranela... Ranelę kochałem jak brat, tą najgłupszą z możliwych miłości, bezinteresowną... tak nie kocha się matki ani dziecka, ani żony... Dzięki temu, zawsze gdy tu bywam, mówię do niej i chyba mogę słyszeć, co mi odpowiada... - Zamilkłem. Podniosła na mnie swe wielkie, smutne oczy.
- Więc posłuchaj mnie, Robercie - rzekła po długiej chwili bo nie mam do powiedzenia nic, co mogłoby obrazić pamięć naszej siostry. Przeciwnie, biorę jej cień za świadka swoich najlepszych intencji. Boję się tylko tego, że nie poznasz we mnie tej beztroskiej i lekkomyślnej dziewczyny, gotowej niegdyś uwieść cały świat dla zabawy, bo mniej nawet z rozkazu matki i dla racji stanu. A jednak masz przed sobą Annę Jasenę, lecz starszą o całe ćwierćwiecze, bo tak właśnie mnożą się dni i godziny komuś, kto prawie nie sypia, z nikim nie rozmawia, rozmyśla tylko o tym, co było, czemu należało zapobiec albo czego nie wolno było czynić.
Pochyliłem głowę, bo mówiła przecież o tym, co sam znałem aż nazbyt dobrze.
- Pani Dorota Atheves to osoba, której może zaufać Wanesa, nie licząca się z nikim i z niczym, a widząca zawsze to tylko, co wybiega naprzeciw jej życzeniom. Stojąc z boku tej wstrętnej wojny (bo Dostojna uważa, iż jestem bezużyteczna i od dawna nic mi nie zleca), mogłam obserwować zarówno panią Atheves, jak i wszystkie twoje poczynania. Ani księżna Se Potres, ani Dostojna, ani wreszcie pani Atheves - powiedziała z niezwykłą u niej surowością - nie są godne, by zarządzać psiarnią, cóż dopiero wielką prowincją. Widzę tylko jedną osobę, która mogłaby naprawić całe zło i może zmazać część hańby okrywającej nasz ród.
- Kogo masz na myśli?
- Panie hrabio, proszę przejąć władzę w Valaquet. Jesteś Pierwszym Kawalerem Bractwa Rycerskiego, masz prawo, a nawet obowiązek, rządzić tu z rozkazu króla... jeśli trzeba, to wbrew jego woli. - Patrzyła mi prosto w oczy.
- Jaseno, czy wiesz, co mówisz? - zapytałem z ogromnym spokojem. - Albo raczej: czy jesteś przy zdrowych zmysłach?
- Dałam ci do ręki oręż, który w ciągu tygodnia uczyni hrabiego Se Rhame Sar panem życia i śmierci wszystkich ludzi w Valaquet. Hrabina Helena nie chciała tej władzy, lecz ty, działając celowo, osiągniesz wszystko, co zechcesz.
- Nie wiem, o czym mówisz.
- Naprawdę nie wiesz czy też boisz się zaufać komuś, kto być może jednak prowadzi grę dla Dostojnej? Milczałem.
- To ja kazałam przewieźć tutaj ciało hrabiny Se Rhame Sar powiedziała. - Przecież byłam pewna, że nic i nikt cię nie zmusi, byś wrócił do miejsca, gdzie umarła. Znam cię tak dobrze jak Luiza, przecież wiesz... Nie było rzeczą trudną zgadnąć, kto przyczynił się do zniknięcia hrabiny Heleny. Kazałam zabrać ciało z twojego domu w Rhame Sar i przygotować odpowiednie miejsce w Alide. Następnie, nie zdradzając swojej tożsamości, powierzyłam tajemnice pani Atheves. Ponadto skłamałam, mówiąc, że sekret zna także Dostojna. Miałam więc pewność, że pani Dorota Atheves pośle właśnie ciebie, i to pośle szybko. Czekałam, aż się zjawisz, i obserwowałam, co uczynisz. Potem podążyłam za tobą, by upewnić się, że do niej nie wrócisz.
Czułem, jak krew ucieka mi z twarzy, musiałem być blady jak trup.
- A gdybym jednak wrócił?
- Lecz przecież nie wróciłeś.
- A gdybym wskrzesił Helenę?
Powiedziała mi wcześniej: "To ja, Anna Jasena, lecz starsza o ćwierćwiecze...". I na honor, gotów byłem uwierzyć, że istotnie przeżyła dwakroć więcej lat, niż miała w rzeczywistości. Patrzyły na mnie wciąż tak samo poważne, bardzo dojrzałe, a nawet stare oczy.
- Lecz przecież nie wskrzesiłeś. Oto właśnie były dwie próby, z których wyszedłeś zwycięsko. Mogę więc przedłożyć ci swą prośbę.
- Próby?
- Tak, próby. Ośmieliłam się poddać cię próbom. Teraz pozostało mi już tylko prosić.
- A ta prośba...
- Proszę o koniec wojny w Valaquet. Proszę, by zwrócono mi brata, bo pozostał mi tylko on. Moja matka to potwór, a starsza siostra zasługuje, by ją zamknąć w domu dla obłąkanych lub w twierdzy dla zbrodniarzy, do wyboru. Czy proszę o zbyt wiele?
Cofnąłem się o pół kroku, czyniąc bezradny gest.
- Lecz jakiego brata chcesz, by ci zwrócono? Tego sprzed kilku lat? Przecież to zupełnie niemożliwe, w każdym razie nie tutaj, nie w Valaquet. Tutaj możesz co najwyżej stanąć u boku demona lodu i śniegu, porażającego mrozem całe miasta, zabijającego setki i tysiące ludzi jednym tchnieniem albo jednym spojrzeniem! - Wyciągnąłem rękę w stronę odległych gruzów Re Alide. - Taki człowiek jest ci potrzebny? A co potem? Ile miesięcy, a może tylko tygodni, będzie trzeba, byś przepełniona odrazą i strachem zabiła mnie tak samo, jak ja zabiłem moją żonę? A kto potem sięgnie po tę kolię? Ty? Ktoś inny? Każdy, kto założy ten klejnot na szyję, już nigdy nie zdoła się z nim rozstać. Helena nie potrafiła, choć pragnęła z całej duszy... Sądzisz więc, że ja potrafię? Myślę, że nikt nie potrafi, Jaseno. Nikt! Na całym wielkim świecie - nikt i nikt! Rozumiesz?
- Mylisz się, jestem pewna.
- Mylę się?
- Mylisz się, Robercie. Ktoś, kto umiał nie założyć tej kolii, potrafi ją także zdjąć. Ktoś taki zniszczy ją, gdy tylko stanie się zbędna.
- A jeśli nie? Przecież to zaledwie pobożne życzenia... przecież to zaledwie nadzieja, tylko wiara, nic więcej. Wierzysz we mnie i oczekujesz, że sprostam każdemu wyzwaniu. To złudne.
- Złudne? - zapytała, wstając. - Więc ci powiem, mój bracie: od czasu, gdyś powrócił ze swojego wygnania i zobaczył rzeczy w Valaquet takimi, jakimi były od zawsze, nie uczyniłeś nic. Miotałeś się, próbując ratować wszystko i wszystkich. Kogo ocaliłeś? Nikogo. Co ocaliłeś? Nic.,Czemu zapobiegłeś? Niczemu. A dlatego, że nigdy nawet nie postało ci w głowie, iż władza powinna należeć tylko do tych, którzy wcale jej nie chcą! To ty właśnie powinieneś tutaj rządzić! Nie Dostojna i nie Wanesa!
- Nasza matka jest jedyną prawowitą władczynią Valaquet. Po niej zaś księżna Se Potres. Zajmując miejsce jednej albo drugiej, stałbym się uzurpatorem.
- Ach, jakżeż piękne są twoje zasady! Lecz zdaje mi się, że nie dalej jak przed miesiącem pobiłeś wojska wicekrólowej, stale zaś intrygujesz przeciw jej prawowitej (prawowitej, czyż nie tak?) następczyni.
- Lecz władzy, którą mogą utracić, nie pożądam dla siebie. Nigdy...
- Och, przestań! - zawołała. - Użalasz się nad sobą, to potrafisz najlepiej! Co ci mam powiedzieć, żebyś zechciał wypełnić swoją misję? Ach, lecz może po prostu obawiasz się ryzyka? Bo ja wybornie rozumiem, zacny hrabio, że istnieje ryzyko, ale ktoś przecież musi je podjąć! Co za człowiek! - krzyknęła, unosząc ręce do twarzy.
- Posłuchaj mnie, Luizo - rzekłem... i zamilkłem. Opuściła ręce.
- Luizo. Nigdy nią nie będę - powiedziała po długiej, długiej chwili. - Nawet, gdy krzyczę na ciebie tak jak ona. Ale Luiza pewnie zdołałaby cię przekonać?
- Nie chcę, byś była Luizą.
- A ja przez pół życia marzyłam, by nią być.
Zamilkliśmy oboje, poruszeni. Przygryzła nagle usta i odwróciła wzrok. Spoglądała w ziemię, ja zaś na jej pochyloną głowę. Poczułem przyspieszone bicie serca.
Bom pojął.
Ale czy to mogła być prawda?
- Ty przecież nie chcesz ocalenia Valaquet - powiedziałem z bólem, licząc wszakże na odpowiedź, która zaprzeczy mym domysłom. - Obojętne ci, czy zostanie z tej ziemi coś więcej niż tylko kamień na kamieniu. Ty chcesz... chcesz zająć miejsce Luizy. Czy to w ogóle możliwe, byś po tym wszystkim... byś chciała wskrzesić te niezliczone grzechy, które stały się przyczyną wszystkiego? Czy naprawdę nie widzisz, że Bóg właśnie wymierza nam karę? Kim jesteś, że nie boisz się Jego sprawiedliwości, że gotowa jesteś wzbudzić Jego nowy gniew? Po tym wszystkim, co zaszło? Jak możesz sądzić, że znów wkroczę na drogę, która raz przywiodła mię do zguby? Milczała.
- Odpowiedz mi - nalegałem. - Przecież to nieprawda? I zacząłem prosić.
- Odpowiedz mi. Ja... mylę się, czy tak? Na wszystkie świętości, powiedz mi, że przyszłaś tu odnaleźć brata, tylko brata. Że twoje uczucia są czyste. Jaseno!
- Chcę być z tobą - powiedziała głucho.
- Ale... to nie jest odpowiedź. Jak, siostro? Jak chcesz być ze mną? Chcę usłyszeć.
- Jakkolwiek. Chcę być z tobą.
- Z mordercą własnej żony? Z człowiekiem bez godności i honoru, który oto walczy z własną matką, jednocześnie spiskując przeciw siostrze?
- Z tobą. Chcę być z tobą - odparła bliska płaczu.
- Na litość boską, przecież to niemożliwe! - zawołałem.
- Dlaczego?
- Bo widzę, że tli się w tobie ten sam występny i przeklęty żar, który doprowadził nas wszystkich do zguby! W tobie, właśnie w tobie, w kobiecie, która prędzej albo później kamień przywiodłaby do grzechu! Przecież jesteś niczym mina gotowa wybuchnąć pod murami twierdzy! Nie możemy być razem. Gdzie jest Bóg?! - zawołałem, chwytając się za głowę. - Ile jeszcze pułapek zastawiono na nas, ile prób przygotowano? - pytałem, bezradnie rozglądając się dokoła.
Uniosła głowę i w wilgotnych oczach ujrzałem niezłomny upór i determinację, pomieszane z szaleństwem - bo tym była rozpaczliwa i naiwna wiara, że jeszcze nie wszystko stracone. Wielki i Święty 'Boże. Skąd ona brała tę wiarę?
- Zdradzili cię wszyscy - orzekła z wielką żarliwością, wstając. - Nawet dziś nikt nie myśli o tobie, o Robercie Se Rhame Sar, a tylko o generale, który może dopomóc bądź przeszkodzić w wygraniu kolejnej bitwy o władzę. Nie masz nikogo, tylko mnie. A jestem taka sama jak Luiza, którą kochałeś i która kochała ciebie, co nie przeszkodziło jej zresztą okłamać cię i zdradzić.
Aleja cię nigdy nie zdradzę! Nigdy, słyszysz?! I nie żądam niczego; bądź mi bratem, tylko bratem. Lecz zaopiekuj się mną, chce być przy tobie, nic więcej.
- Tak, lecz licząc na to, że pewnego dnia...
- No więc tak, ale cóż to, nie wolno mi nawet marzyć?! krzyknęła, wybuchając płaczem, z rozpaczą, a zarazem wściekłością.
Zamilkłem.
- Twoje marzenia zniszczą nas oboje - wyszeptałem.
Gryzła usta, nieporadnie "rozmazując łzy na policzkach. Pomimo rozżalenia i gniewu poczułem naraz dotknięcie prawdziwego strachu, bom zdał sobie sprawę, jak łatwo byłoby mi objąć to drżące, delikatne ciało... Bom pojął z całą jasnością, jak niewiele trzeba w istocie, bym zaczął gładzić dłońmi kędzierzawe włosy, całować czoło, zapłakane oczy... a na koniec wilgotne usta. Usta mojej Luizy.
Usta mojej... Jaseny.
Wielki Boże. Wszyscy byliśmy przeklęci, wszyscy napiętnowani. Gotów byłem i chciałem ją kochać. Nie jak brat.
- Odejdź - powiedziałem cicho i ochryple. - Zabierz swoich ludzi, odejdź i nigdy już nie wracaj. Skoro nie potrafisz mieć we mnie brata, tylko brata... Odejdź i nigdy nie wracaj.
- Nigdy - rzekła głucho. - Dobrze. A więc nigdy. Skinęła głową, odwróciła się i poszła przez ruiny klasztoru.
Chciałem zawołać, by stanęła - lecz nie zawołałem.
- Pomóż jej, Panie. I zlituj się nade mną, bo jestem tylko człowiekiem i nie zdołam unieść nowego ciężaru.
Odwróciłem się, by nie patrzeć na odchodzącą. Wzrok mój padł na drogę; od strony Re Alide przybliżał się kłąb kurzawy.
Krzyknąwszy na Annę Jasenę, pokazałem ręką, po czym biegiem ruszyłem ku klasztornej bramie. Wyrwałem zza pasa pistolet i wypaliłem w powietrze, by ostrzec gwardzistów u stóp wzgórza.

VI


Biegnąc w dół, od klasztoru, miałem dosyć czasu, by pojąć, że wszystko stracone i pośpiech nie służy niczemu. Pani Dorota Atheves była rozumniejsza i bardziej przebiegła, niźli uważałem. Pędzący galopem oddział liczył co najmniej pięćdziesięciu jeźdźców - gdy zaś pod komendą moją i Jaseny było ledwie kilkunastu ludzi. W jaki sposób pani Atheves odgadła, gdzie mnie szukać? Ach, najprostszy w świecie! Znałem ją, lecz zapomniałem, że i ona zna mnie. Dokąd mógł pojechać hrabia Se Rhame Sar, łzawy głupiec, żyjący tylko bolesnymi wspomnieniami, mający dla umarłych więcej sentymentu niż dla żywych? Zapewne, mogła puścić moim śladem jakichś szpiegów. Czy też raczej ów magiczny napój ciągle działał? Lecz wątpiłem tak w jedno, jak i w drugie. Znała mnie po prostu; ot i wszystko.
U podnóża klasztoru usłyszano mój wystrzał i kilku ludzi pobiegło w górę stoku - więc począłem dawać znaki i krzyczeć, by przeciwnie, patrzyli za siebie. Dopiąłem swego. Gwardziści pod wodzą porucznika pospiesznie kulbaczyli konie - jakże zgubne skutki wywołał mój rozkaz! Nie mogło być mowy o ucieczce, stanąłem między swymi żołnierzami w chwili, gdy spowity kurzawą oddział wyłonił się zza garbu drogi w odległości czterystu kroków. Rozpoznałem kapelusze i mundury rajtarów. Cudzoziemski regiment, najemnicy służący za pieniądze i dla samych tylko pieniędzy! Dla tych ludzi hrabia Se Rhame Sar był tylko jednym z wielu generałów, nie mogłem liczyć, że wzbudzę u dowódcy jakikolwiek sentyment.
Moi żołnierze pospołu z gwardzistami Dostojnej zaniechali kulbaczenia koni, czyniąc w zamian ze zwierząt żywe tarcze, chwytając pistolety i muszkiety. Lecz oto dwaj ludzie znaleźli się na grzbietach gotowych do jazdy wierzchowców, wiodąc osiodłane luzaki.
- Służba, generale! - krzyknął ku mnie Se Noles. - Na koń, proszę!
Chal-Chenet rzucił cugle drugiego wierzchowca prosto w ręce Benochta.
- Dalej, wasza dostojność! - zawołał. - Nie ma chwili czasu do stracenia!
Skoczyłem na siodło, oglądając się na Jasenę, którą wyprzedziłem, biegnąc na złamanie karku w dół stoku.
- Generale, proszę jechać! My za panem!
Łomot kopyt pięćdziesięciu wierzchowców na gościńcu zagłuszony został przez salwę. Posłyszałem krzyk ludzi, kwik ranionych zwierząt, przekleństwa i ostry rozkaz, a potem znów tętent, zbliżający się nieubłaganie.
Nie umiałem odnaleźć siostry.
- Pani Anna Jasena! - krzyknąłem.
- Jedź, hrabio! Odpowiadam za pańską siostrę!
- Honorem i głową, Se Noles! - wrzasnąłem dziko w odpowiedzi, wciąż jeszcze poszukując jej wzrokiem.
Uderzyłem konia ostrogami.
Zjechawszy z gościńca, galopem puściłem się na przełaj przez błonia, mając u boku Ęenochta, za plecami zaś Chal-Cheneta. Gdym obejrzał się, słysząc trzask pistoletowej palby, rajtarzy tratowali właśnie gwardzistów, próbujących ściągać ich z koni; nieustraszeni żołnierze desperacko bronili się szpadami i odwróconymi muszkietami, których używali jak maczug. Lecz grupa dziesięciu lub dwunastu konnych ominęła bitewne kłębowisko, puszczając się moim śladem.
Moje życie - bezcenne życie, będące przecież jedyną zaporą przeciw mrozom mającym zgubić Valaquet - zależało teraz od rączości kilku dzielnych wierzchowców, których, wbrew rozkazowi, roztropny Se Noles nie pozwolił rozkiełznać.
Drżałem o Annę Jasenę.
Znowu oglądnąwszy się do tyłu, poznałem, że mam przewagę. Konie rajtarów znużone były wściekłą galopadą po gościńcu, gdy nasze trzy wierzchowce przeciwnie - nie miały kiedy zużyć swych sił. Pomijając sam prosty fakt, że wojskowe zwierzęta rajtarów nie mogły równać się nawet z wybornym biegunem mego sługi, cóż dopiero mówić o pełnokrwistym rumaku dosiadanym przez pana. Pogoń coraz bardziej zostawała w tyle. Trzasnęło kilka pistoletowych strzałów, lecz była to palba na postrach; kule nie mogły donieść.
Pośród trawy mignęła wąska ścieżka, wiodąca w głąb niedalekiego lasu. Zmieniwszy trochę kierunek, wybrałem ową dróżkę za przewodniczkę. Benocht został nieco z tyłu, lecz poza tym dzielnie dotrzymywał mi kroku; jeszcze lepiej radził sobie Chal-Chenet - owszem, zdało mi się, że powściąga nawet wierzchowca, by stale trzymać się z tyłu, odgradzając mnie od pościgu.
Rajtarzy wykruszali się szybko - kilku zawróciło, inni przystanęli. Tylko czterech jeźdźców pędziło jeszcze za nami, lecz miałem pewność, że ujrzawszy, jak znikamy w lesie, zawrócą i oni.
Cóż począć, kiedy zły los najwyraźniej zapragnął pokrzyżować nam plany - oto tuż przed zbawczą ścianą lasu, w pełnym galopie wyleciałem z siodła, omal nie łamiąc karku. Zerwawszy się z ziemi, ujrzałem, iż moje dzielne zwierzę usiłuje wstać, lecz bez skutku. Niepodal, na skraju ścieżki, ziała w ziemi podstępna dziura; wpadłszy w nią, koń mój złamał nogę.
Wierzchowiec Benochta zarył kopytami, wierny sługa w jednej chwili znalazł się na ziemi, podając mi wodze.
- Proszę, panie hrabio! Niech pan ucieka, szybko, szybko! Pędem nadjechał Chal-Chenet.
- Dalej, generale! - zawołał, dobywając pistolety i wracając.
Czterej rajtarzy dostrzegli mój wypadek i ożywieni nową wiarą przymusili wierzchowce do dalszego biegu. Dostrzegłem ponadto dwóch innych, którzy wcześniej przystanęli, a teraz podjęli pościg. Pokazałem Benochtowi olstra przy siodle mego konia.
- Nabite! - krzyknąłem, wiedząc, że sługa potrafi zrobić niezgorszy użytek z broni.
Po czym skoczyłem na grzbiet jego wierzchowca.
Chal-Chenet z całkowitą pogardą śmierci pędził na spotkanie rajtarów. Strzelono doń kilkakroć, lecz niecelnie. Zaraz potem ozwały się pistolety gwardzisty i najzuchwalszy z prześladowców, pędzący na czele, złapał się za ramię, po czym zsunął z siodła na ziemie. Chal-Chenet wpadł miedzy pozostałych i porwał jednego z szybkością huraganu. Zaraz znowu zawrócił, ścigając dwóch ocalałych, którzy zdawali się go wcale nie dostrzegać. Myśleli tylko o głównym swym celu, a więc o mnie.
Dobywszy pistolety z olstrów przy kulbace, cierpliwie czekałem w miejscu. Gdy odległość dostatecznie zmalała, oddałem dwa strzały ze spokojem i precyzją, które przynosiły chlubę mym nauczycielom.
Dwa konie bez jeźdźców minęły mnie, dalej biegnąc w stronę lasu.
Chal-Chenet wydał okrzyk radości i ulgi, po czym, niezmordowany, znów obrócił konia przeciw rajtarom, którzy w ślad za pierwszą czwórką podjęli przerwany pościg. Żołnierzom tym zabrało jednak animuszu; widząc, że zostało dwóch przeciwko trzem (Benocht bowiem stał u mego boku, trzymając pistolety ze złowróżbnym spokojem i wprawą), sromotnie podali tyły. Chal-Chenet nie myślał dalej ich prześladować. Zamiast tego, widząc, że chwilowo nic mi nie zagraża, zeskoczył na ziemię i podbiegł do rajtara, którego wcześniej postrzelił był w ramię.
- Poddaj się, człowieku! - zawołał, nacierając z wysuniętą szpadą.
Żołnierz, pomimo rany, chciał się bronić, lecz jego szpada raz tylko związała się z klingą gwardzisty - i natychmiast została wyłuskana. Chal-Chenet nie bił się o honor; miast szlachcicem, wolał być tylko żołnierzem - skorzystał więc z prawa wojny i ugodził bezbronnego w drugie ramię, czyniąc daremnym wszelki dalszy opór.
- Benocht, konie! - krzyknąłem, wiedząc, że niewiele zyskaliśmy czasu; nie odjechaliśmy przecież daleko, miejsce potyczki u podnóża klasztoru było jeszcze widoczne. Liczyłem wprawdzie, że odwrotnie - z gościńca nie da się dojrzeć małej grupki jeźdźców na tle lasu. Tak czy owak, pośpiech był wskazany.
Służący pochwycił jednego ze zdobycznych koni i puścił się w pogoń za drugim. Widząc to, zbliżyłem się do miejsca, gdzie Chal-Chenet pilnował swego jeńca.
- Wystąpiłeś pan zbrojnie przeciw swemu dowódcy - rzekłem surowo do rajtara, który, skrzyżowawszy przedramiona, obiema dłońmi zaciskał odniesione rany. - Chcę usłyszeć, czy jesteś szlachcicem?
- Nie, panie, ojciec mój jest tylko krawcem, ale znam swojom wojskowom powinność. Lecz o ile ja nie jestem szlachcicem, o tyle pan nie jesteś mym dowódcom - odrzekł dumnie wezwany, dość poprawnie, kalecząc język o tyle tylko, o ile czynił to każdy Nordyjczyk.
- Wytłumacz mi to, mości zuchwalcze - zażądałem.
- - Zwolniono mnie/z posłuszeństwa wobec pana, zresztom bijem siem w służbie pani Se Potres, nie pańskiej.
- W służbie pani Se Potres? Czy też może raczej w służbie pani Atheves? - zagadnąłem drwiąco.
- Wasza dostojność rozumie, że to mnie nie obchodzi. Odebrałem rozkaz od swojego dowódcy, on zaś, jak mniemam, odebrał go od swojej zwierzchności. Co pan chcesz, bym w takim wypadku czynił, generale?.
Człowiek ten mówił prawdę. Był tylko narzędziem i mijało się z celem obarczanie go odpowiedzialnością za decyzje innych.
- Lecz usłyszałeś, że nie jestem już twoim wodzem? - Nie inaczej.
- A od kogo?
- Od sierżanta, on zaś od pułkownika.
- Jesteś pan wolny - rzekłem. - O ile, ma się rozumieć, mój towarzysz nie postanowi inaczej, on to bowiem wziął cię do niewoli.
Rajtar pochylił głowę w skąpym żołnierskim ukłonie. Chal-Chenet zbliżył się do wytrąconej szpady i podrzuciwszy ją czubkiem buta, pochwycił i oddał żołnierzowi.
- Jesteś pan dzielny - powiedział. - Oto twoja szpada, a wraz z nią twoja wolność.
Rajtar skłonił się po raz wtóry. Nie zajmując się nim więcej, Chal-Chenet odstąpił mi swego konia, sam zaś dosiadł wierzchowca Benochta, który wracał właśnie, też konno, prowadząc ponadto luzaka.
- Panie hrabio - rzekł sługa - czas w drogę. Z tych koni niewielki pożytek i gdy wyruszy nowy pościg, będzie musiał pan zostawić mnie z tyłu. To pozbawi pana mej pomocy, która choć niewiele jest warta, przecież może się przydać. Lepiej więc ruszajmy i pozwólmy w jakimś cichym miejscu odpocząć wierzchowcom.
Rada była słuszna - w samej rzeczy należało oddalić się na bezpieczną odległość, zadbać o konie i opatrzyć broń.
- Benocht, weź pistolet i zechciej, proszę, skrócić męki tego konia - rzekłem, ukazując nie mogące powstać z ziemi, wierne zwierzę, którego nogi ocaliły wolność, a może i życie jeźdźca.
Po czym odwróciłem głowę, bo przykro mi było patrzeć." Skinąwszy na obu towarzyszy, ruszyłem w stronę lasu. Po minucie dogonił mnie Chal-Chenet.
- Wasza dostojność - rzekł z powagą - chcę podziękować za pomoc, lecz zarazem muszę powiedzieć, że postąpił pan nierozważnie. Należało uciekać, pozostawiając zbrojne starcie Benochtowi i mnie.
- Twoje życie kawalerze jest dla mnie zbyt cenne, bym nim zbytnio szafował. Jesteś pan teraz całym moim wojskiem i nie życzę sobie utracić to wojsko w jednej bitwie.
- Niemniej, generale.
Wystarczy, nie mówmy już o tym. Wiem na pewno, że będziesz miał pan jeszcze sto okazji, by położyć za mnie głowę. I prawie na pewno położysz... Nie spiesz się.
- Proszę mną zawsze dysponować i nigdy nie oszczędzać, panie hrabio.
- Dysponować, tak. Lecz, owszem, również oszczędzać. Zostaw mi pan łaskawie tę odrobinę wolnej woli i władzy, którą jeszcze zachowałem. Dziś spełniłeś swój obowiązek lepiej, niż potrafię wyrazić.
Uchyliłem kapelusza, dając znak, że rozmowa skończona. Gwardzista odpowiedział ukłonem i wycofał się za moje plecy, równając do konia Benochta.
Oszczędzając wierzchowce, stępa wjeżdżaliśmy coraz głębiej w las, od czasu do czasu przystając'i bacznie nasłuchując, czy nie zdąża za nami jakiś pościg.
Ale nie, las był cichy. Rajtarzy dali za wygraną. Lecz nie miałem złudzeń, że prędzej albo później znów będę zmuszony uciekać. Przy czym raczej prędzej niż później.
Drżałem o Annę Jasenę. Czy ją rozpoznano i została pojmana? A może raczej - na co bardzo liczyłem - roztropnie ukryła się w ruinach klasztoru, co by tłumaczyło jej zniknięcie? A może wreszcie, skryta pod przebraniem, podzieliła los swych gwardzistów? W ferworze walki, jakże łatwo ktoś mógł przeszyć ją rapierem lub ugodzić kulą z pistoletu, dopiero poniewczasie stwierdzając, że zamordował kobietę?
Czy mogłem liczyć na Se Nolesa? Cóż mógł sprawić, sam jeden, otoczony zewsząd wrogami?
Ile razy jeszcze miałem pytać Boga, czy nigdy już nie cofnie swej klątwy?
* * *
Zdobyczne konie w samej rzeczy niewielką miały wartość - raz dlatego, że były wymęczone do ostatnich granic, a po wtóre, w kraju, gdzie od trzech lat trwała wojna, dobre wierzchowce trudno było znaleźć i prostym żołnierzom dawano byle co. Ale w torbach przy siodłach Benocht znalazł duże racje owsa, zwierzęta więc mogły zaspokoić głód czymś lepszym niż sama tylko trawa. Woda z leśnego potoku przywróciła im nieco wigoru; nie inaczej zresztą było z ludźmi. Zdobyczne żołnierskie suchary smakowały mi wybornie tego dnia.
Lasy Seyes, w których się znajdowaliśmy, znałem prawie tak dobrze jak ulice rodzinnego swego miasta - przecież lasy owe, rozpostarte nieopodal Re Alide, ze sto razy służyły mi za teren polowań, w dawnych szczęśliwych czasach. Poznawałem leśne , ścieżki, którymi po tylekroć pędziłem z oszczepem w dłoni. Ba! ze wzruszeniem dotknąłem kory szlachetnego dębu, trwającego pośrodku jednej z polan - znałem i polanę, i drzewo. Wiedziałem, którędy prowadzić, by dotrzeć... dokądkolwiek.
Dokądkolwiek. Straszne słowo w uszach bezdomnego wygnańca. Dokądkolwiek, gdziekolwiek...
Pomnik śmierci i zniszczenia, jakim były ruiny Re Alide, trwał zupełnie samotnie w sercu dość zwyczajnego, a nawet jeszcze wcale zamożnego, bp dotkniętego tylko przez wojnę (ale nie przez mroczną magię) kraju. Dopiero wiele mil dalej, na północnym wschodzie, rozpościerały się wioski i miasta zniszczonego hrabstwa Rhame Sar. Moje włości... Tutaj, wokół smutnych gruzów stolicy, bez żadnego trudu mogłem znaleźć pięćdziesiąt złych i dobrych zajazdów w dziesięciu miasteczkach i miastach - a choć wojna wywołała drożyznę, to przecież z zawartością mojej sakiewki mogłem być spokojny o. by t. Przynajmniej przez jakiś czas.
Niemniej obawiałem się wyjść z lasu - choć skądinąd było oczywiste, że prędzej albo później wyjść muszę. Pytanie, co było właściwsze? Spieszyć się, opuścić hrabstwo Alide Sar, nim pani Atheves pośle szpiegów i wojskowe patrole do każdej, najmniejszej mieściny? Czy też raczej właśnie przeczekać? Skryć się w lasach, aż potężna przeciwniczka uzna, że zwierzyna wymknęła się z matni i odwoła swoich myśliwych? Po namyśle uznałem, że zwlekać niepodobna. Jeden pomysł wart był drugiego, lecz ten pierwszy pozwalał żywić słabą nadzieję, że zasięgnę skądś wieści o Jasenie - mojej biednej, nieszczęśliwej siostrze. Niepokój zabijał mnie. Nie widziałem jej przez dwa lata i niewiele, a byłbym uwierzył, że nie jest mi już potrzebna. Było wszakże inaczej. Oto przez godzinę, przez długą, wieczną godzinę uważałem... łudziłem się nadzieją, żem odnalazł kogoś bliskiego. Że mam powód nie tylko do tego, by żyć, ale i do tego, by gorąco chcieć żyć.
Gdy zwierzęta nieco wytchnęły, a starannie nabite pistolety znowu tkwiły w olstrach, zarządziłem wymarsz i najkrótszą drogą powiodłem do Lens-Re-Toy, miasta niezbyt odległego, a przede wszystkim na tyle dużego, by trójka jeźdźców nie wzbudziła tam zaraz sensacji. Obliczyłem przy tym, że rajtarzy, zanim wrócą z raportem do Ammene, gdzie przebywała pani Atheves, stracą dość czasu. Wystarczająco dużo, by nawet gońcy na pocztowych koniach nie zdołali postawić policji i wojska w Lens-Re-Toy na nogi. Miałem kilka godzin, by wjechać do miasta bez zwracania niczyjej uwagi, a następnie ukryć się gdzieś. Odnaleźć przyjaciół - o ile jeszcze miałem takowych. Zasięgnąć wieści - o ile było skąd.
Wyprowadziwszy swych towarzyszy z lasu, powiodłem ich dalej gościńcem. Dość mi było jednego straconego wierzchowca i jednego kozła w powietrzu; anim myślał jeździć pośród nocy po bezdrożach.
Bo właśnie zbliżał się wieczór.
Idąc stępa, to znów kłusując po gościńcu, minęliśmy jakąś wioskę, potem drugą. Nasz wojenny rynsztunek, a zwłaszcza zakurzony, lecz wciąż świetny gwardyjski mundur Chal-Cheneta, zwracały uwagę - chłopi wyglądali zza płotów, dzieciarnia z patykami udającymi szpady biegła naszym śladem. Zła to była wróżba na przyszłość. W kraju, w którym przemarsze wielkich wojsk dawno już przestały dziwić kogokolwiek, trzej orężni podróżni wciąż zwracali uwagę. W tak niebezpiecznych czasach mało kto podróżował gościńcem ot, bez żadnego powodu. Kurierzy jeździli samotnie, gnając co koń wyskoczy. Szlachta w podróży dobierała sobie liczne poczty sług - do obrony przed bandami zbiegłych z" szeregów żołdaków i rzezimieszków wszelkiego autoramentu.
Obawiałem się trochę, żem niedobrze policzył czas i mile. Jeśli moje rachuby zawiodły, to zaraz za miejską bramą czekała na nas pułapka. Jadąc ciemnymi ulicami przedmieścia (bo była już młoda noc), podzieliłem się obawami z Chal-Chenetem, a wreszcie stanąłem w,zaułku i przywoławszy Benochta, prowadzącego luzaka, raz jeszcze powierzyłem złowrogie zawiniątko jego pieczy.
- Benocht, przyjacielu - rzekłem, by osłodzić słudze niewdzięczne zadanie - ten malutki pakunek świadczy o tym, jak ogromne pokładam w tobie zaufanie. Obaj wiemy, co ten przedmiot może. W żadnym razie nie pozwól, by zabrała go pani Atheves ani ktokolwiek z Rodziny, zresztą w ogóle nikt. Pojedziemy teraz przodem, ty zostaniesz z tyłu. Oto zaułek, w którym będziesz czekał na pana Chal-Cheneta. Gdy wróci w ciągu kwadransa, lub najwyżej dwóch, udasz się z nim. Jeśli zaś nie wróci, będzie to oznaczać, że wpadliśmy w pułapkę. Umkniesz wtedy, nie próbując przychodzić nam z pomocą, a gdy tylko zyskasz pewność, że nikt cię nie śledzi, zakopiesz ten przedmiot w najdzikszych leśnych ostępach bądź utopisz w rzece. To półśrodki: ziemia zamarznie i okryje się szronem, a wodę skuje lód. Liczę wszakże, iż leśne uroczysko zachowa tajemnicę, dno rzeki zaś okaże się miejscem niedostępnym... przynajmniej przez jakiś czas. Obiecaj, że spełnisz moją wole.
- Nigdy jeszcze nie przeciwstawiłem się waszej dostojności - odparł służący, nie próbując ukryć drżenia głosu.
- Tak, lecz znając twoją wierność, wiem na pewno, że najpierw pomyślisz o pójściu mi na ratunek. Żądam wiec obietnicy. Przysięgnij mi, Benocht, że uczynisz, jak powiedziałem. Mało tego, gdy ukryjesz powierzony ci depozyt, zaraz potem wyjedziesz z Valaquet, by nikt nigdy nie zdołał cię pochwycić i wyrwać twej tajemnicy. Jeśli będę wolny, odszukam cię.
- Ale w jaki sposób, panie hrabio?
- Obaj znamy miejsca, których nie zna nikt inny, albo raczej: które dla nikogo nie mają żadnego znaczenia, tylko dla nas. Gdy pomyślisz, łatwo zgadniesz, o jakich miejscach mówię. Tam znajdziesz wiadomość ode mnie bądź odwrotnie: ja będę szukał wiadomości od ciebie.
- Miejsca, w których... bywaliśmy razem, panie hrabio? Tylko my dwaj?
- Dobrze zrozumiałeś. Właśnie tak.
Nie chciałem mówić więcej, niż musiałem. Lecz znając i doceniając inteligencję starego służącego, który towarzyszył mi w tak wielu podróżach, pewien byłem, iż odnajdziemy się w razie potrzeby.
- A teraz obiecaj mi, że dokładnie wykonasz, co rzekłem. Nie oglądając się na moją osobę.
- Obiecuję, panie hrabio. Niech będzie tak, jak pan mówi odparł stłumionym głosem.
Mając dziwne przeczucie, że nie ujrzymy się więcej, ze wzruszeniem podałem słudze rękę. Z ogromnym szacunkiem dotknął dłoni samymi końcami palców, po czym otarł zwilgotniałe oczy.
- Niech Bóg pana prowadzi, panie hrabio.
Skinąwszy mu głową, wyjechałem z zaułka i mając u boku Chal-Cheneta, ruszyłem ku miejskiej bramie.
Lens-Re-Toy, inaczej niż Re Alide, wciąż było opasane murami, poza którymi szeroko rozłożyły się przedmieścia. Jeszcze przed trzema laty nikt nie pilnował bram miejskich - bo i po co?
Lecz teraz trwała wojna, w miastach stały mniej lub bardziej silne garnizony. Bramy, choć stale otwarte, były jednak strzeżone; ludzi wyglądających podejrzanie zatrzymywano i poddawano kontroli. Lecz cóż to właściwie znaczyło: wyglądać podejrzanie? Nadgorliwy wartownik gotów był każdego bez mała wypytywać o godność i cel podróży - gdy odwrotnie, leniwy bądź niedbały puściłby nawet oczywistego szpiega. Może być, żem po raz pierwszy w życiu życzył sobie ujrzeć niesumiennego żołnierza... Powiedziałem to głośno, chcąc żartem, choćby i bladym, dodać ducha tak sobie, jak i swemu towarzyszowi.
- W samej rzeczy, generale - odparł Chal-Chenet z uśmiechem - i ja miałbym ochotę ujrzeć przy tej bramie pijanego nicponia, grającego w karty lub w kości z równie podchmielonym kompanem.
- A widzisz pan.
- Możliwe, że tak właśnie będzie. Za pozwoleniem, generale, wśród wojskowych pańskie szczęście jest aż przysłowiowe.
- Doprawdy? Lecz zdaje się, że tylko szczęście wojenne. Bo, na honor, kawalerze, poza polami bitew nie ma mi czego zazdrościć.
Chal-Chenet zamilkł, zrozumiawszy snadź, że dotknął czegoś, co boli.
- Pilnuj się pan - rzekłem z innej beczki - byś nie nazwał mię przy świadkach generałem, dostojnością, a nawet hrabią. Bo oto i brama.
Halabardnik chciał coś powiedzieć, ale zamilkł.
- Przeciwnie, mów pan - poleciłem. - Rozmawiajmy, gawędźmy. Nie widzę straży, ale nawet jeśli nikt nas nie zaczepi... To tylko brania.
- A za bramą?
- Otóż właśnie, za bramą. Jeśli pani Atheves zadziałała szybciej, niż uważam za prawdopodobne, to pułapka będzie właśnie za bramą.
- Więc brak straży...
- Raczej mię martwi, niż cieszy.
Przejechawszy przez ponurą i zimną czeluść, ujrzeliśmy się na ulicy, już wewnątrz murów miasta. Nikt do nas nie podszedł, nikt nie wzywał do zatrzymania. Pod murem, przy świetle pochodni, dostrzegłem dwóch wartowników, żartujących z młodymi kobietami. Dziewczęcy śmiech i jakieś pospieszne zapytania, potem znowu wybuch śmiechu, tym razem grubszego, męskiego.
- Jesteś pan prorokiem, kawalerze - powiedziałem, wciąż jeszcze gotów do szybkiego wyjęcia pistoletów - albo prawie prorokiem. Kobiety! Przecież to lepiej niż wino i kości. Prorokuj pan dalej, bardzo cię proszę.
Ulica, słabo oświetlona pochodniami na miejskim murze, a dalej tylko poblaskiem padającym z okien domów, była niemal całkiem pusta - jeśli nie liczyć spóźnionego przechodnia, skręcającego właśnie za róg. Gdzieś, w znacznej odległości, widać było jeszcze dwóch ludzi, idących prosto przed siebie. Nic podejrzanego.
- Prorokuję zatem, a raczej widzę, że nikt tu na nas nie czeka.
- I obyś się nie mylił.
Pojechaliśmy jeszcze kawałek, skręciliśmy w najbliższą przecznicę. Miałem już pewność, żeśmy wyprzedzili wszystkich, którzy mogli nas ścigać lub też wieźli wymierzone przeciw nam rozkazy.
- Zdaje się, że mamy szczęście, kawalerze - powiedziałem, zatrzymując konia. - Masz pan słuszność, nikt tu na nas nie czeka... Posłuchaj zatem uważnie, bo zmienimy trochę nasze plany. Chciałem najpierw pokazać ci miejsce, do którego zmierzam, ale teraz wolę, byś od razu wrócił po Benochta; skoro ci panowie przy bramie tak bardzo są teraz zajęci, nie pozwólmy uciec okazji. I nie traćmy czasu, bo czas dzisiaj to cenna moneta. Słuchasz mnie, kawalerze?
- Słucham, panie hrabio.
- Znasz to miasto?
- Tyle o ile.
- Kościół Świętej Parrycji?
- Znajdę.
- Pytaj tam o proboszcza, księdza Welanese. To człowiek, któremu możesz zaufać.
- Całkowicie?
- W pewnych granicach. Nie jesteś pan głupcem, domyśliłeś się już przecie, jaki skarb wiezie Benocht?
Żołnierz milczał przez krótką chwilę.
- Rozumiem, że pewien klejnot., i coś więcej niż tylko klejnot.
- Może pięć osób na świecie - rzekłem poważnie i dobitnie - ma pojęcie, że lodowa magia tego kraju wiąże się nie tyle z człowiekiem, co przedmiotem. Nie czas teraz ani miejsce na zawiłe tłumaczenia. Wiesz, waszmość, o wiele za dużo, by przyniosło ci to szczęście.
- Zapewniam pana, panie hrabio...
- Nie zapewniaj, bo dowiodłeś swej prawości i wierności jak nikt inny, dyskrecja zaś leży w twoim własnym interesie - przerwałem. - Mówię tylko, że nawet zacny ksiądz Welanese nie musi wiedzieć tego, co wiesz ty. Nie dlatego, bym mu nie ufał, przeciwnie. Tak niewielu pozostało mi przyjaciół, że żadnego z nich nie chcę narażać bardziej niż to konieczne. Wiedza o tym klejnocie to straszliwa wiedza. To ciężar i przekleństwo. Powiedz pan proboszczowi, że uciekamy, powiedz przed kim i zapytaj o radę. Ksiądz Welanese to człowiek bardzo niezwykły, bo tak dobry, że prawie święty. Ma wielu przyjaciół, do których zechce nas skierować, byśmy nie musieli pokazywać się bardziej niż trzeba.
- A pan?
- Ja pojadę gdzie indziej. Wrócę przed świtem. Gdybym zaś nie wrócił...
- Co wtedy?
- Wtedy przypomnij pan Benochtowi, co mi obiecał.
- Lecz mnie ta obietnica nie wiąże? Zawahałem się.
- Prawda, nie. Jeśli więc, w takim wypadku, znajdziesz sposób, by upomnieć się o mnie u pani Atheves... to upomnij się. .
- Tak będzie - rzekł surowo gwardzista, uchylając kapelusza.
- Jedź pan po Benochta. Kościół Świętej Patrycji, pamiętasz?
- Ksiądz Welanese - odparł. - Jedź.
Gwardzista zawrócił.

VII


Uznałem, że mam czas do północy. Obliczenie niewiele warte, lecz musiałem się czegoś trzymać; niepodobna, bym działał, stale oglądając się przez ramię, rachując każdą minutę lub zgoła każdą sekundę. Rzekłem wiec sobie, że do północy nic mi nie grozi, wbiłem tę prawdę w głowę i poczułem się swobodniej jak człowiek, który ma do dyspozycji dwie długie godziny. Pojechawszy znanymi sobie ulicami, odnalazłem dom pana Vel-Deery, starego żołnierza, uwielbiającego artylerię, tak jak wielbi się kochaną kobietę. Jeszcze jeden przyjaciel z dawnych  czasów - zresztą nie tylko przyjaciel, bo ktoś więcej - opiekun i nauczyciel. Zacny Vel-Deery był przecież człowiekiem, który mi wykładał zasady sztuki wojennej. Kto wie, czy nie jemu właśnie miałem do zawdzięczenia owo "szczęście bitewne", które Chal-Chenet nazwał przysłowiowym? Jest to przecież jedyne szczęście na świecie, które nigdy nie bierze się znikąd... Doceniałem rolę artylerii, tej uczonej, nierycerskiej broni, rozumiałem wybornie, że ciężar ognia położonego w określonym punkcie pola bitwy najłatwiej przeważa szalę zwycięstwa.
A przecież armaty, owe wypieszczone kochanki mądrego generała Vel-Deery zdradziły go - tak właśnie, jak zwykły zdradzać kochanki na całym świecie. Z przykrością i smutkiem myślałem o przykutej do łoża, bezradnej połówce człowieka, mając przed oczyma wyobraźni rozerwaną armatę, której ogniem generał osobiście kierował.
Pomimo dość późnej pory, ujrzałem, że w wielu oknach pali się jasne światło. Nie zdziwiło mnie to bynajmniej. Postradawszy' obie nogi i rękę, pan Vel-Deery porzucić musiał służbę - w zamian służba przyszła do niego. Błyskotliwe sądy tego człowieka, jego znajomość spraw związanych z wojskiem, wyrobienie polityczne, wreszcie ogromne życiowe doświadczenie i mądrość - wszystko to sprawiło, że choć obezwładniony, wciąż jaśniał niby pochodnia, do której zlatują się ćmy. Wszelkie nowiny polityczne i wojskowe natychmiast docierały do pana Vel-Deery. Mało tego, całe życie towarzyskie Lens-Re-Toy, i nie tylko, skupiać się poczęło w jego domu. Rzec by można, że to nie kaleki starzec, lecz pełen wigoru młodzieniec jest duszą owych prześwietnych, iskrzących się dowcipem wieczorów, gdzie wszyscy mówili o wszystkim i o wszystkich.
Byłem niemal pewien, że spotkam u generała ze dwa tuziny osób doskonale mi znanych. Nie obawiałem się tego - przeciwnie. Uznałem wszak, że do północy jestem zupełnie bezpieczny; owszem, chciałem zobaczyć tak wielu wojskowych i ludzi z towarzystwa, jak to tylko możliwe. A dlatego, że wciąż będąc - w ich oczach - naczelnym wodzem księżnej Se Potres, mogłem wydać polecenia i rozkazy stawiające tamę planom pani Atheves. Mówiąc krótko, zamierzałem namieszać ludziom w głowach. I to tak potężnie, by sam diabeł nie zdołał pojąć, o co w tym wszystkim chodzi.
Wjechawszy przez bramę na dziedziniec przed domem, natychmiast dojrzałem służących, którzy biegli mi na spotkanie. Zsiadłszy z konia, powierzyłem go ich opiece i kazałem zapowiedzieć się generałowi. Polecenie spełniono w mig - bo też i wciąż jeszcze byłem dla tych ludzi człowiekiem mającym władzę i wpływy. Niezwłocznie wprowadzono mnie na pokoje.
Poczułem naraz, że jestem w innym świecie. Beztroski gwar, śmiechy... Przez otwarte drzwi ujrzałem olbrzymie, kolorowe suknie kobiet, trzepoczące wachlarze... Asystowali damom strojni mężczyźni przy paradnych szpadach, brzęczący nie ostrogami, a srebrnymi klamrami trzewików - gdy ja na nogach, miast pończoch, miałem długie buty do jazdy konnej, pokryte kurzem... Byłem tu intruzem.
Owszem. Czemuż by nie?
Na dźwięk mojego nazwiska rozmowy pogasły i wszyscy obrócili się ku drzwiom. Ogarnąwszy wzrokiem doskonale znany mi, duży pokój, którego centralnym punktem było ogromne łoże z rozsuniętymi firankami i baldachimem ostro odcinającym się od stonowanych obić ścian, skierowałem się właśnie ku owemu łożu, rozdając na prawo i lewo pospieszne, nieomal zdawkowe ukłony, nie pomijając ludzi mi niechętnych, lecz i nie wyróżniając tych, z którymi byłem w dobrych stosunkach; rozumiałem świetnie, że ów pośpiech, prawie niegrzeczny, nieomal arogancki, w połączeniu z wymiętym, przybrudzonym odzieniem, jakie miałem na sobie, wywrze odpowiednie wrażenie i przygotuje zebranych na niezwykłe nowiny.
- Hrabia Se Rhame Sar, co za niespodzianka! Jakże się cieszę, panie hrabio, żeś nie zapomniał o starym przyjacielu! rzekł leżący w łóżku, białowłosy starzec, wyciągając ku mnie ocalałą dłoń.
Skłoniwszy się, ująłem tę rękę z szacunkiem, jaki uczeń zawsze jest winien nauczycielowi, choćby nawet urodzenie postawiło ich w pozycji odwrotnej.
- I ja się cieszę, kochany generale - rzekłem. - Przykro mi, żem przerwał rozmowę; znajduję, iż tyczyła rzeczy ciekawych - dorzuciłem, zwracając się do sześciu bądź siedmiu osób zgromadzonych przy łóżku gospodarza, których twarze, rozpalone dyskusją, zdawały się potwierdzać moje słowa.
- Liczymy, że przyłączysz się, hrabio - powiedziała pani Del Bouitie, spoglądając ponad wachlarzem. - Pańskie zdanie, zawsze tak rozumne i trafne, liczy się w każdym sporze.
Zapewne, lecz w moich oczach baronowa Bouitie zawsze była zwykłą kokietką, pustogłową pięknością, za cały kapitał mającą właśnie tylko urodę. Nie umiałem pojąć, czemu ta kobieta zagięła na mnie parol. Nie lubiłem jej i nie szanowałem; oględnie i nie przekraczając granic, pozwalałem odgadnąć te uczucia.
- O, więc miał miejsce jakiś spór?
- Tylko różnica zdań, panie hrabio, tylko różnica zdań - powiedział pan Vel-Deery, dając znak baronowej, że nie zgadza się z jej opinią. - Ale cóż pan robisz, do licha, w Lens-Re-Toy, a jeszcze w takim stroju? Można by pomyśleć, że wracasz z jakiejś podróży? Czy to tajemnica?
- Proszę mi wybaczyć, generale. Nie miałem dość czasu, by się przebrać. A czy tajemnica? Nie, bynajmniej. Przeciwnie, przynoszę wieści.
Obecni poczęli skupiać się wokół łoża.
- Wieści, panie hrabio?
- Złe wieści.
Pozwoliłem, by przez chwilę trwała cisza.
- Panie Se Bouxienes - rzekłem, dojrzawszy już wcześniej, bo przy samym wejściu, dowódcę cudzoziemskich regimentów jazdy - racz mi, proszę, powiedzieć, kto dowodzi pułkiem Nordyjczyków? Mam na myśli rajtarów - uściśliłem.
- Którym pułkiem, wasza dostojność? Bo są dwa.
- Pułkiem szarym.
Rajtarzy nosili szare bądź czarne kapelusze, stąd zwani byli powszechnie "szarymi" i "czarnymi". Oficer wymienił nazwisko.
- Czy potrafisz mi pan wyjaśnić, dlaczego żołnierze tego pułku napadli mię dzisiaj na trakcie?
Se Bouxienes zdębiał. Zewsząd dobiegły wyrazy niedowierzania i trwożne westchnienia kobiet.
- Ale... co pan mówi, generale? - wymamrotał nieszczęsny oficer.
Był uczciwym człowiekiem i dobrym szlachcicem; przez chwilę było mi przykro, że muszę go upokorzyć.
- Mówię, że nie panujesz pan nad swymi ludźmi. Mówię, że oficer dowodzący szarym pułkiem rajtarów podjął się spełnić niesłychany rozkaz, nie porozumiawszy się wcześniej z panem, swym dowódcą.
- Jaki rozkaz?
- Pojmania mnie bądź zabicia.
- Na litość boską, proszę przyznać, że żartuje pan, wasza dostojność! - Se Bouxienes złożył ręce, gotów niemal modlić się do mnie.
- Wykryto spisek na dworze księżnej Se Potres, mojej siostry - rzekłem w odpowiedzi. - Spisek bardzo rozgałęziony.
Zaległo głuche milczenie. Spoglądano na mnie z istnym przerażeniem.
"Oto, hrabio" - rzekłem sobie w myślach - "jak pięknie można zepsuć beztroski wieczór ludziom dyskutującym o modzie i wierszach pana Laerou".
- Sprawa jest tak poważna - mówiłem dalej - że wziąwszy oddział żołnierzy, sam ruszyłem z Ammene do Lens-Re-Toy, by zażądać wyjaśnień od kilku osób tu przebywających. Po drodze zostałem napadnięty przez pańskich rajtarów, panie Se Bouxienes. Moich ludzi wybito wszystkich oprócz jednego, ja zaś cudem uszedłem z życiem. Czy potrafi mi pan wyjaśnić, jak do tego doszło? Kto mógł wydać ten rozkaz dowódcy jednego z pańskich pułków? Zresztą mniejsza o to, bo wiem. Rad bym za to wiedzieć coś innego.
- A mianowicie? - zapytał oficer, pobladłszy jak ściana.
- Chciałbym wiedzieć, dlaczego rozkaz wykonano? Powody mogą być dwa. Albo pański pułkownik sam przynależy do spisku, albo jest niewinny i działał w dobrej wierze, oszukany przez kogoś, komu winien jest posłuszeństwo. A pułkownik cudzoziemskiego regimentu jazdy winien jest posłuszeństwo tylko trzem osobom: dostojnej księżnej Se Potres, naczelnemu dowódcy jej armii oraz panu. Powiedz mi pan, proszę, czy to moja siostra rozkazała mię zabić? A może sam wydałem taki rozkaz?
- Czy zarzuca mi pan... Na honor, panie hrabio, przecież... Pan nie może wierzyć w to, co mówi. Niepodobna, byś uwierzył w coś takiego! - zawołał Se Bouxienes, wokół którego nagle zrobiło się dużo wolnego miejsca.
Odwróciłem się doń plecami. Żal mi było tego uczciwego człowieka, lecz skądinąd zasłużył sobie na to, co go spotkało. Bo w samej rzeczy, choć opowieść o spisku (w każdym razie tak, jakem to przedstawił) była bajką, to oficer dowodzący szarymi rajtarami odebrał od kogoś rozkazy. I wykonał je, za plecami swego przełożonego. Źle to świadczyło o szacunku, jakim cieszył się ów przełożony.
- Wybacz mi pan, generale - rzekłem do gospodarza - że uczyniłem z twego domu coś na kształt pokoju przesłuchań. Nie ośmieliłbym się tak postąpić, gdyby sprawa była mniej nagląca. Ale lada chwila do Lens-Re-Toy może wpaść cała armia kurierów, wiozących niebywałe rozkazy, nie wiadomo od kogo pochodzące, choć pozornie nic nie można będzie zarzucić ani pieczęciom, ani podpisom. I jeśli wszystkie te rozkazy zostaną wykonane, ze skrupulatnością podobną do tej, jaką miałem możność obserwować na trakcie, to skutki będą straszliwe. Ocaliłem dziś życie tylko dlatego, żem miał szczęście..
- Czyń, hrabio, co uważasz za słuszne - surowo powiedział kaleka. - Przyniosłeś okropne wieści i rozumiem powagę sytuacji.
Podziękowawszy gospodarzowi ukłonem, znów zwróciłem się do obecnych. Ludzie ci stali w miejscu, wymieniając pospieszne uwagi. Odprowadzono kobiety ku fotelom i krzesłom; kilku młodych szlachciców dokładało starań, by zapewnić je o swoim oddaniu i otoczyć tkliwą opieką.
Nikt nie ważył się opuścić pokoju. Przecież, wobec wieści o szeroko zakrojonym spisku, wyglądałoby to na ucieczkę.
- Kto dowodzi strażami w mieście? - zapytałem.
Wymieniono nazwisko pana Del Eąuet - oficera tępego i niezbyt sumiennego; zresztą najlepszym świadectwem jego żołnierskiej wartości był sposób, w jaki pełniono warty przy bramie.
- Panie, czy zechcesz wyświadczyć mi przysługę? - zwróciłem się do jednego z młodych ludzi, zupełnie mi nie znanego. Racz pan, proszę, odszukać oficera, którego nazwisko słyszałeś, i poproś go, by stawił się tutaj.
Szlachcic skłonił się i wyszedł natychmiast, mile połechtany zaufaniem, które mu przy wszystkich okazałem.
- Panie Renne, cieszę się, że tu jesteś - powiedziałem, spoglądając na innego mężczyznę, skromnie stojącego przy oknie. - Trzeba, byś złożył wizytę panu burmistrzowi. Obudź go, jeśli będzie trzeba.
- Co mam powiedzieć panu burmistrzowi? - zapytał rajca, podchodząc.
- Że wszelkie listy, jakie otrzyma z Ammene^ otwarte być mogą tylko w mojej obecności. Powiedz pan, że w przeciwnym wypadku zawarte w tych listach polecenia będzie pan burmistrz łaskaw wypełnić na własną odpowiedzialność, nie ma bowiem gwarancji, że istotnie wydane zostały przez osoby, których podpisy ujrzy.
- Natychmiast idę do pana burmistrza.
- Dziękuję, panie Renne. Jesteś pan nieoceniony. Rajca skłonił się i wyszedł.
Burmistrz miał w ręku policję Lens-Re-Toy. Na jakiś czas uczyniłem ją bezużyteczną.
- A teraz, generale, czy zechciałby pan odstąpić mi jakiś pokój, gdzie mógłbym odbyć kilka poufnych rozmów? - zapytałem, prosząc gospodarza gestem o wyrozumiałość.
- Mój gabinet. Wybaczy pan, hrabio, nieporządek, jaki tam panuje, ale jest to pokój, z którego już nie korzystam, bo korzystać nie mogę.
To rzekłszy, gospodarz posłał przodem służącego, by zapalił świece w gabinecie, drugiego zaś wyznaczył mi na przewodnika.
Wymieniłem trzy nazwiska. Noszący je mężczyźni spojrzeli po sobie, po czym udali się za mną.
- Proszę panów, byście poczekali - rzekłem do dwóch szlachciców zaraz za progiem wielkiej sali z łożem. - Pana zaś, Se Bouxienes, proszę ze mną.
Oficer, wciąż jeszcze oszołomiony i blady, w milczeniu spełnił polecenie. Przekroczywszy próg gabinetu, odprawiłem służbę i kazałem mu siadać.
- Wybacz mi pan zarzuty, które postawiłem ci publicznie - powiedziałem z ogromną powagą, zajmując miejsce za stołem. - Oczyszczę cię z nich przy pierwszej sposobności, bo wiem, że nie jesteś winien. Teraz jednak musiałem tak postąpić i zaraz przekonasz się dlaczego. Otóż uczyniłem cię bez mała jednym ze spiskowców, czy nie tak?
- Przyznam - rzekł oficer niepewnie - że udało się panu znakomicie, panie hrabio. Jeśli jednak nie posądza mnie pan, to przysięgam, że nie rozumiem...
- Nie, nie posądzam. Ale słuchaj pan, bo czasu jest mało. Gdzie masz czarnych rajtarów?
- Tutaj, w Lens-Re-Toy.
- Bardzo dobrze. Poślesz ich natychmiast do Ammene z rozkazem rozbrojenia dragonów księżnej Se Potres.
- Dragonów księżnej?
- Nie inaczej. Oficerowie tego pułku przynależą do spisku. Se Bouxienes zadrżał.
- Chciałem zlecić to zadanie twoim szarym rajtarom, lecz usłyszałem w Ammene, że pułk wrócił do Lens-Re-Toy pod twoją bezpośrednią komendę - mówiłem spokojnie i dobitnie, kłamiąc niczym król wszystkich łgarzy. - Okazało się, że to nieprawda: twoich rajtarów użyto do obstawienia traktów, by posłańcy księżnej i moi nie mogli wydostać się z Ammene; omal nie podzieliłem losu nieszczęsnych kurierów. W ten sposób oddalono z miasta jedyny pewny regiment lekkiej jazdy, okłamawszy jego dowódcę. Pojmujesz pan, jak bardzo niepokoi mię los mojej siostry? Przecież pozostała w Ammene otoczona oddziałami o nader wątpliwej wierności!
- Są tam jeszcze moi arkebuzerzy.
- Tak, których ktoś gotów wykorzystać w ten sam sposób jak szarych rajtarów. Pańska obecność w Ammene jest nieodzowna, czy tego nie rozumiesz?
- Mam więc rozbroić dragonów?
- Nie inaczej.
- A piechota?
- Piechota jest wierna księżnej - rzekłem, czując, że przeciągnąłbym strunę, dowodząc czegoś innego. - Rozbroisz pan tylko dragonów i obejmiesz osobistą komendę nad wszystkimi oddziałami rajtarów, jakie spotkasz, jadąc do Ammene. Teraz słuchaj, bo to najważniejsze. Wepchnąłem cię w skórę spiskowca - co wybaczysz mi przecież - bo dzięki temu zjawią się u ciebie spiskowcy prawdziwi, licząc na twoją pomoc. Intryga zatoczyła wielkie kręgi i, na nasze szczęście, buntownicy utajnili się aż nazbyt dobrze. Mało kto wie tam coś o drugich, ręczę więc, że przyjdą do ciebie rzekomi wysłannicy dostojnej mojej siostry z różnymi poleceniami. Natychmiast aresztujesz tych ludzi. Nie słuchaj żadnych pisemnych rozkazów i nie słuchaj w ogóle nikogo, staw się raczej osobiście przed księżną i zapytaj, czego żąda od ciebie - mówiłem, dobrze wiedząc, że to niemożliwe; Wanesy nie było w Ammene od dwóch dni. - Jeśli nie uzyskasz rozkazów od dostojnej księżnej Se Potres, obowiązywać cię będą tylko rozkazy moje.
- Zrozumiałem, panie hrabio.
- Bierz więc swoich ludzi i ruszaj. Na trakcie zatrzymuj posłańców i odbieraj im listy, na moją odpowiedzialność. Przekażesz je w ręce księżnej.
Wyruszam natychmiast, panie hrabio.
- Jedź pan. Poproś teraz do mnie pana Se Thevor.
Gdy wyszedł, odetchnąłem, podparłszy głowę dłońmi. Przez chwilę rozważałem, czym nie popełnił błędu - ale chyba nie. Było rzeczą najzupełniej oczywistą, że kłamstwa tak grubymi nićmi szyte wyjdą na jaw w niedługim czasie. Przecież już jadąc do Ammene, pan Se Bouxienes zacznie się zastanawiać, czy akurat brat księżnej Se Potres zasługuje na zaufanie. Dla nikogo nie było tajemnicą, że dostojna moja siostra żywi wobec mnie uczucia raczej chłodne, trzymając u swego boku ze względu na talenta wojskowe; wygrywałem dla niej bitwy, i nic więcej. Intryga, spisek? Ależ, gdyby rzeczywiście coś takiego wykryto, stałbym się raczej pierwszym podejrzanym niźli emisariuszem wysłanym dla poskromienia buntowników. Lecz, na szczęście, nie było moim celem trwałe przekonanie wszystkich. Chciałem tylko chaosu, choćby i chwilowego, chciałem zamieszania, sprzecznych rozkazów i wzajemnej nieufności. Wyglądało, że dostanę, com zamierzył.
W progu gabinetu stanął Se Thevor. Był to człowiek pani Atheves; mógłbym zaręczyć głową, że znał prawdziwe powody jej obecności u boku księżnej Se Potres. Mało tego: wiedział prawie na pewno, żem był zausznikiem jego pani, pomagając w urzeczywistnieniu planów króla (co przecież, jeszcze przed paroma godzinami, nie mijało się z prawdą).
Ale teraz mógłbym przyjąć każdy zakład, że nim noc przeminie, zacny ów szlachcic otrzyma od pani Atheves list, z poleceniem zaszkodzenia mi, gdyby nadarzyła się sposobność.
- Jesteś pan. Bardzo dobrze - powiedziałem, skinieniem dłoni odpowiadając na ukłon. - Panie Se Thevor, trzeba, byśmy odrzucili nasze maski. Pan wiesz, i ja wiem, jaką misję ma do spełnienia pani Dorota Atheves.
Doskonale udał zdziwienie.
- Misję, panie hrabio?
- Na honor, przestań pan, proszę. Albo lepiej: nic w ogóle nie mów, słuchaj tylko, co ja ci powiem. Szanuję i cenię twą dyskrecję.
Szlachcic skłonił się powściągliwie.
- A zatem - rzekłem. - Spisek, o którym słyszałeś, nie istnieje. Stało się coś znacznie gorszego, to mianowicie, że zdemaskowano panią Atheves. Milcz pan, proszę, bo przerywając mi po każdym słowie, nigdy nie dowiesz się wszystkiego. Mówię ci, że pani Atheves została aresztowana z polecenia księżnej Se Potres, mojej siostry; mówię ci, że niewiele brakowało, by spotkał mię los podobny; mówię ci, że musiałem uciekać z Ammene i zaraz po naszej rozmowie zamierzam uciekać dalej. Teraz posłuchaj, co ci radzę: otóż najlepiej uczynisz, uciekając wraz ze mną, bo mam za rzecz najzupełniej pewną, że najdalej o milę od bram miasta znajduje się kurier wiozący rozkaz uwięzienia ciebie.
Szlachcic przeląkł się i nie zdołał tego ukryć przed mym wzrokiem.
- Nic nie mówisz, bardzo dobrze - oceniłem. - Pamiętaj, że cię ostrzegłem. Wyruszam zaraz i jadę prosto do króla, do Lazenne, gdzie zamierzam stawić się w dwa tygodnie, choćby przyszło mi zajeździć dwa tuziny koni na śmierć. Pan zaś uczynisz, co uznasz za słuszne.
Skinąłem głową na znak, że rozmowa skończona. Se Thevor otworzył usta, jakby chciał coś powiedzieć, ale skłonił się tylko.
- Dziękuję panu, panie hrabio. Odwrócił.się i wyszedł pospiesznie.
Wyglądało na to, żem na jakiś czas obezwładnił groźnego przeciwnika. Se Thevor miał pieniądze i ludzi, ale też żadnych powodów, by nie wierzyć w moje słowa. Ten akurat, odwrotnie niż pan Se Bouxienes, miał prawo głęboko połknąć haczyk. Wiedział, jak blisko byłem z tą, której służył; nie mógł znać powodów, dla których przymierze z dnia na dzień (ba! z godziny na godzinę!) przemieniło się w śmiertelną nieprzyjaźń. Teraz, jeśli nawet nie zamierzał uciec, to na pewno nie mógł zaufać żadnym listom od pani Atheves; wiedział przecie ode mnie, że ją aresztowano i - przykładowo - pismo o treści: Poślij pan swych ludzi, by pojmali hrabiego Se Rhame Sar powinien uznać za niepewne, bo może sfałszowane z rozkazu księżnej Se Potres.
Wyszedłszy z gabinetu, odnalazłem trzeciego szlachcica.
- Mości kapitanie - powiedziałem - wiem, że trzymasz pan półregiment muszkieterów księżnej, stojący w...
- Tutaj, w Lens-Re-Toy, na Przedmieściu Dwóch Krzyży.
- Wyślij pan połowę swoich ludzi do Torres, gdzie mają na mnie czekać za dwa dni.
- Słucham, generale.
- Jeszcze jedno: trzeba, by nikt o tym nie wiedział, to sprawa między tobą a mną. Czy obiecasz mi pan dyskrecję? - zapytałem, mając pewność, że gdy prawda wyjdzie na jaw, człowiek ten wyzna wszystko; służył przecież księżnej Se Potres i nie miał prawa zatajać przed nią wydanych przez siebie rozkazów, choćby i wydał je na polecenie swego generała (zwłaszcza gdy ów generał nagle przestawał nim być).
- Ma pan moje słowo, generale.
- Dziękuję, jesteś pan wolny.
Anim myślał jechać do Torres. Chciałem tylko zająć uwagę moich prześladowców.
Odnalazłszy pióro i papier, napisałem krótki rozkaz, posypałem piaskiem i zapieczętowałem.
Wróciłem do opustoszałego pokoju, w którym ostatni goście pana Vel-Deery wyrażali mu swój szacunek, żegnając się i wychodząc; za oknami, na dziedzińcu, turkotały koła sprowadzonych karet, stukały końskie kopyta.
- Drogi przyjacielu i nauczycielu - rzekłem z wielką powagą, gdym został sam na sam z gospodarzem. - Po raz kolejny tego wieczoru muszę prosić cię o przebaczenie.
Stary generał przez długą chwilę spoglądał na moją twarz, która na pewno była twarzą człowieka smutnego i zmęczonego, po czym gestem odprawił stojącego przy drzwiach służącego.
- W czym mogę być panu pomocny, panie hrabio? Spojrzałem na wskazówki wielkiego zegara stojącego w kącie pokoju. Była za kwadrans dwunasta.
- Przede wszystkim racz pan oddać ten rozkaz panu Del Equet, oficerowi straży miejskich, gdy stawi się tutaj - powiedziałem, podając przygotowane w gabinecie pismo. - Polecam w nim, by warty przy bramach przejmowały wszystkie listy od kurierów wjeżdżających do miasta.
- Czy to wszystko, młodzieńcze? Wiesz, że dochowam każdej tajemnicy, jaką mi zechcesz powierzyć.
- Moja tajemnica, kochany przyjacielu, jest tego rodzaju co trąd. Każdy, kto jej dotknie, umrze prędzej lub później.
- Nie nalegam, hrabio. Ale w moim położeniu jakiekolwiek niebezpieczeństwo staje się chciwie wyglądaną rozrywką - powiedział stary żołnierz, przywołując na twarz pogodny uśmiech. - r Cóż zresztą może mi grozić, panie hrabio? Więzienie? A czyż nie jestem więźniem? Może śmierć? A czyż ja jeszcze żyję? Sam pan powiedz.
Zachęcony gestem, przysiadłem na łóżku, u boku szlachetnego starca i, skinąwszy głową, powiedziałem mu całą prawdę. Bo choć niewiele mógł mi pomóc (a przeciwnie, ja mu mogłem bardzo zaszkodzić), to potrzebowałem spowiednika i zwyczajnie przyjaciela, który rzekłby mi: "Dobrześ zrobił".
Gdy skończyłem, zmilczawszy tylko o tym, żem był - jeszcze niedawno - sojusznikiem w intrygach pani Doroty Atheves (musiałbym przecież przyznać się w ten sposób do oczywistej zdrady...), pan Vel-Deery jął potrząsać głową, wreszcie ujął moją rękę i powiedział:
- Postąpiłeś pan odważnie i szlachetnie, hrabio. Dobrześ zrobił, lecz jesteś zgubiony.
Nie odpowiedziałem, bom myślał dokładnie to samo. - Czego ci trzeba? Mów, hrabio.
- Pieniędzy. Podróż kosztuje, a ucieczka kosztuje w dwójnasób.
- Dam ci wszystko, co mogę w tej chwili - rzekł, dzwoniąc na służącego. - Gdybyś jutro...
- Jutro będę o dwadzieścia mil stąd. Lub o wieczność stąd, generale.
- Niestety! - rzekł ze smutkiem. Przez chwilę milczeliśmy.
- Wybierz sobie najlepszego konia z mojej stajni, albo lepiej, weź tyle koni, ile ci potrzeba. Ja już ich nie używam.
- Dziękuję, dobry koń bardzo się przyda. Zegar wybił dwunastą.
- Pora na mnie - rzekłem, wyciągając dłoń. - Uściskaj mię pan, generale.
Pożegnawszy się, pospiesznie wyszedłem.

VIII


Kościół Świętej Patrycji położony był ledwie kilka ulic dalej, wybrawszy więc konia ze stajni pana Vel-Deery, dosiadłem go. i po kilku minutach stanąłem u celu. Nie spotkałem nikogo po drodze, nikt mi się nie naprzykrzał i wątpiłem, by ktoś mnie śledził. Rozejrzawszy się uważnie dokoła, zeskoczyłem z siodła i powiodłem konia pod drzwi plebanii. Nigdzie nie paliło się światło; pochwaliłem w duchu tę ostrożność, wiedząc zresztą od dawna, że zacny ksiądz Welanese jest człowiekiem roztropnym i przezornym. Stanąwszy na ganku, zapukałem do drzwi, niezbyt mocno, bo byłem pewien, że mnie wyglądają. Lecz gdy nikt nie otwierał, zastukałem mocniej. Po pewnym czasie znowu użyłem kołatki, aż wreszcie usłyszałem za drzwiami trochę niepewny i przestraszony głos:
- Kto tam?
Ogarnął mnie nagły niepokój.
- Hrabia Se Rhame Sar - powiedziałem. - Chciałbym się zobaczyć z księdzem proboszczem.
- Z księdzem proboszczem? Ale ksiądz proboszcz śpi - padła odpowiedź. - Zaś dostojny pan hrabia Se Rhame Sar jest w Ammene. Proszę odejść.
Skóra ścierpła mi na karku i plecach.
- Posłuchaj mnie, mój poczciwcze, jestem hrabia Se Rhame Sar i żądam rozmowy z proboszczem. Sprawa jest pilna i lepiej zrobisz, nie podejmując pochopnych decyzji. Nakazuję ci, byś obudził gospodarza.
Gdym to mówił, głośno i stanowczo, za drzwiami wszczął się jakiś ruch, usłyszałem już dwa głosy, nie jeden, w następnej chwili szczęknęła zasuwa i w blasku świecy ujrzałem przed sobą tego, kogo chciałem zobaczyć.
- Pan hrabia! Pan hrabia w Lens-Re-Toy! U mnie, o tej porze! Pospiesznie wszedłem do środka.
- Zechciej, drogi księże, posłać służącego, by ukrył gdzieś mego konia - powiedziałem. - Albo nie, niech zaczeka... Tylko jedno pytanie: czy nikt księdza dziś nie odwiedził?
- Kogo ma pan na myśli?
- Benochta, mojego służącego, ksiądz go przecież zna.
- Czy Benocht miał pojawić się tutaj?
- Na litość boską, księże proboszczu. Więc go tutaj nie było? Proszę mi odpowiedzieć.
- Nie.
- I nikogo, przysłanego przeze mnie? Szlachcic służący w gwardii, pan Chal-Chenet?
- Nie wiem, o kim pan mówi, panie hrabio. Nogi ugięły się pode mną.
- Czy coś się stało? Ale... czy pan dobrze się czuje, panie hrabio?
- Już dobrze... Czy ksiądz może zapomnieć, że mnie dzisiaj widział?
- Zapomnieć?
- Tak, zapomnieć. Gdyby ktoś pytał, to owszem, dobijał się do drzwi plebanii jakiś podejrzany opryszek. Lecz nie ja.
- Opryszek... Nie rozumiem nic z tego, co pan mówi.
- Niech mi ksiądz zaufa - poprosiłem, ujmując kapłana za łokieć i ściskając znacząco. - Proszę mi wybaczyć to najście i zapomnieć o nim.
Biedny proboszcz w samej rzeczy nie rozumiał ani słowa. Zostawiłem go stojącego na progu w nocnej koszuli i ze świecą w dłoni, dosiadłem konia i raz jeszcze pokazałem gestem, by milczał. W następnej chwili jechałem ku bramie, przez którą przed trzema godzinami dostałem się do Lens-Re-Toy.
Co zaszło? Co powstrzymało Benochta i Chal-Cheneta? Gdzie miałem szukać odpowiedzi? Łudziłem się nadzieją, że gdy żołnierz wrócił po sługę na przedmieście, niedbali strażnicy przy bramie przypomnieli sobie naraz o swoich obowiązkach. Gdyby tylko to zaszło, gdybym znalazł Chal-Cheneta i Benochta czekających na przedmieściu, nie byłoby to jeszcze katastrofą.
Ponaglając konia, szybko stawiłem się przy bramie.
Strażnicy zajęci byli rozmową. Rozmową dosyć burzliwą, bo obaj gwałtownie gestykulowali; zdaje się, że nawzajem czynili sobie wyrzuty. Na mój widok zamilkli i przez chwilę spogląda.li tylko, jakby oceniając, ktom zacz. Wreszcie jeden zbliżył się i grzecznie uchyliwszy kapelusza, zapytał:
- Proszę o wybaczenie waszej wielmożności... Powiedziano nam, że ktoś o pańskim wyglądzie...
Był to prosty człowiek, z wielkim trudem próbujący nadać wypowiedzi przyzwoitą formę.
- Czy jest pan może... czy wraca pan z pewnego kościoła?
- Tak, z kościoła - odparłem, nie widząc powodu, dla którego miałbym kłamać komuś, kto wyraźnie wiedział, co mówi; przyszło mi zresztą do głowy, że Chal-Chenet zostawił tym ludziom jakąś wiadomość. Któż inny mógłby wiedzieć, że byłem tej nocy w kościele?
- Nakazano nam, w przypadku, gdyby pan się tu zjawił... przekazać panu... Lecz to na pewno pan?
- Powtarzam, że przyjechałem tu prosto z kościoła - rzekłem niecierpliwie. - Zostawiono dla mnie wiadomość?
- Tak, wasza wielmożność.
- Słucham.
- Kazano mi wymienić nazwisko kawalera Chal-Chenet. Ten, kto je nosi, popędził na przedmieście za oddziałem jeźdźców, którzy sami kogoś ścigali.
A zatem domyślałem się słusznie.
- Od jak dawna pełnicie tu służbę?
- Od godziny ósmej wieczór, panie.
- Czy w tym czasie wydarzyło się coś niezwykłego? Wartownicy popatrzyli po sobie.
- Zadałem pytanie - rzekłem z całą surowością. - Wierzyć mi się nie chce, doprawdy, by żołnierze księżnej Se Potres nie umieli poznać, czy ten, kto ich pyta, ma do pytań prawo?
Strażnik przestraszył się.
- Bez wątpienia, wasza...
- Skoro więc mam prawo pytać, to pytam i oczekuję ścisłych odpowiedzi. Słucham. Chcę wiedzieć, co się tu wydarzyło.
- Około godziny dziesiątej przyjechał oficer, który nas wezwał do siebie.
- Oficer?
- Tak, wasza wielmożność, oficer rajtarów.
- Był sam?
- Nie, wasza wielmożność, jechał za nim oddział.
- Co powiedział ten oficer?
- Właśnie o to chodzi, że nic, wasza wielmożność. Zaczął pytać, w jakim regimencie służymy i pod czyją komendą. Wtem na przedmieściu rozległy się okrzyki, wołano: "Panie poruczniku, tutaj!". I coś jeszcze, aleśmy nie zrozumieli, bo nie po naszemu.
- Co dalej?
- Oficer odjechał galopem i cały oddział rzucił się za kimś w pogoń, bo słyszeliśmy okrzyki, które tego dowodziły. A zaraz potem... - Wartownik zawahał się, spoglądając na swego towarzysza.
- Co potem?
- Potem zjawił się szlachcic w świetnym mundurze, właśnie ten, którego nazwisko podałem waszej wielmożności. Powiedział, że gdyby przyjechał znakomity pan na dzielnym koniu, i opisał tego pana, czyli waszą wielmożność... kazał pytać, czy był pan w kościele...
- To już wiem.
Wyjąłem monetę i podałem żołnierzowi.
- Oddaliście przysługę księżnej Se Potres. Gdyby ktoś wypytywał o wypadki, jakie miały miejsce tej nocy, powiedzcie, żeście nic nie widzieli, tak będzie najlepiej.
- Słucham, wasza wielmożność! - odparł żołnierz, najwyraźniej uradowany, żem nie wypytywał dokładnie o przebieg jego służby przy bramie.
- I jeszcze jedno. Czy znane wam jest nazwisko generała hrabiego Se Rhame Sar?
- Jakże nie, wasza wielmożność! - Żołnierz pospiesznie zdjął kapelusz, usłyszawszy nazwisko swego wodza.
- Gdyby pytano, powiedzcie, że generał jest w Lens-Re-Toy.
- O, Jezu... - Wartownik zapomniał języka w gębie. - Czy naprawdę?
- Mówię wam to z polecenia pana Del Eąuet, który mię wyprawił, bym sprawdził straże w mieście i ronty na przedmieściach.
Odprawiwszy wartowników gestem, wyjechałem poza bramę i, nie chcąc pokazywać, jak mi spieszno, stępa pojechałem ku rogatce. Dopiero po pewnym czasie puściłem konia kłusem, a na koniec galopem.
Już nie zamierzałem wracać do Lens-Re-Toy.
Zgadywałem, że jakimś trafem odkryto Benochta czekającego w zaułku. Służący dosiadał rajtarskiego wierzchowca, drugiego zaś prowadził. Rzędy obu koni musiały zwrócić uwagę żołnierzy. Jak było, tak było, dość że Benocht najwyraźniej musiał uciekać, świadkiem zaś całego zajścia był Chal-Chenet. Rozumiałem, że puścił się śladem rajtarów, chcąc poznać los mojego biednego służącego i donieść mi o wszystkim. Lecz minęły trzy długie godziny! Co zaszło na trakcie? Niepodobna, by ga-, lopada trwała aż tak długo. Doskonale wiedziałem, jak zdrożone były wierzchowce Benochta, zaś konie żołnierzy, po niezwyr kle forsownych marszach aż z Ammene, musiały prezentować się tak samo. Chal-Chenet dawno już powinien wrócić; bez względu na to, czy Benocht zdołał uciec, korzystając z mroku nocy, czy też go pojmano bądź zabito.
Chyba że pojmano lub zabito także Chal-Cheneta.
Czy przeczuwał, że tak może się zdarzyć, zostawiając dla mnie wiadomość?
Świetny wierzchowiec, którego dosiadałem (dzięki ci, Vel-Deery, stary przyjacielu!), galopował z czarodziejską lekkością. Zrobiłem dobrą milę i dałem mu nieco odpocząć; potem znowu ruszyłem galopem. Ale czy na pewno powinienem był trzymać się gościńca?
Okazało się, że tak. Koń mój parsknął nagle, przestraszywszy się cienia na samym środku drogi. Ściągnąłem wodze, zeskoczyłem z siodła i przyjrzałem się martwemu zwierzęciu. Był to koń rajtarski, najwyraźniej zajeżdżony na śmierć.
Puściłem się w dalszą drogę nieco wolniej. Ujechawszy kawałek, zobaczyłem drugie zwierzę, też martwe.
Jechałem dalej.
Noc nie była szczególnie ciemna, spoza chmur wyglądał czasem ostry sierp księżyca, widziałem też trochę gwiazd. W pewnej chwili zdało mi się, że dostrzegam podłużny kształt na poboczu drogi, znów wiec zatrzymałem konia i zeskoczyłem na ziemię.
Martwy żołnierz, rajtar, zapewne właściciel któregoś z zajeżdżonych wierzchowców. Zwłoki były już sztywne i chłodne.
Domyśliłem się w tym ręki Chal-Cheneta.
Zastanowiło mnie, dlaczego ciało spoczywa na poboczu, nie zaś na samej drodze. Wytężając wzrok i macając rękami, znalazłem odpowiedź - ślad odbity w miękkiej ziemi. Liczne podkowy zerwały tutaj trawę; dalsza jazda gościńcem nie miała sensu. Benocht porzucił trakt, kierując się na bezdroża. Czy do lasu majaczącego w niedużej odległości? Nie mogłem pełzać krok za krokiem, szukając końskich śladów. Posłuszny domysłom, pojechałem w stronę lasu i dopiero na jego skraju zacząłem szukać znowu. Znalazłem. Wielu jeźdźców zapuściło się w tym miejscu między drzewa.
Czy miałem krążyć w nocy po lesie? Nie byłoby to rozsądne. Stałem, nieomal bezwiednie wytężając słuch - i w samej rzeczy, zdało mi się, że z głębi lasu dobiegają odległe nawoływania... Lecz może było to tylko złudzenie?
Nie, na pewno słyszałem ludzkie głosy! Słabe, dalekie, lecz jednak dość wyraźne. Wielki Boże, w tym oto lesie, tuż obok, polowano na mojego nieszczęsnego Benochta, dźwigającego śmiertelne brzemię - zaś człowiek, który go tym brzemieniem obarczył, nie mógł uczynić nic! Bo czy miałem wjechać między drzewa i błądzić, natykając się w ciemnościach na wrogów... Ach, gdybyż tylko wrogów! Ale i przyjaciół! Czy miałem strzelać do cieni między drzewami, trafiając może wiernego sługę? Albo ryzykować, że - odwrotnie - Chal-Chenet przeszyje mnie swą szpadą, biorąc za rajtara? Cóż za upiorna gonitwa, jakaż ponura gra toczyła się w głębi tego lasu!
Co miałem robić? Wielkie nieba, co robić? Stać i słuchać? Oto strzał, strzał z pistoletu! Nie mogło już być żadnych wątpliwości!
Kto tam strzelał? Do kogo strzelano?
Podjąwszy decyzję, chwyciłem konia za uzdę i wprowadziłem go do lasu. Wszystko było lepsze niż bezczynność.
Gęsty mrok otulił mię zewsząd i przez minutę lub dwie nie widziałem zupełnie nic. Wreszcie oczy przywykły do ciemności, bardziej zwartych i gęstych niż te na gościńcu i błoniach. Zacząłem odróżniać pnie drzew, gałęzie, krzewy. Z ręką wyciągniętą daleko przed siebie szedłem krok po kroku, aż wreszcie przystanąłem, bo zaczęło mi się wydawać, że nawoływania rozbrzmiewające w głębi lasu przybliżyły się... Rzeczywiście, nie mogło być wątpliwości! Bez względu na to, jaki skutek miało owo straszne polowanie na człowieka, skończyło się.
Wprowadziłem konia w najgęstsze zarośla, jakie zdołałem dojrzeć, i przykryłem mu chrapy dłonią. Czekałem nieruchomo, drżąc z niecierpliwości. Jak liczny mógł być oddział prześladowców Benochta? Na pewno nie aż tak liczny jak ten, który zmusił mnie do ucieczki u podnóża klasztoru. Ale jakie to miało znaczenie? Choćby rajtarów było tylko dziesięciu, przecież nie mogłem rzucić się na nich i zmusić do mówienia. Mógłbym może pokonać dwóch albo trzech zaskoczonych ludzi? Ale jednak dziesięciu?
Cierpliwość moja wystawiona została na bardzo ciężką próbę - minęło przynajmniej pół godziny, nim głosy przybliżyły się na tyle, że zacząłem rozróżniać wypowiadane słowa. Żołnierze przeklinali w trzech lub czterech językach (bo w regimentach rajtarów Nordyjczycy stanowili zaledwie większość), najczęściej po nordyjsku lub wersku, z których to języków znałem tylko ten drugi. Uderzyło mnie wszakże co innego - otóż sprzeczka, której byłem świadkiem, dowodziła niezbicie, że ludzie ci nie byli dowodzeni, nikt ich nie przywołał do porządku. Gdzież więc był oficer, o którym mówili strażnicy przy bramie? Zabłądził w lesie? Może zginął?
Coraz pilniej nadstawiałem uszu, bo brak dowodzącego to była okoliczność, którą mogłem obrócić na swą korzyść. Czy którykolwiek z tych prostych żołnierzy mógłby mnie rozpoznać po ciemku, tu w tym lesie, mówiącego po wersku? Należało prędko zmyślić historię wyjaśniającą moją obecność. Kogo miałem udawać?
Oddział zaczął mijać moją kryjówkę w odległości parudziesieciu kroków. Wszczęto jakiś nowy spór - ktoś tam gniewał się na drugiego, że niedobrze prowadzi, dowodził (nie wiedząc, że jest prawie u celu), iż wszyscy pobłądzili i najlepiej poczekać do brzasku. Rzeczywiście, musiało być już po drugiej, może nawet dochodziła trzecia. Wczesny wiosenny świt był niedaleko. To mi uświadomiło, że nie powinienem się ujawniać. Byle cień podejrzenia i byłbym zmuszony pozostać z tymi ludźmi do rana, a wtedy rozpoznano by mnie z całą pewnością. Nie, musiałem pozostać w ukryciu. Zresztą, miałem już serdecznie dosyć kłamstw i udawania; zwątpiłem naraz, czy będąc w takim nastroju, zdołałbym przekonująco odegrać swoją rolę.
Rajtarzy kłócili się dalej - chyba nawet doszło tam do przepychanki. O nieba, jakże marne było wojsko, którym dowodziłem! Ze wstydem musiałem powiedzieć sam sobie, iż nie miałem pojęcia o tak wielkim rozprzężeniu i upadku dyscypliny. Ale przecież, stale otoczony przez sztab oficerów, prawie nigdy nie przebywałem z prostymi żołnierzami...
W mroku zapadła decyzja, by iść dalej. Ledwie to postanowiono, czyjś radosny okrzyk obwieścił innym, iż dotarł do skraju lasu. Sprzeczka poszła w niepamięć, zamiast tego rozbrzmiały liczne żarty i śmiechy. Najbardziej pokpiwano z nieboraka, który jeszcze przed chwilą dowodził, że trzeba czekać do świtu, bo w przeciwnym wypadku nie odnajdą drogi.
Przywiązałem konia do drzewa, licząc, że w najgorszym razie odnajdę go z nastaniem dnia, i ostrożnie podążyłem na skraj lasu. Wyglądając spomiędzy drzew (zdało mi się nagle, że na otwartej przestrzeni jest bez mała widno), ujrzałem rajtarów dosiadających koni. Kilkunastu jeźdźców... i pieszych. Dowodziło to, że dwa wierzchowce padłe na gościńcu nie były jedynymi postradanymi przez oddział.
Rajtarzy odjechali. Nasłuchiwałem bacznie - do ostatniej chwili żywiłem nadzieję, że pochwycę jakieś słowo, które wyjaśni mi los Benochta. Nie pojmano go. A więc uciekł bądź zginął. Bardziej prawdopodobne wydało mi się to pierwsze. Ten las, pogrążony w mroku, był niczym piekielna czeluść - w jaki sposób można było znaleźć człowieka, który pragnął się schować?
Lecz na próżno wytężałem słuch. Głosy oddalały się, a na koniec umilkły. Nie dowiedziałem się niczego.
Zawróciłem między drzewa i odnalazłem konia. Zagłębiwszy się dalej w las, zacząłem nawoływać Benochta i Chal-Cheneta, nie żywiąc wszakże zbyt wielkich nadziei, że usłyszę odpowiedź. Jeśli zdołali wymknąć się prześladowcom, byli już daleko. Jeśli ich zabito, odpowiedzieć nie mogli. Jakież więc było moje zdumienie i radość, gdym niespodziewanie usłyszał silny głos gwardzisty! To nawołując, to znów odpowiadając na wezwania, kierowałem się ku miejscu, skąd dobiegał. Niebo nad la-. sem poczynało już szarzeć, gdym odnalazł dzielnego żołnierza siedzącego pod drzewem.
- Tutaj, panie hrabio - powiedział, dostrzegłszy mnie szybciej niż ja jego.
- Dzięki Bogu - powiedziałem tylko, schylając si^ku niemu. - Dzięki Bogu, kawalerze... Jesteś ranny?
- Niestety tak, panie hrabio.
- Czy poważnie?
- Postrzelono mię w udo, zawiązałem już ranę - rzekł spokojnie. - Ukryłem konia dość daleko stąd, na skraju lasu. Chciałem tu poczekać do świtu, gdy wtem usłyszałem pański głos...
- Jakim cudem zostawiono cię w spokoju, zamiast pojmać lub dobić?
- Bo stado wilków, goniąc kozła, nie wiedziało o rysiu, który też polował - odrzekł z cierpkim szyderstwem. - Toteż ryś zdołał porwać największego wilka.
- Zabiłeś pan oficera?
- Nie inaczej.
- A inni nie wiedzieli o tobie?
- Nie. Sądzili, że postrzelony jest tym, kogo ścigają.
- Ty zaś...
- Nie pomogłem pańskiemu słudze - rzekł z goryczą. - Przykro mi to mówić, panie hrabio... Ten człowiek miał rycerskie serce, klnę się na honor, generale.
- Mówisz więc...
- Że Benocht nie żyje. Zamilkłem.
- Czy odebrano mu... - zapytałem po długiej chwili, lecz zreflektowałem się zaraz. - Prawda, skąd możesz wiedzieć.
- Kiedy właśnie mówię panu, że Benocht był dzielnym człowiekiem, że w jego piersi biło serce godne niejednego szlachcica - powiedział z ogromną powagą. - Oto pański klejnot, panie hrabio. Nie odnalazłem Benochta, lecz Benocht odnalazł mnie...
Krzyknąłem ze zdumienia, czując w dłoni mroźne zawiniątko.
"- Po czym odciągnął ode mnie prześladowców, dał się pochwycić i zginął - dokończył Chal-Chenet. - Zawdzięczam mu życie, generale. Pan zaś winien zawsze pamiętać, iż ten człowiek umarł, by ocalić powierzony mu przez pana depozyt Wybacz mi, wasza dostojność, ale czasem myślę, że wszystkie wielkie sprawy tego świata nie są warte, by sługa tak wierny jak Benocht płacił za nie życiem - dodał, nie tając smutku i wzruszenia.
Zamilkł, nie podejrzewając zapewne, jak głęboko te słowa zapadły w serce hrabiego Se Rhame Sar.
r- Co za ludzie... - szepnąłem sam do siebie. - Powiedz mi, kawalerze, gdzie znajdę ciało Benochta - zażądałem po długiej chwili.
- Robi się coraz widniej, panie hrabio. Za kwadrans odnajdziemy je bez trudu. To najwyżej sto kroków.
Znów zaległo milczenie.
- Chal-Chenet, posłuchaj, co ci powiem - rzekłem, rozważywszy wszystko w myślach. - Wytłumaczysz mi, jak znaleźć twojego wierzchowca. Sprowadzę ci go, a wtedy zabierzesz ciało Benochta do Lens-Re-Toy. Pojedziesz do księdza Welanese, tak jak miałeś uczynić to w nocy, lecz w innej sprawie. Bo chcę, by Benocht miał pogrzeb. Poczekaj, to jeszcze nie wszystko. Nikt nie będzie cię prześladował, bo jesteś pan żołnierzem i wypełniałeś jedynie moje rozkazy. Powiedz to śmiało każdemu, kto zapyta. Zwalniam cię ze służby u mojego boku, od tej chwili winien jesteś posłuszeństwo pani Se Potres, tylko jej i nikomu innemu.
- Generale!
- Zamilcz pan. Jesteś ranny, więc nawet gdybym chciał, nie mogę już korzystać z twej pomocy. Księżna Wanesa, dostojna moja siostra, potrafi ocenić męstwo, poświecenie i lojalność, będziesz więc mógł jej służyć lub ze służby odejść; powiesz księżnej, żem obiecał ci w jej imieniu wolny wybór. Ona tego dotrzyma.
- Generale! - Gwardzista próbował wstać.
- Poza tym odpowiesz na wszystkie pytania, jakie ktokolwiek ci zada. Od tej chwili nie mam już tajemnic, poza jednanie powiem ci, dokąd teraz pojadę. Lecz gdy będą cię o to pytać, powiesz tak: "Hrabia Se Rhame Sar obiecuje, że najdalej w ciągu kilku dni będzie głośno o tym, gdzie pojechał i co uczynił".
- Wasza dostojność - rzekł Chal-Chenet żarliwie - proszę mi pozwolić służyć sobie dalej!
- Przecież o nic innego nie proszę, kawalerze. Właśnie chcę, byś mi służył, wypełniając ostatnią moją wolę. Ty zaś pragniesz tylko zginąć wraz ze mną, bezsensownie i bezpożytecznie.
- Więc postanowił pan umrzeć? Nie odpowiedziałem.
- Wasza dostojność! Proszę o odpowiedź!
- Nie krzycz pan na mnie, kawalerze. Zrobię, co zechcę. Ty zaś wypełnisz moje ostatnie rozkazy. Nie życzę sobie niesubordynacji. - To rzekłszy, podniosłem się z ziemi.
Dniało.
- Pokaż mi pan kierunek - zażądałem.
Chal-Chenet, blady i milczący, wskazał palcem. Ruszyłem, brodząc w paprociach. Las nie był ani tak gęsty, ani ponury, jak wyobrażałem sobie w nocy. Zwykły las...
Szukałem ciała wiernego sługi i przyjaciela, który oddał życie za sprawę swego pana.

IX


Chal-Chenet, pomimo rany (raczej bolesnej niż ciężkiej), bardzo dobrze trzymał się w siodle - jeśli wiec odwracałem wzrok, to dlatego, żem nie chciał patrzeć na nieruchomy tłumok, okutany wojskowym płaszczem... Gwardzista przytrzymywał go ręką, by nie zsunął się z karku wierzchowca. Unikaliśmy wzajem swych spojrzeń.
- Jedź pan - rzekłem wreszcie, gdyśmy stanęli na gościńcu. Masz przed sobą wielką przyszłość, kawalerze; ludzie twojej miary potrafią zajść bardzo wysoko. Posłuchaj więc ostatniej rady człowieka, który był twoim przełożonym, teraz zaś jest szczerym przyjacielem... Oto, co ci radzę: skorzystaj z pierwszej sposobności i wyjedź z Vałaquet. Jedź do Lazenne; jedź do króla; zresztą jedź dokądkolwiek. Tutaj, w tym kraju przeklętym przez Boga, twoje męstwo, uczciwość i honor zostaną podle zbrukane.
- Nie chcę pana porzucać, panie hrabio.
- Toteż nie porzucasz, przeciwnie. Wypełniasz wyraźny mój rozkaz, z honorem służąc do końca. Oto pieniądze; patrz, byłbym zapomniał... Oddasz je księdzu Welanese, by pokrył koszta pogrzebu i odprawił mszę za spokój duszy Benochta. Bądź zdrów, Chal-Chenet... i ruszaj.
Co rzekłszy, sam skierowałem konia na gościniec i ruszyłem w lewo, gdy droga do Lens-Re-Toy wiodła w prawo.
Jechałem stępa, alem nie obejrzał się ani razu. Dalibóg, dość już w życiu spoglądałem za siebie... Teraz nadszedł czas, by patrzeć tylko w przyszłość. Przyszłość zaś była przede mną, nie za mną.
Wkrótce zjechałem z traktu, by przekradać się bocznymi drogami i lasami. Na głównym gościńcu zbyt łatwo napotkać mogłem kogoś, kogo napotkać bym nie chciał. Nie wątpiłem wprawdzie w skuteczność swych zabiegów w domu pana Vel-Deery; było więcej niż pewne, żem zdrowo pomieszał szyki swoim wrogom. Jednak nie uważałem, by ostrożność teraz, w najważniejszym momencie, mogła jakkolwiek zaszkodzić.
Wracałem do zniszczonej stolicy.
Wiedziałem, co chcę zrobić, i po raz pierwszy w życiu zupełnie obojętne mi było, czy wyrządzę swym uczynkiem komuś krzywdę, czy też nie. Tak miało być, tak być powinno. Tak być musiało - oto, co myślałem. Przekonałem się, że nie przechytrzę potężnych prześladowców. Ucieczka nie mogła się udać, prędzej albo później pochwycono by mnie i wydarto z rąk zdradziecki klejnot, rządzący mrozem i śniegiem.
Wolałem więc go zwrócić właścicielce, odkupując przy tym chociaż jedną zbrodnię ciążącą na mym sumieniu. Odebrałem życie hrabinie Se Rhame Sar, a teraz chciałem je oddać. Pani Dorota Atheves przeliczyła się, nie doceniając mych rozterek i wahań. One to miały zadecydować o przyszłości prowincji Valaquet.
Pojechałem do Re Alide tą samą drogą, którą - w odwrotnym kierunku - podążałem dzień wcześniej, mając jeszcze u boku Benochta i Chal-Cheneta. Zjechawszy z traktu, zagłębiłem się w Lasy Seyes i stanąłem na krótki popas w tym samym miejscu, które już raz udzieliło mi gościny. Koń napił się wody ze strumienia, ja uczyniłem to samo, po czym ruszyłem dalej. Byłem zmęczony i senny (bo przecież od chwili, gdym wyruszył na swą wyprawę, prawie wcale nie jadłem i nie zmrużyłem oka); bałem się więc, że usnę, jeśli dłużej zabawię nad owym leśnym potokiem, gdzie było tak spokojnie i cicho. Tak bezpiecznie i dobrze, jak może być tylko z dala od ludzi i ludzkich spraw.
Stanąwszy na skraju lasu, w miejscu gdzie doszło do pamiętnej potyczki z rajtarami, zobaczyłem, że ciała zabitych zebrano; leżał tylko trup mego konia, obsiądnięty przez wstrętne wrony. Pod klasztornym wzgórzem zastałem obraz podobny, ale że walka miała tu przebieg bardziej gwałtowny, oprócz trzech trupów końskich znalazłem jeszcze potrzaskany muszkiet, podartą wojskową opończę i zgnieciony kapelusz oraz ułamaną klingę szpady. Ze ściśniętym sercem próbowałem wyczytać z owych śladów więcej, niż w nich było zapisane. Bo nic niestety nie mówiły o losie mojej biednej Anny Jaseny; milczały też, gdym pytał o życie mężnego Se Nolesa.
Zwróciwszy spojrzenie ku ruinom klasztoru, przez chwilę zmagałem się z chęcią, by raz jeszcze pomówić z Ranelą... Ale nie. Obiecałem sobie przecież, że już nigdy nie spojrzę wstecz.
A zresztą... Co mogłem powiedzieć Raneli?
Ruszyłem do zniszczonej stolicy. Ostrożnie przejechałem lub też raczej przeszedłem, bom prowadził konia za uzdę - po moście św. Eustachego, który trzymał się nieledwie cudem; nadwerężony przez moce lodowej magii począł rozsypywać się na dobre, gdy wczesną wiosną ruszyły lody. Nie miałem żadnych złudzeń: byle przybór wody, byle burza, musiały oznaczać koniec tej wspaniałej budowli. Lecz tymczasem ów wytwór ludzkiej pracy i ludzkiego geniuszu stał na przekór wszystkim siłom, które sprzysięgły się, by go zgubić - przekrzywiony, wybrzuszony i spękany w wielu miejscach po raz ostatni, być może, posłużył człowiekowi.
Przeszedłszy przez most, znowu dosiadłem konia i zagłębiłem się w labirynty zamordowanej stolicy. . Puste, martwe ruiny nie zmieniły się wcale - jakże zresztą mogły się zmienić w ciągu jednej doby? A wreszcie... Czy nie dziwna jest ułomność ludzkiego umysłu, który pragnie widzieć, jak świat cały podziela jego rozterki? Tym ruinom było wszystko jedno, czy hrabia Se Rhame Sar ocali kolię swej żony, czy też zgubi ją na gościńcu bądź zgoła przegra w karty... Ciężar, który wziąłem na siebie, odpowiedzialność, która mnie dusiła wszystko to nie istniało dla zimnych gruzów Re Alide.
Minąłem ruiny pałacu wicekrólowej.
A więc, pomimo wszystko, rację miała Jasena. Chcąc nie chcąc, zostałem władcą Valaquet, bo tylko ode mnie w tej chwili zależało, jak dalej potoczą się losy tej prowincji. Nie na polach bitew, lecz tutaj, w sercu umarłego miasta, miało się zdecydować, komu przypadnie w udziale niepodzielna władza. Dostojny Robert hrabia Se Rhame Sar, Pierwszy Kawaler Bractwa Rycerskiego postanowił, że Świecki Zakon odda władzę w ręce tej, która była spadkobierczynią wszystkich starych, pogańskich kultów tego podbitego przed wiekami kraju.
Jadąc pustymi, cichymi ulicami, dotarłem do miejsca, gdzie minionego dnia czekali na mnie wierni towarzysze pilnujący koni. Dalej musiałem iść pieszo. Zsunąwszy się z siodła, wyjąłem z olstrów pistolety i rozładowałem je - tylko po to, by z największą starannością załadować ponownie. Zatknąłem broń za pas.
Czy spodziewałem się walki?
Być może. Choć raczej nie. Prawdę rzekłszy, nie wiedziałem, czego się spodziewać. Niemożliwe, by ktokolwiek domyślił się, że wrócę do miejsca, w którym tak niedawno byłem - że wrócę tylko po to, by uczynić rzecz, której wcześniej nie uczyniłem, chociaż mogłem... Uśmiechnąłem się gorzko do swych myśli, bo naraz samemu mi się zdało, że dostojny hrabia raczy gonić w piętkę. Gdybym dzień wcześniej umiał podjąć decyzję! Jakże wielu ludzi musiało stracić życie, by Robert Se Rhame Sar mógł zatoczyć koło i wrócić do punktu wyjścia! Benocht... Dzielni gwardziści moi i Jaseny... A choćby i ci rajtarzy, którym rozkazano umierać w imię cudzych ambicji i niegodnych celów... Przyszły mi naraz do głowy słowa, którem posłyszał z ust młodszej siostry, gdy krzyczała na mnie w klasztorze:
,,Nie uczyniłeś nic, miotałeś się tylko. Kogo ocaliłeś? Nikogo! Co ocaliłeś? Nic! Czemu zapobiegłeś? Niczemu!".
- To prawda - rzekłem trochę do siebie, a trochę do ruin miasta. - Po stokroć prawda. Nie umiesz pan działać, generale. Na polach bitew i owszem... Ale tylko tam. Jesteś pan dodatkiem do armat.
Ruszyłem na przełaj przez gruzy, spiętrzone tak, jakby tę część miasta całą wysadzono w powietrze. Całą - oprócz fragmentów wiekowych murów i baszt, ku którym szedłem.
Z daleka już widziałem krępą sylwetę oktogonu-grobowca. Jeśli była tam jakaś pułapka, to zastawiono ją sprytnie. Ukryty w ruinach, narzuciwszy sobie cierpliwość, odczekałem dziesięć minut, potem drugie tyle, lecz nie dostrzegłem nic, co mogłoby wzbudzić cień podejrzenia. Żadnych ludzi, w ogóle żadnego ruchu. Żadnych podejrzanych dźwięków... Nic, zupełnie nic.
Odczekawszy pół godziny, uznałem, że to wystarczy. Szybko przedostałem się do wieży. Drzwi były uchylone - zdawało mi się, że tak, jakem je zostawił.
Na schodach nie było już szronu. Lecz smugi światła tak samo przecinały powietrze, plamy słońca kładły się na ścianach i stopniach. Pobiegłem do góry, potem przestałem biec i tylko szedłem, zresztą coraz wolniej... Pierwsze drzwi były otwarte, potem kilkanaście stopni i następne drzwi - też otwarte. Zatrzymałem się z bijącym mocno sercem. Wreszcie uczyniłem ostatnie cztery kroki i przekroczyłem próg izby, z której tak niedawno wybiegałem, zdjęty bólem, ścigany przez wyrzuty sumienia. Przystanąłem pod ścianą, w tym samym miejscu, co dzień wcześniej, i zamarłem. Zamknąłem oczy.
Ktoś coś mówił... Ach nie, to ja sam mówiłem. Kilka słów bez związku i sensu, zresztą bez ładu i składu; mówiłem przecież tak samo, jak żyłem; mówiłem do nikogo, żyłem dla nikogo, mówiłem na próżno i żyłem nadaremnie; gdybym nie mówił i nie żył, wszystko byłoby dokładnie tak samo. Mogłem mówić do tych czterech ścian, mogłem mówić do pustej izby, do przewróconego stołu i krzesła, na którym nikt nie siedział. Mogłem wreszcie patrzeć na zardzewiały, tkwiący w ścianie hak, do którego przytwierdzony był sznur; mogłem, jeśli wola, patrzeć w martwe oczy Anny Jaseny, która przecież wiedziała, że tu wrócę - i być może nawet marzyła, że ten jeden, jedyny raz w życiu zdążę.
Ale nie zdążyłem, bo do ostatka pragnąłem zbawić świat.
Bo czy to tak trudno zapamiętać i wbić sobie w głowę raz na zawsze, że diabelskie pałace są wzniesione rękami ludzi prawych, piekielne ulice zaś brukowane zacnymi intencjami?
Patrząc w martwe oczy nieszczęśliwej dziewczyny, której nikt nigdy prawdziwie nie kochał, trzęsąc się i dygocząc, wydobyłem zawiniętą w chustkę kolię, odwinąłem ją i drżącymi palcami jąłem zapinać na szyi, aż wyszło na jaw, że zrobiona na szyję kobiety, żadną miarą nie będzie pasować... Klęcząc na zimnej posadzce, chichotałem bełkotliwie i ze łzami w oczach, oglądając trzymany w dłoniach klejnot, który nie był dla mnie przeznaczony. Zacząłem urągać Bogu, który, siedząc na swym tronie, nic chyba innego nie czynił, tylko stale wymyślał nowe próby dla niegodnego Roberta pana Se Rhame Sar, pogrążając go bez końca i bez końca, bo nawet aż do śmieszności. Nareszcie zamilkłem - i znowu patrzyłem w zeszklone śmiercią oczy Jaseny. Odrzuciwszy kolię, zerwałem się z posadzki, dobyłem szpady i odciąłem wisielczy sznur, a potem ułożyłem sztywne ciało pod ścianą. Oswobodziwszy szyję mojej siostry z morderczego uścisku pętli, znów porwałem kolię i pokazałem zmarłej.
- Zabrali tamtą, lecz nie wiedzieli o tobie - powiedziałem ochryple. - Nie wiedzieli, że tu przyjdziesz. Tak, na Boga... albo raczej tak, do stu diabłów. Jeśli tylko ten klejnot cię zechce... Jeśli tylko cię zechce, zostaniesz królową śniegu. Wybaczysz mi i zrozumiesz, czemu nie stanąłem u twojego boku; pomścisz mnie i będziesz panowała w tym kraju, tak mi dopomóż... tak mi dopomóż piekło i wszyscy szatani w piekle.
Pocałowałem ją w czoło, zapiąłem kolię na szyi, po czym cofnąłem się w mroczny kąt izby, czekając na huk śnieżnej zawiei.
Diamenty poczęły migotać... i zgasły.
Lecz po chwili zapłonęły raz jeszcze - i jarzyły się, lśniły czysto, przemienione w okruchy lodu. Gdym ujrzał słabe rumieńce wracające na policzki dziewczyny, zrozumiałem, żem nareszcie, kierując się ludzkim odruchem, uczynił coś zacnego i coś, co koniecznie uczynić należało. Ściany posępnego oktogonu jęły pękać od mrozu, tumany śniegu zaś z dziką furią miotały się po izbie, aż znalazły ujście przez wąskie, strzelnicze okienka i wypadły na świat, niosąc jego mieszkańcom dar dobrego, głupiego brata nowej władczyni Valaquet.



EGAHEER

Ponoć w zamierzchłej przeszłości zwano nas Niszczycielami. Służyliśmy pradawnej mrocznej potędze, noszącej imię Egaheer. Choć wcielała się w różne kształty, to jednak nie była istotą - ani żywą z kości i krwi, ani nadprzyrodzoną. Była zjawiskiem, takim jakim jest życie. Mogła je zastępować. We wszystkich krajach, które widziałem - a doprawdy widziałem ich wiele - znajdowałem ślady jej obecności. W Arelay bawiła się prastarą klątwą, w Saywanee nie pozwoliła umrzeć ostatnim kotom-Mordercom, w Starej Ziemi Heastseg drwiła z samego Boga Ojca. Mogła nazywać się Semena Są Veres równie dobrze, jak Elena Bon-Arpat albo Elżbieta Molley. Przyjąłem służbę u niej, nie wiedząc, po co właściwie to czynię. Bom był młody. Bo wojna, w której brałem udział, nie miała wcale sensu - książę Harold nie miał słuszności, nie miał jej także król, widziałem to bardzo wyraźnie. Aż przyszła piękna tajemnicza kobieta i rzekła: "Mości poruczniku, czyżbyś nie chciał służyć jakiejś innej sprawie niźli ta tutaj żałosna awantura? Zyskasz sławę, władzę, bogactwo i zaszczyty, staniesz ponad książętami krwi, będziesz zawierał sojusze z samym Bogiem albo z samym diabłem, przeciw Bogu albo przeciw diabłu. Będziesz wspierał stare kulty i magie bądź tępił je do szczętu na mój rozkaz. Czy przyjmiesz u mnie służbę?".
Przyjąłem.
Nie odbyło się to przecież tak szybko i tak prosto, jakem pokazał wyżej. Ale wszystkie powody, dla których uczyniłem to, co uczyniłem, zaklęto w owej pokusie: zyskasz władze, bogactwo, zaszczyty, staniesz ponad książętami krwi...
Tak się stało. Przywołując swoją panią, sprowadzałem po tęgę, z którą nie chciał walczyć nawet Bóg. Nie rozumiałem dlaczego. Czy dlatego że - podobnie jak Mordercy z Saywanee - nie należała do świata, który stworzył? Przybyła skądś, może uciekła spod władzy innego Stworzyciela, władcy innej ziemi i innego nieba... Wypędzony demon, straszny i potężny, lecz poniekąd chyba użyteczny. Bo żywiła się walką z każdą magią, umiała stawić czoło nawet piekłu i zdawało mi się, że Bóg może takiego żywiołu potrzebować. Choć zapewne tylko do czasu, gdy ów żywioł nabierze zbytniej mocy... Co wtedy? Czy przeznaczeniem Egaheer była wieczna tułaczka od jednego świata do drugiego? Zresztą nie pojmowałem jej istoty i praw, jakim podlegała; wszelkie domysły bardziej były jałową spekulacją niźli rozumowaniem opartym na mocnych podstawach. Wyraźnie widziałem to tylko, że najbardziej Egaheer stanowiła ucieleśniony kaprys, zachciankę. Nie bez kozery zaiste zawsze kryła się w postaci kobiety albo chociaż samicy, gdy - choć rzadko - uciekała w skórę zwierzęcia.
"Nigdy dotąd" - rzekła., gdym porzucał u niej służbę - ,jiikt ode mnie nie odszedł. To nowe, to ciekawe i podniecające. Niemniej jednak zuchwałe i myślę, że powinnam cię zabić. Ale tego nie zrobię, bo nie"- wytłumaczyła leniwie, a było to najobszerniejsze ze wszystkich jej tłumaczeń., Jesteś wolny. A teraz dobre rady. Jesteś tylko człowiekiem. Doskonale władasz pistoletem i szpadą, zebrałeś niemało doświadczeń, jesteś odważny i rozumny, masz pieniądze, wreszcie masz znane nazwisko. Możesz nie obawiać się bliźnich. Ale ja już nie przybędę na twoje wezwanie. Dostałeś ode mnie więcej niż ktokolwiek, lecz teraz zostałeś sam, pamiętaj. Czy na pewno chcesz odejść?". Odszedłem.
W Lazenne, stolicy Zjednoczonych Królestw, znano mię pod prawdziwym imieniem kawalera Del Wares. Nie zagrzałem tam miejsca; zrazu, nieprzywykły do bezczynności, odbywałem liczne podróże - alem przestał, ujrzawszy wojnę w Werwalu, a potem drugą, domową, w oddzielonej od korony prowincji Valaquet. Dość miałem wojen i rzezi, obrzydły mi intrygi, rap/er i żołnierskie życie w drodze. Możliwe, żem porzucił swą służbę tak samo, jakem wcześniej na nią wstąpił - powodowany impulsem albo może zwykłym kaprysem. Czyż nie byłem podobny do tej, której służyłem i od której na koniec uciekłem? Tak jak niegdyś łaknąłem przygody, wielkich czynów i sławy, teraz życzyłem sobie dostatniego, spokojnego życia, najlepiej w majątku na wsi. Najbardziej zaś pragnąłem samotności. Bóg zaś, chcąc mię pokarać za to, żem po wielokroć butnie stawał przeciw Niemu, spełnił moje życzenia. Wkrótce gotów byłem diabłu duszę zaprzedać, byle wyrwać się z przykrej bezczynności. Tak, zaprzedać duszę... Diabłu, ale nie Egaheer.
Bo nie bałem się Szatana ani żadnych demonów, żadnej magii. Nie bałem się nawet Boga. Czułem natomiast trwogę, wspomniawszy swą dawną panią.
"Pamiętniki kawalera Del Wares, a później hrabiego Se Quet i markiza Del Welesar, obejmujące lat dziewięćdziesiąt i siedem życia spędzonego na licznych wojnach, w ogólności w służbie Ich Królewskich Mości Karola XVII, a potem Ludwika Heveta III i Karola XVIII, specjalnie zaś tajnego emisariusza stowarzyszenia... spisane przez niego samego".

l


Rozmaite dziury i szczeliny ziejące w ścianach starej chaty przepuszczały sztychy szarobiałego światła. Spływał po nich kurz, wzniecany przez moje poruszenia, bom krążył po pustej izbie, nie mogąc znaleźć sobie miejsca. Kiedyś... Prawda, kiedyś takie właśnie opuszczone domy, dzikie uroczyska, cmentarze i wszelkie odludzia były moją codziennością. Alem odwykł.
I teraz owo spotkanie, tajemna schadzka, przywołująca tysiąc wspomnień. Nagle. Krótki list bez podpisu i pieczęci, kilka słów. Jakże potężna była władza przeszłości! Nie powinienem był wątpić.
Wyjrzawszy przez szparę, zobaczyłem, iż jesienna ulewa przeminęła. Jednakże niebo wciąż miało ołowianą barwę, a wiatr nie ustawał. Oczekiwanie poczęło mnie nużyć; być może wiele rzeczy zostało po staremu, lecz nie moja cierpliwość. W wieku lat trzydziestu i sześciu nie umiałem już czekać. Może zresztą nie miałem na to czasu? Nikt nie może żyć wiecznie, doprawdy...
Przykry zgrzyt zardzewiałych zawiasów, choć tak oczekiwany, przecież rozbrzmiał zbyt nagle i otom ujrzał się przy samym progu, z dłonią zaciśniętą na gardle przypartego do ściany przybysza, z lufą pistoletu przytkniętą do jego głowy. Strącony kapelusz upadł tuż przy progu... Zobaczyłem, że trzymam kobietę.
- Miej litość nad niewinnością, kawalerze - rzekła, odrobinę mocniej przyciskając do mej szyi wąskie ostrze sztyletu - a już zwłaszcza miej litość dla tego kapelusza. Przymierzyłam dziesięć; nim wybrałam ten jeden, wybornie pasujący do płaszcza i sukni. Po to przecież, by ci się podobać...
Nie mogła mówić dalej. Gwałtownie całowałem jej włosy, potem oczy i roześmiane usta. Zdało mi się, że zatknięcie za pas broni będzie niewybaczalną stratą czasu, przygarniałem więc kobietę orężnym ramieniem, wciąż ściskając w prawicy pistolet. Upuściwszy sztylet, żarliwie oddawała pocałunki, napierając na mnie wciąż mocniej i mocniej, z tą bezwstydną zachłannością, której szczerze obawiałem się przed laty. Nie wiedziała, do czego stosować słowo "umiar", nie umiała pojąć, co oznacza "dosyć". Złotowłosa czarownica - piękny, lecz zarazem groźny anioł, niezdolny do uczuć średnich, barwiący wszystko czerwienią miłości lub czernią nienawiści. Ale nie, nie anioł... Całowałem raczej demona - i najprawdziwszego przecież, choć nie stworzonego na dnie żadnej piekielnej czeluści. Od dotyku tej słabej kobiecej ręki spadały z głów książęce korony.
I ja także miałem w tym udział...
Przyszło opamiętanie.
- Co się tyczy twojej niewinności, pani - zacząłem, biorąc oddech i uwalniając się z jej ramion - to jest ona akurat tyle warta co i ów kapelusz.
- Och, to bardzo kosztowny kapelusz. - Wydęła usta i zaczęła poprawiać włosy, spoglądając na mnie spod oka, raczej jednak zalotnie niż wyzywająco.
Pochyliwszy się, podniosłem drogocenny przedmiot i strzepnąwszy o udo, podałem z lekkim ukłonem.
- Oczekiwałem stukotu końskich kopyt, może turkotu kół rzekłem, zatknąwszy pistolet za pas. - Mogło dojść do nieszczęścia.
- Turkot kół? Werble? Chorągwie?
Czubkiem trzewika trąciła swój sztylet. Podniosłem go i oddałem właścicielce. Zniknął gdzieś, pośród fałdów i falban biało-niebieskiej sukni.
- Nie pamiętam, byś kiedykolwiek zabił człowieka przez pomyłkę - powiedziała, spoglądając mi w oczy.
- Owo "kiedykolwiek" oznacza "bardzo dawno" - skwitowałem. - Nie jestem już tak zręczny jak niegdyś.
- A tak, widziałam właśnie. - Przytknąwszy palec do czoła, pokazała miejsce, którego dotykała lufa pistoletu. - Nie obroniłabym się, ou...
Zamknęła oczy, opierając plecy o ścianę.
- Odwykłam od mężczyzn, którzy mogliby mnie zabić - powiedziała z leciutką chrypką.
Rozchyliwszy usta, dotknęła językiem górnych zębów i zrobiła krok w moją stronę.
- Pamiętasz, jak skaleczyłeś mnie szpadą, dając lekcje? Krwawiłam! Masz pojęcie, że zostały dwie blizny... bardzo małe, tutaj... i tutaj. - Przesunęła palcami po sukni. - Chcesz zobaczyć...?
Oddychała odrobinę szybciej, mrużąc błękitne oczy.
- Nie przyszedłem tu, pani, by oglądać bądź wspominać blizny - odparłem chłodno, cofając się cokolwiek; w rzeczy samej, coraz lepiej panowałem nad sobą, nie chcąc po raz drugi zapomnieć, z kim mówię.
Zatrzymała się i przygryzła usta.
- Liczyłem, że przybędzie kto inny - rzekłem jeszcze w tym samym tonie.
Przechyliła nieco głowę: ach, tak?
- Niemniej powitanie było nader serdeczne - zauważyła nie bez racji.
- Wybacz mi. Spoglądała w milczeniu.
- Dobrze, kawalerze - rzekła po długiej chwili. - Przyszłam zburzyć twój święty spokój. Słusznie martwi cię moje przybycie. Ale, oto, już sobie idę.
Co powiedziawszy, skinęła lekko dłonią, odwróciła się i otwarła drzwi.
- Jedną chwilę - rzekłem drewnianym głosem. Ale ona już szła przez podwórze, podtrzymując suknię, by nie nurzała się w błocie.
Ruszyłem w pościg. Wyrwała się, gdym pochwycił jej ramię, niemniej przystanęła, spoglądając wyczekująco.
- Proszę mi wyjaśnić, co to znaczy - zażądałem z największą stanowczością.
Przez długą chwilę milczała.
- Prosiłam, by mi pozwolono jechać tutaj - powiedziała wreszcie, nie kryjąc goryczy. - Istotnie, miał przyjechać ktoś inny. Ale chciałam... zobaczyć cię znowu... - urwała.
Uczułem napływ prawdziwego gniewu.
- Do stu diabłów! - zawołałem, zrywając z głowy kapelusz i ciskając go precz, tak jakby czemuś zawinił. - Wolałbym zobaczyć regiment trędowatych niż ciebie! Przecież tam, gdzie ty przejdziesz, tam już nigdy nawet trawa nie wyrośnie! Święty spokój? Ach, do diabła, przecież będę szczęśliwy, zachowując chociaż pokój, nie spokój! Jaką wojnę przyszłaś tu rozpętać? No, słucham!
Odczekała.
- Panie kawalerze. Pobierz, proszę, decyzję, czy jesteśmy spoufaleni - a wtedy traktuj mię nieco cieplej - czy też stoisz przed kimś obcym. Gdy zachodzi ta druga możliwość, racz pan spuścić z tonu i przyjąć postawę szlachcica. Wrzeszczysz pan na kobietę; nigdy nie przestałam nią być.
Osadziła mnie. Zasłużyłem.
- Czyżbym była twoim wrogiem? - zapytała z prawdziwym smutkiem. - Dlaczego na mnie krzyczysz, co zrobiłam?
- Właśnie nic - odrzekłem z wysiłkiem. - Jesteś taka sama jak dawniej. Przyniosłaś ze sobą to wszystko, o czym chciałem zapomnieć. Nie, Renato, nie mówię o tobie, lecz o sprawie, której służysz. Twoja przyjaźń... gdyby mogła zaistnieć w oderwaniu od...
- Lecz nie może. Zamilkłem.
- Więc nie mówmy już o tym - rzekłem po długiej chwili. Rozumiem, że przysłano cię tutaj, byś zgładziła kogoś, kogo znam?
- Tylko uwiodła.
- Kogo i w jakim celu?
- W celu pozyskania tej osoby dla sprawy. Jeśli człowiek ten zgodzi się wypełnić pewną misje...
- O jaką misję chodzi?
- No, o jaką?
- Nie wiem, skąd mógłbym wiedzieć?
- Del Wares, jesteś obłudnikiem.
- Obłudnikiem?
- Tak. Uwierzę we wszystko, nawet w to, żeś się ożenił, spłodził synów i odbywasz piesze spacery w słomianym kapeluszu na głowie, doglądając prac polowych w swoich dobrach. Nie uwierzę tylko, żeś ogłuchł, oślepł i zgłupiał. Powiedz jeszcze, żeś zaniechał pojedynków.
- Nie ożeniłem się, gdy zaś chodzi o płodzenie synów albo córek, to doprawdy, nie umiem zaręczyć... Prac polowych istotnie doglądam, skoro zaś doglądam, to znaczy, że nie oślepłem. Pojedynki? Owszem, już się nie biję. Król widuje mnie zbyt często, bym mógł lekce sobie ważyć jego rozporządzenia.
- I nie bijesz się?
- Nie, nie biję.
- I nie strzelasz się na pistolety?
- Nie strzelam.
- Del Wares, przecież tyś całkiem skapcaniał.
- Za pozwoleniem, codziennie mam w ręku floret, gdy zaś chodzi o celność strzału...
- Tyś skapcaniał, mówię, bo myślisz, że uwierzę w te łgarstwa.
Wzruszyłem ramionami, potem odszedłem kilka kroków i podjąłem z ziemi kapelusz. Oczyściłem go z grubsza rękawem. Patrząc na mnie, uczyniła gest w stronę opuszczonego domu, pokazując, że gotowa jest tam wrócić. Poszliśmy. Przytrzymałem drzwi, puszczając przodem swoją towarzyszkę, po czym przekroczyłem próg izby w ślad za nią.
- Dobrze, baronowo - rzekłem. - Pokonałaś mnie, albowiem na tym polu nie masz sobie równych; to zupełnie oczywiste, że zdołasz zatruć mi życie swą wymową. Powiedz, proszę, co... a raczej kto cię tu sprowadza. Rozumiem, że znam tę osobę, bo inaczej nasze spotkanie byłoby całkiem zbędne. I oświeć mię co do owej tajemniczej misji, bo przysięgam, że nie wiem, o czym mówisz.
- I nie domyślasz się nawet? Na litość, Del Wares, przecież nie mówimy o kłopotach krawców albo kupców! Co w tej chwili jest na tyle ważne, by Egaheer poczuła się zaniepokojona?
Wzruszyłem ramionami.
- Valaquet.
- Proszę bardzo! - rzekła, szczerze uradowana, - No, to teraz opowiedz mi resztę. Hm?
'- Pani Dorota Atheves? Zdaje się, że kiedyś Egaheer nosiła się z zamiarem pozyskania jej. A może nawet wejścia w jej skórę...
Uniosła brwi, lecz nie wiedziałem, czy to wyraz uznania, czy raczej powątpiewania.
Znowu wzruszyłem ramionami.
- Jeśli chodzi o panią Atheves, to nie wiem, co miałbym powiedzieć. Król posłał ją tam po to, by nie pozwoliła zgasnąć wojnie domowej. Wbrew oczekiwaniom chyba jej się udało. Za pół roku, na wiosnę, wojska królewskie wejdą do Valaquet, bo o ile mi wiadomo, nie ma tam już armii, które mogłyby temu przeszkodzić. Przede wszystkim zaś nie ma jedynego człowieka, który mógłby poprowadzić resztki wojsk do bitwy. Doszły mnie słuchy, że generał hrabia Se Rhame Sar nie żyje.
- Co z tego wynika? - pytała dalej, najwyraźniej doskonale bawiąc się owym dziwacznym egzaminem.
- Właśnie nie wiem. Pozyskanie Doroty Atheves dla sprawy twojej pani jest zupełnie zbędne, skoro służąc tylko królowi, poradziła sobie lepiej, niż tego oczekiwano. Ale jest tam jeszcze samozwańcza pani Se Rhame Sar, która przywłaszczyła sobie schedę po swym bracie, a mogła to bezkarnie uczynić, albowiem.trzyma w ręku lodową potęgę tego kraju, najsilniejszą starą magię, o jakiej słyszałem. Wszystko tam dzieje się za pozwoleniem tej kobiety. Widać chce, by wiosną wojska króla weszły w granice prowincji. Więc wejdą. Zdaje się, że na własną zgubę; tutaj nikt nie wierzy w magię, która może pokonać całe armie. Rozumiem, że to właśnie jest problem? Egaheer pragnie przecież, by powiodły się zamiary króla? Czy też może ma nowy kaprys, jak to bywa u niej w zwyczaju? Ale jeśli chce, dla odmiany,'by król poniósł klęskę, to nie ma powodu do zmartwień.
- Król musi wygrać. Nic się nie zmieniło.
- A więc Egaheer musi wesprzeć go w walce z całą starą magią Valaquet. Czy to jest owo zadanie? Ale nie dla człowieka. Jaki śmiertelnik mógłby się pokusić o zabicie dostojnej Anny Jaseny hrabiny Se Rhame Sar? Egaheer będzie musiała sama udać się do Valaquet. Nie męcz mnie już, baronowo, powiedziałem wszystko, co wiem. Mniemam, iż misja, o której wspomniałaś, wiąże się z Valaquet. Ale nie znam zamierzeń twojej pani.
- Bo pominąłeś kilka istotnych szczegółów. Pokazałeś mi .obraz prawdziwy, lecz niepełny.
- Słucham cię.
- Krążą różne pogłoski.
- Ach, pogłoski!
- Owszem, Arnoldzie, pogłoski - znów mówiła mi po imieniu, mogłem więc przyjąć, iż egzamin wypadł pomyślnie; już nie uważała, że cokolwiek przed nią udaję. - Owszem, pogłoski. Ale takie, których niepodobna lekceważyć.
- Te pogłoski?...
- Dotyczą hrabiego Se Rhame Sar.
- Ach, że żyje? - Tak.
Tylekroć już wzruszałem ramionami, że kaftan powinien był na mnie popękać.
- Jeśli o to chodzi, to powiada się też, że sam hrabia przyniósł swojej siostrze klejnot rządzący lodową magią, brosze albo kolię, którą kiedyś odebrał swej żonie, żonę zaś otruł bądź zadusił... Pytałaś mię o fakty. Gdy zapytasz o legendy, będę mógł zapewne cieszyć nimi twe uszy przez następną godzinę albo nawet dwie.
- O, naprawdę? Ależ słucham! Cierpliwość moja wyczerpała się.
- Nie, Renato. Słowo daję, że język już mi zdrętwiał. Wiem wszystko, co chciałem wiedzieć, i doprawdy miło mi, żem zobaczył cię po tak długiej rozłące. Lecz nie przedłużajmy spotkania, choćby już z tego powodu, że miejsce nie sprzyja pogawędkom. Zimno tutaj. Czy chcesz mi coś powiedzieć? Jeśli nie, to pozwól, że odprowadzę cię do karety, bo przecież przyjechałaś karetą? Rozumiem, że czeka nieopodal?
- A więc nie jesteś ciekaw, co uczyni twoja pani?
- Już nie moja, bo teraz jestem na służbie u samego siebie poprawiłem ją z wielką stanowczością. - A choćbym nawet był ciekaw... Przecież nie chcesz mi powiedzieć," każesz tylko zgadywać.
- Nikt nie widział ciała hrabiego Se Rhame Sar - rzekła, uznawszy snadź, że nie warto droczyć się dłużej. - Bajki i legendy to jedno, zaś uczucie, jakim hrabia darzył swe młodsze siostry-bliźniaczki... uczucie, dodajmy, niezupełnie braterskie... to rzecz druga.
- Hrabia był kochankiem dostojnej Anny Luizy, która nie żyje od kilku lat, a nie żyje ponad wszelką wątpliwość, bo jej trupa widziano - przerwałem. - Pani Anna Jasena zaś, która żyje i ma się świetnie w swojej lodowej krainie, nigdy nie była kochanką hrabiego.
- Po pierwsze, nie wiadomo, czy trup, którego widziano, na pewno był trupem Luizy, bo może trupem Jaseny... Ledwie kilka osób na świecie umiało je rozróżnić.
- Brednie. Głupstwa i brednie. Anna Luiza nie żyje, zaś Jasena nie była kochanką hrabiego. Tylko siostrą, nikim więcej.
- Choćby nawet. Jednak zdaje się, że kochała go nie jak siostra. Co z tego, że bez wzajemności?
Uniosłem ręce.
- Dosyć, Renato. Plotki, pogłoski, pomówienia i domysły, oto czym mnie częstujesz. Nie interesuj ą mnie takie rzeczy, to domena kobiet.
- Lecz Egaheer to kobieta.
- Nie wiadomo. Nie, przeciwnie, doskonale wiadomo! Nie jest nią, to być nie może. - Wzdrygnąłem się. - Niepodobna, by nią była, odżegnałbym się chyba od kobiet!
- Nikt i nigdy nie widział jej pod postacią mężczyzny - powiedziała, wyraźnie rozbawiona. - Ale mniejsza o to. Należy jechać do Valaquet i zmusić panią Dorotę Atheves do wyjawienia prawdy o panu Se Rhame Sar, bo jeśli żyje, to ona wie, gdzie on jest; gdy zaś zginął, to pani Atheves na pewno widziała jego trupa. Jeśli hrabia naprawdę nie żyje, to trudno, koniec misji. Lecz gdyby było inaczej, to należy sprawić, by poszedł do pani Anny Jaseny, swojej siostry, i dał jej to, czego ona chce i zawsze chciała. Nie brata, lecz mężczyznę. W zamian musi trzymać swoją magię na smyczy, ma pozwolić, by król przejął władzę w Valaquet. To znaczy, by sprawował tę władzę faktycznie, nie zaś tylko tytularnie, jak było do tej pory.
- Tylko tyle?
- Mhm.
Milczałem przez chwilę.
- Niech mnie diabli, Renato, jeśli kiedykolwiek słyszałem o czymś, co byłoby mniej możliwe do wykonania. Przecież nawet, jeśli hrabia żyje... Ech, co mówię; przecież tutaj są same ,jeśli" i "gdyby", okraszone kobiecą fantazją.
- Fantazją?
- Tak, fantazją. Że ona kocha go skrycie kazirodczą miłością, a on także nie jest od tego (skoro kochał jedną, to dlaczego nie obie albo nawet zgoła wszystkie swoje siostry?). Że już dłużej nie może wytrzymać, przybywa wiec do niej i powiada, że już nie mógł. Ona mu pada w ramiona, mówiąc przy tym: "Powiedz, co mam uczynić, by ci dowieść, że kocham?". A on na to: "Proszono mię, bym zabronił ci niszczyć wojska króla, kiedy już tu wejdą". Na litość boską, Renato, czyś słyszała kiedy większy stek bzdur? To niewykonalne. To nie intryga, to czysta fantazja. Zdradź mi, proszę, kogo masz skaptować dla tej sprawy? Wielcem ciekaw, cóż to za człowiek.
- Nie powinieneś wiedzieć. To mężczyzna, którego muszę usidlić i rozkochać w sobie, pokazać mu bramy nieba i skusić, by podjął się dla mnie takiej misji. Jeśli zostanie ostrzeżony...
- Na honor, Renato, nie ostrzegę go. Znam tysiąc tajemnic twoich i twojej pani, a żadnej nie zdradziłem. Już choćby tylko dlatego, że Egaheer zabiłaby mnie. Kim jest ten mężczyzna, który ma dokonać rzeczy niemożliwych?
Pochyliwszy głowę, z namysłem wodziła palcem po ustach.
- Pomożesz mi go uwieść?
- Jeszcze czego. Oczywista, że nie pomogę, cóż to za pytanie w ogóle? Nie pomogę. Ale i nie przeszkodzę.
- Nie przeszkodzisz? Słowo szlachcica?
- Wiesz, że niechętnie przyrzekam... Ale dobrze: słowo. Zbliżyła się o krok, obejmując ramionami moją szyję. Uchyliłem się cokolwiek, unikając pocałunku.
- Miałeś nie przeszkadzać, Del Wares... - szepnęła. - No to przestań się wyrywać. Ten mężczyzna to przecież ty.

II


Gdyby oblano mnie wrzątkiem, skutek byłby zapewne podobny, bo krzyknąłem i odskoczywszy do tyłu, trafiłem nogą w dziurę w zmurszałej desce, a straciwszy równowagę, siadłem z rozmachem, mocno uderzając nieszlachetną stroną o podłogę. Dziś bawi mnie to wspomnienie, lecz przysięgam na wszystkie świętości, że naonczas nie było mi do śmiechu; owszem, nie widziałem niczego komicznego ani w swym zachowaniu, ani wreszcie w owej pozycji, gdym siedział płasko na zadku, wznosząc ramiona i próbując wydobyć z siebie głos. Pomógł w tym wreszcie chichot odrażającego potwora w pięknej skórze, który - przyciskając do ust palce smukłej dłoni - usiłował pohamować swą szatańską... i naprawdę niestosowną wesołość.
- Przestań... albo wepchnę ci, pani, twój śmiech z powrotem do gardła... - rzekłem niewyraźnie, nie ruszając się wszakże z podłogi; czułem aż nadto dobrze, że nogi mam jeszcze zbyt słabe. - Ale to przecież żart... Egaheer zwolniła mię ze służby, mam jej słowo!
Zakasawszy suknię, przykucnęła naprzeciwko mnie; doprawdy, dobrana para, ani słowa. Nikt nas nie widział, na szczęście. Los łaskaw - człowiek ten wybuchnąłby niewątpliwie tak gromkim śmiechem, że pomimo królewskich zakazów, musiałbym się z nim bić.
- Słowo Egaheer... - rzekła, brzydko krzywiąc usta; już nie chichotała, przeciwnie, była śmiertelnie poważna. - Wiesz przecież, ile jest warte. Dziś powiedziała "tak", jutro powie "nie". Ale jednak tym razem nie cofnęła swego pozwolenia. Odszedłeś ze służby, jesteś wolny. Mam cię skłonić... prosić, byś wrócił.
- Więc mam wybór? - nie mogłem uwierzyć.
- O, tak...
Kłamała? Jeśli nawet, to w jakim celu?
- Znowu patrzysz na mnie jak na wroga - rzekła ze smutkiem, który albo był szczery, albo dobrze udawany. - Jestem tylko wysłanniczką. Miałam nie posłuchać jej rozkazu? Zresztą, to nie mnie chciała posłać. Ale zależało mi na tym, by znów cię zobaczyć, poprosiłam więc... i jestem zgubiona. Bo myślałam, tak jak ty najpierw, że chodzi o kogoś innego, że mam uwieść i pozyskać kogoś, kogo znasz. Nie ciebie.
Złagodniałem nieco, bom pojął, że powiedziała prawdę. Mogłem zgrzytać zębami, myśląc o Egaheer, lecz co było winne jej narzędzie?
- I nie muszę przyjąć tej... oferty? - zapytałem raz jeszcze, ogarnięty tylko jedną myślą. - I co wówczas?
- Z tobą? Nic.
Dotarło do mnie coś, co powiedziała chwilę wcześniej.
- Ale... Co to znaczy, że jesteś zgubiona?
- Wykonuję zadanie - powiedziała cicho. - Pozyskanie cię z powrotem Egaheer uznała za ważne.
- Jak \vazne? - zapytałem, podnosząc się wreszcie z podłogi. Lecz ona pozostała w niezmienionej pozycji, zadarłszy tylko głowę, by móc spojrzeć mi w twarz.
- Czy nie znasz Egaheer? Nie wiesz, jaka jest? Ona nie przebacza niepowodzeń. Nie wtedy, gdy emisariusz dobrowolnie podjął się spełnienia zadania i nie wykonał go.
- Nie wiedziałaś, czego się podejmujesz.
- Wyjaśnij to Egaheer - rzekła zrezygnowana.
- Więc postanowiła cię ukarać, jeśli nie zdołasz... Ale powiedz, że to nieprawda! Oczywiście, że nieprawda, o, to jasne! - zawołałem, czując napływ gniewu, ogarniającego mnie z szybkością, której sam nie oczekiwałem. - Do kroćset diabłów, przecież to jest jedna z twoich sztuczek! Kłamiesz, łżesz jak suka, i Bóg mi świadkiem, że nie zamierzam puścić tego płazem! Wyobrażasz sobie, że zdjęty litością pójdę za tobą na pasku?! Wiec powiadam ci, baronowo Sa Tuel, żeś się przeliczyła! Idź do diabła, a nawet jeszcze gorzej: wracaj do swojej pani! Jezu Chryste! - wrzasnąłem. - Prędzej przyjąłbym posadę świniopasa, niż został królem u jej boku! Żegnaj; nic mnie to wszystko nie obchodzi. Posunęłaś się o jedno kłamstwo za daleko.
Co powiedziawszy, dotknąłem kapelusza ruchem tak nieznacznym, że doprawdy aż trudno było to uznać za ukłon, odwróciłem się i wyszedłem - jeszcze raz otarłszy się o śmieszność, bom przez chwilę mocował się z drzwiami, zapomniawszy, czy je trzeba ciągnąć, czy też pchać.
* * *
Stara oberża przy zapomnianym trakcie (bo tym była ruina domu, w którym odbyliśmy swą rozmowę) nie leżała na zupełnym odludziu. Trakt zarósł, bo Seana znalazła sobie nowe koryto i przybliżywszy się do drogi, zalewała ją rokrocznie w wielu miejscach podczas wiosennych roztopów. Zbudowano nowy trakt, ćwierć mili dalej, a porzucona gospoda widziała kilka moich pojedynków (bo skłamałem, trzeba to przyznać, mówiąc, że już się nie biję; owszem, czyniłem to, lecz dość rzadko). Wprawdzie do zapomnianej oberży przybyłem pieszo, bo koń bywał czasem raczej przeszkodą niż pomocą, alem musiał przejść zaledwie pół miii, bo w takiej odległości stała przy nowej drodze stacja pocztowa, gdzie pozostawiłem swoje zwierzę (też pocztowe skądinąd). Wróciwszy na pocztę, zamówiłem wierzchowca za godzinę i uiściwszy z góry opłatę, przeszedłem do położonej po sąsiedzku oberży "Przy Gościńcu" (nazwa nie była szczególnie wyszukana). Prowadził ją dzielny i poczciwy człowiek, który nie ugiął się pod brzemieniem życiowych niepowodzeń; to on właśnie zmuszony był przed laty opuścić zbudowany własnym kosztem i trudem dom, w którym nikt nie bywał, odkąd kapryśna królowa rzek porzuciła stare koryto. Poznałem oberżystę tak, jak poznaje się ludzi tej profesji - więc jedząc i pijąc podczas przerwy w podróży. Zaś o starej gospodzie dowiedziałem się przypadkiem; prawda, że był to traf wielce szczęśliwy. Półtora roku temu mniej więcej, gdym wieczerzał, korzystając z zasobnej spiżarki oberżysty, zaczepił mnie jakiś hultaj, gburowaty tak, żem nie mógł uwierzyć, iż ktoś taki należy do szlachty. Toteż i wyzwałem go nie po szlachecku, bo zdzieliłem na odlew przez pysk, on zaś dobył szpady. I to wówczas zacny gospodarz, przyglądający się zajściu z flegmą i spokojem wojaka-weterana, poprosił, byśmy nie niszczyli jego mienia i nie zakłócali spokoju pozostałym gościom. A wziąwszy mnie na stronę, rzekł jeszcze: "Został pan obrażony, niemniej sądy królewskie nie zechcą wziąć tego pod uwagę, jeśli pan skrzyżuje broń z tym człowiekiem. Znam jednak wyborne miejsce, gdzie panowie mogą się bić bez świadków i bez rozgłosu", po czym wskazał mi drogę do starej gospody. Od tamtego czasu kilkakrotnie bawiłem pod dachem oberży "Przy Gościńcu", zawsze dając odczuć jej właścicielowi, że pamiętam o przysłudze, którą mi kiedyś oddał.
Dawne to zdarzenie stanęło mi wyraźnie przed oczami - najbardziej chyba dlatego, żem zaczął żałować, iż spotkanie z baronową Sa Tuel skończyło się inaczej niż tamto. Biłem się wówczas bez sekundantów, nie miał ich także przeciwnik, a choćby nawet sekundanci byli, zabójstwo w pojedynku traktowano, na mocy królewskiego edyktu, niczym zwyczajne morderstwo. Trzeba trafu, hultaj był niezłym szermierzem, musiałem więc go zabić, choćbym nawet i nie chciał. Zresztą, szczerze chciałem. Uczyniłem to, ciało zaś zawlokłem do Seany i utopiłem, obciążywszy kamieniami; postępek niezbyt szlachetny, alem - koniec końców - nosił na sumieniu czyny daleko gorsze. Mniejsza o to; dość, że wróciwszy ze spotkania z piękną Renatą Sa Tuel, jąłem wyrzucać sobie, iż nie powierzyłem dyskretnym nurtom Seany nowej (a o ile przecież słodszej!) tajemnicy.
Lecz nie powierzyłem i basta.
Rozumiałem zresztą, że przemawia przeze mnie sama tylko złość... Odciąwszy się raz na zawsze od spraw, które niegdyś dzieliłem z Renatą, nie czułem żadnej niechęci do niej samej. Przeciwnie... Bardzo niewygodnie, trzeba wyznać, było mi z owym drzemiącym gdzieś pod sercem sentymentem, który tak nieoczekiwanie dał o sobie znać. Ach, czemuż była tak niespotykanie piękną kobietą?! Znajdowałem w sobie ochotę, by przedłużyć nieco to spotkanie po latach, może o dzień lub dwa... Dać się pouwodzić, czemu nie? Alboż to cierpiałem na nadmiar rozrywek w swym majątku na wsi? Przecież nie. Odrzucić ofertę Egaheer to rzecz jedna. Udzielić gościny jej pięknej wysłanniczce sprawa druga.
A jednak miałem świadomość, że to właśnie uśmiecha się do mnie demon o stu obliczach, który porwał i pożarł tysiąc mężczyzn. Bo tak właśnie mówili sobie ci wszyscy nieszczęśnicy, których - na ich zgubę - pozyskała dla swych mrocznych celów: "Zabawmy się z piękną kokietką, czemu nie? Alboż to dzień, może dwa...".
Dzień lub dwa! Lecz te dni nieuchronnie przemieniały się w wieczność. Któż mógł o tym wiedzieć, jak nie ja?
Wiedziałem, a jednak... z trudem odpędzałem pokusę. Bo choć wybornie pojmowałem ryzyko, to przecież równie dobrze rozumiałem, co tracę. Ta kobieta była spełnieniem wszystkich męskich pragnień razem wziętych. Spełnieniem wszystkich pragnień...
Te i podobne rozważania snuły mi się po głowie, gdym posilał się w oberży, wróciwszy z rudery nad rzeką. Ochłonąwszy i przezwyciężywszy pierwszy lęk, zrodzony z myśli o powrocie pod rozkazy Egaheer, mogłem ujrzeć sprawę w pełniejszym świetle. Lecz im dłużej rozmyślałem, tym większe ogarniały mnie wątpliwości.
Ogryzając udko pieczonego kurczaka, spoglądałem przez okno, odruchowo i niemal bezwiednie oceniając wartość koni, które właśnie prowadzono do stajni. Bardzo rzadkie w tej okolicy krzyżówki, arliny, znakomite do długich podróży, lecz niestety bezpłodne jak muły. Zwierzęta kosztować musiały fortunę, rzędy zaś skusić mogły niejednego złodzieja. Nie zauważyłem, kim był podróżny, do którego te wierzchowce należały - wyglądało jednak na to, iż wkrótce go poznam, gdy pojawi się w izbie, żądając posiłku bądź pokoju noclegowego. Przewidywania moje spełniły się niebawem. Najpierw do izby wszedł barczysty służący, niosąc bagaże - istny drab, dalibóg, aż dziwne, że nie dźwigał półzbroi i piki - w ślad za nim zaś próg przekroczył niewysoki i szczupły młodzieniec, liczący lat najwyżej dwadzieścia do dwudziestu dwóch, odziany tak wykwintnie i bogato, iż nie miałem najmniejszych wątpliwości: oto był właściciel królewskich rumaków. Nie potrafię powiedzieć, co takiego w twarzy lub postawie młodzieńca kazało mi odchylić się do tyłu i oprzeć plecy o ścianę, tak że moja twarz skryła się w cieniu; uczyniłem to odruchowo, posłuszny owemu dziwnemu instynktowi, który niegdyś umiała dojrzeć i ocenić Egaheer. Przybyły wdał się w rozmowę z gospodarzem, który skwapliwie pospieszył ku niemu, mogłem więc spokojnie poczynić szczegółowe obserwacje. Dziwny był ten młodzian. Blady, ale nie ową szlachetną bladością, związaną ze świetnym urodzeniem, lecz blady nienaturalnie, zgoła chorobliwie. Mówiąc, przeciągał słowa, jakby stale nurtowała go wątpliwość, czy powiada to, co właśnie powiedzieć pragnie;! ponadto zdało mi się, iż pobrzmiewa w jego głosie prawie nieuchwytny cudzoziemski akcent. Lecz jaki był ojczysty język przybyłego? Strój nie dawał żadnej wskazówki, może więc uległem złudzeniu. Ale nie, na honor... Już wiedziałem. Młodzieniec zarazem i był, i nie był cudzoziemcem - bo pochodził z prowincji Valaquet, nominalnie przecież będącej częścią Zjednoczonych Królestw. Możliwe, iż nie odkryłbym tego, lecz niedawne spotkanie z Renatą skierowało moje myśli w pożądaną stronę. Szlachcic z Valaquet. Uciekinier?
Szpieg? Emisariusz, specjalny wysłannik? Może poseł? Lecz chyba nazbyt młody... Lata służby u boku Egaheer oduczyły mnie wierzyć w jakiekolwiek przypadki i zbiegi okoliczności. Nic takiego nie istniało, wszystkie rzeczy na świecie miały jakieś przyczyny. Nie przerywając obserwacji, łowiłem uchem rozmowę docierającą do mnie pomimo gwaru, jaki czynili siedzący przy sąsiednim stole podróżni.
- Lecz czy mogę mieć pewność, gospodarzu - pytał młody szlachcic swym rozwlekłym głosem - że to istotnie najlepsza izba w twoim zajeździe?
- Nie inaczej, wasza wielmożność. Nie śmiałbym zaproponować pośledniejszego mieszkania...
- Zatem nie masz żadnych lepszych izb?
Zdało mi się, że pytający krąży wokół sedna, nie chcąc o coś zapytać wprost. Wkrótce wyszło na jaw, że miałem słuszność.
- Przeciwnie, wasza wielmożność, mam lepszą i droższą izbę niźli ta, którą mogę zaofiarować. Jest jednak zajęta.
Młodzieniec ożywił się nieznacznie.
- Czy ta osoba nie zechciałaby odstąpić mi swego pokoju, przez grzeczność lub za opłatą? Musisz wiedzieć, mój zacny gospodarzu, że nie czuję się dobrze, albowiem przebyłem długą i ciężką chorobę. Bardzo zależy mi na wygodnym mieszkaniu, moje zdrowie tego wymaga.
- Pokój, który proponuję waszej wielmożności - rzekł gospodarz - zapewni wszystkie potrzebne Wygody. Zaś gdy chodzi o zamianę z osobą, o której wspomniałem, to bardzo wątpię, by doszła do skutku.
- A dlaczego?
- Dlatego, wasza wielmożność, że jest to dama znakomitego rodu.
- Ach, naprawdę?
- Tak panie.
- Masz więc całkowitą rację, mój poczciwcze, gdyż byłoby nietaktem proponować kobiecie, by odstąpiła lepszy pokój mężczyźnie, kontentując się w zamian gorszym.
Gospodarz przytaknął, zadowolony, że szlachetny gość przyznał słuszność jego rozumowaniu.
Nie uroniłem ani słowa. I widziałem jak na dłoni to, co umknęło prostodusznemu oberżyście - młody przybysz chciał wiedzieć, kto zajmuje najlepsze pokoje w zajeździe. Szukał kogoś, zapewne konkretnej osoby. I znalazł, albowiem nie pytał o nic więcej.
I ja także dowiedziałem się czegoś - tego mianowicie, że piękna baronowa Sa Tuel zamieszkała w zajeździe "Przy Gościńcu". A przy okazji i tego, że miała w okolicy jeszcze jakieś sprawy, poza spotkaniem ze mną, skoro dotąd nie wróciła z rudery nad rzeką. Niepodobna, by szła pół mili pieszo w sukni. Musiała mieć tam karetę, co znaczyło, że powinna mnie była wyprzedzić.
Gospodarz osobiście poprowadził przybyłego na piętro, by pokazać mu pokój. Gdy wrócił, wstałem i podszedłem doń, by zadać kilka pytań. Poznał mnie i powitał, dopytując się, czy nie zbywa mi na niczym. Podziękowałem za troskę.
- Dwa słowa - rzekłem. - Zatrzymała się tutaj znakomita dama, może być, że jest to moja znajoma. Czy znasz pan jej nazwisko?
- Nie, panie. Ale służąca zwracała się do niej "pani baronowo".
- Chcę się jeszcze upewnić. Blondynka? Niebywała uroda? Wielkopańskie maniery, hojna, osobiście i ze znawstwem dobiera wina?
- Słowo po słowie: tak, tak i tak. Widzę, że naprawdę odnalazł pan znajomą. Lecz ta dama jest teraz nieobecna, nie ma jej w pokoju ani w ogóle w zajeździe.
- Powiedziałeś: służąca.
- Dwie służące i krzepki pachołek. Pachołka i starszej służącej nie ma, towarzyszą swojej pani.
- A ta młodsza?
- Pokojówka, śliczna i milutka.
- Mała trzpiotka? Śmieszka? Ruda jak wiewiórka?
- Małe diablę. Więc zna pan i pokojówkę? Flirtowała z mo-' imi kuchcikami i w ciągu kwadransa wszystkich w sobie rozkochała.
- Więc nie towarzyszy teraz swojej pani?
- Znajdzie ją pan w pokoju.
Ucieszyłem się tak, żem ujął poczciwca za ramię.
- Przyjacielu, proszę cię o jedną grzeczność. Powiadom to śliczne dziewczę, iż kawaler Del Wares czeka w swoim pokoju, bo wyznaczysz mi zaraz pokój, jeśli łaska. Bądź spokojny, nie znajdzie w twoich słowach nic niestosownego, bo to ja przed laty poleciłem ją baronowej, jestem więc jej protektorem i dawnym opiekunem. Czy spełnisz moją prośbę?
Gospodarz ucieszył się, że tak tanim kosztem może wyświadczyć mi przysługę. Nie mieszkając, podążyłem do wskazanej izby i począłem przechadzać się od ściany do ściany, oczekując rychłych odwiedzin. Jakoż wkrótce rozległo się delikatne pukanie do drzwi. Otwarłem je niecierpliwie i zamknąłem zaraz, wpuściwszy roześmianą, czerwonowłosą dziewczynę o drobnym podbródku i błękitnych jak niebo oczach. Maleńka i ruchliwa jak płomyk, sięgała mi najwyżej do ramienia, więc bez cienia wysiłku pochwyciłem ją wpół jedną ręką i podniosłem do góry, jednocześnie przygarniając do piersi. Śmiała się i piszczała z uciechy, gdym kradł jej pocałunki. Znałem małą bestię od lat, bo prawdą było, com rzekł gospodarzowi - to ja właśnie poleciłem ją Renacie, gdy szukała nowej pokojówki.
- Wiedziałam, że baronowa idzie na spotkanie z panem - powiedziała, mocno obejmując moją szyję. - Rozpłakałam się, a pomimo to nie chciała mnie zabrać... Ale czy coś się stało? Gdzie jest baronowa? Dlaczego pan jest sam? Czy pan tutaj mieszka, w tym zajeździe?
- To o dziesięć pytań za dużo, śliczna Mel - odparłem, stawiając ją na podłodze. - Twoja pani miała dla mnie propozycję, której nie przyjąłem. Rozstaliśmy się i przybyłem tutaj, chcąc wynająć konia na poczcie. Nie wiedziałem, że baronowa zatrzymała się w tym zajeździe, zdradził mi to przypadek.
- Ale gdzie ona jest?
- Tego nie wiem. Sądziłem, że ty mi powiesz. - Ja?
- No, tak. Czy jesteś wtajemniczona w sprawy swojej pani?
- Wiem, że miała pana pozyskać dla... pan przecież wie, dla kogo. Ale nie pozyskała, tak pan powiedział?
- Dobrze usłyszałaś.
- Ale...
Bardzo rzadko widziałem tę buzię bez uśmiechu. Teraz była niezmiernie poważna.
- A więc moja pani jest zgubiona. I ja razem z nią!
- Jak to?
- Czy nic panu nie powiedziała?
Ująłem ją za rękę i powiodłem do krzesła. Sam usiadłem na drugim.
- Jeśli opowiesz mi wszystko, to być może znajdę jakąś radę. Niepokoi mnie zniknięcie twojej pani, ale bardziej jeszcze owa misja, z jaką do mnie przybyła. Powiedz mi wszystko, co wiesz.
- To są tajemnice, pan rozumie?
- Ale pozostaną między nami.
- Czy na pewno?
Ściągnąłem nieco brwi, bom chciał postraszyć małą.
- Czy nie za dużo sobie pozwalasz, moja panno? Zdaje się, że wątpisz w moje słowa?
Nie postraszyłem.
- Przecież jest pan kłamczuchem - powiedziała, znowu uśmiechnięta. - Sto razy mówił pan, że mnie kocha i ożeni się, ze mną! Jak mogę teraz panu wierzyć?
Zrozumiałem, że trzpiotowate stworzenie zdążyło już zapomnieć, o czym rozmawialiśmy przed minutą.
- Mówisz mi, że twoja pani jest w niebezpieczeństwie - napomniałem surowo. - Jeśli nie boisz się mnie, to pomyśl o niej. Baronowa obedrze cię ze skóry, Melanio, jeśli z twojej przyczyny spotka ją jaka przykrość.
Dziewczyna zakryła dłonią usta, bom nie skłamał ani jednym słowem.
- Egaheer powiedziała, że musi pan do niej wrócić. Słyszałam, jak...
- Słyszałaś rozmowę? - przerwałem. - Tak.
- Przypomnij sobie każde słowo. To ważne.
- Ja... No, dobrze. Baronowa pytała, jak ma pana przekonać. Egaheer odrzekła, że jakkolwiek. Wtedy pani zapytała, co powinna uczynić, jeśli pan się nie zgodzi.
- I co na to odparła Egaheer?
- Powiedziała: "Otruj się, kochana Sa Tuel. Zresztą, znajdę kogoś, kto pojedzie za tobą i sam cię powiesi lub otruje". Tak... tak właśnie powiedziała, pamiętam bardzo dokładnie. Myśli pan, że to jest możliwe?
Milczałem. Renata nie kłamała. Egaheer (bardzo rzadko, co prawda) miała zwyczaj w ten sposób zachęcać swoje sługi do największego wysiłku.
Badałem wzrokiem poważną twarz małej pokojówki. To dziecko nie umiałoby mnie okłamać, naprawdę słyszała tę rozmowę. I wiedziałem, dlaczego Egaheer na to pozwoliła. Chciała, bym dowiedział się prawdy, przewidując zarazem, że Renacie mogę nie uwierzyć. W istocie było tak, jakby posłała do mnie list. Jesteś wolny, Del Wares - mogłaby napisać - i nie musisz wracać do służby. Lecz dopóki nie wrócisz, ja będę zabijała wszystkich, którzy znaczą dla ciebie cokolwiek.
- Czy wiadomo ci o innej misji, .którą twoja pani miała tu do spełnienia?
- Tutaj?
- Dzisiaj. Teraz.
- Nie... Nie wiem. Miała spotkać się z panem. - To było dwie godziny temu. Zamyśliłem się.
- Wyruszę ria spotkanie twojej pani - rzekłem wreszcie. Może to tylko pęknięta ośka w karecie... Posłuchaj, przed półgodziną przyjechał do gospody możny szlachcic, młody pan o chorobliwym wyglądzie. - Kto to jest?
- Tego właśnie nie wiem. Towarzyszy mu trzech służących, z których jeden jest chłopcem na posyłki, drugi zaś to starzec. Lecz jest i trzeci, chłop jak dąb, ale zdaje się, iż niezbyt rozgarnięty, bo gdyby było inaczej, jego pan nie musiałby prowadzić długiej i wyczerpującej rozmowy z gospodarzem, raczej zleciłby to zadanie słudze... Zresztą, to obojętne. Odszukaj służącego i dowiedz się, kim jest jego chlebodawca, dowiedz się w ogóle wszystkiego.
- Nie przebierając w środkach?
- No... liczę, że nie obijesz go kijem. Zachichotała.
- Więc położę się z nim gdzieś na sianie - oznajmiła z bezwstydem ulicznicy; nigdy nie zbywało jej na śmiałości, lecz służąc pani, którą bawiły takie słowa jak moralność i przyzwoitość, zarzuciła nawet pozory. - Pan już jedzie?
- Tak. Masz tutaj talara.
- Dziękuję.
Pokazała mi język (doprawdy, gdzież był szacunek, jaki winna okazywać swemu dawnemu panu?) i śmiejąc się, uciekła z pokoju - właśnie jak spłoszona wiewiórka. Nie umiałem gniewać się na ślicznotkę. Zresztą, pozwalałem jej na daleko większą poufałość i byłoby teraz rzeczą śmieszną strofować panienkę, która ze szpicrutą i w samych tylko butach z ostrogami siedziała mi na karku, gdym pijany nago kłusował po ogrodzie...
- Doprawdy, Del Wares, twoja przeszłość zgubi cię kiedyś rzekłem sam do siebie, nie myśląc bynajmniej o zadaniach zlecanych przez Egaheer.
Lecz zaraz pomyślałem i o tym. Nie mieszkając, wyszedłem z izby i zbiegłem po schodach na dół, a następnie podążyłem na pocztę, gdzie czekał zamówiony koń.

III


Zrujnowana gospoda stała tak, jakem ją zostawił - dokąd zresztą miałaby uciec? Nie spotkałem po drodze karety, nie trafiłem też na żaden ślad. Pytanie, dokąd pojechała baronowa Sa Tuel, nabierało coraz większej wagi. Czy obawiałem się o nią? Tak, jeśli obawą nazwać nieświadomość jej zamiarów; nie, gdy chodziło o mogące grozić niebezpieczeństwa. Renata Sa Tuel była intrygantką i uwodzicielką, ale w razie potrzeby umiała przedzierzgnąć się w istnego demona śmierci; gdybym ujrzał ją w otoczeniu stada głodnych wilków, najpierw pożałowałbym zwierząt. Z pistoletu nie chybiała prawie nigdy. W Arelay; bardziej jeszcze w Saywanee albo w Valaquet; tam istotnie mogła trafić na kogoś - albo raczej na coś - silniejszego od siebie. Ale nie tutaj, nie w Nolandii. Paru rzezimieszków z pałaszami? Cóż znowu... Zresztą, opryszki dybiące na życie podróżnych tutaj, niemal pod samymi murami Lazenne? Na całym świecie nie było spokojniejszych okolic.
Jadąc tak i snując swoje rozważania, nie wiedziałem tylko o jednym: że zaledwie po upływie godziny będę myślał dokładnie odwrotnie.
Zajrzałem do starej gospody, alem niczego nie znalazł. Okrążywszy budynek, pokłusowałem w stronę pobliskiego zagajnika. Gdym rozmawiał z Renatą, nie dojrzałem nigdzie karety, która wszakże nie mogła być daleko. Przypuszczałem, że czekała pod osłoną owych drzew. Teraz uzyskałem potwierdzenie, bom bez trudu dojrzał odciśnięte w rozmiękłej ziemi ślady kół i końskich kopyt. Zbadałem znaki w miejscu, gdzie kareta stała najdłużej. Poszóstny zaprzęg; baronowa lubiła podróżować szybko i wygodnie...
Ślady wiodły na skraj zagajnika, potem dalej, przez błoto i kałuże, ku starej drodze wiodącej wzdłuż Seany. Nie krzyżował się z nimi żaden trop, choć skądinąd mogłem go przegapić; ziemia nie wszędzie była tak samo miękka i o ile obręcze kół oraz szóstka koni zostawiały ślad nader wyraźny, to odciski kopyt pojedynczego wierzchowca (cóż dopiero butów piechura) mogły umknąć mojej uwadze. Wydawało mi się jednak, że kareta nigdzie nie stawała, co znaczyło, że nie doszło do żadnego spotkania. Umocniło mnie to w przekonaniu, że Renata z własnej woli, nie zaś na skutek jakiegoś nieoczekiwanego zdarzenia, zapomniała wrócić do oberży, gdzie czekała niespokojna mała Mel.
Przedarłszy się przez stratowane chwasty i zarośla, które już zaczęły się podnosić, ujrzałem siną wstęgę Seany. Byłem na zapuszczonym trakcie. Stałem w miejscu, gdzie zatrzymała się kareta. Doszło tu do spotkania z trzema bądź czterema jeźdźcami, nie miałem żadnych wątpliwości. Potem kareta odjechała, kierując się wprost ku nowej drodze, jeźdźcy zaś ruszyli wzdłuż rzeki.
Zostawiłem jeźdźców w spokoju; trudno przecież, bym podążał ich śladem, nie wiadomo dokąd i jak długo. Lecz co stało się z baronową? Jeśli po dotarciu do drogi kareta zjechała w lewo, kierując się do oberży "Przy gościńcu", to powinna już dawno tam być - nie wydawało mi się możliwe, by spotkanie z jeźdźcami nad rzeką trwało aż dwie godziny. Ale jeśli Renata pojechała w prawo? Wówczas mogłem szukać wiatru w polu i na próżno dociekać, co skłoniło piękną intrygantkę do ucieczki (bo ucieczki przecież), skoro zostawiła nawet wierną pokojówkę, zamierzając co najwyżej przesłać jej później wiadomość.
Pojechałem dalej po śladach karety i dołożyłem wszelkich starań, by upewnić się, że poszóstny zaprzęg zjechał na trakt, skręcając w prawo. Moja piękna Sa Tuel uciekała, nie oglądając się na nikogo i na nic, porzucając nawet bagaże...
Bagaże w zajeździe! Zajazd! Baronowa Sa Tuel wynajęła przecież pokój "Przy Gościńcu"!
Spociłem się pod kapeluszem. Być może snułem czyste fantazje. Ale jeśli nie... Jeśli nie, to malutka rudowłosa Mel próbowała właśnie, z mojego polecenia, wybadać, kim był człowiek, przed którym uciekała jej pani. Młody szlachcic z Valaquet, podpytujący gospodarza o kobietę zajmującą najdroższe pokoje. Czy to wiadomość o jego przyjeździe do gospody przynieśli ludzie, z którymi Sa Tuel spotkała się nad rzeką? Było to podobne do prawdy.
Na łeb na szyję pognałem do zajazdu, wyciskając z pocztowej szkapiny siódme poty. Oto dzień, gdy kawaler Del Wares postanowił chodzić i jeździć w kółko - prawda, że ze stale zmieniającą się prędkością.
Widząc zabudowania będące celem mojej galopady, zwolniłem, bom nie chciał zwrócić na siebie uwagi, wpadając na podwórze niczym pomyleniec. Zajechałem przed gospodę, zsiadłem z konia i krzyknąłem na pachołka, by odprowadził zwierzę na pocztę. Wszedłszy do izby, prawie siłą odciągnąłem oberżystę na stronę, ucapiwszy go za łokieć; protestował, bom mu przerwał rozmowę z jakimś gościem, ale przestał, gdy ujrzał moją minę.
- Gospodarzu - rzekłem z naciskiem - proszę, byś natychmiast posłał kogoś na poszukiwanie dziewczyny, którą dziś przysłałeś mi do pokoju. Najpierw powiedz mi szybko, czy jej pani wróciła?
Patrzył na mnie, jakby nie rozumiał, o co pytam.
- Wiec wróciła czy nie?
- Nie, ale...
- A wiec nie wróciła, tak myślałem. Poślij kogoś, by odnalazł pokojówkę i sprowadził ją do mnie. Zaraz, już. Dyskretnie, gospodarzu.
Skinął głową, niczego nie pojmując.
- Czy pokój jest wygodny? Zechce pan zamówić coś na górę?
- Nie, nie trzeba. Albo tak, każ przysłać butelkę czerwonego wina, zdaję się na twój gust... Lecz najpierw każ odszukać pokojówkę.
- Jak pan każe.
Zostawiłem go i ruszyłem na pięterko, zaglądając najpierw do swojego pokoju, potem zaś, bez ceregieli, do izb wynajętych przez Renatę Sa Tuel. Ściśle biorąc, próbowałem do nich zajrzeć, lecz drzwi były zamknięte, na pukanie zaś nikt nie odpowiadał. Spełniał się oto mój koszmar: dziewczyna przepadła gdzieś i być może próbowała właśnie pociągnąć za język człowieka, który mógł wiedzieć, kim ona jest i komu służy. O, wiedział na pewno! A jeśli nawet nie wiedział, to prawda łatwo mogła wyjść na jaw. Wielkie nieba, znałem przecież Renatę i tym łatwiej wyobrażałem sobie, z jakiej gliny ulepieni są ludzie, przed którymi musiała uciekać! Co powiedziała Egaheer? "Poślę za tobą kogoś, kto powiesi cię albo otruje"... Słodka Mel mogła przypłacić życiem próbę wykonania mojego polecenia; cóż prostszego i bardziej oczywistego, niż po cichu zgładzić wścibską pokojówkę, która - dowiedziawszy się za wiele mogła przecież ostrzec swoją panią. Uduszenie służącej? Ach, zbrodnia bez żadnego znaczenia, jeśli planowano morderstwo lub porwanie samej baronowej! A dlaczego planowano? No dlatego przecież, by kawaler Del Wares wziął sobie do serca "prośbę" o wypełnienie pewnej misji...
Dobry Boże, przecież nie tylko od samej Egaheer, ale także od tego właśnie bagna próbowałem uciec, porzucając służbę! Tak wyglądało życie jej żołnierza: nie mógł uczynić kroku, nie sprawdziwszy, czy ziemia nie usunie mu się spod nóg. Szewc robiący mi buty mógł okazać się płatnym zabójcą, towarzysz na polowaniu - porywaczem, uprzejmy współbiesiadnik w oberży - szpiclem lub trucicielem. Świat wypełniony spiskiem, nielojalnością i zdradą - oto czego nienawidziłem. A teraz, zaledwie poczułem na twarzy powiew przeklętego imienia swojej dawnej pani, wszystko zaczęło się od nowa. Miałem ochotę wybiec z pokoju i krzyczeć głośno: "Mel, gdziekolwiek jesteś, chodź tu' do mnie zaraz!"... Ale takie proste działanie, chwytanie byka za rogi, co uważałem zawsze za najlepsze, w ogóle nie wchodziło w rachubę. Z pistoletem i szpadą w dłoniach na pewno nie mogłem jej pomóc, jeśli zaś mogłem, to nie teraz.
Oprzytomniałem nieco, bom uświadomił sobie, że wszystko, jak dotąd, dzieje się tylko w mojej głowie. Młody szlachcic z Valaąuet i jego poczet mogli przybyć do gospody jako zwykli podróżni, nie wiedzący nawet o istnieniu kogoś takiego jak baronowa Sa Tuel. Po wtóre, jeśli nawet wiedzieli i łączyły ich jakieś sprawki, to być może nie tego rodzaju, że wścibstwo małej kokietki mogło tym sprawom zaszkodzić. Czy to naprawdę mógł być kontroler posłany tylko po to, by patrzeć Renacie na ręce? W jaki sposób miałby to czynić? Nie miałem żadnych faktów, snułem tylko domysły bez pokrycia. Dlaczegóż więc trzęsły mi się ręce i krążyłem po pokoju, nieustannie spoglądając na drzwi?
- Uspokój się, Del Wares - rzekłem sobie z całą surowością. Usiadłem. Siedziałem dwie, może trzy minuty.
Potem wstałem. Bo nie miało znaczenia, com myślał. Czułem, więc i wiedziałem, co innego. Dar, który kiedyś dostrzegła Egaheer. Byłem jak zwierzę wietrzące niebezpieczeństwo.
Wyszedłem z pokoju i zderzyłem się z pachołkiem gospodarza, który właśnie chciał stukać do mych drzwi. Przestraszony chłopczyna cofnął się, mamrocząc jakieś przeprosiny, alem chwycił go za ramię i potrząsnął.
- Mów. Znalazłeś dziewczynę?
- Ona rudą? Tą, co wielmożny pan kazali...
- Znalazłeś?
Zaprzeczył, stropiony gwałtownością moich wypytywań.
- Pan wielmożny zamówił...
Niecierpliwie odebrałem butelkę wina i szklankę.
- Zmykaj. Posłuchał od razu.
Wróciwszy do pokoju, jąłem chodzić jak wcześniej, bom nie mógł wysiedzieć na krześle. Na koniec usiadłem, lecz po małym kwadransie znowu wstałem i wyszedłem na korytarz. Dzięki posłyszanej rozmowie nie musiałem pytać, w której izbie rozlokował się młody człowiek z Valaquet; spośród dziesięciu mieszkań tylko trzy godne były takiego szlachcica, a najlepsze zajęła baronowa. Zapukałem do drzwi. Otworzył mi służący - nie ten wszakże, o którym rozmawiałem z Mel.
- Zapowiedz swemu panu kawalera Są Monte - rzekłem krótko.
- Mój pan odpoczywa, jest zdrożony.
- Mimo to proszę, by mnie przyjął.
- Ale...
Z izby dobiegło pokasływanie.
- Kto przyszedł? - zapytano.
Służący odpowiedział, podając zmyślone przeze mnie nazwisko.
- Poproś - rozkazano.
Służący odstąpił. Przekroczyłem próg i zdjąwszy kapelusz, posunąłem się w głąb izby. Jej gospodarz leżał w łóżku, przykryty kołdrą pod szyję. Na mój widok uniósł się lekko na łokciu.
- Pan jest kawalerem Są Monte?
Skłoniłem się lekko. Było to nazwisko dzielnego szlachcica, którego kiedyś miałem przykrość zastrzelić w pojedynku, z powodu męskiego nieporozumienia. Nikt tego nazwiska nie dziedziczył, czasem więc czyniłem to ja.
- Czemu zawdzięczam honor poznania pana? - dociekał swym rozwlekłym głosem.
- Pewnemu przykremu wydarzeniu.
- O! - powiedział, nieznacznie unosząc brwi; przyjrzał mi się uważniej. - A dokładniej, proszę?
- Czy może mi pan wyjawić, gdzie znajduje się teraz i co porabia człowiek pozostający w pańskiej służbie? Wysoki i barczysty, o postawie muszkietera lub raczej pikiniera.
- Dlaczego interesuje to pana?
- Bo mam powody przypuszczać, że bałamuci właśnie dziewczynę pozostawioną mej opiece - rzekłem krótko.
Brwi leżącego w łóżku szlachcica powędrowały jeszcze wyżej.
- Daruj pan, ale to niemożliwe.
- A ja panu mówię, że nader prawdopodobne.
- Różnimy się zatem w ocenie. I co teraz?
- Teraz proszę, by polecił pan odszukać swego sługę. - Nie muszę go wcale szukać; wiem, gdzie jest.
- Proszę go więc przywołać.
- To niemożliwe. - A dlaczego?
- A dlatego, że mój człowiek znajduje się, jak sądzę, o milę lub dwie stąd. Posłałem go gdzieś w pewnej sprawie. I co pan powie teraz, mój panie?
Zbił mnie cokolwiek z tropu.
- Czy może mi pan zaręczyć, że pański służący istotnie jest nieobecny?
Młodzieniec milczał przez chwilę.
- Mój dobry człowieku - rzekł na koniec wyniośle - nachodzi mię pan w moim własnym pokoju, nie bacząc na sługę, który chce pana grzecznie powstrzymać. Następnie pomawia pan innego mojego służącego, a gdy spowiadam się panu z wydanych przez siebie rozkazów (czego wcale nie muszę czynić, przyzna pan?), żąda pan jeszcze dodatkowych zapewnień?
- Tak, bo w grę wchodzi reputacja mojej pokojówki, dziewczyny zacnej i z dobrego domu.
- Powtarzam panu, że ludzie pozostający w mojej służbie w żaden sposób nie naruszą czci i honoru tej panny. Czy to już wszystko? Bo wyznam, że pańska wizyta staje mi się coraz bardziej przykra.
Niepodobna wyrazić, jak bardzo mierził mnie rozlazły i pogardliwy sposób mówienia tego człowieka; co najmniej równie wstrętne zdało mi się spojrzenie jego rybich oczu. Wszystko jedno, czy drab pozostający w służbie tego szlachcica zrobił krzywdę Melanii, zanim wyjechał (bo że istotnie wysłano go w drogę, nie wątpiłem). Zyskiwałem coraz większą pewność, że młody człowiek jest tym, za kogo go miałem: podłą kanalią wysługującą się nie wiadomo komu. Kimś, kto za pieniądze zgodziłby się zamordować lub porwać własną matkę.
- Próbujesz mię pan obrazić? - zapytałem.
- Gdy spróbuję, nie będziesz pan miał żadnych wątpliwości. Lecz teraz proszę tylko, by opuścił pan mój pokój. Życzę sobie być sam, chcę odpocząć.
- A wypocząwszy należycie, co powie pan o małej przechadzce nad rzekę? Znam wyborne miejsce służące spacerom.
Młodzieniec znowu uniósł brwi; czekałem, kiedy będzie ich szukał na ciemieniu.
- Co ma znaczyć ta propozycja?
- Wiesz pan dobrze, co znaczy. Wieczorem będę czekał na pana w wielkiej izbie na dole. Wyjdę pierwszy, pan zaś odczeka kwadrans i podąży za mną; nie trzeba, żeby ktokolwiek widział, iż wybieramy się gdzieś razem.
- Czyś pan oszalał?
- Bynajmniej.
- Nie zamierzam bić się z tobą, mój panie - rzekł z wyższością i pogardą tak wyraźną, że nawet nie próbował ich maskować. - To zupełnie niemożliwe.
- Posłuchaj, bezimienny młodzieńcze - jeśli w jego głosie była wyższość, to w moim mógł znaleźć samo tylko politowanie. - Skądkolwiek przybywasz i dokądkolwiek zmierzasz, mówię ci, że dalej nie pojedziesz. Otóż zaraz cię spoliczkuję, gdy zaś to nie pomoże, wezmę rózgę i wysmagam chory zadek waszmości. Co odpowiesz mi na to?
Zbladł, o ile to możliwe, jeszcze bardziej.
- Odpowiem, mości zuchwalcze - rzekł stłumionym ze wściekłości głosem - że mogę cię najwyżej oddać w ręce kata. Ostatecznie mogę kazać cię zastrzelić i bądź pan pewien, że włos za to nie spadnie mi z głowy. Jednego tylko nie mogę, a mianowicie narazić misji, którą mi powierzono, albowiem wypełniam pewną misję. Wynoś się pan teraz do diabła!

- Ach, wypełniasz pan misję - rzekłem z najgłębszym powątpiewaniem. - Widzę, że naprawdę nie możemy się bić. Lecz gdy pańska misja zostanie zakończona? Czy spotka się pan wówczas ze mną, czy też raczej przyjmie jakieś nowe zadanie, byle tylko uniknąć przykrości wydobycia szpady?
O mały włos, a młodzieniec byłby wyskoczył z łóżka.
- Przysięgam, że doigrasz się pan! - zawołał.
Wrzasnął na służącego, by pokazał mi drzwi. Ukłoniłem się tak nisko, żem zamiótł podłogę już nie piórem, ale zgoła rondem kapelusza, i wyszedłem, nie kryjąc drwiącego uśmiechu.
* * *
Kimkolwiek był blady młodzieniec, potrafił trzymać język za zębami - niepodobna zaprzeczyć. Miałem za rzecz oczywistą, iż prędzej przywiodę go do apopleksji, niźli usłyszę cokolwiek istotnego; ten człowiek nawet w największym gniewie umiał nie zdradzić nic. Oto przeciwnik, którego lekceważyć nie wolno. Wszystkie moje zabiegi, a więc ukradkowe obserwacje, próby szpiegowania, a wreszcie osobiste badanie, doprowadziły mnie do punktu, w którym była nicość zupełna, bom nie znał nawet nazwiska inwigilowanego. Mogłem domniemywać, iż przybył z Valaquet i faktycznie spełniał jakąś misję, lecz i to mogło okazać się nieprawdą.
Jechałem do domu.
Jechałem do domu, bom pojął, że wbrew własnym życzeniom, mimowolnie, przystępuję do gry rządzącej się zasadami ułożonymi przez kogoś innego i dla kogoś innego. Czyżbym podziękował pięknej Renacie Sa Tuel tylko po to, by niezwłocznie zanurzyć się w intrygach, które jej dotyczyły? Bom jednego przynajmniej był pewien albo prawie pewien: że istnieje związek między szlachcicem z gospody a nią, czyli - mówiąc krócej - sprawa dotyczyła Egaheer, jej zamierzeń i planów, a najbardziej, rzecz jasna, kaprysów.
Pocztowy rumak za dwa grosze miał oto sprostać wyzwaniu godnemu konia z najlepszych stajni, bom uparł się zdążyć do domu na godzinę ósmą. O tej porze zwykłem spożywać kolację, zaś w dniu, gdy próbowano mnie skłonić do zburzenia całego porządku życia, dotrzymanie drobnych przyzwyczajeń uznałem za szczególnie istotne. Rozumiałem świetnie, iż powoduje mną zabawna przekora, alem jednak nie umiał zrezygnować z przyjemnego poczucia wolności: oto codzienna kolacja miała być o wiele ważniejsza niźli Egaheer i wszystkie jej sprawy. Prawda, niosłem w duszy niepokój o los baronowej. Niepodobna, bym udawał przed sobą, iż jest to osoba zupełnie mi obojętna. Wszakże było coś, co czyniło moje myśli lżejszymi schowany w kieszeni mały kawałek papieru. Wykwintnym i ślicznym pismem, godnym księżnej krwi - lecz co prawda stylem pokojówki i z błędem - napisano tam: Kazała mi wziąść konia i uciekać zaraz, Pan wie kto. Do widzenia! Nie mogę nic więcej. M. Oto był dowód na to, jak złym doradcą jest pośpiech. Gdybym, powróciwszy znad rzeki, sam odprowadził wierzchowca na pocztę, miast posyłać tam pachołka z gospody, otrzymałbym ten liścik bez zwłoki. Sprytna i ostrożna Mel bała się powierzyć sekret oberżyście; może zresztą otrzymała jakieś specjalne instrukcje od swej pani. Dość, że zostawiła wiadomość na poczcie, skąd brała konia i gdzie - jak sądziła - stawię się na pewno.
Liczyłem, że zarówno pani, jak i jej milutka służąca, wydostaną się z tarapatów. Złowieszczą obietnicę Egaheer uznałem za groźbę bez pokrycia. Zdało mi się całkiem nieprawdopodobne, by ów demon postradał nagle rozum i pozabijał najlepsze swe sługi. Czy to miałoby jakkolwiek wyrównać brak mojej osoby?
Zresztą, trudno... Renata Sa Tuel po stokroć zasłużyła na wszystko, co mogło ją w życiu spotkać, zarówno zresztą złego, jak i dobrego. Bo taka przecież była służba u Egaheer, ani dobra, ani zła, lub może raczej: czasem dobra, a czasami zła. Kimże w końcu byłem ja sam? Co takiego robiłem na jej rozkaz? Owszem, mordowałem niewinnych i ratowałem zbrodniarzy, lecz czyniłem także na odwrót. Pomagałem wszczynać wojny, alem również wiele razy zaprowadzał pokój. Odbierałem komuś jego własność, gdzie indziej zaś zostawiałem na progu worek złota. Byłem zatem dobry czy zły? Nikczemny czy może szlachetny?
Otóż nie. Byłem... Głodny byłem. Pędziłem więc do domu na złamanie karku, bom bardzo chciał wieczerzać o czasie.
Tutaj, kilka mil zaledwie od przedmieść stolicy, stacje pocztowe rozstawiono bardzo gęsto, mogłem więc być spokojny, że nie zajeżdżę konia. Trochę grzeszyłem, trzeba wyznać, stale nazywając te zwierzęta chabetami albo szkapami - ostatecznie nie były takie złe. Zawsze jednak miałem słabość do koni. Dobrych koni. Gdy jedni cenili sobie rozkosze podniebienia, a drudzy woleli polowanie, jeszcze inni zaś kochali grę w karty, ja wolałem dbać o swoje stajnie. Co prawda, utrzymanie zwierząt kosztowało fortunę. Lecz w zamian było całkiem możliwe, iż takiego ślicznego tabunu nie miał nikt w stołecznym departamencie, a może i całej Nolandii. Gdyby przyszło mi kiedy do głowy podnieść swoje ziemie do godności baronii, bez wątpienia kupiłbym mitrę za konie... Lecz w zepsutych czasach, gdy hrabiowskim tytułem wymachiwał byle przybłęda, mierziła mnie sama myśl o przystąpieniu do grona owej zniewieściałej a utytułowanej szlachty. Miałbym oto stać się jednym z tych parweniuszy wywodzących się od Cacka i Gacka? Nie, na honor... Wystarczyło mi najzupełniej, że młody król, pragnąc komuś zrobić prezent, najpierw pytał o kawalera Del Wares. Tak jest, sprzedawałem czasem konie królowi. Zwłaszcza wtedy, gdy obdarowany (częściej jeszcze: obdarowana...) nie mógł lub nie mogła - pokazywać się na koniu wziętym z królewskich stajni. Kiepski na tym robiłem interes; młody król wprawdzie nie targował się nigdy, ale zadłużony po uszy tak samo nigdy nie płacił. Cóż, zbijałem w zamian kapitał polityczny. Mniejsza o to, żem był królewskim wierzycielem (prawdę mówiąc, spośród tych, co znali króla - kto nie był?). Ważniejsze, iż prawie zawsze uzyskać mogłem łatwy dostęp do monarchy, dość mi było szepnąć komu trzeba, żem właśnie nabył wierzchowca, jakiego nie ma nikt inny na świecie... Król Karol kochał konie nie mniej mocno niż kawaler Del Wares. Gdym tak galopował po gościńcu na grzbiebie pocztowego zwierzęcia, przyszło mi naraz do głowy, iż jestem jak ów skąpy bogacz z bajki, który umarł z głodu na swym złocie. Miałem tak znakomite rumaki, żem ich przestał w ogóle używać... Żal mi było wziąć Brzozę, czy też Albatrosa, na wyprawę taką jak ta oto. Siodłano mi je tylko do spacerów - bo czymże innym były przejażdżki po mojej własnej łące i do mojego lasu? Prawda, czasem jeszcze wybierałem się na polowanie - zwłaszcza gdy zapraszał sam król. Mogłem wtedy do woli zaspokajać miłość własną, pyszniąc się na grzbiecie pegaza, którego wszyscy na wyścigi pragnęli ode mnie kupić. Lecz pieniądze? Miałem ich dość, by wymieniać na konie. A odwrotnie?...
- Gdybyś była mądra, Egaheer - rzekłem, podjeżdżając do stacji pocztowej - zagroziłabyś, że spalisz mi stajnie.
Ach, proroku...
Dwie godziny później, z twarzą czarną od dymu, w popalonym kaftanie, ochrypły, miotałem się miedzy ludźmi, którzy z cebrami w ręku próbowali ujarzmić pożar.

IV


Ze wszystkich zmysłów, w jakie wyposażono ludzką istotę, najdziwniejszy jest chyba zmysł równowagi. Nadzwyczaj frapujące wydawały mi się owe drobne, szybsze niż myśl ruchy, pozwalające zachować wielce niestabilną pozycję. Przecież wziąwszy już sam ludzki sposób chodzenia - czy możliwe, by stopy, tak przecież nieduże wobec rozmiarów ciała, zapewniły właściwe oparcie? A tymczasem nawet nogi krzesła - dwie, nie cztery - mogły służyć dobrym oparciem.
- Wasza wielmożność...
- Nie, nie, Aluoin, przestań. Nie teraz, bardzo cię proszę. - Pan powinien...
- Zobacz - rzekłem. - Co widzisz? To jest zwykłe krzesło. Tutaj, głąbie, to na którym siedzę. Zwróć uwagę, iż opiera się tylko na dwóch nogach. Prawda, że trzeci punkt oparcia znajduje się tutaj. - Pokazałem swe nogi w zabłoconych i nadpalonych butach; skrzyżowane, trzymałem je na stole. - Niemniej nadal zdumienie musi budzić fakt, iż możliwe jest utrzymanie równowagi w tak karkołomnej pozycji. Dlaczego tak ciekawe i niezwykłe rzeczy umykają nam na co dzień, hm? Odpowiedz.
- J3o... - powiedział służący - bo nie są niezwykłe. Są... no, zwykłe.
Popatrzyłem uważnie.
- Usiądź sobie. Tak, tak, usiądź. Śmiało, chłopcze! O, widzisz... Są, powiadasz, zwykłe. Te zjawiska. I dlatego ich nie zauważamy?
Służący przytaknął.
- Twierdzisz więc, że nie dostrzegamy spraw zwyczajnych, codziennych?
Służący przytaknął.
- Takich drobnych, oczywistych spraw? Służący raz jeszcze przytaknął.
- Powiedz mi, mój drogi - zapytałem - czyś pił kiedy wino z diabłem? Ale takim prawdziwym, z dna piekieł? A ja piłem! To, powiedz, może chociaż widziałeś takie dziecko, co zestarzało się w ciągu godziny? Posiwiało, zgarbiło się, przygłuchło, skóra mu pożółkła i zmarszczyła się jak suchy liść... Nie widziałeś, Aluołn? A ja byłem w Arelay i widziałem. No to może chociaż rozmawiałeś z kotem, który nie ma duszy, bo nie stworzył go Bóg? Więc i ja nie rozmawiałem, bo Morderca z Saywanee nie ma głosu. Lecz pojmował wszystko, co do niego mówiłem, jego oczy były straszne, bo obce, bo oczy kota, lecz rozumne jak u człowieka... Czy dasz wiarę, Aluoin?
Służący milczał, cokolwiek przestraszony i pobladły.
- No to teraz mi powiedz, mój chłopcze: czy ktoś taki, ktoś, kto pił wino z diabłem, rozmawiał z kotem-Mordercą, a nawet dzielił łoże z demonem, potworem, który rozkosz odczuwał, umierając... czy ktoś taki zawsze może wrócić do domu i spokojnie zasiąść do wieczerzy? Przyznasz przecie, że to niemożliwe. Prędzej albo później diabli porwą go z ulicy; prędzej albo później dobry Bóg porazi piorunem, na trakcie... albo może gdzieś na wydmach nadmorskich. Sądzisz pewnie, mój dobry Aluoin, że twój pan oszalał? O, przeciwnie! Przecież właśnie wyzdrowiałem, tylko popatrz! Że kołysze się na krześle; któż, na Boga, się czasem nie kołysze? Że oglądani swoje nogi w butach na stole - a cóż mam oglądać, czy te szczątki zwierząt popalonych żywcem, pięknych i bezbronnych, które nigdy nikomu nic złego nie zrobiły? Że rozmawiam ze służącym - a z kim mam rozmawiać, do czarta? Czy może z piękną kobietą, która składa mi propozycje, zostawiając zupełnie wolny wybór, mówi, że nie muszę przyjąć jej oferty? Powiedz, czy ty jesteś mniej wart od któregoś z tych koni? Nie, nie jesteś! Od lat służysz swemu panu tak wiernie, jak potrafisz, jesteś więc pod jego opieką i obroną. No więc módl się, mój poczciwy Aluoin, bo już jutro, być może, ktoś powiesi cię na drzewie, w tym tutaj parku za oknem, powiesi tylko po to, by o czymś przypomnieć twemu panu. O tym, że pił z diabłem i o tym, że rozmawiał z kotem z Saywanee. A najbardziej o tym, że teraz winien jechać do królowej śniegu w Valaquet, by przedstawić jej ofertę, której nawet powtórzyć niepodobna, tak jest głupia i wydumana. Powinien tam jechać, a nie chce.
Powstawszy z krzesła, pchnąłem je nogą tak, że poleciało przez pokój i przewróciło się pod ścianą.
- Dalej, chłopcze, szykuj się do drogi. Ponieważ nie mam już koni, dosiądziesz tego pocztowca, na którym przyjechałem, a którego i tak miałeś dzisiaj odprowadzić. Nie pojedziesz jednak na pocztę. Pojedziesz zaraz do pana Vel Reano, lecz nie po to, by zaprosić go na szachy. Powiesz tak: "Pan Del Wares potrząbuje pomocy i ufa, że udzieli mu jej pan przez wzgląd na swoją przeszłość w Arelay". I powiesz jeszcze, Aluoin, żem mu nadal i stale przyjacielem; gdy odmówi, nie będę żywił urazy. Powiesz jeszcze - słuchasz, Aluoin? - że potrzebni są uzbrojeni, pewni ludzie oraz konie. Dzisiaj, tej nocy, zaraz. Czyś pojął i dobrze zapamiętał wszystko?
- Tak, proszę pana.
- Jeszcze jedno... Czyś słyszał kiedy słowo "Egaheer"?
- Ega... Chyba nie. Nie, panie. - I nie wiesz, co oznacza?
- Nie wiem, panie.
- Lecz potrafisz je zapamiętać i wymówić? Egaheer!
Służący powtórzył trzy lub cztery razy.
- Wymówisz to słowo wobec pana Vel Reano. On będzie wiedział, co znaczy. Teraz jedź już, chłopcze, a wróciwszy, zapomnij o wszystkim, com mówił tego wieczoru. Czy jesteś mi wierny, Aluoin?
Służący nie potrafił ukryć wzruszenia. .
- Ale... co też pan mówi? Pan zabrał mnie z ulicy, chorego, gdzie konałem z zimna i głodu. Gdyby nie pan, już na pewno bym nie żył...
- Więc zrób wszystko tak, jak powiedziałem. Jedź i spiesz się, bo masz dwie godziny i ani minuty więcej. Czy pamiętasz wszystko?
- Najdokładniej. Także słowo, które pan powiedział. Jadąc, będę je powtarzał sobie w myślach.     .
 - Bardzo dobrze, mój chłopcze. Dalej, w drogę.
Służący wybiegł z pokoju.
Zostałem sam, zmagając się z przykrymi myślami. Wyglądało na to, że zmuszony będę chłopaka zastrzelić, gdy tylko spełni swoje zadanie. Nie mogłem pisać listów, lecz tym bardziej nie mogłem pozostawić przy życiu kogoś, kto wiedział tak dużo, jak mój wierny, cichy i poczciwy Aluoin. Żywiłem nieśmiałą nadzieję, iż wydarzy się coś, co pozwoli mi uniknąć... przykrej konieczności.
* * *
Wojennego rynsztunku nie nosiłem tak dawno, żem wszystko musiał powtarzać dwa razy; służba, wystraszona zarówno pożarem, jak też tonem i wyrazem twarzy swego chlebodawcy, nie umiała sprostać mym żądaniom. Zresztą, gdzie były czasy,gdym - otoczony zupełnie innymi ludźmi - wołał "pistolety!" i natychmiast czuł je w dłoniach?... Teraz chciałem najdłuższy rapier - przynoszono mi paradną szpadę; żądałem broni palnej - dawano mi podróżną pukawkę miast kawaleryjskich pistoletów. O zbroi nawet nie mówiłem, bom przeraził się samą myślą, iż ubiorą mnie w jakąś zardzewiałą brytfannę, porzuconą na dnie arsenału. Lecz kto był temu winien? Przecież sam kawaler Del Wares, niestety! Tak bardzo chciałem zerwać z całym swoim życiem, ze wstrętną służbą u boku Egaheer, żem jak ognia unikał wszystkiego, co mi się z tą służbą kojarzyło. Miałem jakieś dwie szpady pod ręką, nie licząc ćwiczebnych floretów, lecz to nie był ekwipunek wojenny; owszem, mogłem bić się tym o honor, ale już nie na prawdziwej wyprawie, gdzie klinga nierzadko musiała sprostać nie tyle klindze innego szlachcica, co uderzeniom jakichś strasznych drągów, zresztą nie wiadomo jakiego i w czyich dłoniach trzymanego oręża; potrzebny był mi rapier, czy zgoła pałasz żołnierski, ot i wszystko! Lecz o takich rzeczach moja służba nie wiedziała nawet tego, że są w domu.
I niewiele, a poczułbym się żałosny. Śmieszny niczym jakiś weteran wojenny, emerytowany sierżant dragonów, który podchmieliwszy w oberży, pragnie ruszać na kolejną wojnę, z butelką wina w jednej, a udźcem jagnięcia w drugiej dłoni. Lecz na szczęście w samą porę znaleziono mój wojenny przyodziewek, a za przyodziewkiem całą resztę. I gdy mię powiadomiono o przybyciu kilku jeźdźców, byłem już gotów do drogi.
Chwała Bogu! Bom nie spodziewał się wcale, iż dzielny Vel Reano jest przy panu Del Wares niczym orzeł wobec opasłego kaczora... Ten człowiek nie dość, że przysłał swój poczet, to jeszcze sam przybył na czele, w zbroi, z pistoletami w olstrach przy siodle. Ba! ujrzałem nawet muszkiet przy kulbace... W dwie godziny wyszykował się na wyprawę, wydał rozkazy swoim ludziom, a wreszcie przybył na miejsce, gdy ja sam w tym czasie zaledwie zdołałem znaleźć oręż.
- Wiem już, co zaszło. Pański służący uwiadomił mię o pożarze, zresztą głośno o tym w całej okolicy - rzekł, uchyliwszy kapelusza. - Proszę przyjąć wyrazy ubolewania.
Chłodno powiedziane.
Popatrzyłem mu w oczy. Od dłuższego już czasu byliśmy na "ty".
- Powinniśmy zamienić dwa słowa - powiedział.
- Zamieńmy więc. Gdzie jest Aluoin? - spytałem, nie widząc służącego między jezdnymi.
- Nieomal zajeździł konia i sam byłby wyzionął ducha, dzielny chłopak. Zatrzymałem go u siebie.
Zsiadł z wierzchowca. Pokazałem drogę w głąb parku.
- Źle się stało.
- Jest w areszcie domowym. Nie rozmówi się z nikim, ręczę za to. Czy to pewny człowiek?
Znowu popatrzyłem mu w oczy.
- Wierny. Ale czy pewny? Nie. Vel Reano, jesteś człowiekiem, jakiego mi trzeba. Znam twoją przeszłość; wiem, kim byłeś w Arelay - oznajmiłem krótko, bom nie chciał bawić się w omówienia. - Nosiłeś jeden z sześciuset sześćdziesięciu sześciu piekielnych medalionów, sprzedałeś się diabłu, by pod jego sztandarem walczyć przeciw Bogu, ale o szczęście ludzi. Wierzyłeś w to, lecz straciłeś tę wiarę, albo może raczej wydarto ci ją siłą. Porzuciłeś służbę, a pomimo to jesteś zgubiony, twoja dusza nie należy już do ciebie. Widzisz więc, że naprawdę wiem, kim jesteś i kim byłeś kiedyś. Jednak przede wszystkim, Vel Reano, jestem ci szczerym przyjacielem, cenię twoją przyjaźń i nie chcę jej stracić. Jeśli Aluoin powiedział to, co powiedział, to nie dlatego, iżbym zamierzał cię jakkolwiek szantażować. Chciałem cię zaalarmować, oto wszystko.
- Wszystko? - zapytał z ponurym szyderstwem. - Doprawdy, mój drogi Del Wares, mówisz: "Oto wszystko"? Przecież to zaledwie początek! W jaki sposób chcesz zachować naszą przyjaźń?
- W taki oto, że tu i teraz powiem ci, kim ja jestem. Otóż służyłem wiernie pewnej mrocznej potędze, bo nie istocie nawet... I porzuciłem tę służbę, albowiem stała mi się wstrętna. Jakże, Vel Reano? Czy nie jesteśmy braćmi?
- Zaś ta mroczna potęga czy też istota...? - zapytał powoli, z twarzą ukrytą w mroku.
- Ta, która /niszczyła twoją wiarę, Vel Reano.
- Jej imię.
- Usłyszałeś je dzisiaj.
- Od sługi. Jej imię, Del Wares.
- Egaheer.
- Del Wares, przyjacielu, tyś oszalał. Nasłuchałeś się baśni.
- Wezwała mnie z powrotem. Odmówiłem. Wiedziała, co dla mnie najcenniejsze. Kazała spalić moje stajnie. Spaliła moje konie, Vel Reano.
- Chcesz więc rozpętać wojnę z powodu koni?
- Dziś konie - rzekłem. - Jutro służba. Pojutrze dom, a wreszcie przyjaciele. Na koniec zaś ja sam. Obiecała mi wolność, lecz jej słowo nic nie znaczy, Vel Reano. To demon zachcianki i kaprysu. Ze wszystkiego, com przeżył, pozostając w jej służbie, czy wiesz, co było najstraszniejsze? I najbardziej niebezpieczne? Rozmowa. Każda rozmowa z nią; każda chwila, gdy skupiała uwagę właśnie na mnie i na nikim innym. Każde spotkanie zaowocować mogło niezasłużoną nagrodą lub niezawinioną karą. Lub zadaniem niemożliwym do spełnienia, takim właśnie jak to, którego teraz nie podjąłem się spełnić. Nie wiem, do czego to COŚ dąży, nie pojmuję, czego chce. Ponieważ zamierzam cię prosić, Vel Reano, byś mi towarzyszył w wojennej wyprawie, posłuchaj. Oto, co zdarzyło się dzisiaj.
Przedstawiłem mu wiernie, choć pokrótce, zajścia minionego dnia.
- A teraz - rzekłem na koniec - proszę, byś podjął decyzję. Uważałem, być może mylnie, iż zechcesz mi towarzyszyć przeciw temu, co zburzyło całe twoje życie, odebrało nadzieję i złudzenia, niczego nie dając w zamian. Los twej duszy tak czy owak jest przypieczętowany, bo miłosierny Bóg przymierza z piekłem jednak nie wybacza. Obojętne, jakie miałeś intencje, zgubiony jesteś po śmierci, z życia zaś uczyniono ci pustynię. Chcesz się zemścić? Jeśli chcesz, to proszę, byś mi towarzyszył. Jeśli nie, wolna droga, Vel Reano. Nie będę żywił urazy, a nawet zrozumiem, bo sam już dość mam wszelkich awantur; sam pragnąłem tego zaledwie, by nareszcie zostawiono mię w spokoju. Lecz mamy czas tylko do świtu, więc nie namyślaj się długo. Zostawiam cię tutaj, będę czekał przy koniach.
- Przyjechałem tu w zbroi i ze szpadą u boku. Przyjechałem upewnić się, bo decyzję podjąłem, usłyszawszy z ust twego chłopca słowo "Egaheer".
- Więc nie cofasz swej przyjaźni? - Nie cofam.
- I pojedziesz ze mną?
- Pojadę.
- I nie pytasz nawet dokąd?
- Wszystko jedno.
- No to jedźmy - rzekłem.
- Byle prędzej.
* * *
Pędząc gościńcem z milczącym sprzymierzeńcem przy boku i jego ludźmi za plecami, mogłem do woli rozważać, jak krętymi ścieżkami chadza przeznaczenie. Wiedziałem, kim był niegdyś Vel Reano, albowiem jego historię opowiedziała mi... Egaheer. Gdym odchodził ze służby, wcale nie przypadkiem nabyłem ziemie sąsiadujące z jego majątkiem. Byłem ciekaw takiego człowieka, a i sądziłem, że wiedza o jego przeszłości może być kiedyś przydatna. Lecz los sprawił, żem odnalazł dlań w sercu szczerą przyjaźń - on zaś nie pozostał mi dłużny. I oto galopowaliśmy ramię w ramię, by wydać wojnę czemuś, co zatruło życie nam obu.
Straceńcza to była wyprawa i nie żywiłem większych złudzeń co do ostatecznego jej wyniku. Ale Vel Reano? Czy na pewno wiedział, na co się porywa?
A przecież nie było odwrotu. Egaheer związała ze mną swoje plany i choćbym ukrył się na końcu świata, odnalazłaby mnie. Odnalazłaby prędko, bardzo prędko... Znając ją, widziałem szansę jedynie w działaniu. Prawdę rzekłszy - jakimkolwiek działaniu, byle błyskawicznym, byle dość szalonym. Egaheer kochała i ceniła brawurę, a ponadto - rzecz zupełnie w świecie wyjątkowa - potrafiła przegrywać. Może dlatego, że nie miała honoru ani dumy, nie wiedziała, co to miłość własna? Miała tylko swoje plany i pragnęła je zrealizować. Uznawszy, iż będę przydatny, poruszyć mogła niebo i ziemię, by pozyskać mnie dla sprawy. Lecz gdyby się okazało, że niepokojąc kawalera Del Wares, można więcej stracić, niż zyskać? Że stracić można moją życzliwą neutralność, zyskać zaś co najwyżej zajadłą wrogość? Musiałem oto udowodnić, iż potrafię być wrogiem co najmniej niewygodnym.
Prawdę mówiąc, nie wiedziałem, jak zabrać się do tego. Renata Sa Tuel zniknęła i nie mogłem liczyć, iż uzyskam z tej strony jakieś wskazówki czy też pomoc - dobrowolną albo wymuszoną. Pozostał mi tylko blady młodzian z gospody "Przy Gościńcu": byłem prawie pewien, iż związany jest jakoś z Egaheer; możt wręcz jej służył, a może uczyniła lub chciała zeń uczynić bezwolne i nieświadome narzędzie do realizacji swych planów. Nie wie działem. Alem był prawie pewien, że zniknięcie tego człowieka Egaheer w jakiś sposób odczuje. Czy w sposób bolesny? Żywiłem nadzieję, że tak.
Nie chcąc marnować wierzchowców, których rączość mogła jeszcze się przydać, jechaliśmy na zmianę galopem i kłusem. Właśnie kłusując, rozmówiłem się ze swoim towarzyszem. Przedstawiłem mu bez ogródek, co możemy osiągnąć, i wyją wiłem swe plany. Wątpiłem, by uprzykrzanie się Egaheer było dlań wystarczającym zadośćuczynieniem. Lecz przecież, nic będąc głupcem, rozumiał równie dobrze jak ja, że nic więcej osiągnąć niepodobna.
- Burzysz całe swoje życie - rzekł Vel Reano, gdym wyłu szczył mu zarówno swoje zamierzenia, jak też powody, dla których czynię to, co czynię.
- Wręcz przeciwnie, właśnie ratuję.
- Lecz będziesz odtąd ściganym przez prawo banitą. Ja zaś razem z tobą.
- Będę bohaterem, drogi przyjacielu, ty zaś jako mój bezinteresowny sojusznik i sprzymierzeniec staniesz się bohaterem w dwójnasób.
- Jak chcesz to przeprowadzić?
- Posłałem już ludzi, by opowiadali wszem i wobec, że panowie Del Wares i Vel Reano ruszyli w pościg za bandą podpalaczy... Jutro rano będzie o tym wiedział sam król, a na pewno wiedzieć będą wszyscy nasi sąsiedzi. Pożar moich stajni to nie jest rzecz bez znaczenia, dobrze wiesz. Puszczono z dymem fortunę; daruj, lecz nie wymienię cyfry. Mniejsza zresztą o wartość tych zwierząt - mówiłem, odczuwając nowy napływ przykrości lecz ja sam nie jestem kimś pozbawionym wszelkiego znaczenia... Już o świcie pojawią się na progu mego domu rozmaici posłańcy z wyrazami ubolewania, pytający w imieniu swoich panów, czy nie trzeba jakiej pomocy. Wszyscy ci ludzie karmieni będą naszą bajką. I nie ma takiej zbrodni, która uczyniona tej nocy nie poszłaby na rachunek podpalaczy. Jak uważasz? Czy ktokolwiek da wiarę, żeśmy uczynili to, co uczynimy? A z jakich to, proszę, powodów?
- Del Wares, przerażasz mnie.
- Przerażam?
- Tak, bo żądasz pomocy w sprawie niegodnej szlachcica. Sądziłem, że walczyć będziemy z Egaheer.
- Lecz przecież nie bezpośrednio. Jak ją chcesz dosięgnąć, jeśli nie poprzez jej sługi?
- Sługi, zgoda. Ale inni ludzie?
- Doprawdy, Vel Reano - rzekłem, tracąc cierpliwość - co znaczą te wszystkie skrupuły? W Arelay stawałeś przeciw Bogu, walcząc z klątwą, jaką zesłał na twój kraj. Teraz pragniesz, bym widział w tobie świętego? Powiedz jeszcze, że wierzysz w godność, honor i inne takie rzeczy. Co ty mówisz? Że sprawa niegodna jest szlachcica?
Jął powstrzymywać konia, więc rad nierad uczyniłem to samo. Dał swoim ludziom znak ręką, by pozostali z tyłu.
- Wierzę w godność i honor, nigdy zaś nie przestałem być szlachcicem - oznajmił z całą surowością. - I nie pojmuję, jak to możliwe, żeś mię ocenił tak mylnie? Nikt tutaj, Del Wares, nie zna mnie lepiej niż ty. Owszem, stawałem przeciw Bogu, bom Jego wyroki uznał za niesprawiedliwe albo źle odczytane przez ludzi. Bom myślał, że to może wcale nie z Jego woli dzieje się zło w Arelay. Służyłem piekłu, bom nie widział, co złego może wyniknąć z walki przeciw Klątwie; obojętne mi było, dlaczego akurat Szatan obrócił się przeciw niej. Tak, zabijałem ludzi, lecz tych tylko, co nosili w sobie ziarna Klątwy, a przez to mogli stać się zgubą dla bliźnich. Lecz teraz żądasz ode mnie, bym pomógł mordować niewinnych!
- Tak czy owak, zbawiony nie będziesz! - rzekłem z gniewem, bo rozmowa przybrała obrót, jakiego zgoła nie przewidywałem. - Cóż więc za różnica?
- To prawda, nie ma dla mnie zbawienia. Lecz zostanę potępiony z powodu nadmiernej surowości Stwórcy; surowości, w którą kiedyś nie wierzyłem, a którą pokazała mi dopiero twoja dawna pani. Sądzisz wiec, że człowiek, któremu Bóg odmówił łaski, staje się przez to kimś zupełnie pozbawionym skrupułów? Nie przyłożę ręki do tego, co sobie zamierzyłeś. Opamiętaj się, Del Wares! Jesteś szlachcicem, nie możesz na serio rozważać tego, coś mi powiedział!
- Wracaj do domu, Vel Reano. Prawda, źle cię oceniłem i żałuję. Lecz nie dalej jak przed godziną rzekłeś mi, że pojedziesz dokądkolwiek.
- Ale przecież nie mogłem przypuszczać, że masz w sercu iście zbrodnicze zamiary! - zawołał. - Na litość boską, Del Wares, kim ty jesteś? Innego znałem człowieka, niż widzę przed sobą tej nocy! Co takiego uczynił ci ten potwór, żeś pod maską szlachcica i człowieka prawego przeobraził się w podobne do niego monstrum? Więc naprawdę nie przebierasz w środkach? Więc naprawdę gotów jesteś na wszystko, byle tylko osiągnąć zamierzone cele?
- Przykro tego słuchać, Vel Reano. Wracaj do domu, powiedziałem. Jedna prośba: użycz mi tego oto konia, na którym właśnie siedzę. Niczego więcej nie chcę.
- To i tak za dużo.
- Więc odmawiasz?
- Czy odmawiam? Przecież wręcz muszę udaremnić twoje plany! Nie pozwolę, byś próbował je zrealizować.
- Vel Reano, nie wiesz, co mówisz. W żaden sposób nie zdołasz mi przeszkodzić. Proszę cię, byś wracał do domu.
- Ja zaś proszę, byś zsiadł z tego konia.
Choć księżyc świecił wyjątkowo jasno, nie dostrzegłem., kiedy wyjął pistolet, posłyszałem tylko trzask kurka. Nie umiem dokładnie powiedzieć, co nastąpiło potem, bom wytrącił mu broń z ręki szybciej, niźli postała mi w głowie myśl o zrobieniu tego. Mózg i krew obryzgały mi twarz i ujrzałem się z dymiącym pistoletem w dłoni. Co niedawno powiedziała Renata Sa Tuel? Że nie pamięta, iżbym zabił kogoś przez pomyłkę... W rzeczy samej, o pomyłce nie mogło być mowy - musiałem zastrzelić przyjaciela i uczyniłem to. W następnej chwili dobyłem z olstrów kolejną parę pistoletów i strąciłem z konia najbliższego z czekających w oddaleniu ludzi. Nim przebrzmiał huk, wyciągnąłem szpadę i pognałem ku tym, co zostali. Nie myśleli wcale o ucieczce, choć widzieli zgon swego pana; przeciwnie, podjęli walkę. Strzelono do mnie trzykrotnie - raz z daleka, bo na jakieś trzydzieści kroków, potem całkiem z bliska. Odczułem uderzenie pocisku, lecz to nie była rana godna wzmianki; przeleciawszy między przeciwnikami, przeszyłem jednego szpadą i natychmiast zawróciłem, by spotkać się z ostatnim. Wyjął rapier - i doprawdy wybornym był szermierzem, bom go lekko ranił dopiero w czwartym albo piątym złożeniu, zabił zaś po dobrej minucie. Cóż za sprawnych i dzielnych ludzi przywiódł Vel Reano; czemuż ja sam nie miałem takich! Zeskoczywszy z konia, dobiłem jeszcze leżącego na gościńcu rannego, któremu pierwsza moja kula strzaskała obojczyk. Schwytawszy jednego z biegających samopas koni, wyjąłem pistolety z olstrów przy kulbace, bo własnych pistoletów, wystrzelonych, nie miałem już czasu nabijać. Lecz okazało się, że mój wierzchowiec otrzymał postrzał w szyję, czego najpierw nie zauważyłem. Stwierdziwszy ów fakt, na powrót schowałem zdobyczną broń tam, skąd ją zabrałem. Znalazłszy się w siodle, na grzbiecie konia, którego właściciel już nie potrzebował, dotykiem zbadałem własną swoją ranę. Kula, o włos ominąwszy krawędź napierśnika, przeszyła mi mięsień pod pachą, lecz przeleciała na wylot. Rana mocno krwawiła i czułem szarpiący ból, ale ponieważ prawą rękę miałem całkowicie sprawną, lewa nie była mi niezbędna. Wepchnąwszy pod odzienie i zbroję skłębiony kawałek szmaty, już po pięciu minutach mogłem ruszać w dalszą drogę, co też uczyniłem bez zwłoki. Wszelako, przy okazji badania rany odkryłem dziurę w płaszczu - miejsce, gdzie trafiła trzecia kula. Mój podziw i szacunek dla zabitych przeciwników przeobraził się w ukłucie lęku - z trzech pocisków, wystrzelonych w mroku do pędzącego jeźdźca, dwa dosięgły celu, a trzeci trafił konia... Ci ludzie nie zabili mnie tylko przez przypadek, miałem więcej szczęścia niż rozumu; pytanie, czym kiedykolwiek był aż tak blisko śmierci. Gdybym wiedział, jakich Vel Reano dobrał pomocników, pomyślałbym dwa razy, zanim wydał im wojnę. Lecz oto leżeli martwi - czyżby . Niebo zaczęło mi sprzyjać? Ktoś w końcu powinien; czemuż by nie Bóg? Nie wiedziałem jeszcze, jak będę tłumaczyć obecność czterech trapów na drodze; przyszło mi do głowy, że to mogła być zasadzka urządzona przez podpalaczy - nawet miejsce nie było najgorsze, bo tuż przy samej drodze rosły krzewy. Zawróciłem. Czas naglił, alem musiał obszukać zabitych, by przywłaszczyć sobie ich sakiewki; żaden rabuś nie pominąłby takiej okazji. Pamiętałem o pozbyciu się kompromitujących przedmiotów; godzinę później zboczyłem nieco z drogi, tak by znaleźć się nad brzegiem Seany. Dyskretna rzeka raz jeszcze przyjęła tajemnicę w swoje nurty.
Do oberży "Przy Gościńcu" pozostał mi kwadrans drogi. Przebyłem ją galopem, myśląc o wszystkim i o niczym; najbar dziej chyba o tym, że już nigdy nie zagram z kimś w szachy... Zwolniłem dopiero wówczas, gdym ujrzał w dali światła stacji pocztowej. Odnalazłem kępę zarośli i uwiązałem tam konia, zabrawszy najpierw całą broń, jaką dźwigał - razem więc miałem cztery pistolety. Wszelako żywiłem nadzieję, iż nie będę musiał użyć żadnego. Nieszczęsny Vel Reano miał rację, a zarazem jej nie miał - bo choć istotnie gotów byłem uczynić cokolwiek, by dopiąć ^:elu, to jednak owszem, przebierałem w środkach. Gdy mogłem oszczędzić stających mi na drodze ludzi, czyniłem to.
Lecz tym ludziom nie wolno było mierzyć do mnie z pisto letu, bom działał wówczas jak mechanizm zegara, który za wsze i tak samo robi swoje... Czemu żeś o tym nie wiedział, Vel Reano?
Pora była bardzo późna, przypuszczałem więc, że drzwi gospo dy będą zamknięte. Liczyłem, iż otworzy mi zaspany pachołek oberżysty, i rzeczywiście tak się stało. Ten chłopiec mógł mnie po znać, zakryłem więc twarz skrajem płaszcza. Pachołek przestra szył się, ujrzawszy zamaskowaną postać; bez zwłoki chwyciwszy go za gardło, zdusiłem tak, że po chwili, nie wydawszy głosu, znieruchomiał bez przytomności. Postąpiłem w głąb sła bo oświetlonej, pustej izby jadalnej i przystanąłem w kącie, czekając na gospodarza; było oczywiste, że sumienny ten człowiek, nie bacząc na porę nocy, pojawi się osobiście, by powitać no wego gościa. Istotnie, wkrótce otwarły się jakieś drzwi pozą za sięgiem mego wzroku i zaraz zobaczyłem właściciela zajazdu.
Wyszedł na środek izby, po czym, ujrzawszy leżącego przy drzwiach pachołka, wydał cichy okrzyk i podążył ku niemu. Zrobiłem kilka szybkich, lecz niegłośnych kroków i gdy poczciwy gospodarz pochylił się nad służącym, zdzieliłem go tego przez łeb rękojeścią pistoletu. Jednak albo nie szedłem dość cicho, albo sprawił to zwykły przypadek - dość, że poczciwina obejrzał się na swą zgubę, w chwili gdym go uderzał. Czy mogłem żywić nadzieję, iż ocknąwszy się z zamroczenia, nie będzie pamiętał, kogo widział?
Wyjąwszy szpadę, przeszyłem nią pierś leżącego, po czym wywlokłem ogłuszonego pachołka za próg domu. Rozejrzawszy się, zobaczyłem plamę cienia przy studni - leżące tam nieruchome ciała nie mogły zwrócić niczyjej uwagi. Umieściwszy w owym cieniu sługę, wróciłem po zwłoki jego pana. Po chwili znów byłem w gospodzie. Skierowałem się na piętro i poszedłem prosto do izby zajmowanej przez szlachcica z Valaquet. Zapukałem niegłośno, potem jeszcze raz. Usłyszałem jakieś szurania, a potem znany mi głos starego sługi:
- Kto tam?
- Proszę o przebaczenie - rzekłem, próbując upodobnić głos do głosu gospodarza - lecz przybyła właśnie pewna dama.
- I cóż z tego wynika?
- Kazała mi powiedzieć słowo, którego nie rozumiem.
- Jakież to słowo?
- Brzmi: Egaheer.
Niewiele słyszałem poprzez drzwi, lecz wydało mi się, żem pochwycił strzępki przytłumionej rozmowy. Zaraz potem drzwi otwarły się i ujrzałem starca ze świecą w dłoni.
- Zechciej zatem... - zaczął i urwał w pół słowa, poznawszy szlachcica, który po południu niepokoił jego pana. Pochwyciłem świecę, którą trzymał, drugą ręką zaś wbiłem mu sztylet w gardło, po czym odepchnąłem konającego i natychmiast postąpiłem w głąb izby. Lecz tu spotkała mnie niespodzianka, albowiem na drodze wyrósł olbrzymi służący, ten sam drab, którego miała wybadać Melania. Dziwne zaiste były obyczaje mojego szlachcica z Valaquet; rozumiałem, że pozwala sypiać ze sobą w jednym pokoju starcowi, który był najwyraźniej zaufanym sługą.
Lecz ów pikinier winien chyba czuwać z drugiej strony drzwi, przy progu? Jakiekolwiek względy powodowały chorowitym młodzieńcem, nie miały teraz znaczenia, bo wielkolud z okrzykiem wytrącił mi świecę i pochwycił za ramię, w które otrzymałem postrzał, drugą rękę zaś podniósł do ciosu. Nie zdołałem zapanować nad okrzykiem bólu, lecz nie miało to już znaczenia, jako że musiałem użyć broni tak czy owak. Uchyliwszy się od ciosu, który niechybnie rozbiłby mi głowę, wyszarpnąłem zza pasa pistolet i wypaliłem, przyłożywszy go do brzucha służącego. Odrzuciwszy broń, natychmiast pochwyciłem następne dwa pistolety. Ujrzawszy ruch w głębi izby, tam gdzie było posłanie, oddałem jeden strzał na chybił trafił i w jego błysku ujrzałem zrywającego się z łóżka szlachcica. Sięgał po broń leżącą na krześle obok. Strzeliłem natychmiast raz jeszcze, po czym - nie mając już pistoletu, bo czwarty i ostatni wypadł mi zza pasa podczas szarpaniny - skoczyłem ze szpadą. Udało mi się pchnąć młodzieńca w chwili, gdy mierzył już w moją stronę. Przygwoździwszy go do pościeli, wyrwałem broń z osłabłej ręki, po czym przyłożyłem lufę do skroni. Rzekł coś niewyraźnie, lecz cokolwiek miał do powiedzenia, nigdy już zdania nie dokończył, albowiem pociągnąłem za spust, rozwalając mu głowę niczym arbuz. Wyszarpnąłem szpadę z ciała i rozejrzawszy się dokoła, zobaczyłem dogorywającą na podłodze świecę. Zdążyłem ją podnieść, nim zgasła. Podpaliłem pościel na łóżku, a potem jeszcze szaty zabitego, które zdjął był przed udaniem się na spoczynek. Gdy płomienie jęły strzelać w górę, otworzyłem okno i wydostałem się na zewnątrz budynku. Raz jeszcze dał znać o sobie ból zranionego ramienia, bom sforsował je, dokonując swoich akrobacji. Wylądowawszy na tyłach zajazdu, odnalazłem kapelusz, który spadł mi z głowy, gdym wyskakiwał z okna, po czym odbiegłem jak najdalej w mrok. Gospoda, której jedno okno rozświetlone już było błyskami pożaru, rozbrzmiewała okrzykami ludzi, wyrwanych ze snu hukiem pistoletowej palby. Uciekłszy jak najdalej, zatoczyłem krąg i po niecałym kwadransie odnalazłem swojego konia. Skoczywszy na siodło, przez chwilę patrzyłem na rodzącą się łunę nad budynkiem, po czym galopem pojechałem tam, skąd przybyłem. Przyszła mi do głowy pewna myśl, więc po drodze wyrzuciłem sakiewkę i wyrwałem agrafę z kapelusza, pozbyłem się też swojego opatrunku. Teraz chodziło o to, czy ktoś odkrył leżące na drodze ciała kawalera Vel Reano i jego sług. Jeśli nie, zamierzałem dołączyć do owego grona. Świt był blisko, wątpiłem wiec, czy zdołam choćby należycie zdrętwieć, wylegując się na gościńcu... Pan Del Wares, pokrwawiony, umierający, ranny w potyczce ze zbójami, których ścigał - taki pan Del Wares wydał mi się niezmiernie przekonujący.
- Teraz twoja kolej, Egaheer - rzekłem w mrok nocy, galopując. - Kogo przyślesz do mnie? Zabójcę czy też posła z orędziem pokoju? Przyślij raczej zabójcę, najlepszego zabójcę spośród wszystkich, którzy ci służą... Zabrałaś mi dzisiaj moje konie, zabrałaś przyjaciela... Zmusiłaś mię do zabicia owego oberżysty, człowieka niewinnego i poczciwego. Zaś nade wszystko zburzyłaś mój spokój. Jeszcze nie nasyciłem się zemstą, rad więc pozbawię cię kolejnego wybornego narzędzia. Przyślij do mnie zabójcę, na zawarcie pokoju mamy czas. Gdzie twoi podpalacze? Gdzie twoi słudzy, Egaheer?
Liczyłem, że już wkrótce otrzymam odpowiedź.
* * *
Mój plan, choć na pozór niezgorszy, miał poważną wadę, o której wcale nie myślałem, układając się na gościńcu. Owszem, znaleziono mnie, jak chciałem, w otoczeniu trupów, rannego; istotnie, bez żadnego trudu dano wiarę opowieści o pościgu za podpalaczami i zasadzce, którą zgotowali. Alem nie wziął pod uwagę jednego - a tego mianowicie, iż gdy stanę się bohaterem, cudem nieledwie wyrwanym z ramion śmierci, stracę wszelką swobodę ruchu. Udawać musiałem kogoś ciężko rannego, co wprawdzie przychodziło mi bez trudu, bo - utraciwszy sporo krwi - w samej rzeczy wyglądałem dosyć blado. Lecz dom mój stał się celem istnych pielgrzymek; zewsząd jęli ściągać sąsiedzi z wyrazami ubolewania, prezentami, własnymi medykami, lekarstwami. Ba! generał bertystów ze stołecznego klasztoru posłał do mnie aż trzech świątobliwych ojczulków, by udzielili mi wsparcia duchowego i pocieszyli modlitwą. Aż na koniec przyjąłem posłańca od samego króla i rozłamać mogłem pieczęć listu pisanego własną ręką monarchy. Mój drogi Del Wares - pisał król - pociesz się, że wydane już zostały rozkazy, na podstawie których będzie uczynione wszystko, co posłuży poznaniu, a następnie ujęciu złoczyńców - i dalej w podobnym. tonie. Prawda, byłem człowiekiem dość znanym, a nawet (co rzadsze) dość powszechnie szanowanym i lubianym. Zaiste, w stołecznym departamencie podpalenia i zabójstwa prawie się nie zdarzały. Niemniej szum i wrzawa, jakie podniesiono, znacznie przerosły moje oczekiwania. Lecz przeklinać mogłem co najwyżej niedostatki własnej wyobraźni. A czegóż ty chcesz, mój Del Wares? - mogłem pytać sam siebie. - Czegóż chcesz? Pożar twoich stajni to jedno; lecz tej samej nocy płonie jeszcze przyzwoita oberża, w oberży zaś giną czterej ludzie, nie licząc czterech innych na gościńcu... Czegóż chcesz? Przecież to mała wojna.
I tak właśnie postrzegano całą sprawę.
Leząc w łóżku, z kołdrą podciągniętą pod sam nos, z pistoletem w spoconej dłoni i sztyletem wetkniętym pod poduszkę, czułem się bezradny i bezbronny jak nigdy w całym życiu. Moja służba odprawić mogła grzecznie posłańców od półobcych mi ludzi, lecz przychodzili inni, których już musiałem powitać osobiście, bom nie mógł przecież utrzymywać, że umieram, że wręcz konam, już nie żyję, potrzebny mi święty spokój, poprzedzony co najwyżej ostatnim namaszczeniem. Zbyt wielu widziało sławetną moją ranę; przecież podniesiony z gościńca, musiałem dać się opatrzyć. Teraz zaś musiałem widywać różnych ludzi, a każdy mógł mieć pistolet pod kaftanem i wyryte w sercu imię Egaheer. Wysłany przez nią zabójca nie zawahałby się z wprowadzeniem w czyn swych zamierzeń, widząc tylko lekarza przy wezgłowiu mego łóżka i służącego przy drzwiach. Kazałem więc powtarzać wszystkim, że czuję się wcale dobrze, rana niezbyt doskwiera i noszę się z zamiarem odbycia krótkiego spaceru już nazajutrz... Teraz trzeba było dożyć owego "nazajutrz". A mogłem nie dożyć przynajmniej z dwóch powodów: zostawiwszy już zagrożenie ze strony Egaheer, okazało się, że wcale nie jestem lekko ranny. Gorączka ogarnęła mnie tak nagle, żem ledwo zdołał zażądać wody i zimnych kompresów na czoło. Widziałem wyraźnie, że tracę świadomość, a może tylko zasypiam, broniłem się, lecz przegrałem. I dziś jeszcze, gdy od owych zdarzeń minęło tyle lat, nie umiem powiedzieć, co z mojego życia było wtedy po części jawą, co zaś tylko sennym urojeniem, ile razy żyłem i na jakiej wyspie bezludnej... Bom zatoczył jeszcze jedno pełne koło, wracając do punktu, w którym było łoże, kompresy na głowie, zafrasowany lekarz i przerażona służba.

V


Pocztowy rumak za dwa grosze miał oto sprostać wyzwaniu godnemu konia z najlepszych stajni. Dodatkową trudność stanowił wczesny jesienny zmierzch, który szybko przemieniał się w noc - to nie ułatwiało wściekłej galopady. Gdzie mogła znajdować się baronowa, jak długą drogę pokonała, uciekając z gospody "Przy Gościńcu"? Znając ją, wątpiłem, czy stanęła gdziekolwiek na nocleg, raczej przeprzęgła konie na najbliższej poczcie i pojechała dalej. Czy miałem szansę na skuteczny pościg? Niewielką. Lecz zarazem nic lepszego uczynić nie mogłem. Poirytowany i zły, gnałem gościńcem niczym jakiś upiór.
A jednak było coś, co czyniło moje myśli lżejszymi: schowany w kieszeni mały kawałek papieru. Wykwintnym i ślicznym pismem, godnym księżnej krwi - lecz co prawda stylem pokojówki i z błędem - napisano tam: Kazała mi wziąć konia i uciekać zaras, Pan wie kto. Do widzenia! Nie mogę nic więcej. M. Oto był kolejny dowód na to, jak złym doradcą jest pośpiech. Gdybym sam odprowadził wierzchowca na pocztę, miast posyłać tam pachołka z gospody, otrzymałbym ten liścik bez zwłoki. Sprytna i ostrożna Mel bała się powierzyć sekret oberżyście; może zresztą otrzymała jakieś specjalne instrukcje od swej pani. Dość, że zostawiła wiadomość na poczcie, skąd brała konia i gdzie - jak sądziła - stawię się na pewno.
Ale druga strona medalu była taka, że gdyby nie mój pośpiech, gdyby nie niepokój o dziewczynę, na pewno nie wybrałbym się z wizytą do bladego szlachcica, a tym samym nie dowiedział się, kim jest i dlaczego baronowa Sa Tuel ucieka przed nim. Gdy teraz wiedziałem, a przynajmniej wydawało mi się, że wiem. Ten człowiek istotnie mógł być posłem wicekrólowej Wanesy, lecz poza tym bez wątpienia był emisariuszem, mającym odebrać od Renaty Sa Tuel specjalne instrukcje dotyczące - no przecież, kawalera Del Wares... Miała mnie pozyskać dla sprawy Egaheer, dla sprawy związanej z Valaquet, niezbędny więc był ktoś stamtąd, kto posłużyłby mi za przewodnika, doradcę i zresztą protektora, skoro miałem bawić się w spiski pod bokiem takich pierwszorzędnych intrygantek jak księżna Se Potres, a bardziej jeszcze pani Dorota Atheves. Ktoś taki jak poseł wicekrólowej bez żadnych trudności mógł mnie wprowadzić na jej dwór, przedstawiwszy chociażby jako królewskiego wysłannika i obserwatora. Lecz moja odmowa zabrzmiała tak stanowczo, że Renacie Sa Tuel pozostało tylko uznać całkowite fiasko swojej misji, przynajmniej do czasu, aż wymyśli jakiś nowy sposób i spróbuje mnie przekonać ponownie. Gdy tymczasem człowiek z Valaquet, którego miała powiadomić o powodzeniu lub niepowodzeniu przedsięwzięcia, stawił się w gospodzie ,,Przy Gościńcu" - może być, że wcześniej, niż to było ustalone, o czym donieśli ludzie pozostający w jej służbie. Cóż więc miała uczynić? Pamiętając o groźnym ostrzeżeniu Egaheer, spotkać się z nim i przyznać do porażki, pokazując, jak jest nieprzydatna? Ależ, mógłbym dać głowę, że ten uroczy młody człowiek miał się stać - zależnie od okoliczności - gorliwym wykonawcą poleceń pani Sa Tuel lub jej katem. Egaheer nie rzucała słów na wiatr; któż przestraszyłby się jej pogróżek, gdyby ich nie spełniała? Chorowity młodzian jeszcze tego samego wieczoru siłą wtłoczyłby truciznę do gardła pięknej baronowej i pojechał dalej swoją drogą, bo w jaki sposób trup takiej kobiety mógł obciążyć posła wicekrólowej Valaquet?
Galopując gościńcem, budowałem i tworzyłem sobie całe historie - lecz czy nie były to dywagacje oparte na zbyt kruchych przesłankach? Tak i nie zarazem, bo przesłanki zaiste były kruche, lecz przecież rozważania dotyczyły kobiety, z którą niegdyś spędzałem więcej czasu niż niejeden mąż z żoną, i nie dość, żem jej sposób myślenia znał tak dobrze jak własny, to jeszcze wybornie rozumiałem sprawy, w kręgu których się obracała. Postawiłbym sto dublonów, żem odgadł całą prawdę albo chociaż znaczną jej część.
Grzeszyłem, nieustannie nazywając pocztowe konie chabetami albo szkapami. Pewnie, że nie mogły się równać z rasowymi biegunami, jakie miałem we własnej stajni - przecież jednak wierzchowiec radził sobie nadzwyczaj dobrze i ujrzałem (bom wybornie znał okolicę), że do stacji pocztowej dotrę wcześniej, niż mi się najpierw zdawało. Pokrzepiony odkryciem, dałem nieco odetchnąć zwierzęciu. Jąłem rozmyślać, co zamierza moja piękna uciekinierka. Trudno uwierzyć, by gnała bezmyślnie przed siebie, niczym kura na widok przechodnia. Musiała jechać dokądś. Ale dokąd?
Zabudowania poczty z daleka już wabiły dobrym światłem, bo i w rzeczy samej nie szczędzono tam latarń. Niespiesznie i z udaną obojętnością zajechawszy na podwórze, nie dostrzegłem nigdzie śladu karety. Alem nie omieszkał zajrzeć tu i tam; prowadząc zdawkową rozmowę z pachołkiem, który zajął się moim koniem, towarzyszyłem mu, pozornie mimochodem, aż do stajni. Rzuciwszy okiem, ujrzałem między zwierzętami pocztowymi sześć świetnych koni zaprzęgowych, a nieco dalej wierzchowca, z którego stajenny ściągał właśnie derkę; snadź zwierzę ostygło już i było napojone, skoro powiedziono je do stajni. Dało mi to wyobrażenie, jak dalece wyprzedziła mnie nie tylko Renata, ale i Melania. Uśmiechnąłem się lekko, bom wiedział, że ruda ślicznotka jeździ konno niczym duch wiatru we własnej osobie.
Zamówiłem wierzchowca na zmianę i zajrzałem do gospody przy poczcie, by przepłukać usta szklanką wina, bom czuł na języku nader przykry smak kurzu. Oberża nazywała się "Przy Trakcie", co dało mi poczucie niejakiej monotonii; bez wahania przyjąłbym zakład, że następną mianowano: "Przy Drodze"... Lecz mimo podobnie brzmiącej nazwy speluna, do której wkroczyłem, niewiele miała wspólnego z wybornym zajazdem "Przy Gościńcu", prowadzonym przez mojego gospodarza (zapisałem sobie w pamięci, żem winien temu człowiekowi trzA, lub cztery talary). Z poczty korzystałem raz i drugi, lecz za$r wsze dotąd omijałem sławetną jadłodajnię. Teraz przyszło mi żałować, żem złamał tak dobrą zasadę. W izbie siedziały typy spod ciemnej gwiazdy, albo raczej spod wszystkich ciemnych gwiazd, jakie są, bom nie znalazł dwóch podobnie szpetnych powierzchowności. Bez żadnej wątpliwości trafiłem na jakiś turniej, gdzie bezzębny szedł o lepsze z bezuchym, a obaj przegrywali do strasznego pirata z drewnianym szczudłem zamiast nogi. Owa kolekcja brzydaków zdała mi się aż humorystyczna, tak żem musiał na chwilę zwrócić się ku ścianie, by ukryć uśmiech, który mógłby inaczej stać się zarzewiem awantury. Nie chciałem awantur i w ogóle żadnego rozgłosu. Przemknąwszy do wolnego miejsca pod ścianą, usiadłem tak, by nie rzucać się w oczy, i czekałem na kogoś, kto przyjmie moje zamówienie. Poczyniłem kilka obserwacji. Uderzyło rrinie, już na progu, że w żadnej okolicznej norze, obojętne jak paskudnej, nie spotykają się podobne łapserdaki. O dwa kroki była stolica; tutaj nie lubiano włóczęgów. Ale jeszcze dziwniejsze zdało mi się, że obecne w izbie rzezimieszki wcale się nie znają. Jakaś banda, co uciekła z więzienia - już to chyba było bardziej prawdopodobne niźli przypadkowe spotkanie dziesięciu lub dwunastu obwiesiów jednakowego kalibru. A jednak każdy tutaj łypał okiem na drugiego nieufnie, a nawet wrogo (co akurat specjalnie nie dziwiło, gdy wziąć aparycję tych panów). Ci ludzie nie znali się, to pewna. Ktoś ich tu sprowadził, każdego z osobna, w jakimś celu. Lecz w jakim? Oto był dzień, gdy niemożliwym stało się dla mnie wypicie szklanki wina bez nowej tajemnicy bądź zagadki.
Przy wiodących na piętro schodach rozbrzmiały grube żarty, docinki, wreszcie zaintonowano piosenkę o proboszczu, który gustował w pastuszkach. Zobaczyłem zgarbionego zakonnika w szarym habicie z kapturem, bodajże norbertanina, ale może bertystę - nie dojrzałem, czy był przepasany różańcem, czy sznurem. Nie bacząc na kuksańce (potknął się raz tylko, gdy podstawiono mu nogę), przesuwał się wzdłuż ścian izby. Usiadł na koniec przy stole stojącym w pewnym oddaleniu od innych, co mnie nie zdziwiło. A ponieważ był to mój stół, staliśmy się przez to współbiesiadnikami, jeśli można tak powiedzieć o ludziach łykających jedynie ślinę. Niemniej nawiązanie rozmowy było trudne, ze względu na znaczną długość blatu.
Poczekałem trochę, lecz wciąż nikt nie przychodził, by zapytać, czego sobie życzę. Uznałem wreszcie, że dosyć; zamówiony koń na pewno był już osiodłany, bez żalu więc mogłem wyrzec się przedniego wina z najzacniejszej piwniczki oberżysty... Miałem wstawać, gdy ujrzałem, że zakonnik czyni ku mnie jakieś słabe znaki. Cokolwiek miały oznaczać, na pewno nie były przeznaczone dla nikogo innego w tej izbie. Spostrzegłszy, iż dojrzałem sygnały, pokazał jakiś świstek, dobyty z szerokiego rękawa, po czym dyskretnie zmiął go w małą i ciasną kulkę. Położywszy ją na stole, pstryknął palcem z( niezwykłą u bożego sługi wprawą i papierowy pocisk znalazł się w fałdzie mojego kaftana. Obojętnie rozejrzawszy się po izbie, uznałem, że pomysł był dobry - najwyraźniej nikt nie dostrzegł przekazanej w tak niezwykły sposób korespondencji.
Norbertanin nie wstawał z miejsca. Albo czekał na jakąś odpowiedź, albo też, po prostu, nie chciał znów przemierzać drogi krzyżowej do schodów. Rozwinąwszy papierek pod stołem, rzuciłem nań okiem - na szczęście światła było dosyć - i powiedzieć, żem zdębiał, to mało. Popatrzyłem na zakonnika, ale ten siedział bez ruchu, jakby drzemał. Raz jeszcze przeczytałem wiadomość: Wynajmij izbę. Jestem tutaj. R.
Wsunąłem papierek do kieszeni, lekko skinąłem głową (bom był pewien, że zakonnik patrzy na mnie spod swojego kaptura) i wstałem. Bez przeszkód dotarłem do drzwi, wyszedłem na podwórze i przywołałem pachołka pocztowego.
- Wyjadę, zapewne dziś jeszcze, ale nie wiem, o której godzinie. Obawiam się jednak, że to może być wyjazd dość nagły, jeśli wziąć pod uwagę, jakie to zacne towarzystwo zebrało się dzisiaj w gospodzie.
Pachołek, chłopczyna z pozoru dosyć rezolutny, nic nie odrzekł, lecz po minie poznałem, że rozumie, co mam na myśli.
- Chciałbym, żeby wierzchowiec czekał w stajni pod siodłem - rzekłem, wkładając monetę w rękę stajennego. - I lepiej nie luzować mu popręgów.
- Będą dociągnięte, wasza wielmożność. Pan chce mieć konia natychmiast gotowego do drogi. Czy dołożyć do sakwy przy  siodle butelkę wina i skrzydełko kurczaka?
Spodobał mi się ten chłopak.
- Mądrej głowie dość dwie słowie - skwitowałem. - Masz jeszcze pół talara, kup, co powiedziałeś, i nie zapomnij o drugiej butelce dla siebie.
Wróciłem do izby. Zakonnik dalej siedział na swoim miejscu, ale wyprostował się nieznacznie, jakby zdjęto mu z pleców jakiś ciężar. Zrozumiałem, że zaczął już mieć wątpliwości, czy dobrze pojąłem treść listu.
Odszukałem oberżystę. Człeczyna zaszył się w mysiej dziurze, było widać aż nadto wyraźnie, iż martwi go obecność bandy rzezimieszków, którzy niewiele jedzą, płacą tylko za najpodlejsze wino, a gotowi zdemolować gospodę z lada jakiej przyczyny. Prawieni pożałował biedaka; fakt, parszywą knajpę prowadził, lecz daleko nie aż tak parszywą jak jego dzisiejsi goście. Puściłem w niepamięć szklankę wina, której koniec końców mi nie dano.
- Pokój, gospodarzu - zażądałem. - Najlepiej w przyzwoitym sąsiedztwie, jeśli łaska. Mieszka u ciebie ktoś obyty? Nie o takich sąsiadach myślę. - Uczyniłem nieznaczny gest ku środkowi izby.
- Mogą być zakonnicy, o, jeden tutaj siedzi - rzekł ponuro. Tylko oni zostali, inni goście uciekli. Bo ci tutaj, o, pan ich widzi, hałasują od samego rana. Od samiuśkiego rana.
Ze współczuciem skinąwszy głową, wziąłem klucz od pokoju i poszedłem po schodach na górę. Lecz zamiast do drzwi, których numer mi powiedziano, podszedłem do następnych, spod których sączyło się światło. Zapukałem lekko i prawie natychmiast otworzył mi człowiek w szarym habicie z kapturem.
- Proszę mi przebaczyć - zacząłem - lecz szukam...
- Przebaczam, wchodź już - powiedziała, zsuwając kaptur na plecy.
Domyślałem się przecież. Lecz jednak mnisi habit na ciele baronowej Sa Tuel wydał mi się czymś najbardziej nienormalnym w świecie.
- Daruj mi, baronowo - powiedziałem cokolwiek niewyraźnie - lecz nie umiem zachować powagi...
Urwałem, bom dojrzał w kącie drugiego norbertanina. Zakonnik ów, bardzo ukontentowany z jakichś przyczyn, zakasawszy habit, siedział na krześle z jedną nogą podciągniętą pod siebie. W dłoni miał kosztowny grzebień, którym rozczesywał długie rude włosy, w zębach zaś trzymał dwie złote spinki i szpilkę.
- Proszę mi wyjaśnić, co się tutaj dzieje - rzekłem z kamienną powagą.
- Przed półtoragodziną nieznana nikomu dama w poszóstnej karecie zajechała pędem na dziedziniec przed pocztą, kazała przeprząc konie, a następnie popędziła dalej traktem. Wkrótce potem nadjechała śliczna pokojówka tej damy, wzbudzając powszechną sensację, albowiem siedziała w siodle po męsku, w rozerwanej dla wygody sukni. Dopytawszy się o właścicielkę karety, dziewczę wzięło świeżego konia i pognało jej śladem, jakby wszyscy diabli mieli tu nadciągnąć ze stolicy. Trzy kwadranse później do gospody zawitali mnisi z pobliskiego klasztoru, jest tu bowiem, o milę, klasztor norbertanów. Oto i cała historia.
- Czy ktoś ściga ową tajemniczą damę i jej wierną pokojówkę? - zapytałem, siadając.
- W tym rzecz, kawalerze. Otóż owa dama podjęła się wypełnić pewne ważne zadanie.
- Nie wypełniła go.
- Niestety nie.
- Któż ją zatem ściga?
- Zapewne ci, których okłamała, zaraz po powrocie z ważnego spotkania z mężczyzną bez serca, honoru i sumienia. Z mężczyzną...
- No, no - rzekłem. - Wystarczy zupełnie. Pozostawmy sumienie w spokoju, co do reszty niech będzie zgoda... Wice to nie byli twoi ludzie? Ci trzej albo czterej, z którymi spotkałaś się na starym trakcie, przy rzece.
- Moi i nie moi... Egaheer. Miałam powiadomić ich o wyniku spotkania z tobą, by mogli działać zależnie od okoliczności.
- A jakież to działania mieli podjąć? - badałem.
- Mieli powiadomić... pewnego człowieka, albo raczej jego wysłannika. O twojej zgodzie lub jej braku Milczałem przez długą chwilę, bom już wiedział, że trafnie rozpoznawszy aktorów przedstawienia, nie wszystkim właściwe przypisałem role, choć myliłem się bardzo nieznacznie. Lecz Sa Tuel wyjaśniła mi właśnie, dokąd to posłano sługę-pikiniera, którego wybadać miała Melania. Korciło mnie teraz, by zapytać o parę rzeczy wprost, lecz to nie wchodziło w rachubę. Rozmawiałem z kobietą, która nigdy jeszcze i nikomu nie powiedziała prawdy. Całej prawdy.
Zmilczałem, że znam tożsamość bladego szlachcica z Valaquet Lecz nie mogłem udawać, iż w ogóle go nie dostrzegłem. Próbowałem przecież posłać Mel na przeszpiegi, a ta bez wątpienia powiedziała o wszystkim swojej pani.
- Powiadomić człowieka - powtórzyłem. - Czy bladego szlachcica z gospody "Przy Gościńcu"? Kto to jest?
- A właśnie - zmarszczyła brwi. - Melania mi mówiła, iż kazałeś jej szpiegować jakiegoś podróżnego... Dowiedziałeś się, kto to?
Milczałem. Zerknąwszy na Mel, zobaczyłem, że skończyła układać kok. Przeszyła go złotą szpilką.
- Nie dowiedziałem się.
- Ale coś wzbudziło twoje podejrzenia? - indagowała. Zdaje mi się, że łączysz tę osobę ze mną? Dlaczego? Znów milczałem.
- Dosyć tego, Renato - rzekłem wreszcie. - Teraz ja będę pytał. Ci ludzie, czy też raczej owo stado na dole?
- Ariergarda - odparła, wzruszając ramionami. - Musiałam liczyć się z twoją odmową, więc kupiłam paru sprzymierzeńców... Czy to dziwne?
- Nadal nie rozumiem.
- Boś skapcaniał, mówiłam ci to już dzisiaj! - rzekła bardzo stanowczo.
Mel z ogromną wprawą udawała, iż niczego nie słyszy, a nawet że w ogóle jej nie ma.
- Okłamałam siepaczy Egaheer, ale przecież prawda szybko wyjdzie na jaw i oni zaraz tutaj będą, pędząc moim śladem. Nie zagrzeją miejsca w gospodzie, gdzie mieszkają tylko trzej mnisi, lecz pojadą dalej, za karetą. Zabiją stangreta i starą służącą, lecz baronowej nie znajdą.
- Czy nie wrócą wiec tutaj?
- Nie wrócą, bo po drodze spotkają stado, o które mię pytałeś.
- Lecz odniosłem wrażenie, że mnich... że twój człowiek na dole nie chciał być przez nich poznany?
- Oczywiście, bo to on ich wyszukał i opłacił, na mój rozkaz. Nie mogą wiedzieć, że w tej gospodzie mieszkają ich zleceniodawcy, poprzebierani za mnichów. Bo co będzie, gdy żołnierze Egaheer wygrają bitwę i wyduszą z pojmanych jeńców prawdę?
- Ci na dole to w samej rzeczy barany idące na rzeź. Nie wykonają zadania, nawet jeśli spróbują je wykonać - oceniłem. Nie znają się nawzajem. Nie są dowodzeni.
- Nie mogą się znać, bo jednolita grupa wzbudziłaby podejrzenia u takich ludzi jak ci, co mnie ścigają. A nie miałam możliwości ani czasu, by nająć kogoś lepszego niż zwykłe rzezimieszki. Och, teraz ja mam tego dosyć! - powiedziała ze złością. - Czego pan w ogóle tutaj szuka? Po coś pan jechał za mną? Chcesz zobaczyć, co mi zrobi Egaheer?
Potrząsnąłem głową.
- Nie, baronowo. Ty i ja winniśmy...
- Czekaj! - przerwała mi gwałtownie. Uniosła rękę i nasłuchiwała.
- Tętent - rzekła. - Słyszysz? Mel, a ty?
Istotnie, zza okna dobiegało coraz wyraźniejsze dudnienie J końskich kopyt uderzających o drogę. Kobiece głowy skryły się w mnisich kapturach i ostrożnie zbliżyły do okna. Zza zasłonek l widać było podwórze, na które przed półgodziną zajechał kawaler Del Wares, rzekomo goniący karetę... Rzekomo, albowiem teraz mi pokazano, jak wygląda prawdziwy pościg. Gdzieś niedaleko w ciemnościach rozbrzmiał kwik konia, później zaś chrapanie i rzężenie, jednocześnie na podwórze wpadli trzej jeźdźcy na spienionych, zmordowanych wierzchowcach. Pierwszy w pędzie zeskoczył z kulbaki i pognał do stajni, nie oglądając się na obsługę poczty; drugi pobiegł ku drzwiom gospody, zapewne po to, by zasięgnąć wieści. Trzeci czekał na towarzysza, który właśnie wyłonił się z mroku - pieszo, bez kapelusza, w zakurzonym i porwanym odzieniu. Był to wielki i ciężki mężczyzna; bez trudu pojąłem, dlaczego to akurat pod nim padł koń.
Ci czterej ludzie otwarli na mych oczach wrota piekieł - bo to właśnie piekło rozpętało się na podwórzu przed pocztą. Ten, co pobiegł do stajni, wyszedł zaraz, prowadząc osiodłanego wierzchowca - łatwo zgadłem, iż był to konik przysposobiony przez stajennych dla kawalera Del Wares... Rezolutny chłopczyna, którego kieszeń zasiliłem sztuką srebra, biegł protestować, lecz zdzielono go szpicrutą przez łeb, tak że uciekł z krzykiem, oblawszy się krwią. Prowadzący zwierze mężczyzna krzyknął coś do swoich towarzyszy, wskoczył na siodło, spiąwszy konia przesadził koryto przy studni, wypadł na drogę i zniknął w mroku, zostawiając za sobą tylko cichnący łomot kopyt. Pozostali trzej - bo ten, co wbiegł do gospody, już wrócił - odepchnąwszy stajennych, sami ruszyli wybierać i siodłać wierzchowce; czynność ta zajęła im najwyżej dwie minuty. Zamigotały monety, ciśnięte w błoto przy studni i trzej jeźdźcy na łeb na szyję pognali śladem tego, któremu byłem uprzejmy przygotować konia. Tętent oddalał się szybko, wreszcie ucichł.
Spokój na podwórzu przed gospodą zdał mi się nierzeczywisty. Nawoływania i krzątanina przestraszonych stajennych nie mogły być nawet echem tego, co działo się przed chwilą.
- Odwykłem - rzekłem niemal bezwiednie. - Czegóż ty chciałaś ode mnie, baronowo? Dziś już nie umiałbym mierzyć się z takimi ludźmi... Egaheer mnie nie potrzebuje.
- Głupiś, Del Wares - odparła, prawdziwie zrezygnowana.
- Przecież to Ewangeliści - powiedziałem, bo tak właśnie, szyderczo i kpiąco, Egaheer nazywała swych przybocznych gwardzistów.
- Tak, to oni. I cóż?
Znów zsunęła z głowy mnisi kaptur, uwalniając pierścionki złotych włosów. Obróciła się ku mnie i miałem jej twarz tuż przed swoją. Z najmniejszej odległości mogłem badać linie łuków brwi, oglądać wygięte rzęsy, delikatne nozdrza i usta, których wykrój nie pozostawiał nic do życzenia. Poczułem oddech, gdy uniósłszy głowę, pytała:
- Co cię opętało, powiedz mi? Dlaczego nie chcesz wrócić? Czy naprawdę obchodzą cię tylko plony z twoich pól? Twoje miejsce jest na czele tych ludzi, takich ludzi. Lecz wolisz liczyć snopy. Co za człowiek.
Za oknem, na podwórzu, pojawiać się zaczęli najemnicy pani Sa Tuel. Podpici bądź całkiem pijani, wciąż nieufni i wrogo wzajem nastawieni. Widziałem zupełnie wyraźnie, że do tych ludzi z najwyższym trudem dociera oczywista prawda, iż zostali opłaceni przez tę samą osobę i mają razem wypełnić zlecone zadanie.
- Twierdzisz, żem skapcaniał - powiedziałem niegłośno. Lecz ty sama, cóż stało się z tobą? Na litość boską, baronowo, cóż takiego obiecujesz sobie po tych indywiduach? Wynik walki może być tylko jeden. Uciekaj stąd. Twoi prześladowcy wkrótce wrócą.
- Liczę, że ci tutaj zdołają zabić jednego albo dwóch - odparła, jeszcze bardziej zbliżając twarz do mojej, tak iż prawie zetknęliśmy się ustami.
- To i tak za mało, bo dwaj pozostali...
- Poradzę sobie z jednym. Kula jest kulą. - Lecz drugi?
- Drugiego zabijesz ty. Nie wiedziałem, co odrzec.
- Oszalałaś.
- Więc pozwolisz mnie skrzywdzić?
- Nie wypowiem wojny Egaheer. Cofnęła się gwałtownie.
- Mam cię dosyć, Del Wares - powiedziała. - Rób, co chcesz, ale zejdź mi wreszcie z oczu, bo uczynię coś... godnego pożałowania. Wynoś się pan z mojego pokoju. Zawołałam cię tu, bo nie chciałam, byś wpadł w oko żołnierzom Egaheer.
- Doprawdy, baronowo, zasłużyłaś na wszystko, co cię spotka.
- A tak, zasłużyłam! - zawołała, nie bacząc, że może ją usłyszeć ktoś postronny. - Zasłużyłam, bo ufałam człowiekowi, który ma mnie za nic, choć wciąż jeszcze oddałabym życie za niego, gdyby tylko zażądał! Idź pan stąd!
W milczeniu skierowałem się ku drzwiom.
- Jedna prośba - rzekła za moimi plecami. - Tak jest, jeszcze jedna prośba, już ostatnia. Zabierz ze sobą, kawalerze, to dziecko. Oto wierna istota, która nie musi dzielić mego losu. Niech znajdzie dobrą opiekę.
Odwróciłem się, spoglądając na dziewczynę. Lecz przestraszona pokojówka milczała, coraz szerzej otwierając oczy.
- Ale ja... nie pójdę bez pani - powiedziała.
- Życzę sobie tego, więc pójdziesz.
- Nie, nie pójdę.
- Sprzeciwiasz mi się?
- Tak, sprzeciwiam! - odparła służąca ze łzami w oczach, lecz zarazem ze stanowczością, której źródeł trudno było dociec w roztrzepanym, wiecznie uśmiechniętym i przymilnym stworzeniu. - Sprzeciwiam się pani, tak!
- Nie wierzę własnym uszom - powiedziała baronowa Sa Tuel. - Czy moje słowo już nic dla nikogo nie znaczy? Nawet dla służby?
- Pani myśli... że prosta dziewczyna nie może mieć honoru? Jak mogłabym panią zostawić? - pytała tamta z płaczem, klękając na podłodze i składając dłonie niczym do modlitwy, która to pozycja bardzo pasowała do habitu. - Ja zostanę z panią wszędzie... i wszędzie za panią pójdę!
"I tak oto, Del Wares" - rzekłem sobie - "oglądasz jedną z owych wzruszających scen, które łamią wolę upatrzonych ludzi. Winszuj sobie waszmość, żeś nauczył się omijać takie wilcze doły".
- Proszę mi darować - rzekłem ozięble i cokolwiek szyderczo - lecz czas nagli. Wkrótce przybędą tu ludzie ze szpadami, pistoletami i całym tym okropnym wojennym rynsztunkiem; nie życzę sobie wejść z nimi w styczność.
- O Boże, pan nie ma serca!
- Ty zaś nie masz rozumu, słodka Mel... A zatem: idziesz czy zostajesz?
- Wstań, Melanio - powiedziała pani Sa Tuel. - Pan Del Wares zgubił nie tylko serce, przede wszystkim zaprzepaścił gdzieś maniery właściwe jego urodzeniu. Gotów tu kląć po żołniersku lub zabawiać nas grubymi dowcipami. Pomyliłam się i zmuszona jestem cię przeprosić; niepodobna, by ktoś taki wziął cię pod opiekę.
- Wiec mogę z panią zostać?
- Tak, pozwalam.
Dziewczyna wydała stłumiony okrzyk radości.
Stojąc blisko ściany, uczyniłem mały krok wstecz i, oparłszy się wygodnie, obserwowałem całą scenę z założonymi rękami. Trudno zresztą powiedzieć, żem ją obserwował, bo raczej tylko spoglądałem przed siebie, myślami będąc gdzie indziej. Piękna Sa Tuel powiedziała coś jeszcze, wyniośle i z pogardą, na jaką zasługiwał ktoś bez serca i manier, alem nie słuchał.
- Czy pan rozumie, kawalerze, co do niego mówię?
- Nie, to za chwilę, za krótką chwilę, jeśli łaska - odparłem z roztargnieniem i, uniósłszy wzrok, mogłem delektować się wyrazem osłupienia na twarzach obu kobiet. - Mam szczególne wrażenie, iż nie kłamałaś, Renato. Czy choć raz w życiu możesz powiedzieć mi prawdę? Całą prawdę.
- Czy mogę... powiedzieć prawdę?
- Tak, prawdę.
- Ale jaką prawdę?
- Ten młodzieniec w gospodzie ,,Przy Gościńcu", chorobliwie blady przybysz z Valaquet... Poseł księżnej Se Potres. Wyzwałem go. Odmówił, kryjąc się za swoim poselstwem.
- Jest posłem księżnej Se Potres?
- Tak powiedział.
- Ale... Więc rozmawiałeś z nim?
Potrafiła udawać, jak nikt inny na świecie. Lecz jednak nie mogłem oprzeć się wrażeniu, że tym razem to nie jest gra. Już wtedy, gdym po raz pierwszy wspomniał o bladym szlachcicu.
- Widzisz wiec, że niczego nie ukrywam - rzekłem. - Ten człowiek próbował wybadać, kto zajmuje najlepsze pokoje, i w ten sposób dowiedziałem się, że mieszkasz w zajeździe,,Przy Gościńcu". Potem, gdy Melania zniknęła - a nie mogłem wiedzieć, żeś ją wezwała do siebie - poszedłem upomnieć się o pokojówkę. Żywiłem obawy, iż wyrządzono jej krzywdę.
- Pan poszedł upomnieć się o mnie?
- Zdaje mi się, Melanio, że przeszkadzasz w rozmowie - surowo napomniała Sa Tuel, nakazując pokojówce gestem, by usiadła na krześle, które zajmowała wcześniej.
- Oczywiście, moja głupiutka, że poszedłem upomnieć się o ciebie - odparłem. - Być może nie mam serca i gustuję w grubych dowcipach, lecz jeszcze nigdy nie opuściłem sojusznika. Cóż dopiero mówić o ładniutkiej sojuszniczce...
- Do stu diabłów, Del Wares! - rzekła piękna baronowa, nawiązując chyba do sposobu, w jaki klną żpłnierze. - Rozmawiasz pan ze służbą czy ze mną? Naprawdę, pobyt na wsi źle służy...
- Przestań już - uciąłem z całą stanowczością. - A zatem? Co łączy posła księżnej Se Potres z baronową Sa Tuel?
- Nic zupełnie.
- Czy ten człowiek miał spotkać się ze mną, gdybym wrócił pod rozkazy Egaheer?
- Nic podobnego. Skąd taki domysł? Ach, prawda... - rzekła, siadając, i nieomal ujrzałem, jak w zmrużonych oczach przewija się cały ciąg przypuszczeń i skojarzeń, gdy śledziła domniemany tok moich myśli. - Nie! Daję ci moje słowo!
Uczyniłem skąpy gest rękami: "no więc?".
- Jeśli wiedział - rzekła - iż zatrzymam się w tej gospodzie, to w każdym razie ja o nim nic nie wiedziałam. I nadal nie wiem! Ale... człowiek z Valaquet? Akurat tu i teraz? To nie może...
- ...być zbieg okoliczności - dokończyłem z największym spokojem.
Doprawdy, jeśli kryła się w tym jakaś intryga, to nie stała za nią moja złotowłosa interlokutorka. Przeczucie, które miałem - przypuszczenie - przerodziło się w całkowitą pewność. Renata Sa Tuel nie umiała udawać przede mną jednej tylko rzeczy, a mianowicie owej radości, z jaką rzucała się w wir wszelkich intryg; radości będącej prawie zmysłową rozkoszą, że oto właśnie wydano jej wojnę, zastawiono pułapkę, sieć... Nienawidziła i bała się tylko jednego: jasnych, klarownych sytuacji, gdzie potrzebne było zdecydowane a prostolinijne działanie. Le.cz to przecież dlatego tak wyborną przed laty stanowiliśmy parę, dopełniając się wzajem, tworząc całość, jak awers i rewers monety. Pojąłem w nagłym olśnieniu, dlaczego Egaheer tak usilnie chciała mnie odzyskać. Przecież nie dla jednego zadania, choćby i trudnego, ważnego... Gdy odszedłem, utraciła nie jednego sługę, lecz dwoje. Bez kogoś takiego jak kawaler Del Wares Renata Sa Tuel była prawie bezużyteczna. Genialne gry, które obmyślała, miały wartość towarzyskich łamigłówek, jeśli brakowało dla nich wykonawcy.
- Przecież odnalezienie hrabiego Se Rhame Sar... i cały ten szalony plan związany z Valaquet - rzekłem, 7 trudem hamując wesołość, która mnie ogarnęła mimo powagi sytuacji - to twój pomysł. To nie Egaheer wymyśliła. Czyżbym się mylił, Renato?
- Ach... No, tak - powiedziała. - To teraz nieważne. Posłuchaj, co zrobimy...
- Zrobimy?
Patrzyła zdziwiona, albowiem już zdążyła przyjąć za pewnik, że działamy razem, stoi przed nami wspólne wyzwanie, a skoro tak, to jeźdźcy mordujący właśnie jej służbę w karecie, wysłani za nimi obwiesie, norbertańskie habity oraz cała reszta to zadanie dla pana Del Wares. Ona, Renata Sa Tuel, musi teraz odkryć lub potwierdzić tożsamość dziwnego człowieka z Valaquet, wykorzystać go przeciw czemuś albo komuś, bo przecież ktoś albo coś pragnęło uderzyć w nią, poprzez niego, więc należy ten atak obrócić sobie na korzyść...
- Bardzo wątpię, by pytał o mnie - powiedziała i zobaczyłem wyraźnie, iż w ogóle nie słuchała, co mówię. - Ten człowiek nie mógł działać z polecenia Egaheer, a tym samym nie mógł wiedzieć ani nawet przypuścić, że zatrzymam się "Przy Gościńcu". To zupełnie wykluczone, by nasz blady młodzieniec z Valaquet wypytywał o mnie. Po co zresztą?
- Czy ci czterej jeźdźcy nie jemu właśnie mieli przekazać wiadomość o powodzeniu lub niepowodzeniu twojej misji?
- Tego nie wiem. Nie! Gdyby był narzędziem Egaheer... Ale nie jest nim.
- Skąd ta pewność?
- Bo wiedziałabym o tym. Nie bądźże naiwny, Del Wares. Wiem o wszystkim, co robi i co mówi Egaheer. Mogła wysłać bądź otrzymać wiadomość, której treści nie znam... Ale to zupełnie wykluczone, bym nie wiedziała o kimś takim!
- Szpiegujesz Egaheer?
- No... czyś oszalał? Oczywiście, że tak! Jak inaczej mogłabym jej służyć? - zapytała z lqgiką, o zasadach której nauka zupełnie milczy. - Och, przestańże wreszcie i pozwól mi pomyśleć! Czy nie widzisz, że ten twój szlachcic pytał wcale nie o mnie?
- A o kogo?
- O nią - orzekła pewnie.
- O nią?
O Egaheer.
- Daruj - powiedziałem. - Co Egaheer mogłaby robić w gospodzie "Przy Gościńcu"?
- Czekać na wiadomość, oczywiście.
- Nie, doprawdy, posuwasz się za daleko... Rozumiem, że Egaheer pragnie mnie odzyskać. Ale czy aż tak, by nadzorować cię osobiście?
- Mój biedny Del Wares - powiedziała. - Egaheer to przecież kobieta.
- W żadnym razie - rzekłem stanowczo. - Kogóż więc uwiodłeś? Mężczyznę?
Na to jedno nie byłem gotów. Gdyby w środek izby trzasnął piorun, nie przeraziłbym się bardziej. Na litość boską! Więc ona o tym wiedziała.
- Jeśli ci własne życie niemiłe - rzekłem cicho, ocierając pot z czoła i wskazując Melanię - to miej na względzie chociaż to dziecko... O czym jeszcze chcesz rozmawiać przy służbie? Wyjdź stąd, Mel. Idź do izby na dole, idź nawet do piekła, dokądkolwiek... Wszystko będzie dla ciebie lepsze niż to, co mimowolnie możesz tu usłyszeć.
- A cóż takiego może tu usłyszeć? Przecież to właśnie Melania powiedziała mi o... twojej męskiej przygodzie.
Nie wierzyłem własnym uszom.
- Ty, Melanio?
Renata klasnęła lekko w dłonie.
- Tak, Melania. Boś zawsze wolał sypiać z moją pokojówką niż ze mną. I nie uwierzysz, gdy ci opowiem, co potrafi wygadywać po równo pijany i zaspokojony mężczyzna, spełzający z łóżka na podłogę... Czy możesz mię teraz wysłuchać? Słuchaj zatem, bo wiem już wszystko, co wiedzieć trzeba. Słuchasz?
- Słucham - rzekłem, nie dodając wszakże: "lecz nie myślę".
- Trzeba ją ostrzec, o ile nie jest jeszcze za późno. Ktoś wiedział, że Egaheer pojawi się w tej gospodzie. Szlachcic, o którym mówisz, na pewno nie jest posłem wicekrólowej Wanesy, albo raczej nie tylko posłem.
- Kim jest zatem?
- Wysłannikiem naszej królowej śniegu.
- Hrabiny Se Rhame Sar?
- O lodowej magii Valaquet wiadomo bardzo niewiele. Egaheer zawsze omijała tę prowincję, czy to cię nie uderzyło? Ścisłe związanie Valaquet z koroną Egaheer uznaje za rzecz najwyższej wagi, a zarazem działa tak ostrożnie jak jeszcze nigdy dotąd. Nie chce wejść w skórę pani Atheves ani w skórę księżnej Wanesy, ani nikogo stamtąd. Nie posłała nawet swoich ludzi. Dopiero teraz ty miałeś jechać... Czego boi się Egaheer?
- Tylko nielojalności - powiedziała siedząca w kącie izby Melania. - Tylko tego się boję. No i jeszcze całej starej magii Valaquet, bijącej od jednego człowieka, bladego, zimnego jak ryba, który jest niczym strzelnica w murach twierdzy. Przez to małe strzelnicze okienko miotane są ciężkie pociski i gdy wreszcie dosięgną celu, moja siła rozleci się na wszystkie strony świata, a wtedy przez dwa lub trzy wieki nie pozbieram tego do kupy. Oto, czego się boję.
Patrzyłem na Renatę Sa Tuel, ona zaś patrzyła tylko na mnie. Nie wiedziała. Żadne z nas nie wiedziało, że Melania umarła... lub gorzej: właśnie umiera. Od jak dawna?
- Szkoda, że musiałam właśnie teraz... - rzekła Egaheer niewyraźnie. - Lecz twoja pokojówka, Sa Tuel, walczyła ze mną tak zaciekle, że z najwyższym trudem utrzymuję ją w jednym kawałku. To ciało gotowe spaść ze mnie... lecz nie szkodzi. Och, moja droga Sa Tuel, od dawna już mam cię dosyć... Podejdź tutaj.
Zmusiłem się, by spojrzeć w kąt pokoju. Z nosa, ust i uszu Melanii spływały strużki krwi. Przez chwilę widziałem jej oczy,, i to wciąż były oczy małej pokojówki, która gdzieś tam w głębi myślała i męczyła się, wiedząc, że kona... To, co przygniotło jej duszę, powiedziało:
- Och, znów głupstwo! Niepodobna nad tobą zapanować... Obudźże się, Del Wares. Trzymam cię z całej siły, ale musisz mi pomóc, bo umrzesz. Potrzebuję cię, bo sama nie dam rady. Obudź się, kawalerze! Najwyższa już pora, obudź się!

VI


Budziłem się, jakbym wstawał z grobu. Widziałem, jak doktor i wierny Aluoin pochylają się nade mną, próbując snadź zrozumieć, co mówię. Najpierw nie umiałem wydobyć głosu, lecz wkrótce dopiąłem swego.
- Hałas... - rzekłem słabo. - Gwar, muzyka... Broń... Chcę... moją szpadę... do ręki.
Lekarz i sługa wymienili spojrzenia.
- Nie majaczę i życzę sobie... byście zrobili, co mówię... Aluoin, mój chłopcze... przynieś mi szpadę zaraz. Wkrótce... ktoś tu przybędzie, kobieta... Powie wam pewne słowo: Egaheer. Macie zrobić wszystko, co wam każe...
Czułem, że znowu zaczynam tracić świadomość. Przeklęty konował znacząco potrząsał głową; oto człowiek, który zawsze wie swoje. Lecz Aluoin chyba pojął, że powiadam coś istotnego, choć bełkotliwie i słabo.
- Aluoin... przepędź doktora... i zrób, co powiedziałem... Pamiętaj: Egaheer...
Znów zasnąłem albo raczej zemdlałem, ale - dzięki Bogu - było to omdlenie czarne niczym sama śmierć. Nie pędziłem donikąd gościńcem, nie strzelałem do przyjaciela i nie oglądałem oczu martwej za życia pokojówki. Zdaje mi się tylko, żem płakał, lecz nie umiem powiedzieć, skąd się wzięło owo przekonanie.
Najpierw posłyszałem daleką muzykę. Ach, muzykę!... Czyniono, za pomocą instrumentów, niemiłosierny wręcz hałas; najpierw był to hałas odległy, lecz przybliżał się, napływał, potężniał... Tym ludziom najwyraźniej przykazano "Grajcie głośno!",, potem "Głośniej!" i znowu "Jeszcze głośniej!", aż muzyka zyskała wymiar kakofonii, bo każdy myślał o tym jedynie, by potężniej dąć albo bębnić. Uczyniwszy słaby ruch ręką, bom chciał zakryć sobie porażone uszy, poczułem, iż trzymam szpadę. O, do diabła, żaden mężczyzna nie zapomni przecież dotyku oręża, ciężaru trzymanego w dłoni pistoletu; smukłej rękojeści rapiera - tak samo jak nie zapomina się kształtu piersi kobiecej. Zresztą... pierś kobiecą też trzymałem, co ja mówię trzymałem; miętosiłem z finezją godną drwala rąbiącego pień dębu! Otworzywszy oczy, nie ujrzałem chwała Bogu doktora; zamiast niego w głębi pokoju zobaczyłem plecy muzykantów - walących w bębny, piszczących na jakichś fagotach i fujarach; były też chyba skrzypce, lecz wcale ich nie słyszałem. Przytknięto mi do ust kielich i poczułem smak znakomitego wina, lecz nie mogłem przełknąć. Zakrztusiłem się, bo zupełnie naga kobieta wlewająca mi trunek do gardła powiedziała "Nareszcie!", odsunęła naczynie i trzasnęła mnie w gębę, aż łzy zakręciły mi się w oczach. Byłbym gotów przeszyć ją trzymaną szpadą, alem ujrzał dziwny garb pełznący pod kołdrą od dołu łóżka ku środkowi, gdzie łączyły się nogi kawalera Del Wares; zaraz potem doznałem wielce szczególnego, dostępnego tylko męskiej płci uczucia i mogłem modlić się co najwyżej, by pod kołdrą była druga kobieta, nie mężczyzna.
- Och, nareszcie! - powtórzyła Renata Sa Tuel, przemocą odrywając moją dłoń od swej piersi. - Muszę powiedzieć, drogi, że niewiele, a byłbyś zgniótł...
Ogarnęła mnie nagła senność, lecz inna kobieta, poważna szatynka w średnim wieku, bardzo wysoka, niepiękna, ale również niebrzydka, odsunęła Renatę Sa Tuel, po czym rzekła:
- Nie zasypiaj, Del Wares! Tu i teraz! Jesteś tu i teraz, nie gdzie indziej! Słyszysz muzykę, czujesz smak, dotykasz broni, a o innych sprawach nic nie powiem, dość, że bawisz się niczym satyr... Nie zasypiaj, słuchaj mnie, Del Wares!
- Słucham... - powiedziałem z zamkniętymi oczami, lecz nie była to prawda, bo muzyka dokądś odpływała i czułem, że błoga cisza jest tuż obok, dość sięgnąć ręką. Lecz sięgnąwszy, znów dotknąłem nagiego kobiecego ciała. To nie było równie miłe jak cisza, lecz pogodziłem się z losem.
- Del Wares!
Jazgot muzycznych instrumentów powrócił z nową siłą.
- To na nic - usłyszałem głos baronowej. - Nie uratujesz go.
- No to go zastrzelę! - zawołała ze złością szatynka. Zaraz potem rozległ się przeraźliwy kobiecy krzyk, otwarłem oczy w samą porę, by mógł porazić je błysk z lufy broni; poczułem smagnięcie ognia na policzku. Muzyka zamilkła, przecięta hukiem wystrzału. Ujrzawszy czarne ślepie drugiej lufy pistoletowej, odepchnąłem piękną Sa Tuel i stoczyłem się z posłania na podłogę. Wciąż trzymałem szpadę, teraz pochwyciłem broń za klingę poniżej rękojeści i gdy kobieta z pistoletem w ręku przebiegła na moją stronę łóżka, cisnąłem.
- Mmm... - powiedziała, przymykając oczy i zaciskając zęby. - To boli... i będzie ślad... Tego śladu nie wybaczę, Del Wares.
Rąbnął o podłogę upuszczony bęben, jakiś muzykant zemdlał. Ludzie ci nie stali już tyłem do łoża, huk strzału sprawił, że złamali zakaz, jaki im zapewne wydano. Przeszyta na wylot szpadą kobieta odwróciła się ku nim i wskazała drzwi wiodące w głąb domu.
- Precz! Czekać na dalsze rozkazy. Muzykanci uciekli.
- Sa Tuel, wyciągnij to ze mnie - rzekła Egaheer, wskazując klingę, po której spłynęły pierwsze strumyczki krwi. - Znudziłeś mi się, Del Wares. Oto człowiek, którego nie obchodzi muzyka, kobiety i wino, ale niech no mu strzelą w łeb, a gotów wyskoczyć z grobu. Leżeć w mogile - to dobrze, być tam strąconym - źle. Lecz jesteś wreszcie tutaj? Nie zasypiasz?
- Nie zasypiam - rzekłem drewnianym głosem.
Chciałem wstać, lecz wyszło na jaw, że nogi mam jeszcze zbyt słabe. Melania, z włosami w największym nieładzie, wydostała się spod kołdry (bo to ona tam była, co zresztą poznałem wcześniej... lecz nie powiem, jakim sposobem), a następnie przy pomocy swej pani posadziła mnie na łóżku. Przyodziany byłem w podartą nocną koszule, przepoconą aż przykro powiedzieć.
- Gdzie jest Aluoin? - zapytałem, obejmując dłońmi głowę, która chciała mi pęknąć z bólu. - Niech każe przygotować posiłek... Nie do wiary, jak jestem głodny.
Złotowłosa baronowa z bezwstydem ladacznicy przemierzyła nago pokój i otwarła drzwi.
- Aluoin, twój pan zje posiłek. Każ przygotować i dla mnie. Ach, prawda, zaczekaj! Ten człowiek zemdlał, zabierz go stąd, proszę.
- I pilnuj - dodałem, gdy poczciwiec rozjaśnił się, widząc, iż przytomny siedzę na łóżku. - Pilnuj wszystkich, którzy tu byli... Nie chciałem mówić dlaczego. Aluoin wywlókł muzykanta za drzwi.
- Ubierz się, baronowo - powiedziała kobieta w zakrwawionej sukni. - I ty też, moja mała. Zalecam spacer po parku albo krótką przejażdżkę; pan Del Wares ma najlepsze konie w tym królestwie.
- Miałem - rzekłem gniewnie, jeszcze mocniej ściskając się za głowę.
- Pan Del Wares ma najlepsze konie! - powtórzyła podniesionym głosem. - Ale boli go głowa i nie będzie was potrzebował.
- Proszę mnie tak nie traktować - rzekła baronową.
- A dlaczego?
- Bo nie jestem służącą.
- Owszem, jesteś - powiedziała wyniośle Egaheer. - Odejdź teraz i nie wracaj, aż cię wezwę.
* * *
Zostaliśmy samL Masując .lekko skronie, próbowałem pozbierać myśli, lecz ból głowy, choć mijał powoli, wciąż był niezwykle dojmujący. Spoglądałem na wysoką kobietę przechadzającą się po pokoju, jednak na tle jasnych okien widziałem tylko czarną sylwetkę. Kotary, które wcześniej zaciągnięto, bym miał pófmrok i spokój, teraz leżały skłębione na podłodze. Ktoś je zerwał i przez długą chwilę zgadywałem, dlaczego po prostu nie rozsunął?...
- Czy wrócisz do mnie, Del Wares? Nic na to nie powiedziałem.
- Pytam cię!
- Najpierw chciałbym wiedzieć, co się stało.
- Nic. Cóż mogło się stać? Twój gospodarz z oberży "Przy Gościńcu" otruł cię na zlecenie pewnej... hm, osoby. Nie potępiaj go zbyt pochopnie, powiedziano mu, że to tylko proszek nasenny, a zarazem dano do zrozumienia, że dni jego córek są policzone, jeśli nie spełni żądania. Bardzo dzielny ten człowiek zrobił, co mu kazano, lecz odmówił przyjęcia pieniędzy, czy dasz wiarę, mój drogi Del Wares? Oto czasy, gdy ludzie z gminu noszą w sercach przymioty, jakich nie ma szlachta. Zawezwana służba przywiozła cię tutaj.
- Zostałem więc otruty?
- Tak, otruty.
- Z czyjego polecenia?
- Z polecenia twojego bladego szlachcica, oczywiście. Roześmiała się, marszcząc brwi. Zobaczyłem krętą strużkę na policzku. Łza... W tym ciele ktoś płakał. Być może błagał i krzyczał, nie będąc wcale słyszanym. Przez nikogo, tylko przez nią. Egaheer.
- Wszystko, co pamiętam... - urwałem, unosząc ku górze poranione nadgarstki obu rąk. - Ratowałaś mnie... po swojemu?
- Szukałeś śladów karety baronowej. Wróciłeś do oberży i usiadłeś w swoim pokoju. Piłeś wino, a następnie zasnąłeś. Trucizna zaczęła działać.
- Nie piłem tego wina.
- O, czyżby?
Nie wiedziałem, co rzec. Czy możliwe, bym zamyślił się tak bardzo... Lecz tak, to było możliwe. Któż pamięta o tak prostych czynnościach jak napełnienie trunkiem szklanki?
- Otruty... Więc tylko majaczyłem?
- O, nie tylko.
- Co to znaczy?
- To znaczy, że zatrzymałam życie w twoim ciele, bo gotowe było zeń ulecieć. Trudno powiedzieć, że żyłeś... Lecz istniałeś gdzie indziej. Majaki? A tak, lecz o tyle, o ile majakiem może być pobyt rozbitka na wyspie bezludnej. Ów rozbitek istnieje tam, ale gdy go zabraknie, nie będzie to miało żadnych następstw dla świata, albowiem nie istniał przecież w tym świecie, był nieobecny, choć prawdziwie istniał poza nim.
- W jaki sposób to zrobiłaś? - zapytałem, czując napływ najszczerszej trwogi, miałem bowiem straszne przeczucie. - W jaki sposób... sprowadziłaś mię... na ową wyspę bezludną?
- No, w jaki? - zapytała gniewnie. - Zastąpiłam twoje życie sobą! Musiałam wyjść niestety ze skóry tej głupiutkiej służącej i wleźć w skórę twoją! A fuj, nie każ mi o tym opowiadać! - zawołała z najszczerszym obrzydzeniem. - Przestawałeś już myśleć i czuć, mój Del Wares, więc pobudzałam twe zmysły, każąc ci czuć strach, głód, smak i gniew, zresztą wszystko, co czujesz zwykle, umysł zaś skłoniłam do myślenia. To niepojęte, ile czasu i starań kosztowało przywiedzenie cię do miejsca, w którym mogłam wreszcie sprawić, byś się zbudził!
- Byłaś... we mnie? - pytałem bezrozumnie i omal nieprzytomnie.
- Mości kawalerze - powiedziała, nie kryjąc irytacji - daruj, ale nie wiem, do których wspomnień ci tęskno? Co mam zrobić, spalić twoje stajnie? Czy wolisz, żebym znów weszła w ciało tego małego rudzielca? Ten pomysł akurat mam za całkiem dobry, czułam się tam wybornie nawet wówczas, gdy niemądre stworzenie nawet o mnie nie wiedziało; cóż dopiero, gdybym dała się poznać! Zdaje mi się, że nazbyt ją lubisz, tę swoją małą Melanię... A przyznam, że wielkie i niemiłe babsko, które teraz szamocze się we mnie, nader trudno utrzymać. To jakaś stara zakonnica, wciąż nosząca swoje dziewictwo, co oznacza same złe wróżby... Wiem na pewno, że Sa Tuel celowo sprowadziła mi tego potwora, chcąc mnie szczególnie udręczyć. Ledwie zresztą weszłam w to ciało, a już je pan uszkodziłeś, cóż to za los najpodlejszy!
- Dlaczego nie zabijasz tych kobiet? - zapytałem, nie kryjąc odrazy. - Możesz przecież kierować martwym ciałem równie dobrze jak żywym...
- Zabijam, lecz nie od razu, dopiero gdy tracą zmysły. Zabite nie wyją i nie czują strachu, ja zaś lubię być dotykana. Del Wares, chcesz mnie zobaczyć? - zagadnęła nagle, szerzej otwierając oczy. - Chcesz mnie zobaczyć prawdziwą? Zdejmę dla ciebie te skórę! O, więc nie chcesz? A dlaczegóż to, proszę, żądasz w takim razie, bym pomogła ci zrozumieć, w imię czego coś robię? Chcesz mnie poznać czy nie chcesz? Raz widziałeś, chociaż pokazałam tylko trochę... Przypomnieć ci, co widziałeś? Oto czeka gotowe łoże, jakaż to okazja rzadka, tylko powiedz!
Poczułem dreszcz.
- Więc lepiej nie pytaj o nic - powiedziała ze śmiechem. Nie dalej jak dziś rano gryzłam twoje ręce i piłam twoją krew, szukając w niej trucizny... Jeszcze przed godziną sączyłam ci w żyły swoją ślinę... Jeszcze przed kwadransem robiłam wszystko, by rozbudzić twoje zmysły i sprowadzić cię do rzeczywistości, bo w oczyszczonym z trucizny ciele twój umysł wciąż pragnął żyć osobnym życiem... Nie wiem, po co to wszystko robiłam.
Przystanęła przede mną i ujrzałem, że się namyśla.
- Ja naprawdę nie wiem, Del Wares - rzekła z wielkim skupieniem i powagą, gryząc usta i patrząc mi w oczy. - Podobały mi się twoje marzenia... Wiem, co zrobię: spalę twoje stajnie, ale najpierw użyję czterech koni, by rozdarły urodziwą Sa Tuel. Chodźże! - powiedziała, wielce uradowana.' - Tak zrobimy, no chodźże już!
Z przerażenia głos uwiązł mi w gardle, bo jednej tylko rzeczy nie umiała: żartować. Szła ku drzwiom i widziałem, że jeśli je otworzy, to mój dom w następnej chwili stanie się miejscem strasznej kaźni, piekłem i pogorzeliskiem. Doświadczyłem już takich rzeczy. I zatęskniłem naraz do owego... istnienia na wyspie bezludnej, które było moim udziałem, gdym leżał powalony trucizną.
Drzwi otwarły się, zanim do nich doszła, i stanął w nich Aluoin, niosąc odzienie swego pana, cudem wyrwanego z ramion śmierci. Ujrzawszy idącą, zmieszał siei przestraszył; chciałem wołać "Uciekaj, chłopcze!", alem nie zawołał... Z bulgotliwym charkotem, którego nie mogło wydać normalne ludzkie gardło, pochwyciła służącego i wyrwała mu ramie, odrzucając ciało na lewo, rękę zaś na prawo. Niesione szaty upadły na podłogę; przekroczyła je i poszła dalej, lecz zaraz wróciła. Coś strasznego działo się z kobiecą twarzą, nad którą władzę miały dwie istoty naraz: przerażenie i szaleństwo bezwolnej kobiety krzywiły usta w grymasach, które niczego nie mogły oznaczać, bo kładł się na nich uśmiech demona. Mięśnie policzków drgały w rytmie zadowolenia i spazmów trwogi. Osłupiały Aluoin siedział sztywno pod ścianą, spoglądając to na swego pana, to na oderwane ramię; podpełzł doń niezręcznie i wziąwszy do ręki, jął przymierzać do barku, w którym straszna rana prawie nie krwawiła. Widywałem już takie rzeczy, najczęściej w bitwach, gdy okaleczeni przez armatnie kule ludzie nie czuli najpierw bólu i pomimo najgorszych ran wcale nie broczyli krwią... Poczułem wilgoć w oczach, patrząc na wiernego służącego, który odpowiadał nieśmiałym spojrzeniem, jakby prosił o przebaczenie, że zajmuje się oto czymś tak pospolitym jak przytwierdzanie własnej ręki do ciała, zamiast przynieść mi do łóżka ubranie. Nie śmiał prosić, bym mu dopomógł, więc spoglądał tylko niemądrze i bezradnie jak dziecko. A jednak pomogłem mu... Egaheer pochyliła się nad nieszczęśnikiem i jęła wyłamywać drugą rękę, nie bacząc na krzyk i nieporadne próby obrony, albowiem Aluoin pojął wreszcie, że jest już nie tyle nawet mordowany, co rozszarpywany na kawałki. Lecz przy łóżku leżał pistolet, który upuściła, gdym ją przeszył szpadą. Służący, trafiony w środek czoła, targnął się i zastygł w bezruchu. Potwór zostawił ciało i zwrócił się ku mnie. Czekałem z dymiącym pistoletem, mając w sercu grozę, nienawiść i przeczucie śmierci.
- Jakże zawsze kochałam, mój Del Wares, twoją nieobliczalność... I odwagę! Kochałam, bo umiem kochać, ty to wiesz.
Moja nieobliczalność... Ja. Ja byłem nieobliczalny.
- Dam ci konia, Del Wares, jakiego nie ma nikt na całym świecie! - powiedziała z uśmiechem, klasnąwszy w dłonie, na których krew jeszcze nie zastygła. - Kupiłam niedawno, bo wierzyłam, że zechcesz przyjąć dar od dawnej swojej pani... Ale to twój służący - powiedziała z prawdziwą przykrością, patrząc na zwłoki Aluoina. - Wybaczysz mi przecież, prawda? Wynajdę ci nowego pokojowca. Ach, wiem, że to chyba nie to samo...
Nachmurzyła się.
- Przebacz mi, kawalerze - powiedziała. - Nigdy nie robię takich rzeczy wobec wiernych mi ludzi, umiem powstrzymywać swe chęci.
Wciąż ze ściśniętym gardłem oparłem się o poduszki, czyniąc słaby ruch ramieniem: "a więc?". Czułem, iż w całej twarzy nie mam nawet jednej kropli krwi; musiałem być blady jak kreda.
- TO jest silne... - powiedziała z wysiłkiem, jaki rzadko widywałem na jej twarzy... albo raczej wszystkich jej twarzach, które w swym życiu oglądałem. - Ktoś cię otruł, choć mi nawet nie służyłeś. Czy wiesz, jak wiele sług straciłam w ciągu minionego miesiąca? A wreszcie ja sama... ale jak ci to wytłumaczyć?
Nigdy niczego nie chciała tłumaczyć. Tego jednego dnia zaś próbowała powiedzieć i objaśnić mi wszystko - bo nawet to, o co wcale nie pytałem. Mówiła, stale mówiła... Nie umiałem sprostać szybkości, z jaką rozgrywały się wydarzenia. Przed kwadransem walono tu w bębny, a dwie nagie kobiety czyniły wszystko co w ich mocy, bym zapragnął pozostać na jawie... Strzelano do mnie i nie mogłem nawet wiedzieć, czy to była gra obliczona na wyrwanie mnie z letargu, czy zachcianka rozdrażnionego potwora... Ale przecież nie gra! Egaheer tego nie umiała; krzycząc "zastrzelę go!", na pewno żywiła taki zamiar, co najwyżej rozmyśliła się po dwóch sekundach i specjalnie chybiła, byłem więc o włos od śmierci, bo mogła nie zmienić pobranej w gniewie decyzji. A teraz właśnie w okropny sposób zamordowała mego sługę. I oto w drzwiach stała blada jak koronki jej sukni, zwabiona hukiem strzału Melania; baronowa Sa Tuel poleciła jej zapewne zbadać, co znaczy palba w sypialni... Pośród tego wszystkiego istota, której kiedyś służyłem, chciała, bym objął rozumem sprawy niepojęte. Chciała wyjaśniać i tłumaczyć.
Istota... Poprawiała mnie zawsze, gdym używał tego miana. Uważała je za uwłaczające. , Jestem zjawiskiem, mój Del Wares, takim jak życie albo czas" - powiadała. "Istota, to miano godne co najwyżej Boga, ja zaś trwałam przed Nim i trwać będę po Nim, tysiąc razy odeń słabsza i stokroć bardziej wieczna. Uważasz, drogi Del Wares, że za co mnie nienawidzi?".
Wyciągnęła rękę.
- Dotknij mnie, Del Wares - zażądała. Uczyniłem to.
- I co czujesz?
Dłoń poczęła stygnąć. Chłodne, a potem wręcz zimne powietrze dotarło do mojej twarzy.
- To tylko ciało - rzekła, cofając rękę ł rozcierając ją mocno. Nawet jeśli zamarznie w bryłę lodu i rozpadnłe się, znajdę drugie... Ale mogę istnieć tylko w jakimś ciele, ostatecznie przedmiocie, byle zrazu żywym, choćby jak drzewo lub kwiat. Lecz z rośliny lub zwierzęcia trudno mi wyjść, a ciała ludzi są słabe, bardzo słabe. Stale walczę i stale słabnę. Rozumiesz, co mówię do ciebie? Przechodząc z ciała do ciała, rozpraszam i tracę część siebie, potem musi minąć wiele czasu, nim skupię wszystko na powrót. Lecz zostając w jednym miejscu, stale je ogrzewam, i to też nie dzieje się bezkarnie... Czy wiesz, ile ciepła dostarczyłam dotąd temu ciału? By uzyskać taką ilość, musiałbyś spalić las. Nie chciałeś służyć silnej pani, kawalerze, więc może przychylisz się do prośby słabej? Twoja szpada może sprawić wiele dobra, widzisz, co się dzieje, gdy stale zajęta walką tracę kontrolę nad byle głupią zachcianką... Dobro, tak. Czy to jest słowo, którego potrzebujesz, by wrócić na niechcianą służbę? Proszę, byś do mnie wrócił. Nigdy nie prosiłam i nigdy już nie poproszę.
Uśmiechnęła się i w mgnieniu oka przemieniła uśmiech w grymas gniewu, a raczej zwierzęcej wściekłości. Poczułem, że lece^ albowiem przewróciła łoże wraz ze mną. Przygnieciony, nie widziałem, co było dalej, usłyszałem jedynie brzęk sypiącego się na posadzkę szkła. Gdym stanął wreszcie na nogach, w pokoju leżał tylko trup mego nieszczęśliwego pokojowca. Melania zniknęła; nie umiałem powiedzieć kiedy... W wybitym oknie resztki szyb szczerzyły szklane kły.
Miotająca się, półszalona potęga pokazywała mi oto swe wyolbrzymione, zdeformowane oblicze. Owszem, zawsze była zachcianką i kaprysem. Ale nigdy bezrozumnym szaleństwem.
- Twoja pani wyszła, Del Wares - rzekłem sam do siebie. Zapewne spaceruje po parku.
Pokuśtykałem do okna, a wyjrzawszy przezeń, zobaczyłem, że w samej rzeczy pomyliłem się niewiele. Egaheer, z twarzą przeciętą szkłem, siedziała przy sadzawce, rzucając do wody perły z rozerwanego naszyjnika..

VII


- Jest szalona. To szalony demon, straszny, kapryśny i nieobliczalny, jak jeszcze nigdy dotąd. W czym, na Boga, mogę jej pomóc? Jakież są gwarancje, że spełnienie jej poleceń zaowocuje... czymkolwiek, co miałoby sens?
Renata Sa Tuel, do której kierowałem swe pytania, niespiesznie przechadzała się wzdłuż ścian, oglądając galerię płócien.
- Czy to twoi przodkowie, Del Wares? Muszę przyznać, aczkolwiek niechętnie, że bardzo ładnie mieszkasz. Masz wykwintny smak, kawalerze! A oczekiwałam prędzej domu parweniusza. Przecież byłeś kiedyś porucznikiem podrzędnego, prowincjonalnego regimentu? Wojak! - rzekła z politowaniem. - Zdaje mi się, że twój ród nigdy nie należał do znacznych i nie jest bardzo stary. Czy się mylę?
- Pozwól, baronowo - odparłem zniecierpliwiony - iż dzieje mego rodu przywołam w rozmowie kiedy indziej. Czy słuchasz, co mówię do ciebie?
- Nie, wcale. Naprawdę, Del Wares, niewdzięczny i nudny jesteś!
- Nudny?
- Tak, nudny!
- Niewdzięczny i nudny?
- Niewdzięczny, nudny, niewdzięczny, nudny i nudny! - powiedziała, tupnąwszy nogą. - Czy powtórzyć ci jeszcze, jaki jesteś?
- Nie powtarzaj, lecz wytłumacz się przede mną - zażądałem. - Wszyscy wokół dowodzą mi ostatnio, żem nudny... bo niewdzięczny, to zgaduję, o czym myślisz. Lecz nie taję, iż gotów byłbym wrócić do niej na służbę, zatem problem niewdzięczności odłóżmy. Pytam tylko, jaki to może mieć sens? Cóż nudnego widzisz w takich wątpliwościach?
- To tylko, że się pojawiły. Uratowała ci życie.
- To mowa znów o wdzięczności.
- Nie o wdzięczności! Nudny jesteś, bo nie widzisz, że ona wciąż działa celowo, jej nieobliczalność zaś dotyczy najwyżej spraw małych. Nie znosiła mnie i nadal mnie nie znosi, a jednak trzyma przy sobie, bo potrafi ocenić, jak bardzo jestem przydatna. Z tobą rzecz ma się tak samo, zaś różnica leży w tym tylko, iż ona nie czuje do ciebie żadnej niechęci. W zamian, co prawda, jest zazdrosna.
- Zazdrosna?
- Ouua... - Ziewnęła, przysłaniając usta wachlarzem. - Tego już na pewno nie pojmiesz, mój drogi, poczciwy Arnoldzie. Bo ta zazdrość to cecha nie tyle Egaheer, co kobiety.
- O proszę, więc znowu to samo. Ilekroć pytam o Egaheer, natychmiast słyszę od ciebie "Ależ to kobieta!".
- Bo nią jest. Bardziej niż czymkolwiek i kimkolwiek innym.
- Lecz potrafi jednak istnieć w ciele mężczyzny - zauważyłem, czując mimowolny, słaby dreszcz.
- Istnieć, tak, i nic więcej. Nie miała nad tobą prawie żadnej władzy, robiłeś, co ci się żywnie podobało. - Machnęła dłonią, nawiązując do tego, com jej opowiedział przed godziną. - Mogła trzymać cię, byś nie utonął, to już wszystko. Trzeba było dopiero sprowadzić tę okropną dewotkę, by Egaheer mogła przejść do jej ciała. Gryzła cię po rękach, bo siedząc w tobie, nie umiała nawet poczuć smaku twojej krwi w żyłach, musiała badać ją z zewnątrz. Oto, jak przydatne jest dla niej męskie, ciało, życie, męski umysł i zresztą wszystko inne! Ale nie, ty wciąż pytasz, czy Egaheer potrafi działać rozumnie i celowo. Więc powiem ci raz jeszcze: nudny jesteś! A chciałoby się rzec, że i głupi. Podeszła do okna i wskazała wachlarzem.
- Ona czeka. Cierpliwie czeka, aż rozważysz jej prośbę... Widziałeś kiedy coś takiego, Del Wares? Egaheer, która nie ponagla i czeka?
W milczeniu spoglądałem na wysoką sylwetkę kobiety, niespiesznie idącej alejką. Z wysokości pierwszego piętra lepiej widać było park niźli z sypialni na parterze. Bo sypiałem na parterze, wiedziony starymi nawykami. Śpiący człowiek jest szczególnie bezbronny i gdy zachodzi konieczność ucieczki, łatwiej uciec z pokoju na parterze... Oto, jak bardzo służba u Egaheer wypaczyła moje życie. Raz na zawsze.
- Kim jest ta kobieta?
- Jaka kobieta? Ach, ta... Twoja sąsiadka, ale możesz jej nie znać. Pani... czekaj... Vaquat?
- Pani Vacaut. Znam nazwisko... Bardzo pobożna, zaiste. Po^ władano, że od dawna w niełasce, alem niezbyt słuchał i nie wiem z jakich przyczyn. O ile w ogóle to prawda... Dlaczego tu przyjechała?
- Bo Melania, zmieniwszy cokolwiek swój wygląd, ubrana w swą najlepszą suknię, pojechała do niej w mojej karecie i pod przybranym nazwiskiem poprosiła o krótką rozmowę.
- Co było dalej?
- Nie wiem, doprawdy... - Zastanowiła się, dotykając czubka nosa złożonym wachlarzem. - Wysiadły tutaj z karety, leCz nie umiem powiedzieć, co trzymała Melania, sztylet czy pistolet... To jest ważne?
- Nie. Zupełnie nie.
W milczeniu spoglądałem na znikającą w cieniu drzew Egaheer.
- Co miałbym zrobić?
- Najpierw zabić naszego szlachcica z Valaquet.
- Dlaczego?
- Bo jest bramą.
- Bramą? Ale to oznacza, że lodowa magia Valaquet rządzi się podobnymi prawami...
- Co każda inna magia, oczywiście. Żadna nie istnieje wszędzie naraz.
- Wiec to właśnie przez tego człowieka napływa chłód, z którym nieustannie walczy Egaheer?
- I o co jeszcze zapytasz, kawalerze?
Miała słuszność i zarazem jej nie miała, bom nie tyle pytał, co rozmyślał na głos. Prawda, kiedyś nie miałem tego zwyczaju. Lecz potem wiodłem nieledwie żywot pustelnika, bo choć często bywałem w towarzystwie, to zarazem spędzałem czas tylko z samym sobą... Nikt tu nie znał prawdziwego kawalera Del Wares; nikt nie wiedział prawdy o jego przeszłości. Bywało więc, żem mówił do siebie.
Egaheer chciała - zgadywałem - bym zniszczył niebezpiecznie bliską bramę lodowej magii. Mogła osłonić mnie przed mocą wrogiego żywiołu w ten sam sposób, w jaki osłaniała zajmowane ciało, lecz musiała być blisko, jak najbliżej. Spełniałem już podobne zadania. Lecz właśnie dlatego wybornie rozumiałem, jak łatwo mogą zawieść wszelkie kalkulacje; w tak dogodnym dla siebie miejscu, przy samej bramie, daleka królowa śniegu mogła znaleźć dość mrozu dla nas obojga. Ufałem Egaheer, albowiem walcząc ramię przy ramieniu, nie zawodziła nigdy - wiedziałem, iż będzie osłaniać mnie do końca, choćby nawet zajmowane przez nią ciało zastygło pod postacią lodowego sopla, a potem rozsypało się w miriady śnieżnych okruchów. Lecz potem? Jak długo Egaheer, pozbawiona cielesnej powłoki, mogła istnieć i skutecznie walczyć? Wiedziałem, że bardzo niedługo.
- Kobieta - rzekłem. - Potrzebna będzie kobieta, która stanie przy niej na wypadek, gdyby pierwsze ciało uległo zniszczeniu. I to kobieta, która wpuści ją w siebie dobrowolnie. Egaheer nie może zużywać sił na dodatkową walkę. Potrzebna będzie sojuszniczka.
- Są aż dwie. Pokiwałem głową.
- Mam przyobiecane - rzekła Renata Sa Tuel - że Egaheer wyjdzie ze mnie i znajdzie schronienie gdzie indziej, gdy tylko stanie się to możliwe.
- Po pierwsze, Renato, nie możesz tego wiedzieć...
- Mogę - przerwała - albowiem Egaheer nigdy jeszcze nie zdradziła sprzymierzeńca na polu walki. Wiem, że ona w każdej chwili może odebrać mi ciało. Lecz nie wtedy.
- Być może. Tak, masz słuszność. Lecz po drugie i najważniejsze, broniąc się i walcząc, Egaheer na pewno nie zdoła... przyłączyć się do ciebie w sposób delikatny. Gdy bardzo tego chce, może dzielić ciało z żywą, myślącą i czującą kobietą, która wcale nie wie o jej obecności. Tak przecież niedawno istniała w Melanii. Ale czy zdoła równie delikatnie wejść w ciebie, odpierając w tym czasie bezlitosne ciosy?
- Ona mówi, że tak... chyba tak.
- Chyba?
- Tak, bo chociaż na pewno nie zdoła zachować należytej ostrożności, to jednak przyjdzie do mnie otwarcie i jawnie, nie ukrywając się i nie napotykając oporu. To może być wtargnięcie gwałtowne i bolesne... Ale nie zrobi mi krzywdy. Powiedziała, że nie.
- Tak powiedziała?
- No, tak. Nie... Powiedziała, że chyba nie zrobi. - Zostań tu, baronowo. Zawołaj Aluo... zawołaj służbę, a przyniosą ci jakąś zajmującą lekturę do czytania, lub zresztą cokolwiek, czego sobie zażyczysz. Pójdę teraz do niej.
- Wracasz więc na służbę? Uśmiechnąłem się z nieudawaną goryczą.
- A czy ptaki mają skrzydła, Renato?
* * *
Zmierzchało, gdym niespiesznie kroczył żwirową alejką, rozglądając się dokoła w poszukiwaniu wysokiej kobiety w ciemnej sukni. Park nie był szczególnie duży, lecz trochę zaniedbany - bom lubił jesień i nie kazał sprzątać opadłych na ziemię kolorowych liści. Spostrzegłem naraz, jak wiele ich było! Czas płynął... Dopiero co żegnałem odchodzące lato; teraz pod stopami miałem istny liściasty kobierzec.
Pnie półnagich drzew i kępy krzewów ozdobnych przeplatały się z cieniami wieczoru i nie mogłem dojrzeć poszukiwanej, nie umiałem zaś bawić się w pohukiwania i nawoływania. Był to strach - czy też raczej jakiś rodzaj szacunku? Nigdym dotąd nie myślał w ten sposób. Ale w rzeczy samej, pytanie było ciekawe: czy Egaheer miała mój szacunek?
Znalazłem ją w starej altanie, którą zabroniłem remontować, bom chciał raczej wyburzyć i zrobić w tym miejscu wodne oczko. Lecz ponieważ miałem już sadzawkę i fontannę, stale zmieniałem zamiary. Altana zaś stała i stała, strasząc dziurawym dachem i rozpadającą się ścianą.
Egaheer, skryta w półmroku, siedziała, a raczej leżała na zbutwiałej ławce, najwyraźniej nie bojąc się pleśni i wilgoci. Wskazała mi miejsce obok i gestem nakazała, bym milczał.
- Zazdroszczę ci czasem, Del Wares - rzekła po długiej chwili ciszy. - Co mówię "czasem"... Nieustannie. Zazdroszczę, że oto przychodzisz do mnie, może słaby i śmiertelny, ale wolny, władny rzec "tak" albo "nie". Można grozić ci śmiercią bądź kusić nagrodami, ty zaś zawsze i tak będziesz miał swój wybór. Może trudny, dobrze, ale przecież wybór. A czy wiesz - mówiła, ja zaś słuchałem z narastającym zdziwieniem - że Egaheer nigdy wyboru nie miała? Egaheer nie ma wolnej woli, kawalerze, decyzje rodzą się w jej głębi, niepodległe rozumowi i porywom serca... Wreszcie, czyż Egaheer ma serce albo rozum? Wie, co znaczą te słowa, oto wszystko. Miłość, Del Wares! Może to jedyne podobieństwo. Czy wiesz już, jak Egaheer podejmuje decyzje? Gdy pokochasz, to przecież nie zależy od ciebie, czyżbym się myliła? Miłość jest ci dana, nakazana i narzucona, lecz u ciebie kawalerze... tylko miłość. Gdy Egaheer dane ma wszystko. Ale przecież ty nie zrozumiesz! - zawołała z nagłą goryczą. - Kiedy zrozumiałem.
- Czy naprawdę?
Potwierdziłem. Bom istotnie rozumiał albo chociaż uważał, że rozumiem. Czyżbym kiedyś sądził inaczej? Myśląc o niej, powiadałem przecież "to jest tylko kaprys, zachcianka". O czymże innym właśnie mi opowiedziała?
- Kaprys - rzekłem.
- Co ty mówisz?
- Kaprys. Zachcianka i kaprys, oto czym naprawdę jest Egaheer. Twe decyzje to zachcianki i kaprysy, których niepodobna opanować. Zachcianki postawione jedna na drugiej...
- Ty rozumiesz! - zawołała, siadając. - Przecież naprawdę zrozumiałeś!
Pochyliłem głowę, bom może po raz pierwszy w swym życiu poczuł litość dla strasznego i niepojętego potwora. Lecz myśl ludzka takimi chodzi drogami, że skłonna jest zawsze dojrzeć u celu tylko innego człowieka. I tak oto pojmując ową inność istoty, której właśnie towarzyszyłem, miast różnic doszukałem się podobieństw, znalazłem obok raczej drugiego człowieka niźli tę głęboką, właśnie pokazaną mi obcość...
A czyż Egaheer chciała mi się zwierzyć?
Czyż chciała poczuć oparcie?
Przecież właśnie powiedziała mi, że nie. Że cokolwiek czyni, wynika bynajmniej nie ze świadomego zamiaru, lecz samej tylko jej natury. Mógłbym przecież podobnie poczuć przyjaźń dla ognia, że akurat przygasa i tylko grzeje, miast palić. Mógłbym podać rękę wiatrowi, litując się, iż czasem bywa wichrem. Mógłbym jeszcze dziękować wodzie, że jest wodą, i pijąc, dojrzeć w niej coś człowieczego, może duszę bez mała, czemu nie...
Rozumiałem więc i nie rozumiałem.
Lecz ciekawy i żądny poznania rozmaitych tajemnic jąłem pytać, bom przez całe lata nosił w sercu swą ciekawość i ludzki głód poznania. Po raz pierwszy i zapewne ostatni zyskać mogłem jakieś wyjaśnienia. Egaheer nigdy nie udzielała odpowiedzi - teraz zaś wręcz nalegała, bym starał się ją pojąć i zrozumieć.
- Byłaś w tysiącach światów, widziałaś wszystko i wszędzie... Przecież to światy różne? Różne magie i różni ludzie... Lecz czy w ogóle ludzie? Powiedz mi, Egaheer? Czy Bóg wszędzie jest taki sam? Czy obiecuje zbawienie albo potępienie?
- Nie wiem, o co mnie pytasz. Spoglądałem skonsternowany.
- Ależ... o inne światy! Wiedza o nich pomnożyłaby moje siły i umiejętności, które przecież oddaję na twoje usługi. Dlaczego nie udzielasz swej wiedzy? Musi być bezmierna! Czyżby była tutaj zupełnie nieprzydatna?
- Mój Del Wares - rzekła zwykłym swoim tonem - przebacz, lecz naprawdę nie umiem pojąć, o co pytasz? Są tysiące gwiazd i różnych planet albo mgławic i komet, lecz z tego miejsca tutaj nie umiem ich policzyć ani nawet nazwać... Jestem tutaj i należę do twojego świata oraz czasu... umiem tyle, ile umieć w tym świecie i czasie mogę... Muszę kryć się w kobiecych ciałach, ale nie wiem, czy zawsze i wszędzie... Nie, nie wiem, o co mnie pytasz. Byłam wszędzie, lecz już mnie tam nie ma, jestem tutaj, więc nie mogę być tam... Lecz, o co ty mnie pytałeś, kawalerze?
W parku za altaną rozgościła się noc. W czarnym i wilgotnym mroku altany nie widziałem twarzy rozmówczyni - w zamian uczułem strach, tak namacalny i prawdziwy, żem przesunął dłonią po karku, ścierając zeń ślad zimnego i obślizgłego dotknięcia. Z mroku mówiło do mnie COŚ, co nie pojmowało, czym jest doświadczenie.*. COŚ, co nie umiało korzystać z raz nabytej wiedzy, przenosiło się tylko ze świata do świata najzupełniej tak samo, jak z jednej cielesnej powłoki do innej. Znając różne krainy i widząc odrębność zwyczajów, pytałem się przecież zawsze, czemu Egaheer przyjmuje formy właściwe memu światu, a nawet memu krajowi? Bywałem już w miejscach, gdzie czarni ludzie chodzili półnadzy, jak zwierzęta, i nikt nie wiedział, kto to w ogóle jest szlachcic... Żołnierze walczyli kijami, władca zaś za ozdobę swego majestatu uznawał kość we włosach i pęki piór u ramion... Widząc takie istotne różnice, tysiąc razy pytałem sam siebie, czemu Egaheer uważa za właściwe tytułować mnie kawalerem, sama zaś dobrze widzi zachowania uznawane za stosowne i dworne. Ostatecznie myślałem - mogła maskować się w ten sposób przed obcymi, lecz dlaczego przed własnym żołnierzem, który dobrze znał jej tożsamość? I oto, czyż właśnie nie dostałem odpowiedzi? Z jakichś przyczyn, trwanie Egaheer musiało być na miarę zajmowanego przez nią miejsca, w określonym czasie...
Strach, zrodzony gdzieś pod sercem, narastał. Gdym wchodził do altany, widziałem człowieka i rozmawiałem z człowiekiem...
Lecz oto światło przygasło, ciemność zaś zabrała człowieczeństwo, i zdało mi się naraz, iż wyciągnąwszy dłoń, natknę się na coś najzupełniej obcego i niepojętego, a przy tym straszliwego. Któż mógł ręczyć, że nie wyszła z żywego jeszcze trupa pobożnej pani Vacaut, tak jak w jednej chwili porzuciła swe pozorne człowieczeństwo?
"Na Boga, Del Wares" - rzekłem do siebie - ,,nie rozmawiasz z kimś, ale z CZYMŚ! Kończże tę upiorną rozmowę; dowiedz się, czego żąda twoja pani, i odejdź, nim będzie za późno...".
Czyżbym wiedział, co zaraz nastąpi?
- Oczekuję rozkazów - powiedziałem i mogłem być wielce dumny, albowiem głos w ciemności rozbrzmiał spokojnie i zwyczajnie. - Ocaliłaś mi życie, Egaheer, wracam więc do służby. Tym bardziej, że prędzej lub później i tak będę musiał to uczynić.
Czekałem, lecz żadna odpowiedź nie nadeszła. - Oczekuję...
- Tak, odejdź.
Poznałem już głos nieszczęśliwej pani Vacaut... i ten nie należał do niej. Powstałem z wolna, czując niezwykłą sztywność nóg.
- Odejdź stąd natychmiast, Del Wares. Uciekaj stąd. Głos był zmieniony w dwójnasób.
Zdało mi się nagle, że pomieszczenie jest ogromne, ciemność bardziej mokra i gęsta, wyjście zaś nie wiadomo gdzie. Postąpiłem dwa kroki przed siebie i chciałem już macać rękami, lecz znowu przyszło mi na myśl, że natrafię na coś, co nie będzie rzeczą z tego świata. Lecz ujrzałem nagle szary łuk wyjścia... > - Uciekaj stąd.
Z trudem dało się rozróżnić słowa.
Wybiegłszy z altany, pospieszyłem ku światłom domu, ani razu nie spoglądając za siebie. I nigdy już nie miałem się dowiedzieć, co właściwie wydarzyło się obok, w gęstych i zimnych jak błoto ciemnościach, i dlaczego dziwnie zniekształcony głos Egaheer, głos, którego nigdy wcześniej nie słyszałem, wydał mi rozkaz ucieczki.

VIII


Vel Reano mieszkał w domu nie tak okazałym jak mój - trzeba jednak wyznać, iż bez porównania lepiej się prezentującym. Żadne staranie i żadna troska nie mogły zastąpić wrodzonego smaku, związanego z najlepszym pochodzeniem. O, wiedziałem, z jak starego i świetnego rodu wywodził się ten człowiek, choć nosił przybrane nazwisko - naprawdę zwał się Vel Cuares Są Raeno Są Mennaes; jego przodkowie w Arelay mianowali się jeszcze grandami, nim stare tytuły odeszły w niepamięć wraz z nastaniem Zjednoczonych Królestw, pod wpływem mody sączącej się z Lazenne. Dom godzien był gospodarza, gospodarz zaś domu. Zaprawdę inny to był czas i świat, owa wyspa bezludna, którą Egaheer na jedną noc oddała mi we władanie; inny czas i inny kawaler Del Wares - skoro mógł uwierzyć, iż 'ktoś taki, jak szlachetny Vel Reano, przyjmie udział w planowanej zbrodni...
Służba znała mnie doskonale - nikt inny nie przybywał tu bez zapowiedzi. Ba! pytanie, czy w ogóle ktoś przybywał. Vel Reano nie miał przyjaciół, jak i ja ich nie miałem. Lecz przyjmowałem czasem gości, on zaś nie. Spędzaliśmy długie godziny, grywając w szachy, rzadziej fechtując w sali ćwiczebnej, a najrzadziej - pijąc tęgo i na umór, w milczeniu, bośmy tylko spoglądali na siebie i pytali się zamglonym wzrokiem, czemu służy owo ogłuszenie, choć każdy z osobna przecież wiedział...
Zsiadłem z konia i oddałem go w ręce masztalerza. Ujrzawszy na progu domu przyjaciela, który zerwał się od stołu, by wyjść mi na spotkanie, poczułem najsilniejsze wzruszenie. Strzelałem doń i widziałem pękającą głowę, potem zaś gnałem gościńcem, myśląc tylko o swoich rachunkach z Egaheer. Sen mara, majaki i zwidy - a przecież wiedziałem, iż w pewien sposób wszystko to zdarzyło się naprawdę. Wyciągnąwszy rękę, nie potrafiłem dość dobrze ukryć burzących się uczuć, albowiem Vel Reano odsunął mnie i zapytał z prawdziwym niepokojem:
- Na Boga, Del Wares, jak wyglądasz? Czyś chory?
- Zdrów... - odparłem, nie ustrzegłszy się wprawdzie drżenia głosu. - Miałem najstraszliwszy sen, jaki możesz sobie wyobrazić... Nie, nie wierzę w sny, zresztą nie pytaj mię o nic... Czy możemy wejść? A najpierw jeszcze: czy masz czas, małą godzinkę? Nalegam. Zostaw obiad na stole, jeśli to konieczne, bo rozmówić się musimy o sprawach najwyższej wagi, a czas niepomiernie nagli.
Jął badawczo spoglądać mi w oczy, ale był to człowiek, który przecież podejmował w swym życiu decyzje doniosłe i niezwykłe. Oceniwszy snadź, iż naprawdę nie mam gorączki ani nie żartuję, po dwóch sekundach usunął się na bok, wyrzekłszy tylko dwa słowa:
- Mój gabinet.
Po czym wydał kilka zwięzłych poleceń służbie.
Znałem drogę, poszedłem więc prosto do pokoju, o którym mówił gospodarz. Usiadłszy w fotelu, rzuciłem kapelusz na szerokie biurko, rękawiczki zaś na kapelusz. Vel Reano przyszedł tuż po mnie. Zamknął drzwi, po czym sprawdził jeszcze okno i rzekł:
- Nikt niczego nje usłyszy. Zaręczam.
Uśmiechnąłem się; ten człowiek nie potrzebował ani słowa więcej, niż było to niezbędne.
- Wybacz nagłe najście w porze obiadowej - rzekłem - bo sam nie wiem, na honor, czy nie nadużywam twej przyjaźni. Zwłaszcza że przychodzę z prośbą tyleż kłopotliwą, co niezwykłą. Najpierw powiedz: czy zgodzisz się, by za pół godziny złożyła ci wizytę nieznajoma dama? Towarzyszyć jej będzie notariusz i śliczna pokojówka... Dalibóg nie wiem, która z tych trzech osób okaże się najważniejsza. Trzeba, byś zbudzony w środku nocy poznał zarówno baronową Sa Tuel, jak i jej służącą. Vel Reano, czy mówię zbyt szybko? Znam twój rozum, lecz nie dałeś mi dotąd poznać zasobów cierpliwości, chyba że przy szachach...
Nieoczekiwanie jął się śmiać.
- Oto dobre pytanie i zadane w porę... Czyś oszalał, Del Wares?
- Nie, bynajmniej.
- Powiedziałeś: baronowa?
- Tak, pani Sa Tuel... Strzeż się jej! - rzekłem, unosząc palec. - Wiem przecież, że nie jesteś kobieciarzem, ale to nie kobieta.
- W takim razie...?
- To marzenie, Vel Reano. I to takie, które może ziścić się każdemu... gdy rozumiesz, co mam na myśli. Uniósł brwi.
- W jakim celu ta osoba ma zaszczycić moje progi? I to, mówisz, w towarzystwie notariusza?
- Notariusz sporządzi zaraz trzy niezwykle ważne dokumenty. Wiesz, że nie mam rodziny, Vel Reano. Wyjeżdżam, być może na długo, a nawet na bardzo długo. Chcę cię prosić, byś doglądał mojego majątku. A najbardziej chcę prosić, byś wziął sobie wszystkie moje konie... Nie obrażaj się, na litość boską! - zawołałem, wstając i unosząc ręce. - Cóż ty sobie myślisz, że płacę ci w ten sposób za opiekę nad moim domem?! Te konie to wszystko, co mam, a ponieważ nie mogę być dłużej ich właścicielem, proszę, byś je wziął i traktował jako własne. Mam oddać handlarzowi na targu?
- Odkupię je od ciebie.
- Zrujnujesz się, nawet jeśli policzę pół ceny. Nie pozwolisz, bym ci ofiarował prezent? Sprawiasz mi przykrość, Vel Reano.
- Prezent? Ależ chcesz mi ofiarować fortunę równą bez mała wartości mego majątku! Niepodobna, bym przyjął taki dar, opamiętaj się, przyjacielu!
- Więc zrobimy inaczej: podaruję ci tylko jednego wierzchowca, resztę zaś wypożyczę, prosząc, byś zechciał ich używać w miarę chęci i potrzeb. Nie zaniedbuj krycia, są tam dwie wyborne pary rozpłodowe i dochody ze sprzedaży źrebiąt pokryją, choć częściowo, koszty utrzymania stadniny. Nie chcesz drogich prezentów, dobrze, ale i ja nie chcę, byś dokładał z własnej kieszeni. Gdy koszty utrzymania tych koni przekroczą zyski z hodowli i reszty majątku, śmiało sprzedawaj pojedyncze sztuki, dam ci stosowne upoważnienia. Czy możemy zawrzeć taki układ?
- Wiesz, że tego nie mogę odmówić.
- Dziękuję. Teraz dalej: otrzymasz ode mnie wszelkie niezbędne pełnomocnictwa, by swobodnie móc zarządzać mym majątkiem. Prawdę rzekłszy, nie jest tego wiele, mam zaledwie kilka wiosek tu i tam, które prawie nie przynoszą dochodów; oprócz tego dwie kamienice w Lazenne. Zostawię ci dobrego i uczciwego intendenta, któremu nie trzeba stale patrzeć na ręce... choć i to nie zawadzi. Brak wszelkiej kontroli demoralizuje. I na koniec, Vel Reano, mój testament.
- Czy powiedziałeś: testament?
- Dobrze usłyszałeś. Chcę uczynić cię jedynym moim spadkobiercą. Nie protestuj. Powtórzę ci raz jeszcze: nie mam żadnej rodziny, wyruszam zaś do Valaquet. Nie dziel się z nikim tą wiedzą. W Valaquet trwa wojna domowa, a zdaje się, że wkrótce będzie druga, tym razem z woli króla. Mogę zginąć, szczególnie znajdując się w samym sercu wydarzeń. Jeśli mój osierocony majątek ma zasilić szkatułę Zjednoczonych Królestw, to wolę, byś ty go wziął.
Milcząc, gospodarz podszedł do fotela, postał chwilę, a następnie usiadł, przyglądając mi się spod oka i lekko muskając palcem wypielęgnowaną linię wąsów.
- Zawsze mi się zdawało, Del Wares, iż jesteś człowiekiem czynu, a doprawdy znam się na ludziach. Nie wiem, jakiej sprawie służyłeś ani komu (bo służyłeś kiedyś komuś, czy tak?), ale jeśli coś mię dzisiaj dziwi, to tylko, że tak późno wracasz na swą służbę. Nie pytam o nic, bo gdybyś chciał i mógł, powiedziałbyś mi więcej.
- Wiedza o moich poczynaniach nie przyniosłaby ci szczęścia, przyjacielu. Pozostaję twoim dłużnikiem, prosząc o opiekę nad majątkiem; nie żądaj, bym obciążył sumienie jeszcze bardziej, wciągając cię we wszystkie moje sprawy. Pomijam już, że wiele sekretów i tajemnic nie jest moją własnością.
- I ja także służyłem kiedyś pewnej sprawie, choć z pewnością nie była to służba jakkolwiek podobna do twojej - rzekł posępnie, ja zaś melancholijnie uśmiechnąłem się w duchu, bom przecież wiedział o tej służbie. - Nie nalegam, byś mię oświecił co do swoich celów i zamiarów. Powiem nawet, że zgoła nie chcę i nie życzę sobie, byś mi mówił więcej, niż musisz.
- Cieszy mnie takie postawienie sprawy.
- Kiedy wyjeżdżasz?
- Już dzisiaj.
Skinąwszy głową, jakby kwitował rzecz oczywistą, nadal gładził wąsa małym palcem.
- Jaką rolę do odegrania ma owa piękna nieznajoma, która, jak mi powiadasz, już za chwilę przekroczy próg mojego domu?
- Bardzo szczególną. Nie mylisz się, uważając, iż pozostawałem kiedyś w czyjejś służbie. Baronowa Sa Tuel była moją wspólniczką i kochanką.
Znów zmierzył mnie badawczym spojrzeniem.
- To żadna niedyskrecja - wyjaśniłem - ta kobieta sama gotowa powiedzieć ci o tym, zresztą mogłaby powiedzieć przekupniowi na targu, bo nie wie co to wstyd, przyzwoitość albo wstrzemięźliwość tycząca spraw intymnych. Powiadani ci, jak jest, bo o pani Sa Tuel winieneś akurat wiedzieć jak najwięcej. Możliwe, że pojawi się tutaj za miesiąc, za rok lub zgoła kiedykolwiek. Chcę prosić, byś spełnił jej życzenia tak, jak spełniłbyś moje.
- Ale zdaje mi się, że to nie jest osoba godna zaufania?
- W żadnym razie, już prędzej mógłbyś zaufać złodziejowi... Cóż począć, Vel Reano, to nie zależy ode mnie, na taką towarzyszkę i powierniczke zostałem skazany. Zresztą nie słuchaj, gdyby prosiła o cokolwiek szczególnego. To najwyżej mogą być prośby o środki materialne, może zajść potrzeba zastawienia lub sprzedania moich ziem; może będę potrzebował czegoś, co jest w moim domu. A może tylko wieści ze stolicy? Ważne jest, byś zapamiętał, jak wygląda służąca baronowej; nie wątpię zresztą - ciągnąłem z uśmiechem - że gdy raz zobaczysz to stworzenie, poznasz je zawsze i wszędzie.
- Do czego to będzie potrzebne?
- Już mówię: otóż słodka i głupiutka Mel to jedyna może osoba, której będę mógł czasem zaufać. Najprędzej to właśnie ona zjawi się u ciebie. Powiem nawet, że jeśli baronowa stawi się osobiście, wtedy miej się na baczności. Ilekroć ujrzysz panią Sa Tuel, zaraz powiedz sobie "Oto właśnie obcuję ze żmiją". I nie podchodź bez rękawic, bo każde ukąszenie może być śmiertelne.
- Doprawdy, Del Wares, piękne towarzystwo zapraszasz do mego domu, ani słowa.
- Jeszcze raz proszę, byś mi przebaczył. Ale oto chyba słyszę tętent...
- Nie inaczej. To kareta z poszóstnym zaprzęgiem?
Popatrzyłem uważnie, bo nie było możliwe, by człowiek dysponował aż tak dobrze rozwiniętym zmysłem słuchu. Lecz gospodarz jął spoglądać na mnie z lekko ironicznym uśmiechem.
- Skąd wiem? No, przecież wczoraj widziano taki pojazd przed domem pani Vacaut... która wyjechała nagle, nie biorąc żadnych bagaży i ledwie rzekłszy dwa słowa służbie. Mówi się, że została porwana. Lada moment usłyszy o tym król, a na pewno wie już policja. Biedna pani Vacaut może pozostawać w niełasce, lecz uprowadzenie pod samym bokiem króla? Coś takiego nie przemija bez echa.
Pokiwałem głową i rzekłem sobie w myślach, iż szlachetny Vel Reano jest człowiekiem bardzo niebezpiecznym. Szybkość i łatwość, z jaką łączył fakty, dawała wiele do myślenia. Lecz czy mogłem wątpić, że tak jest?
- Zapewniam cię, przyjacielu, że nie miałem z tym wszystkim nic wspólnego - rzekłem.
- A czyż twierdzę, że miałeś? Mówię tylko, że widziano karetę i nieznajomą damę. Ty zaś mi dziś opowiadasz o bardzo niezwykłej kobiecie, która raczej nie chodzi pieszo... Czy się mylę?
- To nie była pani Sa Tuel, lecz Melania - rzekłem krótko, bo kareta zajechała właśnie na podwórzec. - Oceń zdolności służącej, która z taką łatwością umie się przedzierzgnąć w damę wielkiego rodu. Wiem, dlaczego porwano nieszczęśliwą Vacaut, lecz ponownie daję ci słowo, żem w tym, nie brał udziału ani nawet o niczym nie wiedział. Ale oto i twój lokaj.
W samej rzeczy, służący w liberii nieśmiało stanął w drzwiach gabinetu, a dojrzawszy przyzwalający gest swego pana, zapowiedział baronową Sa Tuel.
- Pani baronowa pyta, czy został pan uprzedzony o jej przybyciu i czy zechce ją pan przyjąć.
- Proś.
Służący wyszedł i niezwłocznie wrócił w towarzystwie dwóch kobiet. Gdy ponownie zniknął, zostaliśmy tylko we czworo. Powinienem był dokonać prezentacji, lecz czułem, że wszelkie formy towarzyskie muszą przez czas jakiś pozostać w zawieszeniu. Gospodarz i baronowa, od pierwszego spojrzenia oceniwszy swą przynależność do starej arystokracji, owego ginącego w zepsutych czasach gatunku, bez zażenowania oglądali się wzajem. Renata Sa Tuel z kobiecą ciekawością patrzyła na człowieka, którego nazywałem aż przyjacielem; ten znów dopiero co usłyszał o jej niezwykłej urodzie i talentach.
- Vel Reano - rzekła baronowa, przywołując na twarz jeden z tysiąca swoich uśmiechów - jesteś pan przyjacielem tego tu kawalera, więc i moim. Nie ustrzeżesz się tej poufałości, lecz jeśli jakkolwiek znajdujesz ją niemiłą, natychmiast .poproszę o darowanie winy. Przede wszystkim, nachodzę pana w jego domu.
- Przeciwnie, odwiedza pani biednego pustelnika, który o takich wizytach nie śmie nawet myśleć. Jestem zaś niegotowy, bo w ogóle nieuprzedzony.
Spojrzała na mnie pytająco.
- Pan Del Wares powiedział to tylko, że zaszczyci mnie wizytą piękna dama znakomitego rodu - wytłumaczył Vel Reano, podchodząc. - Przecież taka zapowiedź to o wiele za mało, gdy następnie przychodzisz ty, pani. Więc powtarzam, żem zupełnie niegotów.
- Pan mnie zawstydza - odparła, spuściwszy wzrok, z lekkim rumieńcem na twarzy. - Czy to godne takiego szlachcica? Pogniewani się, nie sprostawszy pańskiej dworności.
- Widzę, iż żadną miarą nie dokonam zwyczajowej prezentacji - rzekłem z lekkim uśmiechem, którym wszelako kryłem zniecierpliwienie - ale przecież nie ma potrzeby, bo pani i pan już się znają... Teraz, odsunięty na bok, rad bym ponownie znaleźć się w centrum uwagi. Proszę zważyć, że sprawy, dla których tu jesteśmy, w ogóle nie mogą czekać i nie zależy to od nas.
- Istotnie - zauważył gospodarz. - Mamy przecież odbyć coś w rodzaju wojennej narady, czy dobrze zrozumiałem? Oddaję się do dyspozycji moich gości.
Co rzekłszy, poprosił, byśmy siadali. Melania stanęła za fotelem baronowej. Gospodarz zawołał służbę i polecił, by podano wino i owoce, a następnie odprawił wszystkich.
Spojrzałem na Renatę Sa Tuel.
- Czy przywiozłaś notariusza? - zapytałem.
- Oczywiście. Czeka w karecie.
- Więc rozmówmy się najpierw, a potem wezwiemy tego pana.

IX


Już z tego tylko, co powiedział Vel Reano, jasno wynikało, iż świetna kareta baronowej zbytnio rzuca się w oczy. Nie umiałem zgadnąć, co też podkusiło Renatę Sa Tuel, by do trudnej misji wybrać tak duży i niełatwy do ukrycia pojazd. Prawda, że przybyła tylko po to, by przedstawić mi propozycję powrotu do starej służby, i nie mogła przewidzieć, że następnie porywać będzie panią Vacaut lub kogokolwiek, a zresztą wikłać się w sprawy, gdzie potrzebny był raczej wierzchowiec i strój do konnej jazdy niźli karoca i liczna służba. Nie mogła tego przewidzieć, lecz chyba powinna była.'
Mniejsza z tym. Baronowa Sa Tuel tak czy owak nie mogła pojawiać się na królewskim dworze ani w ogóle w Lazenne zbyt dobrze ją tu znano, choć pod zmyślonym nazwiskiem. Lecz nikt nie wiedział, że właścicielką karety jest ta sama piękna blondynka, dla której jeszcze przed czterema laty król czynił swe słynne wyprawy na przedmieścia, narażając się nawet nie tyle na gniew odtrąconej królowej, co samej pani Atheves, okrutnej dla każdej rywalki... Uznałem, że tajemnicza dama, o której wkrótce w okolicy będzie głośno, świetnie nadaje się do ukrycia wszelkich spraw Egaheer. Wybornie znając miejscowe stosunki, ułożyłem plan działania. Musiałem mieć na względzie swoje dobre imię; moja pozycja w Lazenne nie powinna była ulec zachwianiu. Niezrozumiały a pospieszny wyjazd kawalera Del Wares miał pozostać sprawą dziwaczną i tajemniczą, lecz nie życzyłem sobie, by łączono to z jakąkolwiek zbrodnią.
Zażądałem ludzi i natychmiast otrzymałem trzech Ewangelistów. Tak, bo Egaheer, aczkolwiek wcale nie umiała żartować, kryła gdzieś w głębi swej istoty skłonność do szyderstwa i kpiny. Przyboczni żołnierze-mordercy, których trzymała na służ? bie, nazywali się Ewangelistami - zawsze było ich sześciu, tylu ilu apostołów spisujących Nowy Testament. Przybierali też sobie ich imiona: powierzeni mi ludzie zwali się Łukasz, Jan i Bartłomiej. To z nimi właśnie spotkała się nad rzeką piękna baronowa Sa Tuel, zanim pojechała na spotkanie ze swoją panią... Doprawdy, z wielkim trudem umiałem powiedzieć, co zdarzyło się, a co nie, od chwili, gdym rozmawiał z Renatą w starym domu. Do prawdziwych wspomnień stale dołączały dziesiątki obrazów zaczerpniętych ze snów i majaków - i to też były wspomnienia fałszywe, przemieszane z jak najbardziej prawdziwymi. Przecież Egaheer w samej rzeczy dzieliła ciało z Melanią... Przecież naprawdę czekała gdzieś banda opłaconych rzezimieszków, o czym powiedziała mi Renata Sa Tuel. I w samej rzeczy ci ludzie mieli spalić stajnie kawalera Del Wares... który miał to szczęście, iż go wcześniej otruto.
Jadąc do gospody "Przy Gościńcu", miałem pełen rynsztunek wojenny, siedziałem zaś na grzbiecie Waleta, dzielnego deresza, który miał mi odtąd być przyjacielem i towarzyszem broni. Liczyłem, że nieprędko wrócę do domu, wybrałem więc sobie dwa konie, z których Walet był wierzchowcem do bitwy, a smukłonoga Brzoza (którą na razie zostawiłem w stajni) biegunem do pościgów i ucieczek. Brakowało mi służącego, z którym mógłbym dzielić wszelkie dole i niedole, lecz na to nie było rady. Zaufanych i pewnych ludzi nie spotyka się codziennie na ulicy.
Poczciwy oberżysta, którego siłą wepchnięto w skórę pośrednika śmierci, zaopatrując w truciznę, prawie byłby zemdlał na mój widok. Siadłem przy jednym ze stołów i skinąłem nań. Podszedł na trzęsących się nogach. Milczałem i patrzyłem, albowiem był to drugi już człowiek, którego widziałem martwym i niedługo potem - zmartwychwstałym. Szukałem w sercu odrazy bądź gniewu; nie znalazłem nawet niechęci. Czyżbym umiał przebaczać? Nigdy dotąd nie musiałem tego robić. Bom zrozumiał, że liczne rozgrzeszenia, jakich udzieliłem w swoim życiu, dotyczyły spraw mało istotnych i nie były aż przebaczaniem... Przebaczyć można zbrodnie. Inne rzeczy co najwyżej usprawiedliwić bądź rozgrzeszyć. Biedny oberżysta stał przede mną i nie śmiał podnieść wzroku, lecz widziałem, jak niezmiernie ciąży mu moje milczenie.
- Nie mam córek ani w ogóle dzieci - rzekłem cicho, gdy otworzył usta, pragnąc chyba wreszcie coś powiedzieć - ani nikogo bliskiego. Lecz wybornie mogę sobie wyobrazić rozterki męża i ojca. Jakkolwiek wyda ci się to zdumiewającym, mój poczciwcze, nie żywię urazy za to, co zrobiłeś. Lecz zarazem chcę, żebyś wiedział, iż podałeś mi skrycie nie środek nasenny, lecz truciznę. Cudem uszedłem śmierci. Chciano mię nie porwać, lecz zabić.
Oberżysta pobladł jeszcze bardziej. - Boże wszechmogący - wyszeptał.
- Proszę o szklankę najlepszego wina, jakie masz w swej piwnicy, a proszę nie dlatego, żem spragniony. Oto chcę przyjąć poczęstunek z rąk człowieka, który omal nie stał się moim katem, prawda, że mimowolnie... Czy poczęstujesz swego gościa winem, gospodarzu? W ten sposób chcę przebaczyć twój postępek.
- Wielki Boże, ależ w jaki sposób może mi pan przebaczyć, wiedząc o wszystkim, co zrobiłem?
- Chcę i mogę. A nie wiesz jeszcze tego, żem winien ci to przebaczenie. Albowiem i ja wyrządziłem ci niedawno straszną krzywdę. Gdy leżałem powalony trucizną, miałem sen tak prawdziwy, że nieomal nie potrafię odróżnić go od jawy. W owym śnie osierociłem twoje dzieci, gospodarzu. Powiesz, że to tylko sen, a ja ci odpowiem, że może właśnie w snach bywamy częstokroć prawdziwsi niż na jawie... Proszę teraz o szklankę i butelkę wina, i nie spiesz się zbytnio, bo chcę byś ochłonął i doszedł do siebie. Albowiem poproszę jeszcze o jedną małą przysługę.
Spoglądałem na drżącego poczciwinę i widziałem, że gotów zalać się łzami. Był to człowiek dzielny, z żołnierską przeszłością - wszelako nie mógł sprostać ohydzie, której zażył, zetknąwszy się z wrogami Egaheer, poniekąd także z nią samą, wreszcie ze wszystkim, co niosła jej obecność. Ponagliłem go gestem, bo nie chciałem, by ktokolwiek z siedzących w izbie dojrzał więcej, niż dojrzeć należało. Oto byłem jakimś podróżnym, który prosił o wino, gospodarz zaś przyjmował zamówienie. Miałem pewność, iż nigdy nie wyjawi nikomu swych domysłów i podejrzeń, powziętych na skutek wypadków, które wkrótce miały nastąpić.
Baronowa Sa Tuel wciąż wynajmowała pokój w oberży "Przy Gościńcu". Nie wątpiłem ani przez chwilę, że mój blady młodzieniec z Valaquet także zajmuje swe mieszkanie. Owej zimnej kreaturze zlecono pozostawać w bliskości Egaheer; nie wiedziałem, jak ją poznawał, ale było to jakoś możliwe. Wiedział przecież, że ktoś z otoczenia możnej pani, o którą przed kilkoma dniami wypytywał, służy tropionej potędze za schronienie. Ja sam nie umiałem poznać Egaheer w ciele Melanii i wątpiłem, by on to potrafił. Lecz zapewne magia, której służył, mogła wskazać mu właściwą osobę... czy też raczej kryjówkę zajmowaną przez moją panią.
Powrócił mój biedny oberżysta, niosąc trunek. Wyglądał nieco lepiej, lecz dłonie nadal mu drżały.
- Postaw butelkę i proszę, byś zechciał napełnić mi szklankę... Dosyć już powiedziano - rzekłem stanowczo, lecz zarazem łagodnie, widząc, że otwiera usta. - Nie chcę więcej rozmawiać na ten temat, albo raczej nie chcę już słyszeć słów skruchy ani przeprosin. Bo oto przysługa, o którą proszę: zapomnij, żeś widywał mię ostatnio w swym zajeździe. Gdyby ktoś zapytał, wykręć się sprytnie od jednoznacznej odpowiedzi. Liczę, że to potrafisz?
- Tak, wasza wielmożność.
- To dobrze, albowiem wybieram się na przechadzkę do miejsca, które niegdyś mi pokazałeś. I w podobnej sprawie. Rozumiesz wiec moją prośbę o dyskrecję?
Otworzył usta i zamknął je zaraz, lekko skinąwszy głową.
Uniosłem szklankę i napiłem się wina, rzeczywiście najprzedniejszego. Było zagadką, skąd mój oberżysta mógł mieć tak świetny trunek, bez dwóch zdań godny każdego stołu w królestwie - dość, żem nigdy nie kosztował u niego tak zacnego napoju. Nie próbowałem płacić; ten od dawna życzliwy mi człowiek, na którym wymuszono postępek niegodny, miał przecież swój honor. Co rzekła Egaheer? Że nie przyjął pieniędzy za czyn, do którego został zmuszony... Podziękowałem i skinąwszy głową, wstałem zza stołu, po czym skierowałem się prosto na piętro. Zastukawszy w drzwi, cierpliwie poczekałem, aż usłyszę głos starego służącego. Brzmiał inaczej, niźlim zapamiętał go z bezludnej swojej wyspy.
- Proszę mi otworzyć.
- Ale kto tam? - nalegano zza drzwi.
- Zapowiedz swemu panu kawalera Del Wares - powiedziałem. - Zresztą możesz zapowiedzieć kogokolwiek, choćby diabła, bo to na jedno wychodzi. Powiedz, że przychodzę z posłaniem od Egaheer dla hrabiny Se Rhame Sar w Valaquet. Powiedz zresztą cokolwiek, byłem już nie musiał nudzić się pod drzwiami, gdy szpada stygnie mi w pochwie.
Drzwi otwarto.
Mieszkanie, które zajmował blady szlachcic, nie przypominało wcale tego, którem oglądał w swych majakach. Łóżko stało nie po lewej, lecz po prawej stronie, okna były aż dwa, a stół i krzesła miały inny kształt. Lecz blady młodzian, uniesiony na łokciu i nakryty kołdrą pod szyję, wyglądał zupełnie tak samo.
- Pan jesteś kawalerem Del Wares?
- Tak, i proszę, by zechciał mi pan towarzyszyć. Słyszałeś pan przecie, co mówiłem do jego sługi? Znam ustronne miejsce nad rzeką, gdzie rozstrzygniemy wszystkie nasze sprawy.
- Ach, więc mamy jakieś wspólne sprawy?
- Waszmość chcesz dowodzić, że nie mamy!
- Zechciej mi pan łaskawie o nich opowiedzieć.
- Mój młodzieńcze - rzekłem - daję ci przecież taki oto wybór: albo tu i teraz za naszym pośrednictwem zmierzą się te, w których służbie pozostajemy, albo też gospoda ocaleje, nie będzie pożarów, śnieżnych wichrów lub zresztą czegokolwiek w tym guście, nikt o niczym nie będzie wiedział, a trup jednego z nas pozostanie w cichym miejscu nad rzeką. Wybieraj pan i nie męcz mię jałową dysputą. Potrzebujesz, waszmość, rozgłosu dla tej, której służysz?
Blady młodzian świdrował mnie spojrzeniem, jakby chciał zobaczyć, co mam w duszy. Lecz duszę miałem dobrze schowaną (o ile jeszcze w ogóle ją miałem), na twarzy zaś mógł ujrzeć tylko spokój, bom nie po raz pierwszy zaiste wykonywał zlecone zadanie.
- Nie mogę powiedzieć - rzekłem jeszcze - że odczuwam przykrość z tego powodu, iż mię pan podtrułeś, ale nie otrułeś. Lecz wiem o tym uczynku i nie taję, iż spełniam nie tylko powierzoną misję. Żywię do pana osobistą urazę i rad znajdę satysfakcję. Idziesz pan?
- Pan mówi, że go otrułem?
Uczyniłem słaby gest dłońmi, który miał oznaczać: "idziesz pan czy nie?". Zostałem należycie zrozumiany, albowiem młody szlachcic uśmiechnął się nagle (a szpetny miał uśmiech, co tu dużo gadać) i powiedział swym rozwlekłym głosem:
- Zresztą, masz pan słuszność: wszystko jedno. Pójdę z panem, rzecz jasna. Zechciej teraz opuścić mój pokój i poczekać w izbie na dole. Najwyżej kwadrans, bo tyle potrzebuję, by się odziać. Widzę, że pan jesteś w zbroi. Lecz ja nie mam tu takiego rynsztunku.
- Mogę zrezygnować ze swojego. Poczekam, lecz nie w izbie, a na trakcie. Zabierz pan łaskawie swoje sługi, ja także nie będę sam.
To powiedziawszy, wyszedłem.
W izbie na dole skinąłem mojemu oberżyście i opuściwszy gospodę, ruszyłem do stajni po konia. Odebrawszy go, wysłuchałem słów zachwytu, na które pozwolił sobie stajenny - bo istotnie mojego Waleta mógłby dosiadać w bitwie sam król. Sprawdziwszy siodło i popręgi, zerknąłem jeszcze do olstrów, a specjalnie na panewki pistoletów. Niedługo potem czekałem na gościńcu, spoglądając w stronę, gdzie widoczne były dachy poczty i zajazdu. Nie musiałem czekać bardzo długo, albowiem po umówionym kwadransie zobaczyłem jeźdźca, który także mnie dojrzał - i zawrócił. Domyśliłem się, iż był to służący wysłany dla zbadania, gdzie jestem. Jakoż po upływie dwóch minut znów dojrzałem ludzi, tym razem aż trzech. Oznaczało to, iż młody szlachcic z Valaquet zabrał wszystkie swoje sługi oprócz starca, który był na pewno człowiekiem zaufanym. Uśmiechnąłem się; przecież, w pewien sposób, ten młodzieniec, służący dostojnej Annie Jasenie pani Se Rhame Sar, niezmiernie był podobny do mnie, musiał wiec rozumować tak samo. Pomocników nie do końca godnych zaufania należało trzymać przy sobie, by zawsze dzielili los pana - gdy przeciwnie, powiernik wszystkich sekretów i tajemnic winien być chroniony od każdej złej przygody. W razie potrzeby ktoś musiał przecież zawieźć wiadomość o porażce.
Jeźdźcy zbliżyli się i młodzian uchylił kapelusza. Nie odpowiedziałem na ukłon. Wystrzegałem się myśli, iż mój przeciwnik jest niedoświadczony, a przez to niegroźny. Wroga nie należy pochopnie lekceważyć. A jednak miałem wrażenie, iż pani Se Rhame Sar, władająca swą magią od niedawna, żadną miarą nie mogła polegać na swych sługach. Temu oto jej wysłannikowi stale chyba mieszały się dwa światy - zwyczajny, w którym szlachcice bili się o honor, przestrzegając zasad i reguł, w którym ważne jednak były formy.i dworne obyczaje, oraz świat bezlitosnej wojny bez praw, świat walki na wytępienie, gdzie każdy każdemu był wilkiem, gdzie zrywano układy, łamano obietnice, słowo znaczyło tyle ile dym, zaś czyny nie świadczyły o ludziach.
- Nie widzę pańskiego pocztu.
- Moi ludzie czekają nad rzeką. Pozwól, waszmość, że poprowadzę. Jeśli bawi cię rozmowa, pojedźmy obok siebie. Skręcamy na bezdroża, więc miejsca jest ile chcieć.
Zrównał konia z moim i pojechaliśmy.
- Dosiadasz pan pięknego arlina, choć to zwierzę podróżne, mniej chyba zdatne na wojnę - zagaiłem lekko. - Ale przecież zostawiłeś wojnę za plecami, prawda... Valaquet! Byłem tam, lecz dość dawno, chociaż trwała już orężna zawierucha. Czy kraj jest bardzo zniszczony?
- Re Alide to kupa gruzów - rzekł krótko; zdało mi się, iż temat nie był dlań przyjemny - ale o tym na pewno pan wie. Lecz ostały się wioski i pomniejsze miasta, których nikt nie pali, a nawet nie rabuje bez potrzeby. Zarówno dostojna Weronika Teresa, jak i księżna Se Potres, niecelowym znajdują niszczenie kraju, który każda uznaje za własny.
- Nie sympatyzujesz pan z żadną stroną konfliktu? Zwrócił ku mnie zimne spojrzenie swoich rybich oczu.
- Dlaczego interesują pana te sprawy? Lecz dobrze, odpowiem panu, albowiem jeden z nas dziś polegnie i zabierze do grobu swoje przekonania bądź wiedzę o przekonaniach rozmówcy... W samej rzeczy, obojętne mi, kto wygra, kto zaś przegra. Spadkobierczynie zbrodniczego Zakonu Rycerskiego to uzurpatorki, na których dłoniach nigdy nie obeschnie krew wytępionych do szczętu narodów.
- Lecz hrabina Se Rhame Sar, której służysz, jest tak samo spadkobierczynią wszystkich tradycji Bractwa Rycerskiego.
- Służę jedynej prawowitej władczyni Valaquet - rzekł, swoim zwyczajem przeciągając słowa. - Skoro zbywa panu na spostrzegawczości... co stwierdzam ż niemałą przykrością... pozwoli pan, że powiem mu wprost: niechętnie rozmawiam o tych sprawach.
- Widzę.
- A skoro pan widzi, to czy bardzo trudna do spełnienia będzie moja prośba o podjęcie innego tematu?
- Już za chwilę będziesz pan martwy. Zwykłem przywiązywać dużą wagę do ostatnich słów ludzi, których muszę zabić. Masz pan jakąś rodzinę? Może poznam chociaż pańskie nazwisko? Pytam, bo dość lekko zarzucasz mi, młodzieńcze, brak spostrzegawczości, więc i taktu... Lecz czy zatajanie swej godności uważa pan za taktowne?
- Nie podałem swego nazwiska, albowiem już go nie mam, panie kawalerze. Mogę opowiedzieć się jednym z wielu przybranych. Gdy zaś chodzi o to, który z nas będzie martwy, to sprawa jeszcze nierozstrzygnięta.
- Owszem, albowiem pan już jesteś nieżywy - orzekłem z wielkim spokojem; przecież to i owo o lodowej magii jednak zdarzyło mi się słyszeć. - Jesteś pan nieszczęsnym lodowym upiorem zniewolonym przez to, czemu służysz. Okrywasz się kołdrami nie po to przecież, by zachować ciepło, lecz przeciwnie, by go do siebie nie dopuścić...
- Skoro tak wybornie wie pan, jak stoją sprawy - rzekł szyderczo - to rozumie pan tym łatwiej, jak mozolna czeka go przeprawa.
- Rozumiem - rzekłem z najgłębszym spokojem. - A oto i stara gospoda, widzi pan ten budynek w oddali... W rzeczy samej, niepotrzebnie mówimy o sprawach, które wcale teraz nie mają znaczenia. Chcesz pan może posłuchać, jak odkryłem to miejsce, albo raczej: kto mi je wskazał i dlaczego?
- Bardzo chętnie posłucham. Opowiedziałem obszernie.
Lecz mówiąc, raz jeszcze rozważałem szczegóły swego planu; nie wątpiłem zresztą, iż czyni to także przeciwnik. Lecz jakie on mógł mieć plany? Bardzo łatwo narzuciłem mu własne, powziąwszy inicjatywę - oto byłem w tej bitwie stroną ofensywną, wybornie rozumiejąc, jakie to daje korzyści. Jeszcze wczoraj było inaczej, bo Egaheer nie rozumiała, co to atak... Doprawdy, rację miała moja Sa Tuel, po stokroć zapewniając, iż to, czemu służymy, jest kobietą... Przecież one właśnie tak działały. Broniły się zawsze i wszędzie, ze śmiertelną często skutecznością, lecz wszystkie kontrataki były odpowiedzią na aktywność pierwiastka męskiego. Przyszło mi do głowy, że świat zaraz stanąłby w miejscu, gdyby jutro pozostała na nim sama płeć nadobna. W ogóle nie były twórcze i nie potrafiły być aktywne.
Lecz oto stanęliśmy u celu. Powściągnąwszy konia, zsiadłem z jego grzbietu i dałem znak przeciwnikowi, by również zechciai zejść na ziemię. Jednocześnie szybkim spojrzeniem ogarnąłem okolicę, szukając śladów poczynionych na mój rozkaz przygotowań. Upewniwszy się, że wszystko jest jak trzeba, wyjąłem z olstrów przy siodle pistolety, po czym klepnąłem lekko konia po zadzie. Mądre zwierzę oddaliło się niespiesznie; nie życzyłem sobie, by ucierpiało na skutek jakiegoś żałosnego przypadku.
- Gdzież są pańscy ludzie?
- Już czekają - odrzekłem, podnosząc orężną dłoń do góry. Trzy muszkietowe strzały rozbrzmiały jednocześnie, łącząc się w jeden huk. Pachołek mojego szlachcica uderzony w pierś kulą upadł na plecy, kopnął ziemię i skonał. Wielki służący, ów były pikinier, którego miała wybadać Melania, umierał o wiele wolniej, na miarę swego wzrostu - oto najpierw jął klękać na łamiących się nogach. Z ust pociekła mu strużka, następnie zaś struga krwi, klęknął wreszcie zupełnie, a potem upadł twarzą do dołu. Lecz najgorsze rzeczy działy się z młodym panem - kula muszkietowa, uderzywszy w bok głowy, wyrwała ze skroni i czoła kawał czaszki, zaś wypchnięte oko jęła zalewać jakaś wstrętna wodnista ciecz. Odsłonięty blady mózg zdawał się pulsować. Młodzian, zachwiawszy się najpierw od pocisku, z trudem odzyskał równowagę, lecz po chwili wyprostował się na powrót.
- Ach, więc to są owe rycerskie zasady, które pan wyznajesz! - zawołał, bardziej niż zwykle przeciągając słowa.
Szukając szpady u boku, jął rozglądać się za prześladowcami, lecz wiedziałem, że ich nie znajdzie. Już uciekli, Egaheer nie mogła osłonić czterech ludzi. Nad krzewami rozwiewały się smugi dymu, powołane do istnienia muszkietową palbą. Na pla: cu zostałem tylko ja.
- Tak chłopcze, oto moje zasady.
Co rzekłszy, dałem ognia z pistoletów. Trafiłem wybornie, albowiem prawa ręka mego przeciwnika zwisła jak przetrącona, a wydobyta już szpada upadła na ziemię. Zdało mi się naraz, żem poczuł lekkie dotknięcie chłodu, lecz nie zauważyłbym tego, gdyby nie szron, który w jednej chwili wielkim kręgiem pokrył ziemię wokół mnie. Buty przymarzły mi do gruntu i byłbym niechybnie stracił równowagę, chcąc uczynić choć jeden mały krok, lecz na szczęście stałem nieruchomo, a szron jął topnieć równie szybko, jak się pojawił.
- Mogę bić się także lewą ręką - rzekł szyderczo upiór z Valaąuet. - Ale ty, mój panie, chyba już nie masz kuł? Zmuszony więc będziesz sięgnąć po swoją szpadę.
- A oto i ona.
Zadzwoniły krzyżowane klingi, lecz nie było moim zamiarem dziurawienie ciała, któremu najwyraźniej nie szkodziły żadne rany, co zresztą od razu mogłem podejrzewać. Wyłuskawszy broń ze słabej ręki przeciwnika, poczekałem, aż upadła na ziemię, i przydepnąwszy obcasem, złamałem.
- Twoja pani, młodzieńcze, wielu rzeczy jeszcze się nauczy, ale ty już z tych nauk niestety nie skorzystasz. Sądziłeś więc, że zechcę tutaj odbierać śmiertelne rany od twej szpady, gdy ty sam, mając w ciele dwakroć więcej dziur, będziesz szydził z mojej niemocy?
- Ach, więc pan uważasz, że mię przechytrzyłeś? Zatem proszę, oto moja pierś! - zawołał wyzywająco. - Cóż pan teraz zamierzasz?! Może zechcesz mię utopić lub zakopać?
Raz jeszcze poczułem uderzenie chłodu, lecz dotkliwsze niż to poprzednie. Pojąłem, że wdając się w rozmowy, popełnię ten sam błąd, którego nie ustrzegł się młodzieniec z Valaquet - nazbyt zaufam wspierającym mnie siłom, miast ufać jedynie sobie. Nie wiedziałem przecież, jak ciężką walkę toczy osłaniająca mnie Egaheer; łatwo mogłem przeciągnąć strunę.
- Nie utopię cię, mój panie, ani nie spalę, albowiem sądzę, iż jest to niemożliwe. Twoja pani przyśle tu dość chłodu, by zgasł każdy ogień - rzekłem, chowając szpadę i podchodząc do przeciwnika. - Lecz tym bardziej nie będę kłuł cię ostrzem... Popróbujmy zatem najstarszej metody. Cóż powiesz na niewyszukaną, pospolitą siłę męskiego ramienia?
Co powiedziawszy, chwyciłem go za gardło i choć zaczął się bronić, obróciłem w miejscu, a następnie pchnąłem kolanem tak, iż upadł w odległości kilku kroków. Jął wstawać, lecz już byłem przy nim i obdarowałem mocnym kopnięciem w same żebra, gdy zaś znowu upadł trochę dalej, podbiegłem i chwyciwszy za kołnierz, jąłem wlec po ziemi.
- Wybacz mi pan nieszlachetne traktowanie, lecz koniecznie musimy znaleźć się w tym oto domu... Przecież nie zechcesz towarzyszyć mi tam z własnej woli?
Widziałem, że nie chciał w samej rzeczy, albowiem wierzgał i wyrywał się jak wściekły kot. Jednak wątłe ciało nie mogło sprostać sile, z jaką wprowadzałem w czyn swe zamiary.
Przyszła mi naraz do głowy myśl, że gdyby mój przeciwnik miał wagę i posturę swego służącego, sprawa byłaby trudniejsza do przeprowadzenia. Prawda, że nie szarpałbym się wówczas nadaremno, lecz raczej użył sznura, przymocowanego do końskiej kulbaki...
Uczyniwszy jeszcze jeden wysiłek, po raz ostatni zignorowałem rozpaczliwe próby obrony i pochwyciwszy młodzieńca za odzienie poniżej krzyża - gdy za kołnierz już mocno trzymałem - grzmotnąłem jego ramionami i głową w słabe drzwi, które otwarły się z trzaskiem. Rzuciwszy wierzgającego szlachcica na środek pustej izby, w której jeszcze niedawno całowałem rozkoszną baronową Sa Tuel, pochwyciłem zwój liny, zostawionej na wyraźny mój rozkaz. Bezimienny szlachcic chciał wstawać i być może rzucić się na mnie, lecz zapobiegłem temu uderzeniem splecionych mocno dłoni. Opasawszy jeńca sznurem, jąłem przytwierdzać do beczułki postawionej na podłodze obok kilku innych. Czas był najwyższy, albowiem nowy wybuch zimna tym razem nieomal mnie sparaliżował, z suchym trzaskiem jęły pękać stare deski podłogi, w ścianach pojawiły się szczeliny, nad głową zaś posłyszałem odgłosy świadczące o zapadaniu się powały. Posypał się z góry śnieg i kurz, o wyciągnięcie ręki ode mnie upadła na podłogę oszroniona belka. Mogłem modlić się najwyżej, by nie trafił mnie żaden szczątek, bo nie byłem w stanie wyprostować porażonego strasznym zimnem ciała. Ubranie zamarzło na mnie, a rzemienie trzymające stalowy napierśnik jęły pękać. Wszystko to trwało najwyżej kilka sekund, mróz dotykał mnie tylko z wierzchu i nie porażał do szpiku kości, zaraz więc odzyskałem władzę w członkach i znów mogłem zadzierzgać węzły. Lecz jasno zdałem sobie sprawę, że jeśli lodowa magia uderzy po raz kolejny i znowu z większą siłą, to mogę zawieść się na swoich rachubach.
Młodzian z Valaquet, który choć wyraźnie nie doznawał bólu, musiał w jakiś sposób odczuwać odniesione rany i siłę moich ciosów, albowiem był dziwnie ślamazarny i otępiały, otrząsnął się z letargu na tyle, by pojąć, co zamierzam. Ustawione w piramidę beczułki spiętrzone obok jednej stojącej osobno, do której go wiązałem, wyglądały aż nadto wymownie, zresztą usypany był pomiędzy nimi śliczny czarny kopczyk.... Szlachcic wrzasnął i jął wyrywać się z nową siłą; w ohydnie roztrzaskanej twarzy ujrzałem błysk ocalałego oka, w którym po raz pierwszy pojawił się szczery ludzki strach. Lecz baryłka, do której mocowałem linę, przybita została do podłogi, co czyniło ją wielce stabilną... Mozolnie wiążąc ostatni supeł, żałowałem, żem nie zdjął rękawic, lecz zaraz okazało się, jak mądrze uczyniłem - oto bowiem przymarzłem do swojego jeńca i próbując się uwolnić, bez wątpienia postradałbym skórę dłoni. Tym razem lodowa moc nadeszła powoli i ukradkiem, skradając się niczym złodziej; nie było wybuchu straszliwego zimna - zamiast tego chłód narastał powoli lecz niepowstrzymanie. Rękawice zdały mi się sporządzone nie ze skóry, lecz z żelaza, nie mogłem rozewrzeć zaciśniętych na ostatnim węźle palców, a tym samym nie wchodziło w rachubę wyciągnięcie dłoni z rękawicy. Niewolnik pani śniegu jął szamotać się w pętach, czemu już nie mogłem przeszkodzić. Najwyraźniej chłód wypływający z jego ciała, lub może z jaźni albo duszy, wcale go nie dotykał. Wiedziałem, że próżnym będzie wołanie Egaheer, by wsparła mnie raz jeszcze z całą siłą. Nie mogła usłyszeć, choć być może czuła narastającą bezlitośnie siłę mrozu. Przez moment miałem wrażenie, iż stało się nieco cieplej, lecz zapewne była to zaledwie niespełniona mrzonka. Pochylony nad swym więźniem czułem przecież, że moja skóra i ciało pod skórą jakoś są osionione od pazurów zimowej magii, lecz nie dotyczyło to odzienia, sztywnego niczym zbroja, a najbardziej nie dotyczyło przeklętej rękawicy. Dobywając wszystkich sił, próbowałem zgiąć lewe ramię, czując trzeszczący opór przemarzniętej szaty. Budynek jął skrzypieć złowieszczo, znów spadły z góry jakieś spękane deski, kłęby drobnego śniegu i lodowe igiełki. Wciąż walczyłem, widząc wszakże, iż jestem zgubiony.
Ściana przede mną pękła naraz, jak roztrzaskana taranem, ale to nie było dziełem mrozu. Mogłem krzyczeć, lecz stęknąłem tylko niczym potępieniec, jeden raz, bo następnie głos zamarł mi w krtani. Powiedziała kiedyś, że każdy może widzieć ją taką, jaką sobie wyimaginował, lecz jeśli to była prawda, tom jej dotąd nie znał... Może być, że umysł ludzki gdzieś na samych swoich obrzeżach powołuje do istnienia obrazy, których wzrok wewnętrzny nigdy do końca nie postrzega, cofając się przed tym co nieokreślone, na poły tylko skończone, przyobleczone w zgrubne kształty, lecz nie narysowane do końca... Była mrokiem albo raczej olbrzymim kłębowiskiem mroku, w którym kurczyło się 'Coś i wiło nieustannie, połyskując niczym macki smolistej ośmiornicy, zresztą nie wiedziałem, jakim sposobem w tej śliskiej i ciężkiej, a zarazem eterycznej czerni możliwym było poznanie kawałków jeszcze czarniejszych; nie wiedziałem, gdzie był i na czym miał polegać ów skłębiony wężowaty ruch ohydnych zwojów... Ujrzałem więc to, com sobie wyobraził, a ujrzawszy, nie wiedziałem, eo widzę. Wreszcie, wszystko to trwać mogło nie dłużej niż jedno tchnienie, albowiem zaraz cała ta skłębiona ciemność rozlała się po izbie, wypełniła ją, a zarazem zatopiła mnie w sobie i natychmiast znowu zwarła się w kłąb; posłyszałem jakiś głos, niczym pomruk lub niezmiernie daleki ryk, brzmiący w tle szumu podobnego do szumu morza, potem jeszcze nowy huk - i szum przepadł. Znów było widno, a nawet całkiem jasno, albowiem dwie naprzeciw siebie roztrzaskane ściany wpuszczały do starej gospody dzienne światło. Poczułem, że jestem wolny, odskoczyłem więc od wstrętnego trupa z Valaquet, który trząsł się przy beczułce z prochem, nie potrafiąc wykonać najmniejszego ruchu. Uciekając z walącego się domu, odruchowo chyba szukałem olbrzymiego, czarnego kształtu mknącego gdzieś poprzez pola, alem nic podobnego nie zobaczył. Zamiast tego natknąłem się na trzech rozdygotanych, pobladłych Ewangelistów, którzy snadź ujrzeli jeszcze więcej niż ja. Ludzie ci, zgodnie z pobranymi wcześniej rozkazami, wrócili w pobliże budynku, gdy tylko zawlokłem tam swojego jeńca. Wyrwawszy z dłoni jednego mocną kuszę myśliwską - a była to broń wyborna, śmiertelnie precyzyjna, z którą żadna rusznica nie mogła się równać - przytknąłem grot pocisku do płomienia podsuniętej pochodni. Natłuszczone szmaty, owinięte na bełcie, zajęły się od razu; nałożywszy bełt na cięciwę, kazałem Ewangelistom rzucić się na ziemię, sam zaś uczyniłem to samo. Lata służby u boku strasznej pani nauczyły mnie niejednego, a najbardziej nauczyły spokoju - oto bowiem, doświadczywszy wszystkiego, com opisał wyżej, mierzyłem w piramidę baryłek z opanowaniem aż nienaturalnym. Prawda, że pierwotnie strzelać miałem przez otwarte okno i z większej odległości, tu zaś dano mi w ścianie dziurę wielką jak wrota stodoły - przecież tak czy owak mam za powód do chwały, żem trafił w cel już za pierwszym razem.
Nie potrafię dziś rzec, czy we wnętrzu starej gospody srożyły się jeszcze resztki zimowej magii; nie umiem też powiedzieć, czy straszny młodzieniec z przeklętej przez Boga prowincji daleki był od uwolnienia się z więzów. Dość, że wszystko to przepadło nagle w krwistoczerwonym jak piekielne magmy wybuchu; ujrzałem potrzaskany dach, którego czarne szczątki wirowały zatopione w poderwanym do góry kłębie ognia i brunatnoczamego dymu; ujrzałem rozpadające się ściany i dziwnie gruby pas kurzu, który trysnął w bok, w jedną tylko stronę, na podobieństwo smugi dymu wyrzuconej z armaty przy strzale. Natychmiast uderzył mnie gromowy huk i odczułem uderzenie wichru, które nieomal uniosło mnie z ziemi, choć leżałem na niej całkiem płasko, nieledwie zespolony z błotnistym gruntem. Zagwizdały mi koło uszu jakieś szczątki i odłamki - osłoniwszy głowę rękami, przeczekałem najgorsze, a potem uniosłem wzrok i jąłem przepatrywać szalejące w resztkach budynku kłęby ognia, który nie przygasał, wił się i szumiał tak chciwie jak zawsze. Ciągle jeszcze spadały z góry resztki potrzaskanych i popalonych desek, grudy ziemi, co dawało pojęcie o sile detonacji. Wiedziałem, że zupełnym jest niepodobieństwem, by człowiecze ciało - obojętne jaką magią poruszane - mogło przetrzymać wybuch pięciu baryłek prochu; takie miny kruszyły mury zamków.
Powoli uniósłszy się z ziemi, odczułem całe zmęczenie i ból wszystkich członków. Potężnie szumiało mi w uszach; prawieni ogłuchł. Skinąłem na swych pomocników, by wstali i zbliżyli się do mnie, po czym usłyszałem własny głos, przytłumiony, jakby dochodził zza ściany:
- Gdy pożar zgaśnie, polecam wam zebrać każdy strzępek ludzkiego mięsa albo kości, jaki znajdziecie w całej okolicy.
Obojętne, jak upieczony albo nadpalony, ma być wrzucony do rzeki. Nie wydaje się możliwe, żeby coś takiego dalej mogło być bramą, lecz zyskamy pewność tylko wówczas, gdy żołądki ryb strawią wszystko. Ciała służących tak samo: obciążyć kamieniami i do rzeki.
Jeden z żołnierzy Egaheer, zwący się chyba Łukaszem, uniósł dłoń i dotknął kapelusza, potwierdzając odebranie rozkazu. Ludzie ci wciąż jeszcze musieli być wstrząśnięci do żywego tym, co zobaczyli, gdy Egaheer porzuciła swą cielesną twierdzę, by przybyć z odsieczą słudze. Lecz nie miałem wątpliwości, że sumiennie wypełnią polecenia. Skinąwszy im głową, rozejrzałem się dokoła i ujrzałem nieopodal wysunięty z zarośli łeb mojego dzielnego Waleta. Pomimo wszystkiego, com przed chwilą przeżył, po równo rozrzewnił i rozbawił mnie ten widok: oto mężne zwierzę, obojętne wobec huku salw działowych w bitwie, wystraszyło się jednak, słysząc grzmot, przy którym głosy armat brzmiały niepozornie. Lecz znalazłszy schronienie, wierzchowiec nie pomyślał bynajmniej o porzuceniu swego pana. Czekał, pytając mnie spojrzeniem mądrych oczu, czy możemy już opuścić to niemiłe miejsce. Gwizdnąwszy krótko, przywołałem go, poklepałem pieszczotliwie po szyi i dosiadłem. Ścisnąwszy kolanami, pokłusowałem w stronę niedalekiego zagajnika, a był to ten sam lasek, w którym przed paroma dniami baronowa Sa Tuel ukryła swoją karetę. Teraz było podobnie.
Podobnie, lecz nie tak samo, albowiem wówczas oddaliłem się od starej gospody, nie dostrzegłszy schowanego za drzewami pojazdu. Teraz go ujrzałem. Ktokolwiek powoził, musiał chyba oszaleć lub odebrać rozkazy w rodzaju: "Pędź do diabła lub do wszystkich diabłów, byle szybciej!". Pojazd, skręcając w pełnym galopie, omal się nie przewrócił, koło podbite jakimś garbem gruntu skoczyło w górę, bałem się, że zaraz pęknie oś. Usłyszałem trzask bata i ochrypły okrzyk stangreta, kwiknął któryś z koni i zaprzęg z łomotem pomknął przez bezdroże w stronę uczęszczanego traktu. Zamarłem na moment, bo nie trzeba było aż takiego widoku, bym szczerze bał się o los moich sojuszniczek. Przecież byłem tylko jedną częścią armii; nie wiedziałem, co zdarzyło się w innych punktach bitwy, a obraz Egaheer na skraju samozagłady - bo tym było dla niej pozostawanie na zewnątrz skradzionego ciała - kazał żywić najgorsze obawy. Krzyknąwszy na wierzchowca, popędziłem w ślad za karetą.

X


Już na trakcie, gdym na chwilę zrównał się z pojazdem, ujrzałem w głębi jakąś przeraźliwie bladą twarz, zaś aureola rozsypanych na poduszce złotych włosów powiedziała mi, że oglądam zemdloną, a może nawet martwą Renatę Sa Tuel. Zaraz drobna kobieca dłoń szarpnęła firankę w oknie i zobaczyłem rudą główkę Melanii, w której oczach przerażenie i ból mieszały się z jakąś koszmarną wesołością; koszmarną, albowiem była to wesołość szaleńcza. Dojrzałem wąziutką strużkę krwi sączącą się z nosa małej pokojówki. Usłyszałem jej śmiech i zaraz potem głos:
- Lekarza! Niech pan jedzie prędko! Niech pan jedzie!
Było coś przerażającego w półobłąkanej dziewczynie, która nieomal po każdym słowie wybuchała śmiechem wariatki, a zarazem na tyle panowała nad szaleństwem, by myśleć o sprawach najważniejszych.
Kapelusz zgubiłem już dawno i doprawdy nie wiedziałem kiedy - rzecz zupełnie nieistotna, bo gdybym go nawet zachował, to z pewnością tym razem nie utrzymał na głowie. Wyprzedziwszy karetę, pognałem przed siebie jak diabeł; Walet grzmocił drogę kopytami, bez wątpienia wyczuwając desperację jeźdźca, albowiem zdawało mi się, iż czuję drżenie najmniejszego z jego muskułów. Pędziłem do gospody ,Przy Gościńcu", bo tam właśnie, jak sądziłem, Melania kazała wieźć swoją panią. Wpadłszy na podwórzec, nieomal stratowałem zgromadzonych tam ludzi, którzy patrzyli na odległy słup dymu. Było oczywiste, że potężna detonacja nad rzeką, a potem oznaki pożaru, nie mogły pozostać niezauważone. Osadziwszy konia, zeskoczyłem z kulbaki i jąłem pytać o doktora, bo zdarzało się przecież, że adepci tego szacownego zawodu podróżowali jak wszyscy inni ludzie, a tym samym bywali w przydrożnych zajazdach. Lecz pomimo, że ciśnięto się ku mnie, zarzucając różnymi pytaniami (wszak mój wygląd niedwuznacznie wskazywał, żem brał udział w jakichś dramatycznych wydarzeniach, co od razu powiązano z wybuchem i pożarem), nie zgłosił się żaden medyk. Wtargnąwszy do gospody - bom nie tyle wszedł, co właśnie wtargnął, rozpychając ludzi na boki - zawołałem gospodarza i kazałem posłać kogoś po doktora. Zacny człowiek nie pytał o nic i wiedziałem, że w mig spełni wszystkie moje żądania. Jakoż, gdy szedłem na górę, wołał już chłopca stajennego.
Wciąż miałem przed oczyma nieruchomą i białą jak kreda twarz Renaty Sa Tuel, majaczącą w głębi karety; słyszałem upiorną, przerywaną śmiechem prośbę pokojówki o lekarza i o ratunek. Lecz nie mogłem teraz uczynić nic więcej, próbowałem więc tylko nie myśleć.
O doprawdy, nie myśleć! Jakże to łatwo powiedzieć - nie myśl, nie myśl!
Nieomal trząsłem się cały.
Lecz wciąż jeszcze spełniałem powierzoną mi misję, skierowałem się zatem najpierw do pokoju mojego bladego młodzieńca, bo nie wszystkie jeszcze rachunki wyrównałem. Inaczej umyśliłem sobie załatwić całą sprawę, lecz stało się to, co się stało, i mogłem teraz najwyżej wykorzystać zamieszanie na dole. Zastukawszy do drzwi, posłyszałem niepewny głos starego służącego, a przypomniawszy sobie jeden z sennych majaków, rzekłem głosem podobnym do głosu gospodarza:
- Przyjechał pachołek od twojego pana, bardzo ranny. Zejdź co prędzej do izby na dole, ten chłopiec gotów umrzeć lada chwila.
Udawałem z dużym talentem, a może po prostu sługa nie poznał jeszcze zbyt dobrze głosu oberżysty - dość, że drzwi otwarto. Pchnąwszy starca w pierś, zaraz pochwyciłem go za gardło i zdusiłem. Próbował wyrywać się i krzyczeć, lecz doprawdy nie takim wysiłkom dawałem tego dnia odpór. Służący najpierw poczerwieniał i wybałuszył oczy, potem jął sinieć z wywalonym na brodę jeżykiem, wreszcie zwiotczał mi w rękach, alem nadal go trzymał, wiedząc dobrze, jak łatwo człowieka poddusić, zamiast całkiem zdusić. Upewniwszy się, że nie żyje, położyłem starca na podłodze w ten sposób, jakby upadł razem z krzesłem, które zaraz przewróciłem obok. Zacisnąłem własne jego ręce na odzieniu pod szyją, wcześniej podarłszy materiał - mogło to wyglądać na śmiertelny atak duszności; czasem podobne wybiegi odnosiły bardzo dobry skutek. Nie zabrałem niczego z pokoju, wiedząc, iż żaden śledczy nie uwierzy łatwo w morderstwo, po dokonaniu którego zabójca nie splądrował mieszkania. Rzecz jasna, łatwo wszystkie te rachuby mogły zawieść, alem nie miał nic lepszego do roboty, jak zawierzyć swej szczęśliwej (czy na pewno?) gwieździe.
Wyjrzawszy na korytarz, upewniłem się, że nikt mnie nie widział; zresztą właśnie na dole rozbrzmiał tętent i parskanie koni, a zaraz potem gwar ludzkich głosów - to zjawiła się kareta Renaty Sa Tuel. Czas naglił; oderwawszy jedwabną pętlicę od kaftana, zaczepiłem ją ostrożnie na zasuwie drzwi, które następnie przymknąłem z zewnątrz. Zasuwa, którą wcześniej trochę podciągnąłem, przesunęła się, gdym szarpnął za sznurek. Puściłem jeden koniec i wyciągnąłem swoją taśmę przez szczelinę między skrzydłem drzwi a ościeżnicą. Miałem trupa w zamkniętym od wewnątrz pokoju - procentowała oto wielce zaszczytna wprawa, jakiej nabrałem w dotychczasowym swoim życiu.
Stangret, którego dobrze znałem, opędziwszy się od ciekawskich, niósł po schodach na górę swą omdlałą panią, której głowa bezwładnie zwisała obok jego ramienia. Nigdzie nie widziałem Melanii, lecz teraz pierwszą rzeczą było nie rzucać się w oczy, a zarazem być blisko Renaty; stojąc więc na pięterku, dałem znak stangretowi, pokazując drzwi swego pokoju. Wszedłem tam szybko, a gdy zjawił się zaraz po mnie, bez zwłoki przymknąłem drzwi. Służący ostrożnie złożył swój ciężar na łóżku i tylko bezradnie potrząsał głową, odpowiadając na moje nieme pytanie, gdym klęknął na podłodze u wezgłowia. Nic nie wiedział.
- Pani baronowa... pani była tylko w towarzystwie Mel, ja czekałem przy karecie, aż mnie wezwą - rzekł na swoje usprawiedliwienie. - I przybiegłem bez zwłoki, lecz już wtedy...
- Sprowadź tu Melanię - rozkazałem krótko. Pochyliwszy się nad Renatą Sa Tuel, jąłem szukać tętna na szyi, a znalazłszy, roztarłem jej skronie. Gors sukni miała rozluźniony, widocznie zrobiła to wierna pokojówka. Przerażała mnie śmiertelna bladość tej tak dobrze znanej twarzy, bladość nie mająca nic wspólnego ze zwykłą, szlachetną jasnością cery baronowej. Prawie nie widziałem i nie czułem jej oddechu.
- Na litość boską, obudź się - powiedziałem cicho'. - Nie możemy tutaj zostać. Co się stało, co zaszło, czy mnie słyszysz?
Znów zacząłem rozcierać jej zimne ręce i posiniałe skronie. Zdało mi się naraz, że tętno słabnie i zamiera, gorączkowo szarpnąłem haftki sukni, aż prysnęły na boki, i przyłożyłem ucho do piersi. Usłyszawszy ciche i jakby słabnące uderzenia serca, uczułem ohydnie zimną grudę w gardle, bom w nagłym olśnieniu zdał sobie sprawę z tego, iż być może nie znoszę tej kobiety, lecz zarazem żarliwie ją kocham. Uścisk w gardle zelżał, a może raczej owa klucha, którą czułem, zmieniła nieco swój smak, bo to był strach, jakiego od dawna nie zaznałem, strach o kogoś bliskiego. Najbliższego.
- Do diabła, mogę jechać nawet do hrabiny Se Rhame Sar... pojadę szukać jej brata... niech już będzie... Słyszysz? Podejmę się tej niedorzecznej misji, tylko mi nie umieraj.
Dłoń mi drżała, gdym przesuwał nią po zimnej twarzy, muskając palcami usta i zamknięte powieki.
- Nie umieraj. Zrobię, co mi każesz... ale nie umieraj. Nie umieraj, Renato, nie chcę zostać sam...
- Boże, przecież pan ją kocha! - powiedziała z płaczem Melania.
Nie zauważyłem, kiedy weszła.
- A ona wciąż mówiła tylko p panu... i teraz znowu w tym lesie chciała tylko pana bronić i nic więcej! Ona nie chciała jej wypuścić z siebie... Egaheer, żeby przeszła we mnie, to dlatego!
Pan jej teraz nie pozwoli umrzeć, niech mi pan obieca, ja tak... tak pana proszę...
- Nie pozwolę, Mel - powiedziałem cokolwiek ochryple. Nie miałem soli trzeźwiących, nie znałem się na puszczaniu krwi, łatwiej mogłem opatrzyć otrzymaną w bitwie ranę, niźli pomóc nieprzytomnej, konającej chyba kobiecie. Mogłem trzymać jej dłonie, szukać tętna, słuchać, jak bije serce, może jeszcze całować zimne usta, zaklinając jej oddech swym oddechem, lecz nie umiałem pomóc. Naprawdę zbyt wiele obiecałem Melanii i samemu sobie.
Dziewczyna, wciąż zapłakana, uklękła na podłodze obok mnie i objęła rękami nogi swojej pani, przyciskając twarz do jej kolan. Ja przeciwnie - przytrzymałem ramionami złotowłosą głowę, nie wiedząc, jak ją przytulić do twardych blach napierśnika.
- Nie umieraj, do wszystkich diabłów... Egaheer, gdzie jesteś?! - zawołałem,, zapominając o najprostszych środkach ostrożności. - Ona umrze, słyszysz?! A tej jednej i jedynej rzeczy przysięgam, że nie puszczę ci płazem, choćbym miał się sprzymierzyć z całą magią świata!
Bardzo słaby dotyk kobiecych palców na szyi, a potem na policzku, sprawił, że serce uderzyło mi jak młotem.
- Już nie umrę... - powiedziała bardzo cicho. - Dobrze... że jesteś. Tak się bałam...
Melania przycisnęła ręce do policzków, wydawszy okrzyk zachwytu i radości. Powiedziała coś, alem nie słuchał, całując wnętrze drobnej, delikatnej dłoni, której palce przed sekundą dotykały mojej twarzy. Lecz Renata widocznie słuchała słów służącej, bo uśmiechnęła się blado i szepnęła z przyganą:
- Masz za długi język, moje dziecko... Tego kawalera nie interesują... twoje ani moje... kobiece małe... fan-ta-zje...
Przeraziłem się, lecz piękna baronowa, której głowę wciąż trzymałem w ramionach, nie popadła w ponowne omdlenie, a tylko zasnęła - w pół słowa... Oddychała miarowo i równo, uśmiechając się lekko przez sen.
* * *
Doktor przyjechał dopiero wieczorem i doprawdy gdyby nie nadzwyczajna witalność baronowej, pomógłby tyle, ile pomóc mogło umarłemu kadzidło. Pani Sa Tuel przyjęła go, siedząc w łóżku, pozwoliła się zbadać, lecz odmówiła stanowczo poddania się jakimkolwiek zabiegom, wysłuchała tylko kilku światłych porad i przyjęła receptę na pożywny bulion wzmacniający, po czym odprawiła, sypnąwszy złotem tak, jakby przeklęty konował, o umiejętnościach co najmniej wątpliwych, wyrwał ją z zaświatów lub dokazał sztuki z tą porównywalnej. Zleciwszy oberżyście przygotowanie owego niesłychanie skutecznego bulionu, poszedłem do siebie, lub raczej do mieszkania Renaty Sa Tuel, bo skoro najpierw trafiła do mojego pokoju, pozostało nam tylko dokończenie roszady. Skomplikowane przeprowadzki zupełnie mijały się z celem; przecież wczesnym rankiem należało pospiesznie ruszać w drogę.
Upewniwszy się, że chora wraca do sił, uciekłem do swojego mieszkania - najpierw dlatego, żem czuł się niezręcznie, rozmawiając z nią o sprawach całkiem błahych, gdy nie mogłem i nie chciałem o poważnych. Przychodziły mi do głowy różne myśli, a najbardziej jedna: taka oto, żem litość dla umierającej pomylił z potężnym uczuciem, którego w istocie nie było ani być nie mogło - wykluczone, bym zakochał się w kimś takim jak baronowa Sa Tuel. Owszem, pociągała mnie zawsze, lecz nigdy jej nie kochałem. Byłem tego najzupełniej pewien i przez następną godzinę zapewniałem się o tej pewności. Jąłem wreszcie opatrywać swój wojenny rynsztunek (jakże mi brakowało służącego!) - najpierw pospinałem popękane rzemienie zbroi, potem je nasmarowałem, wreszcie ogarnąłem resztę przyodziewku, który w opłakanym był stanie. Żołnierskie zajęcie skierowało moje myśli w inną stronę i doprawdy czas był najwyższy. Trudna misja została wykonana, wróg zgładzony, lecz wszystko to zrobiono z niedźwiedzią zaiste zręcznością; nie mogłem sobie przypomnieć, bym kiedykolwiek, wespół z Sa Tuel i samą Egaheer, narobił gdzieś więcej zamieszania i huku (a był to huk w rozumieniu aż nader dosłownym, niestety...). I gdzie? - no, przecież nieomal pod murami stolicy, pod samym bokiem króla, ba! na Samym niemal progu swego domu! Mogłem liczyć na dyskrecję gospodarza; mogłem wierzyć, że trup starca w pokoju naprzeciwko nie obciąży kawalera Del Wares. Ale w to, czy na pewno nikt nigdy nie połączy wszystkich dziwnych wydarzeń w jedną całość, niezmiernie wątpiłem. Najpierw widziano karetę, której właścicielka zapewne porwała panią Vacaut. Następnie wyleciał w powietrze stary dom, zniknął szlachcic i dwaj służący, trzeci zaś umarł, doznawszy nagłego ataku apopleksji. I znowu poszóstna kareta, widziana przez wielu, zajeżdża przed gospodę "Przy Gościńcu", wynoszą z niej omdlałą damę, zaś kawaler Del Wares, który właśnie umyślił sobie rzucić wszystko i udać się w podróż, rzecz jasna bawi w tym samym zajeździe, w tym samym czasie, zwraca zaś powszechną uwagę swym wyglądem, bo na zgonionym koniu, w potłuczonej zbroi, bez kapelusza i w podartym odzieniu wygląda jakby odbył przykrą sprzeczkę z diabłem, na dodatek w mieszkaniu adwersarza... Nie najwyższe miałem mniemanie o sprawności królewskich policji; przecież jednak ci ludzie nie byli bandą głupców. Serio rozważałem, czy zdołam wykręcić się sianem. Mogłem łatwo uciec, zmienić nazwisko i już nigdy nie pojawić się w Lazenne - lecz byłbym drugim po Renacie Sa Tuel człowiekiem Egaheer, który nie ma żadnych wpływów na królewskim dworze, ani zresztą w żadnym liczącym się towarzystwie. Półbanitą, jeśli nawet nie oskarżonym, to w każdym razie mocno podejrzewanym o udział w jakichś brudnych spiskach i intrygach. Nie życzyłem sobie takiej przyszłości.
Lecz zupełnie nie wiedziałem, jak odsunąć nieuchronne podejrzenia. Nie wiedziałem nawet, co stało się z Egaheer. Gdzie była? W jakie ciało przyoblekła się tym razem? Jak poważne były rany, które odebrała w walce z potężną królową śniegu? Być może kilka sekund, kilka chwil, gdy istniała we własnej postaci, nie miało większego znaczenia, choć skądinąd wiedziałem, iż nawet szybkie przejścia z jednego ciała do drugiego nie odbywały się całkiem bezkarnie. Lecz tam, przy starej gospodzie nad rzeką, nie wróciła do Renaty ani do Melanii, bo to by musiało je zabić, zaś ciało nieszczęsnej Vacaut - o czym już wiedziałem - zużyte do szczętu rozpadło się w śnieżny pył... Jak długą drogę musiała przebyć ta okrutna i straszliwa, a zarazem nieskończenie lojalna wobec własnych sług istota - ach, nie istota, zjawisko! nim znalazła - bądź znalazło - odpowiednie schronienie? Jaka była cena owej przerażającej szarży, gdy użyła całej swej potęgi dla zgaszenia mrozu z Valaquet?
Była już późna godzina; zdałem sobie sprawę, iż niczego mądrego nie wymyślę. Czułem się rozbity i zbolały - koniec końców nie wracałem z wywczasów u wód. Spochmurniały, jąłem ścielić sobie łóżko do snu, marząc o służącym tak wiernym, pracowitym i sprawnym jak do kupy zebrani wszyscy służący świata. Robota szła mi niesporo co się zowie, alem odwykł, co tu dużo gadać. Może rację miała piękna Sa Tuel, utrzymując, iż wciąż jestem demonem w ludzkiej skórze, potrafiącym działać jak nikt inny, ale nie wiedziała, jak dalece rozpieściły mnie dostatki. Przecież, w swoim domu, wolny od obowiązków, pracowałem najbardziej wówczas, gdym spacerował po parku. Żołnierskie życie od dawna było mi obce; zresztą łatwiej owinąłbym się płaszczem i zasnął przy ogniu obozowym, objąwszy muszkiet ramieniem, niźli dokonał niebywale trudnej sztuki rozebrania się do snu i ścielenia łóżka. Lecz oto porzuciłem koszmarne zajęcie; posłyszawszy delikatne pukanie do drzwi, kazałem wchodzić, mój ton zaś bez wątpienia zdradzał podły nastrój, albowiem dziewczę, stanąwszy na progu, pokręciło tylko kształtną rudą głową i gestem nakazało mi odsunąć się na bok. Z wielką ulgą spełniłem polecenie i usiadłszy na krześle poczekałem, aż łóżko będzie gotowe. W dalszym ciągu posłuszny rozkazom pokojówki wyciągnąłem nogę, a potem drugą, pozwalając zzuć sobie buty.
- Proszę się położyć - powiedziała, gdym został w samej koszuli. - Mogę powiedzieć panu wszystko, gdy już będzie pan leżał w łóżku.
- A co mi chcesz powiedzieć?
- Tylko to, co kazała mi powiedzieć baronowa.
- Słucham więc - rzekłem, z westchnieniem ulgi pozwalając, by nakryła mnie kołdrą. - Usiądź tu sobie obok mnie.
Bez oporów skorzystała z przyzwolenia.
- Pani baronowa czuje się już całkiem dobrze i mówi...
- Poczekaj. Lecz ty, Mel? Jak ty się czujesz?
- Już dobrze - rzekła zarumieniona. - Pan myśli, że ja wtedy... kiedy śmiałam się w karecie na trakcie... Ale ja i wtedy wiedziałam, co mówię, naprawdę wiedziałam, pan mi wierzy, prawda?
- Wierzę ci, Mel. Ale co było potem? Nie od razu przyszłaś do pokoju swojej pani... albo raczej do mojego pokoju.
- Bo zasnęłam - powiedziała zawstydzona, z jeszcze głębszym rumieńcem na policzkach. - Ja nie umiem powiedzieć dlaczego... ale zasnęłam w karecie zaraz potem, jak rozmawiałam z panem. Tak samo nagle zasnęła potem baronowa, przecież pan pamięta?
- Nie wiesz, co się stało z Egaheer?
- Nie. Na pewno znalazła sobie jakieś... jakąś kryjówkę. Skinąłem głową, bom uważał tak samo.
- Powiedz mi teraz, z czym przysłała cię twoja pani.
- Kazała panu powiedzieć, żeby pan poczekał tutaj, aż wyjedziemy jutro rano.
- I co potem?
- Pani powiedziała mi tak... - Dziewczyna splotła ręce na kolanach i uniosła w górę spojrzenie, by przypomnieć sobie dokładnie każde słowo. - Powiedziała tak: "Powiedz panu Del Wares, żeby pojechał do Lazenne, bo inaczej jego nagły wyjazd wzbudzi podejrzenia i zostanie uznany za ucieczkę".
- Właśnie tak - mruknąłem, czując wszakże ulgę, bo moja urocza i mądra Sa Tuel rzeczywiście doszła do siebie i zaczęła myśleć, a to znaczyło, iż wszystkie swoje zmartwienia mogę uznać za całkiem niebyłe.
- Pani powiedziała jeszcze: "Powiedz panu Del Wares, żeby się nie spieszył i postępował w stolicy tak, jak zwykł postępować szlachcic przed udaniem się w długą podróż do rodziny albo w interesach. Niech nie omieszka pożegnać wszystkich znajomych i czeka, aż przyślę mu wiadomość, gdzie mnie szukać. Powiedz, żeby był spokojny, gdy posłyszy wieści o napadzie bandy opryszków na karocę wiozącą tajemniczą kobietę, która, jak się powiada, porwała panią Vacaut. Powiedz, żeby nie był zdziwiony, gdy dowie się o śmierci nieszczęśliwych podróżniczek, a między nimi uprowadzonej pani Vacaut, której pokrwawioną suknię znajdą niedaleko od miejsca napadu". Tak właśnie powiedziała mi pani baronowa i kazała powtórzyć wszystko panu.
Z głową opartą na poduszkach i przymkniętymi oczami jąłem uśmiechać się lekko, bo moje wątpliwości i zmartwienia w samej rzeczy rozwiały się jak dym. Grasująca po traktach banda rzezimieszków - to wyjaśniało wszystkie zbrodnie popełnione w okolicy, zaś śmierć właścicielki poszóstnej karety ucinała dywagacje na temat powodów, dla których uprowadzono nieszczęśliwą Vacaut. Rozwiązanie problemów, które miałem za złożone i trudne, moja złotowłosa intrygantka pokazała mi w trzech lub czterech zdaniach.
- Ale cóż stanie się potem z owymi opryszkami? Czy od schwytanych nikt nie wydobędzie prawdy o tym, kto ich wynajął i komu służą?
- Ach, no tak! Baronowa powiedziała jeszcze, że ci obwiesie pokłócą się przy podziale łupów i pozabijają nawzajem. Bo wprawdzie nie wiedzą, kto ich najął, ale będzie lepiej, jak nie wyjdzie na jaw, że ktokolwiek ich najął w jakimś celu. No właśnie, pan mi przypomniał! Miałam panu powiedzieć, że się pozabijają! - rzekła zadowolona i ze śmiechem.
Skinąłem głową, pomyślawszy o trzech bezczynnych Ewangelistach, o których nikt nie wiedział, a którzy już na pewno wy^ konali zlecone przeze mnie zadanie i czekali na nowe rozkazy.
- Wracaj do swojej pani i powiedz, że życzę jej dobrej nocy i podziwiam niespożyte siły ukryte w tak delikatnym ciele. Doprawdy, nie umiem wyjść z podziwu, iż będąc chorą, zdołała ułożyć to wszystko.
- O, pan na pewno się myli! - rzekła pokojówka z uśmiechem.
- Mylę się?
- Tak, bo Katarzyna już wczoraj pojechała gdzieś z rozkazu baronowej, więc to wszystko na pewno zostało ułożone wcześniej.
Katarzyna! W ogóle nie pamiętałem o starej garderobianej, która przecież towarzyszyła Renacie Sa Tuel. Ale w samej rzeczy, nie widziałem jej od pewnego czasu. Baronowa już wczoraj wiedziała, co należy przedsięwziąć, milczała zaś tylko dlatego, żem miał dość zmartwienia z własną swoją misją i nie chciała zaprzątać mi głowy tym, co zawsze do niej należało.
- Powiedz pani... a wreszcie, nic nie mów. Życz jej tylko ode mnie dobrej nocy.
- Tylko tyle?
- Tak, nic więcej.
- Więc już sobie idę. Ale jeszcze muszę coś panu zostawić. - Co takiego?
- Coś, co kazała przekazać pani baronowa. - I co to jest? - badałem zaniepokojony.
Pokojówka zdmuchnęła świece, schyliła się i dotknąwszy włosami mojej twarzy, pocałowała mnie lekko w policzek, a potem tak samo w usta.
- Teraz już naprawdę sobie idę. Niech pan śpi.

XI


Nieoceniona Mel, usłużywszy rano swojej pani, przyszła następnie do mnie i obudziwszy, ubrała z wprawą najbieglejszego sługi. Ba! obejrzała nawet zbroję i wszelki oręż zaczepny. Lecz wiedziałem lepiej niż ktokolwiek inny, że ta słaba kobieca rączka potrafi trzymać nie tylko lusterko i grzebień. Dalibóg, przyjąłbym zakład, że oprócz kawalera Del Wares i baronowej Sa Tuel nie było w tej gospodzie nikogo, kto mógłby popróbować się z Melanią na pistolety albo i nawet na szpady.
- Jaki pan biedny! - zawołała, widząc przy świetle dziennym, w jakim stanie jest mój ekwipunek. - Musi pan najpierw pojechać do domu i przebrać się w lepsze ubranie!
- Tak też zrobię - rzekłem. - Ale nie prędzej, aż zobaczę, jak odjeżdżasz stąd ze swoją panią. Ponadto, dość już wzbudziłem podejrzeń u zupełnie obcych mi ludzi, by teraz znów wybiec z gospody jakby się paliło. Najpierw więc zażądam śniadania... Co innego twoja pani, której nikt tu nie zna, a i tak wkrótce zostanie napadnięta przez opryszków, nieprawdaż?
Spieszcie się. Jeśli zjawi się tu policja - co naprawdę być może w związku z istną wojną nad rzeką! - będę musiał zabić tych panów, a tym samym stanę się banitą, wartym najwyżej tyle co moja szpada.
- O, to bardzo dużo! - powiedziała ze śmiechem.
- Tak i nie. Zmykaj już, Mel.
- O, nie pozbędzie się mnie pan tak łatwo! Kto wie, kiedy znowu pana zobaczę? Mówi mi pan "do widzenia!", i to już?
- Co więc mam uczynić, żebyś poszła? - zapytałem, widząc, iż trzpiotka jest w najznakomitszym humorze; wzruszenia dnia poprzedniego nie pozostawiły na niej widocznego śladu.
- Mmm... Najpierw niech pan weźmie ode mnie taki sam klejnocik, jaki wczoraj dałam panu od pani baronowej...
Uniósłszy brwi, chętnie wziąłem klejnocik, który okazał się zresztą diamentem czystej wody.
- A teraz niech pan go odda! - zażądała z największą stanowczością i udanym gniewem, wydymając usta i niecierpliwie tupiąc nogą.
Śmiałem się, bo choć czas bezlitośnie uciekał, to przecież nie umiałem stawić czoła zakusom ślicznotki.
- Oto ten klejnot, Mel. Czas płynie i lepiej już idź... Lecz masz moje słowo, że przy sposobności znów odbiorę ten wielki diament, a nawet więcej: sięgnę aż do skarbca i wybiorę wszystko, co tam jest.
Pisnąwszy z uciechy, rzuciła mi się na szyję (przy czym diament jeszcze trzy lub cztery razy zmienił właściciela), a potem odsunęła się gwałtownie i cofnęła dwa lub trzy kroki, spoglądając z ową dziwną drapieżnością, jaką czasem zdarzało mi się u niej widzieć.
- I zrobi pan to, co obiecał? - pytała z błyszczącymi oczyma. - Zrobisz to? Ale baronowa...?
- O niczym się nie dowie.
- Ona wie o wszystkim.
- Lecz nie o tym. Powiesz jej?
- Nie, nie powiem...
Znów zbliżała się powoli, zadzierając głowę. Górna warga, śmiało zarysowana i wilgotna, drżała lekko, odsłaniając równe białe zęby. Ugryzła mnie w szyję, a potem polizała tuż pod jabłkiem Adama.
- Zrób to... - szepnęła. - Nie dziś, lecz przy sposobności, tak, masz rację... Będę czekała, ale nie waż się ze mną igrać...
Bestia wiedziała, co i kiedy może powiedzieć. Trzeba wyznać, wzbierała we mnie ochota, by pchnąć albo rzucić małą lisicę na łóżko i nie martwić się o nic więcej... Ujrzawszy, że jest u celu, ze śmiechem wymknęła mi się z objęć, zakręciła na pięcie i uciekła, jeszcze w drzwiach posyłając całusa od dłoni.
Odetchnąwszy, zbliżyłem się do okna.
- Zdaje się, kawalerze, iż kochasz pan niemądre wyzwania rzekłem swoim zwyczajem sam do siebie. - Sprawisz kiedyś, że pani udusi swą służącą, albo gorzej, służąca panią. Zresztą, może nazbyt wiele pan sobie wyobrażasz?
Lecz było raczej przeciwnie - wyobrażałem sobie za mało.
Zaiste, cóż to za szatańska przekora mieszka czasem w człowieku? Melania? Ależ Renata Sa Tuel nie umiała być zazdrosna o służącą, już na pierwszą wzmiankę rzekłaby mi: "Czyś oszalał, Del Wares? Przecież weź ją sobie!". Lecz nie, bo kawaler Del Wares musiał zmienić owoc dozwolony w zakazany i przeprowadzić rzecz w taki sposób, by piękna baronowa mogła dostać szału.
- Opamiętaj się, kawalerze! - rzekłem sobie z całą surowością. Po czym zszedłem na dół na śniadanie.
W wielkiej izbie jadalnej nie zastałem nikogo - ot, przypadek, bo pora była ani bardzo wczesna, ani późna. Wyjrzawszy przez okno, zobaczyłem na podwórzu kilka osiodłanych koni i dwa muły, a obok podróżnych, których widziałem w gospodzie dnia poprzedniego. Ludzie ci, poganiając swych służących, sposobili się do drogi - najwyraźniej spożyli poranny posiłek w czasie, gdym wstawał z łóżka, a potem przekomarzał się z Melanią. Zdawało mi się, że więcej ludzi nocowało "Przy Gościńcu", ale niewiele mnie obchodziło, czy już wyjechali, czy też raczej nie zeszli jeszcze ze swoich pokoi na górze.
Gospodarza nie widziałem, lecz krzątała się jedna z jego córek, dziewczyna niebrzydka i miła nad podziw. Roztropny a zazdrosny ojciec bardzo niechętnie pokazywał córki gościom; wiedziałem, że dziewczęta sprzątały raczej izby i pomagały w kuchni, zamiast podawać do stołów i narażać się na zaczepki nie zawsze uprzejmych, a nierzadko rozochoconych winem podróżnych. Lecz teraz tylko ja czekałem na śniadanie, a oberżysta pochłonięty był jakimiś sprawami na podwórzu, z przyjemnością więc odpowiedziałem na pytanie ładnej panienki, okraszone nieco ciekawym a zalotnym spojrzeniem - bo takie są zawsze spojrzenia szesnastoletnich dziewcząt, nieświadomych jeszcze swej urody, powabu i siły. Zamówiwszy śniadanie, znowu jąłem wyglądać przez okno, bo niczego lepszego do roboty nie miałem. Spochmurniałem nieco, gdy przypomniał mi się nieodległy dzień, gdym tak samo, przy tym właśnie stole, jadł swoją Ostatnią Wieczerzę, oglądając przez okno znakomite arliny z Valaquet...
Podróżni, których widziałem wcześniej, trzej mieszczanie może to byli drobni kupcy wraz ze służącymi - siedzieli już na grzbietach zwierząt, lecz nie spieszyli się z odjazdem, ciekawie śledząc niecodzienną scenę, jaka miała miejsce na majdanie. Najpierw ich uwagę pochłonęła wielka kareta baronowej Sa Tuel, którą właśnie wyprowadzono z wozowni, lecz zaraz zwrócili spojrzenia tam, gdzie oberżysta wołał swoich pachołków, by przepędzili jakąś straszną staruchę, chłopkę, ale prędzej żebraczkę z ulic Lazenne, proszącą chyba o wsparcie. Otrzymała je, albowiem przyniesiono zawiniątko z chlebem i serem, co mogłem wyraźnie zobaczyć, gdy tobołek ów rozwiązał się, a zawartość upadła na ziemię. Starucha skrzeczała, oberżysta krzyczał, pachołek pytał o coś, a w tle owej dziwacznej awantury rozbrzmiewał śmiech widzów, udzielających stale jakichś rad. Żebraczka odeszła nareszcie, lecz gdy tylko gospodarz i pachoł wrócili do gospody, a podróżni ruszyli swoją drogą, zobaczyłem ją znowu - chytrze zerkając na boki, wróciła po zgubiony chleb i ser, zawinęła je pospiesznie i schowała za pazuchą. Dziwna myśl zaczęła krążyć mi po głowie (bo na świecie nie istniały przypadki), więc zmarszczyłem czoło, ale nim powziąłem jasne podejrzenie, otwarły się drzwii do izby wszedł stangret baronowej Sa Tuel. Ujrzawszy mnie, z szacunkiem zdjął kapelusz, po czym zaraz pobiegł na piętro, by donieść swojej pani, że kareta gotowa i już czeka. Usiadłszy wygodniej, czekałem i ja, aż pani i jej służąca pojawią się na schodach; nie złożyłem Renacie porannej wizyty, bo nie prosiła o nią, a zresztą dość już było wszelkiego rozgłosu wokół naszych osób - im mniej widywano nas razem, tym lepiej. Zamyśliwszy się na krótką chwilę, drgnąłem, gdy z wnętrza budynku znowu posłyszałem hałasy i kłótnie. Poznałem młody głos córki gospodarza, a zaraz potem gniewny głos jej ojca. Hałasy wkrótce przeniosły się na podwórze, więc znowu wyjrzałem przez okno i ledwiem powstrzymał śmiech, widząc znajomą żebraczkę, która zapewne wdarła się do domu kuchennymi drzwiami, teraz zaś pachołek ciągnął ją za kołnierz. Żal mi się zrobiło babiny (bo jednak było najzupełniej niemożliwe, by potęga, której służyłem, skryła się w takim ciele); potrząśnięto nią chyba zbyt mocno, albowiem ledwie powłóczyła nogami, nieprzytomnie i z trwogą spozierając dokoła. Ujrzawszy gospodarza, który z naręczem półmisków, sapiąc, zmierzał do mojego stołu, jąłem pytać o przebieg zajścia. Gospodarz postawił zamówione potrawy, po czym schylił się i zaczął coś szeptać. Zamilkł, albowiem powstrzymałem go gestem, ujrzawszy na schodach stangreta baronowej, a następnie ją samą i wreszcie Melanię, która zobaczywszy mnie w izbie, poróżowiała na policzkach i spuściwszy wzrok, powściągnęła uśmiech.
Gospodarz obejrzał się i zamarł, a potem znów zwrócił ku mnie, ale - blady jak ściana - wymamrotał tylko coś niewyraźnie, wskazując palcem idące kobiety. Zdawało mi się, że chce uciec albo nawet zapaść się pod ziemię, lecz baronowa, wsparta na ramieniu Melanii, zbliżyła się i powitała mnie skinieniem. Wciąż była bledsza niż zazwyczaj i wyraźnie słaba; możliwe też, że źle spała w nocy, albowiem dostrzegłem sine cienie pod oczami.
- Naprawdę, kawalerze, twoja ciekawość zgubi cię kiedyś rzekła z tą chłodną wyższością, której nie znosiłem. - No, więc tak, to ja. I co z tego? Cóż to za przyjemność znajdujesz w rozmowie z człowiekiem, który tak chętnie podał ci truciznę?
- Pani... - rzekł z rozpaczą drżący oberżysta - pani jest... Trochę żartobliwie, a trochę gniewnie, uderzyła go rękawiczką, następnie zaś odepchnęła, oparłszy dłoń na piersi.
- Idź już, dobry człowieku, nudzisz mnie... Ale przebaczam ci wszystko, bo nie umiem gniewać się na kogoś, kto tylko prowadzi gospodę.
- Pani mi przebacza!
- Owszem, przebaczam. Do widzenia, kawalerze!
- Do widzenia - odparłem tak skonsternowany, żem nie umiał zebrać myśli do kupy.
Posłała mi jeden ze swoich uśmiechów, wprawdzie nieco bledszy niż zazwyczaj, ale nadal taki, jakiego nie mogła mieć żadna inna kobieta. Patrzyłem, jak idzie przez podwórze i wsiada do karety; potem jeszcze przez pół sekundy widziałem przestraszone oczy Melanii, gdy skierowała je ku memu oknu. Zaraz potem kareta ruszyła.
Oberżysta chciał coś powiedzieć, lecz zacząłem machać tylko ręką, by już poszedł, by mi nie przeszkadzał... Chciałem zjeść śniadanie. Lecz patrzyłem na przyniesione potrawy, nie tykając żadnej, wreszcie jąłem dłubać w pasztecie, ale tak bezmyślnie, żem go tylko rozgrzebał na półmisku. Próbowałem połączyć wszystko, com przed chwilą usłyszał i zobaczył, lecz nie było to łatwe; pytanie, czy możliwe... Patrzyłem tępo przed siebie i wiedziałem zgoła coraz mniej, aż wreszcie pozostała mi w głowie jedna myśl: żem powrócił na wstrętną i niechcianą służbę, powrócił wbrew sobie i teraz jest już za późno, bo każdy dzień i każda chwila będą kłamstwem, oszustwem i samym tylko brudem. Posłyszawszy jakiś przeraźliwy krzyk,, nawet się nie zdziwiłem, tak bardzo był po drodze z moimi rozważaniami. Miła i ładna córka oberżysty, która przyjęła moje zamówienie, pojawiła się w izbie i podeszła do stołu, przy którym siedziałem ze splecionymi dłońmi i łokciami opartymi na blacie. Usiadła tak samo i spojrzała mi w oczy, a potem uśmiechnęła się lekko.
- Brawo, mój Del Wares - powiedziała. - Jestem bardzo zadowolona i możesz zażądać, czego tylko chcesz.
Gdzieś na dnie tych oczu błyszczały strzępki duszy oszalałej ze strachu dziewczyny, która mogła słyszeć, co mówię, i patrzeć na to, co robię, lecz nigdy już nie miała śmiać się i żartować, nie mogła spotkać chłopca ani pójść latem nad rzekę.
- Proszę tylko o jedno - powiedziałem ze ściśniętym gardłem. - Wyjdź ze skóry tego dzieciaka i znajdź sobie cokolwiek innego.
- O, na pewno nie wrócę do truchła na podwórzu, to niepodobieństwo. Zresztą dość już wszelkich przeprowadzek.
I tak minie półwiecze, nim pozbieram wszystko, co straciłam wczoraj nad rzeką.
Obróciwszy się ku oknu, zobaczyłem starą żebraczkę. Obłąkana, pełzała na czworakach jak zwierzę, zataczając niewielkie koła.
Znowu posłyszałem przeraźliwy krzyk i płacz, a potem wołanie:
- Ewa! Ewa, chodź tutaj!
- Wyjdź z tego dziecka - rzekłem raz jeszcze. - Powiedziałaś, że mogę prosić... a więc proszę.
- No, dobrze - zgodziła się niechętnie i nawet trochę gniewnie. - Lecz ta druga jest trochę zbyt młoda... Ale co tam, obiecałam, więc dotrzymam, niech już będzie.
Poczułem, jak zamiera mi serce, a włosy zaczynają podnosić się na głowie.
- Nie ta druga, na litość... Ich ojciec gotów oszaleć.
- Ależ właśnie umarł - powiedziała - więc na pewno nie oszaleje.
Oparłszy się o ścianę, raz jeszcze ujrzałem przed oczami chwilę, gdy piękna jak anioł zagłady baronowa, uderzywszy oberżystę rękawiczką, odepchnęła go potem, mówiąc, że coś przebacza... Lecz Renata Sa Tuel nigdy i niczego nikomu nie przebaczyła. Nie dawała nawet małych rozgrzeszeń. Może tylko ja jeden miałem u niej wyjątkowe fory.
- Jej pierścień... - szepnąłem. - Ten noszony kamieniem do wnętrza dłoni, ze sprężyną i igłą w odwróconym oczku... Czy ona ciągle go ma?
- Znowu nie wiem, o co mnie pytasz. Nie wytrzymani z tobą, mój Del Wares. Jesteś niezastąpiony, lecz zarazem, niestety... O! - rzekła, urwawszy niemal w pół słowa. - A to co takiego? Czy zwróciłeś uwagę, kawalerze? Niepodobna, byś nie zauważył, przecież jesteś, waszmość, szlachcicem.
Uniósłszy rękę, poczęła ją oglądać.
- To nie jest dłoń szynkareczki, tylko popatrz... O, naprawdę, a jaka drobna stopa... Biedny gamoń za długo był na wojnie, winien chyba popytać swą wesołą żonkę o pewnego wielkiego pana, bawiącego tu przejazdem, jak mniemam... Wreszcie, skoro umarł, to już nie jest żadne zmartwienie. Śliczna jest ta dziewczyna, nieprawdaż, mój Del Wares? Przy sposobności, rozumiesz, pokażę ci ją dokładnie... Twoja Sa Tuel będzie wściekła; nie znosi, gdy wyglądam tak młodo! Zaśmiała się, lecz zaraz zmrużyła oczy.
- Ale, ale - rzekła. - O co ty mnie prosiłeś?...
- Zabij ją od razu - rzekłem głucho. - Nie dręcz tej dziewczyny, zabij ją.
Zdało mi się, że coś zgasło w oczach naprzeciwko - lecz może tylko uległem złudzeniu.
- Zobaczymy się wkrótce, czekaj na posłańca od swojej pięknej Sa Tuel - powiedziała jeszcze. - Do widzenia.
Prawiem nie zauważył, kiedy wstała i poszła. W głębi gospody siostra nieszczęśliwej dziewczyny płakała coraz głośniej, wtórowały jej lamenty kuchcików i pachołka. Przymknąwszy oczy, jąłem przecierać twarz dłońmi, powtarzając sobie w myślach każde słowo, które piękna baronowa skierowała do mojego oberżysty. Sądziła, że o czymś wiem; myślała, że ten biedny człowiek coś mi zdradził... Ale co?
Siedziałem i długo myślałem. Potem wreszcie zaczęło mi się zdawać, że być może rozumiem, kto naprawdę kazał mnie otruć, żeby potem ratować, a tym samym zobligować do wdzięczności. I powrotu na niechcianą służbę. Doświadczony i znający wszystkie sposoby Egaheer - byłem przecież ślepcem i głupcem, nie widzącym i nie pojmującym tego, co widoczne jak na dłoni, zarazem zaś oczywiste.
Napełniwszy sobie szklankę winem, z gorzkim uśmiechem podniosłem ją do ust, bo ten napój, niestety, na pewno nie był zatruty. Baronowa Sa Tuel wyjechała i mogłem co najwyżej sam palnąć sobie w łeb z pistoletu, co dawało mi pełną gwarancję bycia panem własnego losu.
- Zdrowie, kawalerze! - powiedziałem.
Zostawiłem posiłek na stole i wyszedłem.

