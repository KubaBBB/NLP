





                                        Aleister CROWLEY " Joga "
                                              tłum. Dariusz Misiuna
                 Życie, takie, jakim je znamy, jest pełne cierpienia. Wystarczy wspomnieć tylko, że każdy
                 człowiek otrzymał wyrok, lecz nie zna daty jego wykonania. Nikomu nie wydaje się to
                 przyjemne. Podobnie, każdy robi wszystko, co w jego mocy, by wyrok ten odroczyć, a
                 gdyby był w stanie go odwrócić, poświęciłby wszystko, co tylko ma.
                 Stąd też praktycznie wszystkie religie i wszystkie filozofie zaczynają bez osłonek od
                 obiecywania swoim zwolennikom nagrody w postaci nieśmiertelności.
                 Żadna religia nie upadła jak dotąd z nadmiaru obietnic. Obecny rozpad religii wiąże się z
                 tym, że ludzie proszą o dowody. Prędzej wyrzekliby się znaczących korzyści
                 materialnych, jakie dobrze zorganizowana religia przynosi Państwu, aniżeli zgodzili na
                 oszustwo czy fałszerstwo, czy też jakikolwiek system, który, nawet jeśli nie jest winny, to
                 w ostateczności nie jest w stanie dowieść swojej niewinności.
                 Gdy jest się po części bankrutem, najlepiej podejść na nowo do problemu bez z góry
                 przyjętych założeń. Zacznijmy wątpić w każde stwierdzenie. Odnajdźmy sposób na
                 poddawanie każdego stwierdzenia testowi eksperymentu. Czy istnieje, choć ziarno
                 prawdy w twierdzeniach rozmaitych religii? Niechaj nam wolno będzie znaleźć odpowiedź
                 na to pytanie.
                 Początkową trudność sprawia niezmierne bogactwo materiału do sprawdzenia. Krytyczne
                 sprawdzenie wszystkich systemów byłoby niekończącym się zadaniem; lista świadectw
                 jest zbyt długa. Teraz każda religia jest równie dobra i każda wymaga wiary. Odrzucimy
                 więc to pytanie z braku możliwości potwierdzenia. Lepiej więc sprawdzić, czy nie istnieje
                 jakaś kwestia, co do której wszystkie religie są zgodne: bo jeśli tak jest, może okazać się
                 ona godna zbadania.
                 Nie należy jej z pewnością szukać w dogmatach. Nawet tak prosta idea jak przekonanie o
                 wyższym i wieczystym bycie jest negowana przez jedną trzecią rasy ludzkiej. Legendy
                 tyczące się cudów są pewnie uniwersalne, lecz z braku naocznych dowodów mijają się ze
                 zdrowym rozsądkiem.
                 Więc co z początkiem religii? Jak to się stało, że tyle nieudowodnionych twierdzeń zostało
                 przyjętych przez ludzi wszelkiego rodzaju ? Czyż to nie graniczy z cudem?
                 Istnieje jednak jeden rodzaj cudu, który z pewnością się wydarza, a jest nim działanie
                 geniuszu. Nie znajdziemy jego analogii w przyrodzie. Nie do pomyślenia jest nawet jakiś
                 "super-pies" przekształcający świat psów, podczas gdy w historii ludzkości zdarza się to z
                 dużą regularnością. Dzisiaj mamy trzech "super-ludzi", będących ze sobą w niezgodzie.
                 Co wspólnego odnajdziemy u Chrystusa, Buddy i Mahometa? Czy jest coś, co ich łączy?
                 Żaden punkt w doktrynie, żaden punkt w etyce, żadna teoria "życia po życiu", a jednak w
                 historii ich życia odnajdziemy pewną tożsamość, mimo wielu różnic.
                 Budda urodził się księciem, a zmarł jako żebrak.
                 Mahomet urodził się żebrakiem, a zmarł jako książę.
                 Chrystus pozostał nieznany jeszcze wiele lat po swojej śmierci.






                 Wielkie żywoty każdego z nich spisane były przez dewotów i jest w nich coś wspólnego -
                 przemilczenie. Nie wiemy nic o życiu Chrystusa między dwunastym a trzydziestym
                 rokiem jego życia. Mahomet zniknął w jaskini. Budda po opuszczeniu swojego pałacu
                 przez wiele lat przebywał na pustyni.
                 Każdy z nich, doskonale cichy podczas swojego zniknięcia, gdy wrócił, natychmiast zaczął
                 nauczać nowego prawa.
                 Jest to zadziwiające i sprawia, że kusi nas sprawdzenie, czy również innym wielkim
                 nauczycielom religii nie wydarzyło się coś podobnego.
                 Mojżesz wiódł spokojne życie, póki go nie wygnano z Egiptu. Skrył się wtedy w krainie
                 Midian i nie wiadomo, co tam porabiał, a przecież natychmiast po powrocie postawił całe
                 miejsce na głowie. Potem znowu zniknął na górze Synaj na kilka dni i powrócił z
                 Tablicami Prawa w rękach.
                 Święty Paweł (znowu), po przygodach w drodze do Damaszku, udał się na Pustynię
                 Arabską, gdzie przebywał przez wiele lat, a po powrocie obalił Cesarstwo Rzymskie.
                 Nawet w legendach dzikich plemion znajdziemy podobny schemat. Ktoś, kto nie jest
                 nikim szczególnym, udaje się na odosobnienie, by wrócić jako wielki uzdrowiciel; i nikt
                 nie wie właściwie, co mu się przydarzyło.
                 We wszystkich mitach i bajkach pojawia się ten sam zbieg okoliczności. Nikt odchodzi, by
                 wrócić jako Ktoś. Nie da się tego wyjaśnić w jakiś zwyczajny sposób.
                 Nie ma jakiejkolwiek poszlaki, która by kazała nam twierdzić, że ludzie ci byli od
                 początku wyjątkowi. Mahomet z trudem dosiadał wielbłąda, gdy miał trzydzieści pięć lat,
                 nie mówiąc już o jakimkolwiek talencie do czegoś innego. Święty Paweł posiadał trochę
                 talentu, ale plasuje się na końcu tej piątki. Żaden z nich nie posiadał narzędzia władzy,
                 takiego jak rząd czy pieniądze.
                 Mojżesz był znaczącą postacią w Egipcie, zanim go opuścił; wrócił jako obcy człowiek.
                 Chrystus nie był w Chinach i nie ożenił się z córką cesarza.
                 Mahomet nie dysponował liczebną i zdyscyplinowaną armią.
                 Budda nie zjednoczył organizacji religijnych.
                 Święty Paweł nie spiskował z ambitnym generałem.
                 Każdy z nich powrócił biedny; każdy z nich powrócił samotny.
                 Jaka była istota ich władzy? Co im się wydarzyło na odosobnieniu?
                 Historia nie pomoże nam rozwiązać tego problemu, bo historia milczy.
                 Posiadamy jedynie zapiski, jakie oni sporządzali.
                 Byłoby znaczące, gdybyśmy znaleźli w nich jakieś punkty wspólne.
                 Z poprzednio wymienionych wielkich nauczycieli jedynie Chrystus milczy; pozostała
                 czwórka coś nam mówi; jedni więcej, inni mniej.






                 Budda szczegółowo omawia, co się z nim działo, i nie starcza nam tutaj miejsca na
                 przytoczenie tego. Sens tego wszakże jest taki, że powierzono mu w opiece tajemną siłę
                 świata.
                 O doświadczeniu świętego Pawła wiemy jedynie, że miał zwidy jakoby został porwany do
                 Nieba i tam widział i słyszał rzeczy, o których nie ma prawa mówić.
                 Mahomet mówi dziwne rzeczy o tym, że odwiedził go anioł Gabriel, który przekazał mu
                 słowa Boga.
                 Mojżesz powiada, że ujrzał Boga.
                 Pomimo iż wszystkie te stwierdzenia na pierwszy rzut oka wydają się odmienne, mają
                 jednak coś wspólnego. Opisują doświadczenia, które jeszcze pięćdziesiąt lat temu zwane
                 były ponadzmysłowymi, dzisiaj nazywa się je duchowymi, a za pięćdziesiąt lat nada im
                 się właściwą nazwę dla fenomenu, jaki one opisują.
                 Teoretycy różnych religii nie mają problemu z ich wyjaśnianiem, ale różnią się między
                 sobą.
                 Mahomet twierdzi, że Bóg istnieje i że naprawdę wysłał do niego anioła Gabriela, ale inni
                 się z nim nie zgadzają. I jeśli chodzi o naturę tego przypadku, nie da się dostarczyć
                 wiarygodnego dowodu.
                 Brak dowodów silnie jest odczuwany przez chrześcijaństwo (i w mniejszym stopniu przez
                 islam), co sprawia, że jak na pniu produkowane są cuda, by wesprzeć jego chwiejną
                 strukturę. Myśl nowożytna, odrzucając te cuda, przyswoiła teorie mówiące o epilepsji i
                 szaleństwa. Tak jakby organizacja mogła powstać z dezorganizacji ! Nawet jeśli epilepsja
                 była przyczyną tych wszystkich ruchów, które wyniosły cywilizację po cywilizacji ze stanu
                 barbarzyństwa, to byłby to tylko argument na rzecz epilepsji.
                 Oczywiście, wielcy ludzie nigdy nie podlegają standardom maluczkich, a ten, którego
                 misją jest obalenie świata, z trudem może uniknąć tytułu rewolucjonisty. Manie danego
                 okresu zawsze dostarczają sposobności do nadużyć. Manią Kajfasza był judaizm, a
                 faryzeusze powiedzieli mu, że Chrystus "bluźni". Piłat był lojalnym Rzymianinem; przed
                 nim oskarżono Chrystusa o "bunt". Za czasów wszechwładzy papieża ważne było
                 udowodnić wrogowi "herezję". Dziś, w czasach oligarchii medycznej staramy się dowieść
                 "szaleństwa" naszych przeciwników i (w krajach purytańskich) atakujemy ich
                 "moralność". Powinniśmy zatem porzucić wszelką retorykę i bez żadnych uprzedzeń
                 dociec zjawisk, które przydarzyły się tym wielkim przywódcom ludzkości.
                 Nie trudno zauważyć, że oni sami niezbyt dobrze rozumieli to, co im się przytrafiło.
                 Jedynie Budda wyjaśnia swój system dogłębnie i tylko on nie jest wśród nich
                 dogmatykiem. Możemy przypuszczać, że inni sądzili, iż zbyt klarowne wyjaśnienia nie są
                 wskazane dla ich następców; taką metodę na pewno przyjął święty Paweł.
                 Dlatego najlepszym dokumentem, jakim dysponujemy, jest system Buddy; lecz jest on
                 tak złożony, że żadne krótkie wyjaśnienie nie będzie mogło nam służyć. W przypadku zaś
                 innych, skoro nie mamy zapisków samych Mistrzów, musimy opierać się na zapiskach ich
                 najbliższych uczniów.
                 Metody doradzane przez nich są zadziwiająco do siebie podobne. Rekomendują "cnoty"
                 (rozmaitego rodzaju) , samotność, nie niepokojenie się, umiarkowanie w jedzeniu i na
                 koniec praktykę, którą niektórzy z nich nazywają modlitwą, a inni medytacją. (Pierwsze
                 cztery po dokładnym zbadaniu mogą się okazać jedynie warunkiem dla ostatniego.)






                 Kiedy poszukujemy znaczenia modlitwy i medytacji, odnajdujemy, że są one jednym. Bo
                 czym jest stan modlitwy i medytacji ? Ograniczeniem umysłu do pojedynczego aktu,
                 stanu lub myśli. Kiedy usiądziemy w spokoju i przeszukamy zawartość naszych myśli,
                 odnajdziemy zasadniczą ich cechę, którą jest błądzenie i rozproszenie. Każdy, kto miał do
                 czynienia z dziećmi i niewytrenowanymi umysłami, wie dobrze, że obce jest im skupienie
                 uwagi, choćby nawet były bardzo inteligentne i obdarzone dobrą wolą.
                 A zatem my, obdarzeni wytrenowanymi umysłami, chcąc kontrolować te błądzące myśli,
                 zrozumiemy, że możemy je wprowadzić w wąski kanał, połączone ze sobą w doskonale
                 racjonalny sposób; lecz jeśli spróbujemy zatrzymać ten nurt, miast sukcesu, po prostu
                 przerwiemy wał kanału. Umysł zostanie zalany i miast łańcucha myśli otrzymamy chaos
                 pomieszanych wyobrażeń.
                 Działalność umysłowa jest tak wielka i tak zwyczajna, że aż trudno nam zrozumieć, jak
                 ktoś mógł wpaść na pomysł, że jest ona słabością i przeszkodą. Może jest tak, gdyż
                 podczas praktyk nabożnych ludzie zauważają, że ich myśli nachodzą na siebie. W każdym
                 przypadku spokój i samokontrola wyżej są cenione od niepokoju. Darwin w swojej pracy
                 podkreśla ten znaczący kontrast na przykładzie małpy w klatce.
                 Ogólnie mówiąc, im większe, mocniejsze i bardziej rozwinięte jest zwierzę, tym mniej się
                 porusza, a jego ruchy są powolne i zasadne. Porównajcie bezustanną aktywność bakterii
                 z rozsądną statecznością bobra; i z wyjątkiem niewielu zorganizowanych wspólnot
                 zwierzęcych, takich jak pszczoły, najwyższą inteligencję wykazują te, które prowadzą
                 samotny tryb życia. Jest to również prawda o czlowieku. Psychologowie zmuszeni zostali
                 traktować stan umysłu tłumów tak, jakby był zupełnie jakościowo odmienny od stanu
                 umysłu jednostek.
                 Uwalniając nasz umysł z zewnętrznych wpływów, czy to przypadkowych czy
                 emocjonalnych, osiągamy moc widzenia jakiejś prawdy o rzeczach.
                 Kontynuujmy jednak naszą praktykę. Bądźmy panami naszych umysłów. Wkrótce
                 odnajdziemy sprzyjające po temu warunki.
                 Nie będzie potrzeby wmawiać sobie, że wszystkie zewnętrzne wpływy są niekorzystne.
                 Nowe twarze, nowe sceny będą nam przeszkadzać; nawet nowe nawyki, które
                 przyjęliśmy po to, by kontrolować umysł, na samym początku będą nas niepokoić.
                 Będziemy musieli porzucić nawyk obżerania się i jeść tylko wtedy, kiedy się jest głodnym,
                 słuchając wewnętrznego głosu, kiedy mamy dość.
                 Ta sama reguła odnosi się do snu. Zdecydowaliśmy się kontrolować nasze umysły, a więc
                 czas medytacji musi dominować nad pozostałymi czynnościami.
                 Musimy ustalić godziny praktyki. Ażeby sprawdzić nasz postęp, musimy mieć notes,
                 długopis i zegarek, gdyż medytacji (tak jak wszystkie fizjologiczne sprawy) nie da się
                 zmierzyć uczuciami. Będziemy zatem mierzyć, jak często podczas pierwszego kwadransa
                 godziny umysł zbacza z idei, na której miał się skoncentrować. Będziemy tak
                 praktykować dwa razy dziennie i z czasem zrozumiemy, jakie warunki są dla nas
                 korzystne, a jakie nie. Kiedy będziemy tak długo praktykować, dość szybko nastąpi
                 zniecierpliwienie i zrozumiemy, że musimy wprowadzić nowe elementy do naszej
                 praktyki, które by mogły nam pomóc. Wciąż będą pojawiać się nowe problemy, z którymi
                 będziemy musieli się uporać.
                 Na przykład, zapewne odnajdziemy swój niepokój. Żadna pozycja nie będzie dla nas
                 przyjemna, mimo że wcześniej tego nie zauważyliśmy !
                 Problem ten rozwiąże praktyka asany, którą opiszemy później.






                 Myśli o zdarzeniach z codziennego życia będą nas dręczyć; musimy tak zaplanować nasz
                 dzień, aby nic nie mogło się wydarzyć. Nasze myśli będą nam przywoływać nadzieje i
                 lęki, miłości i nienawiści, ambicje, zazdrości i wiele innych emocji. Wszystko to musi
                 zostać odcięte. Musimy nie mieć żadnych zainteresowań w życiu poza uspokojeniem
                 naszego umysłu.
                 Jest to przedmiot zwyczajnych klasztornych ślubów ubóstwa, czystości i posłuszeństwa.
                 Gdy nie masz żadnej własności, nie masz o co się troszczyć i niepokoić; nikt nie niepokoi
                 się o czystość, ani też czystość nie może rozproszyć twojej uwagi; a gdy ślubujesz
                 posłuszeństwo, nie martwisz się o to, co robisz : po prostu jesteś posłuszny.
                 Jest wiele innych przeszkód, które napotkasz na swojej drodze i z którymi musisz się
                 uporać. Ale zbliżmy się na chwilę do chwili, kiedy jesteś bliski sukcesu.
                 Na samym początku twojej walki trudno ci będzie przezwyciężyć sen; i będziesz zbaczał z
                 przedmiotu twej medytacji, nawet nie zauważając tego; lecz później, kiedy odczujesz, że
                 "robisz to już dobrze", będziesz zszokowany tym, że całkiem zapomniałeś o sobie i o
                 swoim otoczeniu. Powiesz : "Na Boga! Musiałem chyba spać!" lub "Po co ja w ogóle
                 medytowałem?", a nawet "Co ja robiłem?", "Gdzie ja jestem?", "Kim jestem?". Może cię
                 to zatrwożyć i trwoga ta się nie zmniejszy, kiedy odzyskasz pełną świadomość i zamyślisz
                 się nad tym, że naprawdę zapomniałeś, kim jesteś i co robisz !
                 Jest to tylko jedna z wielu przygód, która może ci się przydarzyć; jedna z najbardziej
                 typowych. Do tego czasu godziny medytacji wypełnią ci większość dnia i prawdopodobnie
                 cały czas będziesz oczekiwał, że coś się wydarzy. Możesz się nawet przestraszyć ideą, że
                 twój umysł może zniknąć; lecz nauczysz się rozpoznawać symptomy zmęczenia
                 umysłowego i będziesz starał się ich unikać. Należy je bardzo dokładnie odróżnić od
                 bezczynności !
                 Czasami będziesz odczuwał jakąś walkę między wolą a umysłem; kiedy indziej czuł
                 będziesz, że są one w harmonii; ale istnieje też trzeci stan, który należy odróżnić od
                 dwóch poprzednich. Jest to oznaka bliskiego sukcesu. Pojawia się wtedy, gdy umysł
                 zmierza ku wybranemu przedmiotowi, nie tak jakby był posłuszny woli posiadacza
                 umysłu, lecz jakby nic nim nie kierowało lub też jakby kierowały nim bezosobowe siły;
                 jakby spadał mocą swojej wagi, a nie był spychany.
                 Prawie zawsze, kiedy ktoś staje się tego świadom , posępna odwieczna walka między
                 kowbojską wolą a byczym umysłem zaczyna się od nowa.
                 Jak każdy proces fizjologiczny, świadomość tego oznacza zaburzenia i chorobę.
                 Rozpatrując naturę tej pracy nad kontrolą umysłu, student z trudnością zauważa fakt, że
                 dwie sprawy są w nią włączone - osoba postrzegająca i rzecz widziana - osoba poznająca
                 i rzecz poznawana; zaczyna uznawać je za warunek konieczny dla wszelkiej świadomości.
                 Jesteśmy zbyt przyzwyczajeni, ażeby przyjąć, że istnieją sprawy o których nie dane było
                 by nam sądzić. Przyjmujemy, na przykład, że nieświadomość jest tępa; a przecież nic nie
                 jest bardziej pewne od organów cielesnych, które funkcjonują w ciszy. Najlepszy sen jest
                 wtedy, gdy nie ma snów. Nawet podczas gier zręcznościowych naszym najlepszym
                 osiągnięciom towarzyszy myśl "Nie wiem, jak to zrobiłem" i nie potrafimy ich powtórzyć.
                 W chwili, kiedy zaczynamy myśleć świadomie o naszych czynach, stajemy się "nerwowi" i
                 przegrywamy.
                 Faktycznie istnieją trzy główne klasy pociągnięć : złe pociągnięcia, które wiążemy ze
                 zbłąkaną uwagą; dobre pociągnięcia, które wiążemy ze stałą uwagą; i doskonałe
                 pociągnięcia, których nie rozumiemy, a które spowodowane są tym, że nawyk stałej






                 uważności jest niezależny od woli, a więc może działać swobodnie w swej własnej
                 harmonii.
                 To samo zjawisko odnosi się do powyższego jako dobra oznaka.
                 W końcu, pojawia się coś, czego natura będzie przedmiotem dalszej dyskusji. Na razie,
                 wystarczy powiedzieć, że świadomość "ja" i "nie-ja", widzącego i rzeczy widzianej,
                 poznającego i rzeczy poznawanej zostaje wymazana.
                 Pojawia się wtedy zazwyczaj intensywne światło, intensywny dźwięk i uczucie tak
                 nieodpartej rozkoszy, że zasoby języka wciąż i wciąż się wyczerpują, kiedy próbujemy to
                 opisać.
                 Jest to wybuch, który poraża umysł. Tak silny i przerażający, że ci , którzy go
                 doświadczyli, znajdują się w śmiertelnym niebezpieczeństwie utraty wszelkiego zmysłu
                 proporcji.
                 Dzięki temu światłu wszelkie inne zdarzenia w życiu jawią się jako ciemność. Ktokolwiek
                 to przeżył, nie może tego zanalizować ani oszacować. Może jedynie powiedzieć, że w
                 porównaniu z tym całe ludzkie życie jest zwykłym odpadkiem. Niestety wiele zeznań
                 wykracza poza to oszczędne stwierdzenie, i żle. Ci, którzy tego doświadczyli
                 argumentują, że "skoro jest to coś, co przekracza życie ziemskie, musi być czymś
                 niebiańskim". Jedną z tendencji występujących w ich umysłach jest nadzieja osiągnięcia
                 Nieba, ktorą wpoili w nich nauczyciele i rodzice, lub też którą sami sobie wytworzyli. Nie
                 mając jakichkolwiek dowodów na to mówią "To jest To".
                 W Bhagawad-Gicie wizja tego stanu oczywiście przypisywana jest zjawie Wisznu, który
                 był "lokalnym" bogiem tego okresu.
                 Anna Kingsford, która pławiła się w hebrajskim mistycyżmie i była feministką, przeżyła
                 taką samą wizję. Lecz "boską" postać , którą ujrzała, nazywała raz "Adonai", raz "Marią".
                 Ta kobieta , mimo umysłu pełnego zgniłej miazgi i całkowitego braku pozycji społecznej,
                 wykształcenia i charakteru moralnego , zrobiła w świecie religii o wiele więcej, aniżeli
                 jakakolwiek inna osoba przez wiele pokoleń. Ona jedyna udostępniła teozofię, a gdyby
                 nie teozofia, to powszechne zainteresowanie takimi sprawami nigdy by się nie pojawiło.
                 To zainteresowanie ma się tak do Prawa Thelemy, jak modlitwy Jana Chrzciciela miały się
                 do chrześcijaństwa.
                 Znajdujemy się teraz w miejscu, kiedy warto powiedzieć, co się przydarzyło Mahometowi.
                 Tak czy inaczej ten fenomen pojawił się w jego umyśle. Będąc większym ignorantem od
                 Anny Kingsford, choć na szczęście mając większe morale, powiązał swoje doświadczenie
                 z historią "Zwiastowania", którą musiał chyba usłyszeć w dzieciństwie, i rzekł "Objawił mi
                 się Gabriel". Lecz pomimo swej ignorancji, swego całkowitego fałszywego zrozumienia
                 prawdy, moc wizji była taka, że był on w stanie wytrwać prześladowania i założył religię,
                 do której dzisiaj należy jeden człowiek na ośmiu.
                 Historia chrześcijaństwa ujawnia dokładnie ten sam znaczący fakt. Jezus Chrystus wyrósł
                 na bajkach Starego Testamentu i był zmuszony przypisywać swoje doświadczenia
                 "Jehowie", chociaż jego szlachetny duch mógł nie mieć w ogóle nic wspólnego z
                 monstrum, które zawsze nakazywało gwałtem dziewic i mordowani dzieciątek, a którego
                 rytuały niegdyś i teraz celebrowane są ofiarą z człowieka.
                 Podobnie, wizje Joanny d'Arc były całkowicie chrześcijańskie. Ona, podobnie, jak wszyscy
                 o których mówiliśmy wcześniej, czuła, że jakaś siła zmusza ją do robienia wielkich rzeczy.






                 Oczywiście, można powiedzieć, że w takiej argumentacji istnieje pewien fałsz. Może jest
                 prawdą, że wszyscy ci wielcy ludzie "widzieli Boga", ale nie oznacza to , że każdy, kto
                 "ujrzy Boga", będzie robił wielkie rzeczy.
                 Jest to wystarczająca prawda. W istocie, większość ludzi, którzy twierdzą, że "widzieli
                 Boga", i którzy bez wątpienia go widzieli tak, jak ci, o których wcześniej mówiliśmy, poza
                 tym nic nie zrobili.
                 Lecz może ich milczenie nie jest oznaką ich słabości, lecz ich siły. Może ci "wielcy" ludzie
                 są bankructwem ludzkości; może lepiej by było nic nie powiedzieć; może jedynie
                 niezrównoważony umysł chciałby coś zmieniać lub wierzy w możliwość zmieniania czegoś.
                 Są też tacy, którzy uznają życie w Niebie za nieznośne, jeśli istnieje choćby jedna istota,
                 która nie może się tym cieszyć. Są też tacy, którzy wolą zawrócić z samego progu sali
                 ślubnej , ażeby pomagać spóźnionym gościom.
                 Taka była postawa Gotamy Buddy. Z pewnością nie był on jedyny.
                 Znowu można by wskazać, że życie kontemplacyjne jest generalnie przeciwstawne życiu
                 aktywnemu i że wymaga drobiazgowej równowagi uchronienie się przed tym, by jedno
                 nie zdominowało drugiego.
                 Jak to zobaczymy później, "wizja Boga" lub "unia z Bogiem", czyli "samadhi", jakkolwiek
                 to nazwiemy, posiada wiele rodzajów i wiele stopni, choć istnieje nieprzebyta otchłań
                 między ostatnim z nich a największym ze wszystkich fenomenów zwyczajnej
                 świadomości. Podsumowując, twierdzimy, że istnieje tajemne źródło energii, które
                 wyjaśnia fenomen Geniuszu. Nie wierzymy w żadne ponadzmysłowe wyjaśnienia, lecz
                 podkreślamy, że źródło to może zostać osiągnięte dzięki stosowaniu się do określonych
                 reguł, a stopień sukcesu zależy od zdolności poszukującego, a nie łaski jakiejkolwiek
                 Istoty Boskiej. Twierdzimy, że krytyczny fenomen, który determinuje sukces jest
                 zdarzeniem w mózgu, pokrótce nazywanym zjednoczeniem podmiotu i przedmiotu.
                 Proponujemy zastanowić się nad tym fenomenem, zanalizować jego naturę, dokładnie
                 określić fizyczne, umysłowe i moralne warunki sprzyjające temu , ustalić jego przyczynę,
                 a dzięki temu wytworzyć go w sobie, abyśmy mogli odpowiednio badać jego skutki.
                                                            ROZDZIAŁ I
                                                                   Asana
                 Problem, który stoi przed nami, możemy wyrazić prosto. Człowiek pragnie kontrolować
                 swój umysł, jak najdłużej myśleć na jeden temat bez zakłóceń.
                 Jak już wcześniej zaznaczyliśmy, pierwsza trudność wyłania się z ciała, które nie
                 przestaje przypominać o swojej obecności, przyprawiając swoją ofiarę o swędzenie i inne
                 niedogodności. Pragnie się przeciągać, drapać, kichać. Przypadłości te są tak częste, że
                 Hindusi (na swój naukowy sposób) wymyślili praktykę, by je uspokoić.
                 Słowo "asana" oznacza postawę; lecz tak, jak to jest z innymi dyskusyjnymi słowami,
                 jego właściwe znaczenie jest odmienne i różnie rozumiane przez rozmaitych autorów.
                 Największym autorytetem w kwestiach jogi jest Patańdżali. Powiada on: "Asana jest tym,
                 co trwałe i przyjemne". Można nazywać tak skutek praktyki zakończonej sukcesem. I






                 znowu Sankhja powiada: "Postawa jest tym, co zrównoważone i łatwe". I znowu: "Każda
                 zrównoważona i łatwa postawa jest asaną; nie ma innej reguły".
                 W pewnym sensie jest to prawda, każda bowiem postawa wcześniej czy później przestaje
                 być przyjemna. Zrównoważenie i łatwość świadczą o najwyższym zaawansowaniu, co
                 wykażemy później. Książki hinduskie, takie jak Sziwa Sandita przytaczają nieskończone
                 możliwości postaw; wiele z nich, z pewnością większość, są nie do wykonania przez
                 przeciętnego, dorosłego Europejczyka. Inni kładą nacisk na to, że głowa, szyja i
                 kręgosłup winny być wyprostowane ze względu na obieg prany, czym się zajmiemy we
                 właściwym miejscu. Pozycje przedstawione w Liber E (Equinox I i VII) stanowią najlepszy
                 przewodnik.
                 Ostateczna asana praktykowana jest przez joginów , którzy pozostają w jednej pozycji
                 bez poruszenia, z wyjątkiem spraw najwyższej wagi, przez całe życie. Nie powinno się ich
                 krytykować nie zgłębiwszy wcześniej przedmiotu. Wiedzy takiej jak dotychczas nie
                 przedstawiono.
                 Jednakże można by bezpiecznie stwierdzić, że skoro wielcy ludzie, o których wcześniej
                 wspomnieliśmy, nie wykonywali przedtem tego typu praktyk, to dla ich następców nie są
                 one wskazane. Przyjmijmy zatem wygodną pozycję i obserwujmy, co się dzieje. Istnieje
                 rodzaj szczęśliwego środka między sztywnością a klarownością; muskuły mają nie być
                 napięte, a jednak nie należy pozwolić, by były sflaczałe. Trudno jest odnaleźć właściwe do
                 opisu słowo. "Związane" jest pewnie najlepszym. Korzystny jest pewien rodzaj czujności
                 fizycznej. Pomyśl o tygrysie gotowym do skoku lub o wioślarzu czekającym na broń. Po
                 pewnym czasie nastąpi spięcie i zmęczenie. Student musi teraz zacisnąć zęby i przejść
                 przez to. Mniej wyraźne uczucia swędzenia ustąpią, jeśli się przestanie o nich myśleć,
                 lecz spięcie i zmęczenie może narastać do końca praktyki. Na początku można próbować
                 przez pół godziny do godziny. Uczeń nie powinien się przejmować , jeśli przebieg
                 wychodzenia z asany obejmować będzie kilkanaście minut najgorszych męk.
                 Nielada wysiłku wymagać będzie postępowanie takie z dnia na dzień, jako że w
                 większości przypadków niewygoda i ból zamiast maleć będą rosły.
                 Z drugiej zaś strony, jeśli uczeń nie zwraca na to uwagi, nie obserwuje swojego ciała,
                 może zajść zjawisko przeciwne. Zacznie sobie folgować, nie zauważając, że tak się
                 dzieje. Ażeby tego uniknąć, należy wybrać pozycję, która jest raczej trudna i niezgrabna,
                 dzięki czemu nawet najdrobniejsze zmiany nie będą w stanie doprowadzić do folgowania
                 sobie. W innym bowiem razie, w ciągu kilku pierwszych dni uczeń może sobie wyobrazić,
                 że osiągnął właściwą pozycję. Albowiem wszystkie te praktyki wydają się bardzo łatwe,
                 co sprawia, że uczeń dziwi się, o co tyle zamieszania, czy tylko po to, by udowodnić mu
                 jego talent. Podobnie jest z człowiekiem, który nie będąc nigdy w klubie golfowym osiąga
                 wynik frapujący doskonałego gracza w golfa.
                 Być może nagroda nie jest tak odległa; pewnego dnia zdarzy się, że ból nagle zniknie i
                 zapomni się o obecności ciała. Wtedy to właśnie zrozumie się, że podczas całego
                 poprzedniego życia ciało znajdowało się na granicy świadomości, a świadomość jest
                 świadomością bólu. W tej właśnie chwili doznamy nieopisywalnego uczucia ulgi, że ta
                 pozycja, która była tak bolesna, jest nie tylko samym ideałem wygody fizycznej, lecz że
                 również wszystkie inne możliwe pozycje ciała są nieprzyjemne. Uczucie to oznacza
                 sukces.
                 Nie będzie już więcej trudności w praktyce. Będzie się wchodziło w asanę z tym samym
                 uczuciem, co zmęczony człowiek wchodzi do gorącej wanny. A kiedy się jest w tej
                 pozycji, można zaufać ciału, że nie będzie wysyłało sygnałów, które zakłócą umysł.






                 Inne skutki tej praktyki opisywane są przez Hindusów, ale w tej chwili nie są one
                 przedmiotem naszej uwagi. Pokonaliśmy pierwszą przeszkodę, pora więc na następne.
                                                         ROZDZIAŁ II
                        Pranajama i jej odpowiednik w mowie :
                                                          mantrajoga
                 Związek między oddechem a umysłem będzie dogłębnie omówiony w rozdziale o
                 Magicznym Mieczu, lecz warto już teraz przytoczyć kilka praktycznych szczegółów. Jeśli
                 chodzi o różne znaczące teorie dotyczące metody i rezultatu, warto się odnieść do
                 różnych hinduskich podręczników i do pism Czuang Tsy.
                 Ale w tym sceptycznym systemie, lepiej zająć się stwierdzeniami, które nie poddają się
                 wątpieniu.
                 Ostateczna idea medytacji, dotycząca uspokojenia umysłu, może być traktowana jako
                 wstęp do uspokojenia świadomości wszystkich funkcji ciała. O tym właśnie mówił rozdział
                 o asanie. Można by jednak przytoczyć fakt, że niektórzy jogini praktykują ją aż do
                 momentu zatrzymania bicia serca. Niezależnie od tego, czy jest to pożądane czy nie, nie
                 wydaje się mieć znaczenia dla początkującego. Ważne jest, by oddech swój spowolnił i
                 uczynił bardzo regularnym. Reguły tej praktyki opisane są w Liber CCVI.
                 Najlepszym sposobem na odliczanie oddechu, kiedy już się osiągnęło jakąś umiejętność,
                 z zegarkiem jako świadkiem, jest powtarzanie mantr. Oddziaływanie mantry na myśli
                 bardzo przypomina oddziaływanie Pranajamy na oddech. Myślenie zanika w
                 powtarzającym się cyklu i jakakolwiek niepokojąca myśl jest wyrzucana siłą mantry tak,
                 jak kawałki kitu odpadają z koła napędowego; a im szybciej obraca się koło, tym trudniej
                 jest czemukolwiek do niego się przylepić.
                 Oto właściwy sposób praktykowania mantry. Wymawiaj ją głośno i przeciągle, jak
                 najbardziej możesz, dziesięciokrotnie, potem zaś nie tak głośno i szybciej dziesięć razy
                 więcej. Kontynuuj ten proces, póki nie zostanie nic poza szybkim ruchem warg; ruch ten
                 powinien być kontynuowany z wrastającą szybkością i malejącą intensywnością aż
                 umysłowy szemr całkowicie wchłonie ciało fizyczne. Do tego czasu uczeń jest całkowicie
                 wyciszony, z mantrą obracającą się w jego mózgu. Powinien jednak rozwijać jej szybkość
                 aż do granic możliwości, a potem przerwać praktykę poprzez odwrócenie powyżej
                 opisanego procesu.
                 Każde zdanie może być stosowane jako mantra i przypuszczalnie to Hindusi mają rację
                 myśląc, że każdy człowiek posiada najlepiej mu pasującą mantrę. Dla niektórych płynne
                 mantry z Koranu mogą się wydawać zbyt łatwe, a potok myśli przejawia się swobodnie
                 nie zakłócając ich. Niektórzy wymawiając mantry, medytują nad ich znaczeniem. Oznacza
                 to, że uczeń może konstruować dla siebie mantrę, która będzie mu przedstawiać
                 Wszechświat w dźwięku, tak jak pentakl robi to w formie. Zdarza się także, że mantra
                 jest "dana", to znaczy słyszana w jakiś niewytłumaczalny sposób podczas medytacji.
                 Niektórzy, na przykład, wykorzystują słowa : "I staram się widzieć we wszystkim wolę
                 Boga". Innym, zaangażowanym w zabijanie myśli, przychodzą słowa "zepchnij to", jawnie






                 odnoszące się do działania ośrodków zakazowych, które wykorzystywali. Trzymając się
                 tego, osiągną "rezultat".
                 Idealna mantra powinna być rytmiczna; można by nawet powiedzieć muzyczna. Po to
                 jednak, by utrzymywać uwagę, powinno się kłaść nacisk na poszczególne sylaby.
                 Najlepsze mantry są średniej długości. Gdy mantra jest za długa, łatwo ją można
                 zapomnieć, jeśli się nie praktykuje bardzo ciężko przez długi czas. Z drugiej zaś strony,
                 mantra pojedynczych sylab, takich jak Aum, zbytnio szarpie. Idea rytmu zostaje
                 zagubiona. Oto kilka użytecznych mantr :
                 1. "Aum"
                 2. "Aum tat sat aum". Mantra ta to czysty spondej.
                 3. "Aum mani padme hum"; dwa trocheje między dwiema cezurami.
                 4. "Aum siwaja wasi"; trzy trocheje. Zauważcie, że "si" oznacza spoczynek, absolutny lub
                 męski aspekt Bóstwa; "wa" jest energią, manifestacją lub żeńską stroną Bóstwa. Dlatego
                 mantra ta wyraża cały bieg Wszechświata, od Zera do końca i z powrotem do Zera.
                 5. "Allah". Sylaby tej mantry są równo zaakcentowane, z pewną przerwą między nimi, i
                 często fakirzy łączą je z rytmicznym ruchem ciała do przodu i do tyłu.
                 6. "Hua allahu alazi lailaha illa Hua".
                 Oto przykłady niektórych dłuższych mantr :
                 7. Słynna Gajatri.
                 "Aum ! tat sawitur warenyam
                 Bhargo dewaśja dimahi
                 Dhijo jo na pratjodajat"
                 Skanduj ją jak trochaiczne tetrametry.
                 8. "Qol; Hua Allahu achad; Allahu Assamad; lam yalid walam yulad; walam yakun lahu
                 kufwan achad".
                 9. A oto i najświętsza ze wszystkich możliwych mantr. Pochodzi ze Steli Objawienia.
                 "A ka dua
                 Tuf ur biu
                 Bi aa czefu
                 Dudu ner af an nuteru"
                 Tyle wystarczy do wyboru.






                 Istnieje wiele innych mantr. Sri Sabapaty Swami podaje poszczególne mantry dla
                 poszczególnych czakr. Lecz niech uczeń sam wybierze sobie mantrę i osiągnie w niej
                 mistrzostwo.
                 Nie zacząłeś nawet kierować mantrą, a ona bez przerwy krąży w tobie podczas snu. Jest
                 to łatwiejsze, aniżeli się wydaje.
                 Niektóre szkoły doradzają mantrowanie za pomocą muzyki i tańców. Z pewnością wiele
                 znaczących efektów osiąga się, jeśli chodzi o "magiczne" moce. Wątpliwe jest jednak, czy
                 wielkie skutki duchowe są równie dostępne. Osoby pragnące je studiować powinnny
                 zapamiętać, że Pustynia Sahary jest położona trzy dni drogi od Londynu, a bez wątpienia
                 Sidi Aissaua z przyjemnością przyjmie nowych uczniów. Ta dyskusja o przybliżonej nauce
                 mantra-jogi zaprowadziła nas daleko poza temat pranajamy.
                 Pranajama jest wysoce skuteczna w uspokajaniu emocji i zachcianek; i, czy to z powodu
                 mechanicznej presji jaką wywiera, czy to dzięki wpływowi na przemianę materii w
                 płucach, wydaje się korzystna dla zdrowia. Szczególnie, usuwa problemy związane z
                 trawieniem. Oczyszcza zarówno ciało, jak i niższe funkcje umysłu i powinna być
                 praktykowana nie krócej niż przez godzinę przez poważnego ucznia.
                 Cztery godziny wydają się lepsze, złoty człowieku; szesnaście to za dużo dla większości
                 ludzi.
                                                        ROZDZIAŁ III
                                                       Jama i nijama
                 Hindusi stawiają te dwie praktyki na czele swojego programu. Są to "wartości moralne" i
                 "dobre uczynki", które mają sprzyjać uspokojeniu umysłu.
                 Jama obejmuje nie-zabijanie, prawdomówność, nie-kradzenie, wstrzemięźliwość i
                 nie-branie żadnych darów.
                 W systemie buddyjskim, sila, "cnota", jest również nakazywana. Istnieje pięć jej form dla
                 ludzi świeckich : Nie będziesz zabijał. Nie będziesz kradł. Nie będziesz kłamał. Nie
                 będziesz popełniał cudzołóstwa. Nie będziesz pił odurzających napojów. Mnisi muszą
                 przestrzegać znacznie więcej form.
                 Przykazania Mojżesza znane są wszystkim. Podobne do nich są przykazania dane przez
                 Chrystusa w "Kazaniu na Górze".
                 Niektóre z nich są jedynie "cnotami" niewolnika, wymyślonymi przez pana po to, by go
                 kontrolować. Prawdziwe znaczenie hinduskiej jamy jest takie, że łamiąc którąś z tych
                 cnót, pobudzasz umysł.
                 Kolejni teologowie starali się wpłynąć na nauki Mistrzów, nadając mistyczne znaczenie
                 tym cnotom. Kładli na nie nacisk dla własnego interesu, przemieniając je w purytanizm i
                 formalizm. Dlatego też "nie zabijaj", co początkowo oznaczało "nie podniecaj się na widok






                 skradającego się tygrysa" zostało zinterpretowane w ten sposób, że zbrodnią jest pić
                 wodę , której się nie przecedziło, w obawie przed zabiciem jakichś małych zwierzątek.
                 Lecz ta nieustanna troska, ten lęk przed zabiciem czegokolwiek przez nieuwagę są w
                 gruncie rzeczy znacznie gorsze od bezpośredniego konfliktu z niedźwiedziem grizzly. Gdy
                 szczekanie psa zakłóca twoją medytację, najprościej jest zastrzelić psa i nie myśleć o
                 tym więcej.
                 Podobna trudność z żonami zmusiła niektórych Mistrzów do zalecania celibatu. We
                 wszystkich tych kwestiach należy zachować zdrowy rozsądek. Nie da się ustalić jakiejś
                 reguły. "Nie-otrzymywanie darów", na przykład, jest raczej istotne dla Hindusa, który
                 byłby dogłębnie zaniepokojony, gdyby ktoś mu dał orzech kokosowy. Lecz Europejczyk,
                 odkąd chodzi w długich spodniach, bierze rzeczy tak, jak przychodzą.
                 Jedyny problem dotyczy wstrzemięźliwości, która jest skomplikowana przez wiele spraw,
                 takich jak energia. Tyle że umysł każdego beznadziejnie uwikłany jest w ten przedmiot,
                 który niektórzy ludzie mieszają z erotologią, inni zaś z socjologią. Nie będzie jasnego
                 zrozumienia tej kwestii, póki będzie ona uznawana jedynie za dziedzinę atletyki.
                 Możemy zatem uwolnić się od jamy i nijamy dzięki takiej radzie : niechaj uczeń sam
                 zadecyduje, jaka forma życia, jaki kod moralny najmniej podnieca jego umysł. Lecz,
                 kiedy już to stwierdzi, niechaj się tego trzyma, unikając oportunizmu. I niechaj daleki
                 będzie od przypisywania sobie zasługi za to, co czyni, czy też za to, czego się wyrzeka -
                 jest to czysto praktyczny kod, nie mający w sobie żadnej wartości.
                 Czystość, która towarzyszy chirurgowi w pracy, przeszkodziłaby inżynierowi w robieniu
                 czegokolwiek.
                 (Kwestie etyczne są odpowiednio omówione w Thien Tao w Konx Om Pax i powinny być
                 tam studiowane. Zobacz także Liber XXX z A.A. Także w Liber CCXX, Księdze Prawa,
                 powiedziane jest : "CZYŃ SWOJĄ WOLĘ NIECHAJ BĘDZIE CAŁYM PRAWEM". Zapamiętaj,
                 że dla celów tej rozprawy cały przedmiot jamy i nijamy dotyczy życia tak, aby żadna
                 emocja ani żadna namiętność nie zakłócała umysłu.)
                                                        ROZDZIAŁ IV
                                                            Pratjahara
                 Pratjahara jest pierwszym procesem w mentalnej części naszego zadania. Poprzednie
                 praktyki, asana, pranajama, jama i nijama, dotyczyły czynności ciała, podczas gdy
                 mantra związana jest z mową : pratjahara jest czysto umysłowa.
                 A czym jest pratjahara ? To słowo stosowane jest przez rozmaitych autorów w różnym
                 znaczeniu. To samo słowo wykorzystuje się do opisu praktyki i rezultatu. Dla naszych
                 obecnych celów oznacza ono raczej proces strategiczny aniżeli praktyczny. Jest
                 retrospekcją, a więc rodzajem ogólnego badania zawartości umysłu, którą chcemy
                 kontrolować : asana została osiągnięta, wszystkie nagłe przyczyny podniecenia zostały
                 usunięte i wolno nam myśleć o tym, o czym myślimy.






                 Jest nam przeznaczone doświadczenie bardzo zbliżone do asany.. Na początku będziemy
                 bardzo skłonni schlebiać sobie, że nasze myśli są bardzo spokojne; jest to błąd w
                 obserwacji. Podobnie Europejczyk stojąc po raz pierwszy na skraju pustyni nic tam nie
                 zobaczy, podczas gdy Arab może mu opowiedzieć rodzinną historię każdej z
                 pięćdziesięciu osób, które widzi, ponieważ nauczył się jak patrzeć. Tak też i w praktyce
                 myśli będą się mnożyć i coraz bardziej napierać.
                 Kiedy tylko dokładnie obserwowaliśmy ciało, wydawało się ono strasznie niespokojne i
                 pełne bólu; teraz, gdy obserwujemy umysł, widzimy jego niepokój i ból (spójrz na
                 diagram).
                 Podobna krzywa może zostać wykonana dla rzeczywistej i widocznej bolesności asany.
                 Świadomi tego faktu, rozpoczynamy próby kontroli : "Nie tak wiele myśli, proszę !" "Nie
                 myśl tak szybko, proszę !" "Nigdy więcej takich myśli, proszę !" Jedynie wtedy
                 odkryjemy, że to co wydawało nam się igraszkami świnek morskich jest w istocie
                 zwijaniem się węża morskiego. Próba tłumienia kończy się podnieceniem.
                 Kiedy nic nie podejrzewający uczeń po raz pierwszy zwróci się do swojego świętego, lecz
                 przebiegłego guru i poprosi o magiczne moce, ten mędrzec zgodzi się na to i wskaże mu
                 z wielką uwagą i tajemniczością pewien punkcik na jego ciele, na który nie zwracał on
                 nigdy uwagi i powie mu : "Ażeby osiągnąć moc magiczną, którą poszukujesz, wystarczy
                 myć się siedem razy w Gangesie przez siedem dni, bardzo uważnie dbając o to, by nie
                 myśleć o tym jednym punkcie" . Oczywiście, nieszczęsny młodzieniec strawi cały tydzień
                 na rozmyślaniu o tym.
                 Zdecydowanie zadziwiające jest to, z jakim uporem myśl, a nawet cały potok myśli, wciąż
                 i wciąż powracają. Staje się to wręcz koszmarem. Frapujące również jest to, iż się nie
                 stało świadomym tego, że trzeba dostać się na zakazany obszar po to, by go przejść.
                 Jednakże z dnia na dzień kontynuuje się poszukiwanie myśli i próby ich zbadania. I
                 wcześniej czy później przechodzi się do następnej fazy, dharany, próby skupienia umysłu
                 na pojedynczym przedmiocie.
                 Zanim jednak do tego przejdziemy, musimy rozważyć, co uznaje się za sukces w
                 pratjaharze. Jest to bardzo rozległy przedmiot, a różni autorzy przyjmują rozbieżne
                 opcje. Jeden z nich ma tu na myśli tak drobiazgową analizę, że każda myśl rozpada się
                 na ilość elementów (zobacz "Psychologia haszyszu", Sekcja V, w Equinox II).
                 Inni przyjmują pogląd, że sukces w praktyce zbliżony jest do doświadczenia, które
                 osiągnął Sir Humphrey Davy biorąc tlenek saletry, kiedy wykrzyknął : "Wszechświat jest
                 stworzony wyłącznie z idei !".
                 Inni powiedzą, że oddaje to uczucie Hamleta : "Nie ma dobra ani zła, lecz to myślenie je
                 stwarza", intepretowane dosłownie jak to czyniła pani Eddy.
                 Jednakże przede wszystkim chodzi o osiągnięcie władzy nad myślami. Na całe szczęście,
                 istnieje niezła metoda na osiągnięcie tego. Jest ona podana w Liber III. Jeśli Sekcje 1 i 2
                 zostały przerobione (jeśli to konieczne, z pomocą innej osoby), wkrótce będziesz w stanie
                 dotrzeć do ostatniej sekcji.
                 U niektórych ludzi moc ta może zakwitnąć tak nagle, jak to się zdarzyło w asanie. Bez
                 jakiegokolwiek osłabienia czujności, umysł nagle zostanie wyciszony. Pojawi się cudowne
                 uczucie spokoju i odpoczynku, całkiem odmienne od letargicznego uczucia
                 spowodowanego przez przejedzenie. Trudno jest powiedzieć, czy taki ostateczny rezultat
                 jest dostępny wszystkim, a nawet większości ludzi. Nie wydaje się to istotne. Jeśli
                 osiągnąłeś moc badania, jak powstają twoje myśli, możesz przejść do następnej fazy.






                                                         ROZDZIAŁ V
                                                               Dharana
                 Teraz, kiedy już umiemy obserwować umysł, a więc w pewnej mierze wiemy, jak on
                 działa, i kiedy zaczęliśmy rozumieć elementy kontroli, możemy postarać się o zebranie
                 razem wszystkich mocy umysłu i skupienie ich na pojedynczym punkcie.
                 Wiemy, że przeciętnie wykształconemu umysłowi dość łatwo przychodzi bez rozpraszania
                 się myślenie o przedmiocie, który go szczególnie interesuje. Jest takie ludowe
                 powiedzenie "To mi chodzi po głowie". Póki przedmiot jest skomplikowany, a myśli
                 przechodzą swobodnie, nie ma problemu. Gdyby Ziemia przestała kręcić się wokół
                 Słońca, w końcu by na nie wpadła.
                 W chwili zatem, kiedy uczeń weźmie pojedynczy przedmiot i wyobrazi go sobie, czy też
                 zwizualizuje, dojdzie do tego, że nie jest on znowu jego wytworem jak przypuszczał. Inne
                 myśli nachodzić będą jego umysł, co sprawi , że przez prawie całą minutę na śmierć
                 zapomni o swoim przedmiocie. Kiedy indziej sam przedmiot zacznie robić sztuczki.
                 Powiedzmy, że wybrałeś biały krzyż. Będzie poruszał swoim słupem do góry i do dołu,
                 wyciągał go, zmieniał jego pochylenie, nierówno trzymał swoje ramiona, stawał do góry
                 nogami, wypuszczał gałęzie, ukazywał pęknięcia i zmieniał postacie, zmieniał swój kształt
                 jak ameba, zmieniał rozmiar i odległość, zmieniał stopień swojego oświetlenia i w tym
                 samym czasie zmieniał swój kolor. Będzie bazgrał i plamił, rozwijał wzory, unosił się,
                 opadał, wił i obracał; chmury zakryją jego oblicze. Nie ma takiej zmiany, której nie
                 mógłby dokonać. Nie wspominając już o jego całkowitym zniknięciu, czy też zastąpieniu
                 go przez coś innego !
                 Komukolwiek coś takiego się wydarzyło, nie powinien wyobrażać sobie, że medytuje.
                 Oznacza to tylko, że nie jest w stanie w najmniejszym stopniu skupić swojego umysłu.
                 Może musi minąć kilkanaście dni, by odkrył, że nie medytuje. Kiedy tak się stanie,
                 uporczywość przedmiotu rozwścieczy go. Dopiero teraz zaczną się prawdziwe kłopoty,
                 dopiero teraz, gdy Wola wchodzi do gry i sprawdzane jest jego człowieczeństwo. Gdyby
                 nie czynił tego dla rozwoju Woli, którą otrzymał osiągając asanę, z pewnością by się
                 poddał. A jednak, zwyczajna fizyczna agonia, którą dotąd przeszedł, jest takim sobie
                 drobiażdżkiem w porównaniu z okropną nudą dharany.
                 Przez pierwszy tydzień może cię to dziwić i możesz nawet mieć wrażenie, że osiągasz
                 postęp. Lecz kiedy praktyka pokaże ci co robisz, będzie tylko gorzej i gorzej.
                 Trzeba pamiętać o tym, że wykonując tę praktykę siedzi się w asanie, z notesem i
                 długopisem obok siebie oraz zegarkiem przed sobą. Nie należy na samym początku
                 praktykować dłużej niż przez dziesięć minut za jednym razem, ażeby uniknąć
                 przemęczenia umysłu. Sam pewnie dojdziesz do wniosku, że cała twoja siła woli nie jest
                 w stanie trzymać się przedmiotu przez dłużej niż trzy minuty, a nawet skupić się na nim
                 przez dłużej niż trzy sekundy, czy też trzy piąte sekundy. Umysł staje się tak zmęczony,
                 a przedmiot tak niewiarygodnie wstrętny, że nie ma sensu dłużej tego kontynuować. W
                 zapiskach Fratra P. odnajdziemy, że po sześciogodzinnej codziennej praktyce zapisywane
                 są nawet czterominutowe i krótsze okresy medytacji.






                 Uczeń powinien liczyć, ile razy jego myśl błądzi. Może to robić na palcach lub na
                 paciorkach. Gdy przerwy te stają się coraz częstsze , nie należy się zniechęcać.
                 Częściowo jest to wynik dokładności obserwacji. Dokładnie w ten sposób wprowadzenie
                 szczepionki prowadziło do nagłego wzrostu ilości przypadków ospy, czego powodem było
                 to, że ludzie zaczęli mówić prawdę o zarazie miast udawać.
                 Wkrótce jednak kontrola wzrośnie szybciej od obserwacji. Kiedy tak się stanie, postęp
                 uwidoczni się w zapiskach. Każda zmiana spowodowana będzie pewnie przypadkowymi
                 okolicznościami. Na przykład, jednej nocy będziesz się czuł bardzo zmęczony, kiedy
                 zaczniesz; innej nocy możesz mieć ból głowy albo niestrawność. Dobrze zrobisz, kiedy
                 nie będziesz praktykował w takich chwilach.
                 Przypuszczamy zatem, że osiągnąłeś już poziom, gdy twoja przeciętna praktyka z jednym
                 przedmiotem trwa pół godziny, a przeciętna liczba przerw waha się między dziesięcioma
                 a dwudziestoma. Wydawało by się, że oznacza to, iż w okresach między przerwami jest
                 się skupionym, ale nie w tym rzecz. Umysł jest migotliwy, choć niedostrzegalny. A jednak
                 na tym wczesnym etapie praktyki może zostać wypracowana odpowiednia stałość, która
                 owocuje bardzo charakterystycznymi zjawiskami, spośród których najbardziej znaczące
                 jest to, które wprowadza cię w stan, w którym wydaje ci się, że śpisz. Może też wystąpić
                 coś całkiem niejasnego, co sprawia, że czujesz do siebie niesmak. Możesz całkiem
                 zapomnieć, kim jesteś, czym jesteś i co robisz. Podobne zjawisko występuje czasami,
                 kiedy jest się wpół przebudzonym nad ranem i nie można dojść do tego, w jakim mieście
                 się mieszka. Podobieństwo tych dwóch spraw jest dość znaczące. Sugeruje, że to co
                 naprawdę ci się przytrafia, to budzenie się ze snu, którego treścią jest życie.
                 Istnieje inny sposób sprawdzania czyjegoś postępu w tej praktyce ze względu na
                 charakter przerw.
                 Przerwy dzieli się na następujące :
                 Najpierw, fizyczne sensacje. Powinno się je przekroczyć dzięki asanie.
                 Po drugie, przerwy, które wydają się spowodowane przez wydarzenia bezpośrednio
                 poprzedzające medytację. Ich aktywność staje się ogromna. Jedynie dzięki tej praktyce
                 można zrozumieć, jak wiele zmysły spostrzegają bez świadomości umysłu.
                 Po trzecie, istnieje rodzaj snów związanych z naturą urojeń bądż "snów na jawie". Są one
                 bardzo podstępne - można długo przez nie brnąć, nie wiedząc nawet , że się błądzi.
                 Po czwarte, docieramy do wysokiej klasy przerw, które stanowią rodzaj błądzenia w
                 kontrolowaniu siebie. Myślisz "Jak dobrze mi to idzie !"
                 lub że dobrze by było, gdybyś się znalazł na pustynnej wyspie albo w dźwiękoszczelnym
                 domu albo nad wodospadem, lecz są to tylko dziecinne odstępstwa od samej uwagi.
                 Piąta klasa przerw wydaje się nie mieć źródła w umyśle. Może się przejawiać w formie
                 właściwej halucynacjom, zazwyczaj dźwiękowym. Oczywiście, takie halucynacje nie są
                 częste i stwierdza się ich naturę. W innym bowiem razie lepiej niechaj uczeń uda się do
                 lekarza. Zazwyczaj składają się z dziwnych zdań lub fragmentów zdań, których głos
                 dochodzi z daleka0 i nic nam nie przypomina. Podobne zjawiska obserwują operatorzy
                 radiowi, nazywając takie przekazy "zaburzeniami atmosferycznymi".
                 Istnieje też dalszy rodzaj przerw, którym jest sam upragniony rezultat. Omówimy go
                 później szczegółowo.






                 Teraz pojawia się prawdziwy porządek w tych klasach przerw. Kiedy wzmacnia się
                 kontrola, gdy będziesz medytował dwie lub trzy godziny dziennie, a większość
                 pozostałego czasu wypełnisz dodatkowymi pomocnymi praktykami, tak że bezustannie
                 będzie coś się wydarzało, a ty będziesz miał wrażenie, że jesteś "na progu czegoś
                 całkiem wielkiego", można oczekiwać przejścia do następnego stanu - dhjany.
                                                        ROZDZIAŁ VI
                                                                Dhjana
                 Słowo to ma dwa całkiem odległe i wzajemnie się wykluczające znaczenia. Pierwsze
                 odnosi się do samego rezultatu. Dhjana w języku palijskim zwana jest "dżnianą". Budda
                 wyliczył osiem dżnian, którę jawnie mają różne stopnie i stanowią różnego rodzaju trans.
                 Hindusi również mówią o dhjanie jako o mniejszej formie samadhi. Inni jednakże traktują
                 ją jako zwykłą intensyfikację dharany. Patańdżali powiada : "Dharana jest
                 utrzymywaniem umysłu na pojedynczym przedmiocie. Nieprzerwany przepływ wiedzy w
                 takim podmiocie zwany jest dhjaną. Kiedy to porzuci wszystkie formy, odzwierciedlając
                 jedynie znaczenie, staje się samadhi". Cały ten proces nazywa samjamą.
                 Powinniśmy traktować dhjanę raczej jako rezultat aniżeli metodę. Aż do tego punktu
                 starożytni stworzyli w miarę porządne systemy, nie licząc ich ciężkawej etyki. Lecz kiedy
                 doszli do kwestii skutków medytacji, całkowicie się pogubili.
                 Wyczerpali możliwości języka poezji, by pokazać coś, co jest jawnie nieprawdziwe. Na
                 przykład, w Sziwa Sanhita odnaleźć możemy stwierdzenie: "Ten, kto co dzień
                 kontempluje w lotosie swojego serca, jest gorąco upragniony przez córki bogów, posiada
                 jasnosłyszenie, jasnowidzenie i może poruszać się w powietrzu". Inny może "wytwarzać
                 złoto, odkrywać lekarstwa na choroby i widzieć ukryte skarby". Jest to czcza gadanina.
                 Co za przekleństwo ciąży na religii, że jej zasadom zawsze towarzyszyć musi
                 ekstrawagancja i fałszerstwo ?
                 Istnieje jeden wyjątek. Jest nim A . . A, którego członkowie są nadzwyczaj ostrożni, by
                 nie wyrażać twierdzeń, które nie mogą być sprawdzone w zwykły sposób lub kiedy w
                 ogóle nie jest łatwo wyzbyć się jakichkolwiek dogmatycznych stwierdzeń. W ich drugiej
                 księdze z praktycznymi wskazówkami, Liber O, pojawiają się następujące słowa :
                 "Dzięki wykonaniu pewnych czynów pojawiają się pewne skutki. Uczniów usilnie
                 przestrzega się przed przypisywaniem jakiejkolwiek obiektywnej realności lub
                 filozoficznej wagi któremukolwiek z nich".
                 Są to złote słowa !
                 Omawiając dhjanę, niechaj będzie jasne, że opisuje się tu coś nieoczekiwanego.
                 Rozważymy jej naturę i oszacujemy jej wartość i całkowicie nie zniekształcony sposób,
                 nie pozwalając sobie na zwyczajne rapsodie, czy też dedukowanie teorii wszechświata.
                 Jeden fakt więcej może zniszczyć jakąś z istniejących teorii. Ale żaden pojedynczy fakt
                 nie wystarczy do zbudowania teorii.






                 Zrozumiemy, że dharana, dhjana i samadhi tworzą ciągły proces i to, kiedy występuje
                 jego szczyt, nie ma znaczenia. To o tym szczycie musimy mówić, bo jest on kwestią
                 doświadczenia i to bardzo charakterystycznego.
                 W trakcie naszej koncentracji zauważymy, że zawartość umysłu w każdej chwili składa
                 się z dwóch rzeczy : zróżnicowanego przedmiotu i niezróżnicowanego podmiotu.
                 Osiągnąć sukces w dharanie to sprawić, by przedmiot był tak niezróżnicowany jak
                 podmiot.
                 W rezultacie te dwie rzeczy stają się jednym. Zjawisko to zazwyczaj stanowi poważny
                 szok. Nawet mistrzowie języka nie są w stanie go opisać. Dlatego nie dziwi nas, że słabo
                 wykształcone jąkały taplają się w oceanie breji.
                 Wszelkie zdolności poetyckie i uczuciowe popadają w rodzaj ekstazy wskutek wydarzenia,
                 które przewraca umysł i czyni resztę życia nic nie znaczącą.
                 Dobra literatura jest zasadniczo kwestią przejrzystej obserwacji i dobrego osądu, który
                 wyraża się w najprostszy sposób. Z tej przyczyny żadne z wielkich wydarzeń
                 historycznych (takich jak trzęsienia ziemi czy bitwy) nie zostało dobrze opisane przez
                 naocznych świadków, chyba że świadkowie ci znajdowali się z dala od niebezpieczeństwa.
                 Lecz nawet komuś, kto przywykł do dhjany poprzez ciągłe jej powtarzanie, żadne słowa
                 nie wydają się tu odpowiednie.
                 Jedną z najprostszych form dhjany można nazwać "Słońcem". Słońce jest postrzegane
                 samo z siebie, a nie przez obserwatora. I chociaż fizyczne oko nie może patrzeć na
                 Słońce, jesteśmy zmuszeni przyznać, że to "Słońce" jest o wiele jaśniejsze od Słońca w
                 przyrodzie. Cała rzecz ma miejsce na wyższym poziomie.
                 Także uwarunkowania myśli , czasu i przestrzeni zostają zniesione. Nie da się
                 wytłumaczyć, co to naprawdę oznacza : jedynie doświadczenie może dać ci zrozumienie.
                 (Ma to również swoje analogie w codziennym życiu. Koncepcje wyższej matematyki są
                 nieosiągalne dla początkującego ani nie da się ich wytłumaczyć laikowi.)
                 Dalszym rozwojem jest pojawienie się formy, którą ogólnie opisuje się jako formę ludzką
                 , chociaż ludzie ją opisujący dodają wiele szczegółów wielce nieludzkich. Przypisuje się jej
                 zazwyczaj funkcję "Boga".
                 Lecz cokolwiek to jest, wpływ tego na umysł studenta jest przeogromny . Wszystkie jego
                 myśli osiągają najwyższy rozwój. Szczerze myśli, że mają one sankcję boską. Może
                 nawet myśleć, że emanują one z samego "Boga". Wraca ponownie do świata uzbrojony w
                 to mocne przekonanie i władzę. Rozgłasza swe idee bez wątpliwości, skromności i
                 nieufności występujących u większości ludzi. Ich brak może sprawiać wrażenie odurzenia
                 lub szaleństwa, choć w istocie jest prawdziwą przejrzystością.
                 W każdym przypadku, rzesze ludzkości gotowe są oddać się we władanie czegoś tak
                 władczego i wybitnego. Historia pełna jest opowieści o oficerach, którzy szli nieuzbrojeni
                 do zbuntowanego pułku i rozbrajali go zwykłą siłą śmiałości. Władza mówcy nad tłumem
                 jest dobrze znana. Z tej to pewnie przyczyny prorok był w stanie zniewolić ludzkość, by
                 przestrzegała jego prawa i nigdy mu się nie zdarzyło, by ludzie czynili inaczej. W życiu
                 codziennym można swobodnie przejść obok jakiegoś strażnika, wartownika czy też
                 kontrolera biletów, jeśli się go "przekona", że ma się prawo do przejścia
                 niesprawdzonym.






                 Moc ta, przy okazji, nazywana jest przez Magów mocą niewidzialności. Opowiedziano mi
                 kiedyś wyśmienitą opowieść o czterech całkiem godnych zaufania ludziach, którzy szukali
                 mordercy i mieli instrukcje, by nikogo nie przepuszczać. Wszyscy oni przyrzekali w
                 obecności ciała zmarłego, że nikogo nie przepuścili, a nikt z nich nie zauważył listonosza.
                 Ludzie, którzy ukradli obraz "Giocondy" z Luwru, byli prawdopodobnie przebrani za
                 robotników i ukradli obraz pod samym okiem strażnika. Być może nawet skłonili go do
                 pomocy.
                 Wystarczy wierzyć, że sprawa ma się udać. Przekonanie to nie może być ani
                 emocjonalne, ani intelektualne. Znajduje się w głębszych pokładach umysłu, choć nie tak
                 głębokich, by najzdolniejsi nie mogli go objąć słowami i porównać ze swoim
                 doświadczeniem.
                 Najistotniejszym czynnikiem w dhjanie jest jednakże unicestwienie "ja". Cała nasza
                 koncepcja wszechświata musi zostać całkowicie obalona, jeśli mamy przyznać temu
                 wagę. Dokładnie w tym samym czasie zaczynamy rozumieć, co się dzieje.
                 Przyznajmy zatem, że otrzymaliśmy bardzo racjonalne wytłumaczenie wielkości wielkich
                 ludzi. Posiadali oni doświadczenie tak przytłaczające w porównaniu z resztą spraw, że
                 wolni byli od wszelkich przeszkód, które przeszkadzają normalnemu człowiekowi w
                 realizacji jego planów.
                 Troska o odzież, żywność, pieniądze, to, co sobie ludzie pomyślą, jak i dlaczego, a ponad
                 wszystko lęk przed konsekwencjami przeszkadza prawie wszystkim. Teoretycznie, nie ma
                 nic łatwiejszego dla anarchisty od zabicia króla. Musi jedynie kupić pistolet, oddać celny
                 strzał i zastrzelić króla z odległości ćwierć mili. A jednak, pomimo dużej liczby
                 anarchistów, takich gwałtów zdarza się niewiele. Jednocześnie policja jako pierwsza
                 przyznałaby, że jeśli ktoś w swej najgłębszej istocie jest naprawdę zmęczony życiem, tj.
                 znajduje się w stanie wielce różniącym się od zwykłego mówienia o tym że jest się nim
                 zmęczonym, to potrafi doprowadzić się do zabicia kogoś.
                 Człowiek, który doświadczył którejkolwiek z intensywnych form dhjany jest wyzwalany.
                 Wszechświat jawi mu się jako zniszczony, tak jak on jawi się zniszczonym dla
                 Wszechświata. Kroczyć będzie swoją drogą nieskrępowany. Możemy sobie wyobrazić, że
                 w przypadku Mahometa, przez wiele lat żywił on przeogromną ambicję i nic nie mógł
                 zrobić ze względu na te wartości, które wmawiały mu jego niemoc. Wizja, jaką otrzymał
                 w grocie, napełniła go potrzebną śmiałością, wiarą, która porusza góry. W tym świecie
                 istnieje wiele solidnie wyglądających rzeczy, które nawet dziecko byłoby w stanie
                 sforsować, ale nikt nie ma odwagi tego uczynić.
                 Przyjmijmy zatem to wyjaśnienie wielkości i przejdźmy dalej. Ambicja zaprowadziła nas
                 do tego punktu, lecz teraz interesuje nas dzieło samo w sobie.
                 Coś najbardziej zdumiewającego wydarzenie zdążyło nam się przydarzyć. Przeżyliśmy
                 doświadczenie, które sprawia, że miłość, sława, pozycja, bogactwo wydają się niewiele
                 warte i zaczynamy zastanawiać się: "Czym jest prawda?". Wszechświat się zapadł tuż
                 przed nami, niczym domek z kart, i my także się zapadliśmy. A jednak ruina ta jest
                 niczym otwarcie się Wrót Nieba. Tutaj pojawia się wielki problem, a coś w nas szuka
                 rozwiązania.
                 Przyjrzyjmy się, jakie możemy odnaleźć wyjaśnienia.
                 Pierwsza sugestia, która pojawia się w zrównoważonym umyśle biegłym w studiowaniu
                 natury jest taka, że doznaliśmy katastrofy umysłowej. Tak jak uderzenie się w głowę
                 może sprawić, że "zobaczymy gwiazdy", tak też możemy przypuszczać, że przerażający






                 wysiłek umysłowy podczas dharany nieco przegrzewa mózg i powoduje spazm, a może
                 nawet pęknięcie jakiegoś małego naczynka. Nie ma powodu, dla którego mielibyśmy
                 odrzucić to wyjaśnienie, chociaż absurdem byłoby od razu odrzucenie dlatego całej
                 praktyki. Spazm jest normalną funkcją przynajmniej jednego z organów ciała. A o tym,
                 że mózg nie zostaje uszkodzony podczas takiej praktyki, może świadczyć fakt, że ludzie
                 doznający tego rodzaju doświadczeń powracali do normalnego życia, by sprostać swemu
                 powołaniu.
                 Możemy zatem pominąć kwestię psychologiczną. Nie rzuca ona światła na główny
                 problem, którym jest wartość przeżycia tego doświadczenia.
                 Pojawia się teraz bardzo trudne pytanie. Zwątpiliśmy już w każdą z możliwych myśli poza
                 myślą, którą da się wyrazić przez nurtujące nas pytanie, jako że zwątpienie w nią jedynie
                 by ją potwierdziło (więcej na ten temat można przeczytać w "The Soldier and the
                 Hunchback", Equinox I). Lecz oprócz tych głęboko filozoficznych wątpliwości, istnieją
                 jeszcze wątpliwości natury codziennej. Popularne powiedzenie "zwątpić w swoje zmysły"
                 pokazuje nam, że zazwyczaj w nie się wierzy. A przecież człowiek nauki postępuje
                 odwrotnie. Jest dobrze świadom tego, że jego zmysły nieustannie oszukują go. I co
                 więcej, dobrze wie, że Wszechświat, który może postrzegać poprzez zmysły, jest jedynie
                 ułamkowym fragmentem Wszechświata, który zna pośrednio.
                 Na przykład, cztery piąte powietrza składa się z azotu. Gdyby ktoś przyniósł butelkę z
                 azotem do pokoju, nadzwyczaj trudno byłoby powiedzieć, co to jest. Wszelkie domysły
                 spełzłyby na niczym. Nasze zmysly niewiele nam podpowiadają.
                 Argon został odkryty jedynie dzięki temu, że porównano wagę chemicznie czystego azotu
                 z wagą azotu z powietrza. Czyni się tak często, lecz nie ma wystarczająco dobrych
                 przyrządów, by wykryć sprzeczności. Weźmy inny przykład: Nie tak dawno temu słynny
                 naukowiec oświadczył, że nauka nigdy nie odkryje składu chemicznego danych gwiazd.
                 Ale dokonano tego, i to z dużą dozą pewności.
                 Gdy zapytacie człowieka nauki o jego "teorię rzeczywistości", odpowie wam, że "eter",
                 którego nie da się postrzec żadnym ze zmysłów ani wykryć żadnym z narzędzi, a który
                 posiada właściwości, mówiąc potocznym językiem, niemożliwe, jest o wiele bardziej
                 realny od krzesła na którym on siedzi. Krzesło jest jedynie faktem, a jego istnienie
                 sprawdzone jest tylko przez jedną bardzo omylną osobę. Eter jest skutkiem dedukcji
                 wynikającej z milionów faktów, które były weryfikowane wciąż na nowo i sprawdzane
                 każdym możliwym testem prawdy. Nie ma zatem żadnej przyczyny a priori, która by nam
                 pozwalała odrzucać wszystko to, co nie da się potwierdzić przez zmysły.
                 Przejdźmy do innego punktu. Jednym z naszych testów prawdziwości jest żywość wrażeń.
                 Wyodrębnione, nic nie znaczące wydarzenie z przeszłości może zostać zapomniane, a
                 jeśli się je w jakiś sposób przywoła, można siebie zapytać : "Czy ja to wyśniłem? Czy też
                 tak się naprawdę dzieje?". Jedynie wydarzeń katastrofalnych nigdy się nie zapomina.
                 Pierwsza śmierć kogoś, kogo kochałeś, nie da się zapomnieć, gdyż po raz pierwszy
                 doświadczasz czegoś, o czym wcześniej jedynie wiedziałeś. Takie doświadczenia
                 doprowadzają niektórych do szaleństwa. Wiadomo, że ludzie nauki popełniali
                 samobójstwa, gdy ich ulubione teorie były rozszarpywane. Problem ten omówiono w
                 "Science and Buddhism", "Time", "The Camel" i innych esejach. Wystarczy tutaj
                 powiedzieć, że dhjanę da się zaliczyć do najbardziej żywych i katastroficznych
                 doświadczeń. Każdy, któ ją przeżył, może to potwierdzić.
                 Trudno jest zatem przeceniać wartość, jaką takie doświadczenie ma dla człowieka,
                 szczególnie jeśli weźmie się pod uwagę, że cała jego koncepcja rzeczywistości, standard,
                 do którego się odnosił, jego własna jaźń, zostają obalone. I nie da się tego wyjaśnić jako






                 zwykłej halucynacji, czy też chwilowego zawieszenia zmysłów. Nie można argumentować
                 z błyskiem światła, który cię poraził.
                 Każdą zwykłą teorię łatwo da się obalić. Można odnaleźć wady w procesie rozumowania,
                 można stwierdzić, że założenia są z gruntu fałszywe, lecz w tym przypadku, gdy atakuje
                 się istnienie dhjany, umysł słania się przed faktem, że każde inne doświadczenie
                 zaatakowane z tych samych pozycji upadłoby znacznie szybciej.
                 Jakkolwiek do tego podejdziemy, skutek będzie ten sam. Dhjana może być fałszywa, lecz
                 jeśli tak jest, to i wszystko inne jest fałszywe.
                 Teraz umysł nie chce zadowalać się przekonaniem o nierzeczywistości swcych
                 doświadczeń. Może nie są takie jakimi się wydają, ale muszą być czymś, a jeśli całe
                 zwyczajne życie jest czymś w ogóle, to jakże wielkie musi być to, przy czym zwyczajne
                 życie wydaje się niczym !
                 Przeciętny człowiek widzi błędność, brak związków i bezzasadność snów i przypisuje je
                 (odpowiednio) zaburzonemu umysłowi. Filozof przyjmuje podobną postawę wobec jawy,
                 a osoba, która doświadczyła dhjany, czyni tak samo, ale nie opiera tego na
                 intelektualnym przekonaniu. Przyczyny , jakkolwiek by były mocne, nie całkiem
                 przekonują. Lecz człowiek w dhjanie posiada taką samą pewność jak człowiek budzący
                 się z koszmaru. "Nie spadałem po tysiącach stopni ze schodów, to był tylko zły sen".
                 Podobna refleksja nachodzi człowieka, który doświadczył Dhjany : "Nie jestem nędznym
                 owadem, drobniutkim pasożytem ziemi; to był tylko zły sen". I jak nie da się przekonać
                 przeciętnego człowieka, że jego nocny koszmar jest bardziej rzeczywisty od
                 przebudzenia, tak też nie da się przekonać innych, że ich dhjana jest halucynacją, jeśli
                 nawet dobrze wiedzą, że zdążyli już spaść do "normalnego" życia.
                 Rzadko się zdarza, aby podczas jednego takiego doświadczenia radykalnie obalona
                 została cała koncepcja Wszechświata. Człowiek, zaraz po przebudzeniu, ma jeszcze
                 wątpliwości, co jest realne, sen czy przebudzenie. Lecz gdy zdobywa się dalsze
                 doświadczenie, gdy dhjana nie jest już szokiem, gdy uczeń wiele czasu poświęca na
                 doświadczanie tego nowego świata, jego przekonanie staje się całkowite.
                 A oto inna racjonalna uwaga. Uczeń starał się nie podniecać swojego umysłu, lecz go
                 wyciszyć, nie stwarzać żadnych myśli, lecz je wyeliminować, bo nie ma żadnego związku
                 między przedmiotem medytacji a dhjaną. Dlaczego posądzamy o załamanie się całego
                 procesu, szczególnie gdy umysł nie poddaje się rozmaitym wpływom, takim jak ból czy
                 zmęczenie ? Zapewne tym razem, jak nigdzie indziej, Hindusi przedstawili wyobrażenie
                 wyrażające najprostszą teorię !
                 Wyobrażenie przedstawia jezioro, po którym płynie pięć lodowców. Lodowce te są
                 zmysłami. Gdy przełamuje się lód, woda się niepokoi. Gdy zaś zatrzyma się lodowce,
                 powierzchnia wody pozostanie w bezruchu. A wtedy, i tylko wtedy, będzie w stanie
                 odbijać bez zakłóceń dysk słońca. Słońce jest "duszą" lub "Bogiem".
                 Obecnie powinniśmy jednak unikać takich pojęć ze względu na ich implikacje. Mówmy
                 raczej o Słońcu jako "nieznanym, które zostało przykryte przez rzeczy nam znane i przez
                 poznającego".
                 Być może jest również tak, że nasze wspomnienie dhjany nie jest samym zjawiskiem,
                 lecz wyobrażeniem pozostawionym przez umysł. Lecz dotyczy to wszystkich zjawisk, co
                 bez wątpienia udowodnili Berkeley i Kant. A zatem, kwestia ta nas nie obchodzi.






                 Możemy tymczasem przyjąć pogląd, że dhjana jest rzeczywista, bardziej rzeczywista i
                 dlatego bardziej znacząca dla nas niż każde inne doświadczenie. Stan ten opisywany był
                 nie tylko przez hinduistów i buddystów, lecz przez mahometanów i chrześcijan. Pisma
                 chrześcijańskie jednak są bardzo obciążone zniekształceniami dogmatycznymi i dlatego
                 wydają się bezwartościowe dla przeciętnego człowieka. Ignorują istotne warunki dhjany,
                 a kładą nacisk na nieistotne, w dużo większej mierze niż czynią to dzieła najlepszych
                 pisarzy indyjskich. Lecz każdemu, kto posiada jakieś doświadczenie i wiedzę z zakresu
                 religioznawstwa porównawczego, podobieństwa wydają się istotne. Możemy teraz przejść
                 do samadhi.
                                                       ROZDZIAŁ VII
                                                              Samadhi
                 O samadhi napisano więcej bzdur, aniżeli tego potrzeba. Musimy postarać się uniknąć
                 dodania własnej cegiełki do tego stosu. Nawet Patańdżali, piszący nadzwyczaj
                 przejrzyście i praktycznie o większości spraw, zaczyna bredzić, kiedy o tym mówi. Nawet
                 gdyby to, co powiedział, było prawdą, nie powinien był o tym wspomnieć, jako że nie
                 brzmi to prawdziwie, a nie powinno się wysuwać twierdzeń, które są a priori
                 nieprawdopodobne, bez poparcia ich najpełniejszymi dowodami. Lecz jest to bardziej niż
                 pewne, że jego komentatorzy nie zrozumieli go.
                 Najbardziej rozsądnym stwierdzeniem wypowiedzianym przez autorytet w tej dziedzinie
                 jest stwierdzenie Jadźna Walkii, który powiada : "Dzięki pranajamie wyrzuca się
                 nieczystości ciała; dzięki dharanie - nieczystości umysłu; dzięki pratjaharze - nieczystości
                 przywiązania; a dzięki samadhi odrzuca się wszystko to, co skrywa duszę jako mistrza".
                 Oto skromne stwierdzenie w dobrej literacko formie. Gdybyśmy tylko mogli wyrażać się
                 równie dobrze !
                 Po pierwsze, jakie jest znaczenie tego terminu ? Etymologicznie, Sam odpowiada
                 greckiemu "syn-", angielski przedrostek "syn-" oznacza "razem z". Adhi oznacza "Pan", a
                 sensowne tłumaczenie całego terminu byłoby "związek z Bogiem", pojęcie stosowane
                 przez chrześcijan dla wyrażenia ich celu.
                 I tutaj pojawia się duże zmieszanie, jako że buddyści używają słowa samadhi na
                 określenie czegoś całkiem odmiennego - na okreęlenie zwykłej uważności. A więc dla nich
                 myśleć o kocie, to "czynić samadhi" z kotem. Stosują oni słowo Dżhana do opisu stanów
                 mistycznych. Jest to nadzwyczaj mylące, jako że Dhjana, jak to pokazaliśmy w ostatniej
                 części, poprzedza samadhi, a Dżhana jest oczywiście jedynie nieszczęsnym plebejskim
                 tego sfałszowaniem.
                 Istnieje wiele rodzajów samadhi. Niektórzy autorzy uważają, że atmadarśana,
                 Wszechświat jako pojedyncze zjawisko bez uwarunkowań, jest pierwszym prawdziwym
                 samadhi. Jeśli się z tym zgodzimy, musimy wiele mniejszych stanów uniesienia
                 zdegradować do klasy dhjany. Patańdżali wylicza wiele takich stanów : osiąganie ich w
                 różnych okolicznościach daje różne magiczne moce. Nie będziemy o tym dyskutować.
                 Każdy, kto chce uzyskać moce magiczne, może je otrzymać na wiele sposobów.






                 Moc rośnie szybciej od pożądania. Chłopiec, który potrzebuje pieniędzy, by kupić zestaw
                 żołnierzyków , zanim je dostanie, chce już czegoś innego - najprawdopodobniej czegoś,
                 co przekracza posiadane przezeń środki.
                 Taka jest piękna historia każdego duchowego rozwoju ! Nikt nie zatrzymuje się, by
                 otrzymać nagrodę.
                 Nie powinniśmy się zatem głowić, co nam może, a czego nie może
                 przynieść samadhi, gdy rozważamy jego skutki w naszych życiach. Rozpoczęliśmy tę
                 książkę, jak pamiętamy, od uwag na temat śmierci. Śmierć teraz straciła wszelkie
                 znaczenie. Idea śmierci zależna jest od "ja" i od czasu ; te idee zostały zniszczone; i tak
                 "Zwycięstwo pochłania śmierć". Powinno nas teraz interesować jedynie, czym jest
                 samadhi samo w sobie i jakie warunki je wywołują.
                 Spróbujmy ustalić ostateczną definicję. Dhjana przypomina samadhi pod wieloma
                 względami. Występuje związek "ja" z "nie-ja" oraz utrata poczucia czasu i przestrzeni i
                 przyczynowości. Dualność w każdej formie zostaje zniesiona. Idea czasu zaś dotyczy
                 dwóch następujących po sobie wydarzeń, przestrzeni dwóch nieprzypadkowych
                 wydarzeń, przyczynowości dwóch wydarzeń połączonych.
                 Stany dhjaniczne przeczą normalnemu myśleniu, ale w samadhi widać to jeszcze bardziej
                 wyraźnie. I jak dhjana wydaje się prostym związkiem dwóch spraw, tak w samadhi
                 wydaje się połączone wszystko ze wszystkim. Można powiedzieć, że w Dhjanie istnieje
                 wciąż ukryta właściwość sugerująca, że jedno istnienie przeciwne jest wielu
                 nie-istnieniom. W samadhi wielu i jedno jednoczą się w związku istnienia z nie-istnieniem.
                 Definicja ta nie wynika z refleksji, lecz z pamięci.
                 Co więcej, łatwo jest kierować "sztuczkami" dhjany. Po chwili można wejść w ten stan
                 bez praktyk wstępnych i spoglądając nań z tego punktu oswoić się z dwuznacznością tego
                 pojęcia, o której wcześniej mówiliśmy. Kiedy patrzy się na dhjanę z dołu, przypomina ona
                 trans, doświadczenie tak przytłaczające, że nie można pomyśleć o czymś większym,
                 podczas gdy z góry wydaje się zwykłym stanem umysłu, takim jak każdy inny. Frater P.,
                 zanim dostąpił samadhi, pisał o dhjanie : "Dhjaną nazywamy przypuszczalnie rezultat
                 intensywnej kontroli gwałtownego załamania nerwowego. Samadhi jest zwykłym tego
                 rozwinięciem, przynajmniej tak mi się wydaje".
                 Pięć lat poźniej nie przyjąłby takiego poglądu. Powiedział by zapewne, że dhjana jest
                 "przepływem umysłu, jednym nieprzerwanym nurtem z "ja" do "nie-ja" bez świadomości
                 obu, przepływem, któremu towarzyszy wzrastające zdziwienie i rozkosz". Można
                 zrozumieć , czym jest naturalny skutek dhjany, ale nie można tym samym nazwać
                 dhjany wstępem do samadhi. Można nawet nie wiedzieć, jakie stany sprowadzają
                 samadhi. Można wytworzyć dhjanę w ciagu kilku minut, a często zdarza się ona
                 spontanicznie : w przypadku samadhi jest całkiem inaczej. Pewnie można ją osiągnąć,
                 kiedy się zechce, lecz nie można rzec, w jaki sposób i ile czasu na to potrzeba. Nie jest
                 się nawet pewnym , czy naprawdę się je uzyska.
                 Można być pewnym tego, że się przejdzie milę na równej drodze. Zna się warunki tego i
                 jedynie jakiś niesamowity zbieg okoliczności mógłby w tym przeszkodzić. A chociaż
                 można by równie dobrze powiedzieć : "Wspiąłem się na Matterhorn i wiem, że mogę to
                 zrobić raz jeszcze", istnieje wiele różnych okoliczności, które mogą przeszkodzić w
                 osiągnięciu sukcesu.
                 Zdążyliśmy się już dowiedzieć, że gdy trzymamy się jednej i niezmiennej myśli, pojawia
                 się dhjana. Nie wiemy, czy intensyfikacja jej wystarczy do wytworzenia samadhi, czy też
                 są potrzebne jakieś inne okoliczności. Nauka to jedna sprawa, doświadczenie to inna.






                 Jeden autor powiada, że dwanaście sekund niezmienności to dharana, sto czterdzieści
                 cztery dhjana, a tysiąc siedemset dwadzieścia osiem to samadhi. A Wiwekananda,
                 komentując Patańdżalego, czyni dhjanę zwykłym przedłużeniem dharany. Lecz powiada
                 dalej : "Jeśli przypuśćmy, że medytuję nad książką i stopniowo udaje mi się skupić na
                 niej umysł i jeśli postrzegam jedynie wewnętrzne uczucie, znaczenie nie wyrażone w
                 żadnej formie, to stan dhjany zwany jest samadhi".
                 Inni autorzy wolą sugerować, że samadhi wynika z medytowania nad przedmiotami,
                 które są same w sobie cenne. Na przykład, Wiwekananda powiada : "Myśl o jakimś
                 świętym przedmiocie" i wyjaśnia to w taki oto sposób "Nie oznacza to żadnego
                 grzesznego przedmiotu" (!).
                 Frater P. wolałby nie mówić kategorycznie, czy zawsze dostępował Dhjany przy zwykłych
                 przedmiotach. Przerywał praktykę po kilku miesiącach i medytował na czakry, etc. Jego
                 dhjana stała się tak potoczna, że przestał ją zauważać. Lecz gdyby chciał ją uzyskać w tej
                 chwili, wybrałby coś dla wzniecenia w sobie "bojaźni bożej" czy "świętej grozy", lub
                 "zdziwienia". Nie ma powodu, dla którego dhjana nie mogłaby się przydarzać podczas
                 myślenia o jakichś zwykłych przedmiotach nad brzegiem morza, na przykład o niebieskiej
                 świni. Lecz stałe odwoływanie się do niebieskiej świni jako zwykłego przedmiotu
                 medytacji, które czyni Frater P., nie musi być traktowane au pied de la lettre. Jego
                 zapiski dotyczące medytacji nie zawierają wzmianek o tym osobliwym zwierzęciu.
                 Dobrze by się stało, gdyby zorganizowane badania określiły warunki samadhi. Lecz
                 tymczasem nie ma żadnych przeciwwskazań co do wyboru obiektów medytacji, z jednym
                 wyjątkiem, o którym wspomnimy w trakcie naszych rozważań.
                 Pierwszą klasą obiektów prawdziwej medytacji (w przeciwieństwie do praktyk wstępnych,
                 w których powinno się po prostu rozpoznawać obiekty, których nieskończoność trudna
                 jest do wytrzymania) są rozmaite części ciała. Hindusi stworzyli wyszukany system
                 anatomii i fizjologii, który ma się nijak do faktów z prosektorium. Istotne jest tu siedem
                 czakr, które opiszemy w Części II. Istnieją także rozmaite "nerwy", równie mityczne.
                 Drugą klasę stanowią obiekty dewocji, takie jak idea lub forma Bóstwa, serce lub ciało
                 twojego nauczyciela, czy też jakiegoś człowieka, którego głęboko szanujesz. Nie będę
                 zachwalać tej praktyki, jako że zakłada ona pewne uprzedzenia.
                 Można także medytować nad swymi snami. Brzmi to nieco przesądnie, lecz chodzi tu o to,
                 że już masz skłonność, niezależną od świadomej woli, do myślenia o tych sprawach, o
                 których konsekwentnie jest łatwiej myśleć.
                 Można też medytować nad czymkolwiek, co do ciebie dociera.
                 Lecz w tym wszystkim może nam się wydawać, że lepsze i bardziej przekonywające jest
                 medytowanie bezpośrednio nad przedmiotami, które same w sobie wydają się nieistotne.
                 Można nie chcieć poruszać umysłu w żaden sposób, nawet poprzez adorację. Przyjrzyj się
                 trzem metodom medytacyjnym w Liber HHH (Equinox VI). Tym samym przeczy się temu,
                 że o wiele łatwiej jest skupić się na jakiejś idei, ku której umysł zwracałby się naturalnie.
                 Hindusi twierdzą , że natura obiektu wyznacza samadhi, tj. naturę tych stanów samadhi,
                 które kryją się pod nazwą "magicznych mocy". Na przykład, istnieją jogaprawritti.
                 Medytując czubek nosa osiąga się coś, co może być zwane "idealnym węchem", tj.
                 węchem, który nie jest jakiś szczególny, lecz jest archetypem , którego modyfikacje
                 stanowią wszelkie właściwe węchy. Jest to "węch, który nie jest węchem". Taki jest
                 jedyny właściwy opis, jako że doświadczenie przeciwne rozumowi da się opisać jedynie
                 słowami, które są przeciwne rozumowi.






                 Podobnie, skupienie się na czubku języka daje "idealny smak" , na podniebieniu -
                 "idealny kontakt". "Każda cząstka ciała w jednej chwili wchodzi w kontakt z każdą
                 cząstką we Wszechświecie", taki opis tego daje nam Bhikku Ananda Matteja. Podstawa
                 języka daje "idealny dźwięk", a krtań "idealny wzrok".
                 Samadhi par excellence jest jednak atmadarśaną, która dla posiadających pewną wiedzę
                 jest pierwszym prawdziwym samadhi, gdyż nawet wizje "Boga" i "jaźni" splamione są
                 formą. W atmadarśanie wszystko manifestuje się jako Jedno : jest nim Wszechświat
                 uwolniony ze wszelkich uwarunkowań. Nie tylko wszelkie formy i idee zostają zniszczone,
                 lecz również te koncepcje, które są skryte w naszych ideach tych idei. Każda część
                 Wszechświata staje się całością, fenomeny i noumeny nie są już sobie przeciwstawne.
                 Nikt nie jest w stanie opisać tego stanu umysłu. Można jedynie wyszczególnić coś z jego
                 cech i to w języku, który nie tworzy wyobrażeń w umyśle. Nikt, kto tego doświadczył, nie
                 jest w stanie odpowiednio wyrazić tego w swojej pamięci ani też pomyśleć o czymś, co to
                 przekracza.
                 Istnieje jednak o wiele wyższy stan zwany sivadarśaną, o którym wystarczy powiedzieć,
                 że jest zniszczeniem poprzedniego stanu, jego unicestwieniem. I żeby zrozumieć to
                 wymazanie, nie wolno sobie wyobrażać "Nicości" (jedyna możliwa tego nazwa) jako
                 czegoś negatywnego, lecz jako coś pozytywnego.
                 Normalny umysł jest świecą w ciemnym pokoju. Gdy rozsłoni się żaluzje, światło
                 słoneczne uczyni płomień niewidzialnym. Jest to dobre wyobrażenie dhjany.
                 Lecz umysł nie jest w stanie znaleźć porównania dla atmadarśany. Mówienie, że zebranie
                 wszystkich zastępów niebiańskich podobnie zakryłoby słońce wydaje się nieskuteczne.
                 Lecz jeśli tak powiemy, a będziemy chcieli dalej stworzyć wyobrażenie Sivadharśany,
                 musimy sobie natychmiast wyobrazić, że tym płomieniem we wszechświecie jest
                 ciemność, nie jakieś światło mocno przyćmione w porównaniu z innym światłem, lecz
                 sama ciemność. Nie chodzi tu o zmianę chwili w rozległość, czy nawet skończoności w
                 nieskończoność. Jest to poznanie , że pozytywne jest po prostu negatywnym. Ostateczna
                 prawda postrzegana nie jest jedynie jako fałsz, lecz jako logiczne przeciwieństwo prawdy.
                 Całkiem bez sensu jest drążyć ten temat, który zawiódł na manowce wszystkich jego
                 badaczy. Powiedzieliśmy jedynie tak mało, jak było to możliwe, a nie tak wiele, ile by się
                 dało.
                 Od naszego celu także dalekie jest rozprawianie się z niezliczonymi dyskusjami na temat
                 tego, czy jest to ostateczny cel i co on daje. Wystarczy powiedzieć , że nawet pierwsza i
                 szybko przemijająca dhjana odpłaca tysiąckrotnie trudy, które musieliśmy pokonać, aby
                 ją uzyskać.
                 Dla początkującego istnieje wielka nadzieja, że praca ta się kumuluje : każde działanie
                 skierowane ku celowi wytwarza przeznaczenie, które pewnego dnia przyniesie owoce.
                 Oby wszyscy mogli je osiągnąć !
                 STRESZCZENIE
                 Pyt. : Czym jest geniusz i jak powstaje ?
                 Odp. : Wybierzmy niektóre okazy z pewnych gatunków i postarajmy się w nich odnaleźć
                 jedną wspólną cechę, która nie występuje u pozostałych gatunków.






                 Pyt. : Czy istnieje taka ?
                 Odp. : Tak, wszyscy geniusze mają nawyk skupiania myśli i zazwyczaj potrzebują
                 długiego odosobnienia, ażeby ten nawyk wytworzyć. Szczególnie, najwięksi geniusze
                 religijni porzucili świat w pewnym okresie swojego życia i zaraz po powrocie doń głosili
                 swe nauki.
                 Pyt. : Jakie znaczenie ma takie odosobnienie ? Można by oczekiwać, że taki człowiek po
                 powrocie nie będzie czuł związku z cywilizacją i będzie mniej zdolny, aniżeli był przedtem.
                 Odp. : Ale każdy z nich twierdzi, choć w innym języku, ze podczas odosobnienia osiągnął
                 nadliudzkie moce.
                 Pyt. : Czy w to wierzysz ?
                 Odp. : Źle się dzieje, jeśli odrzucamy twierdzenia największych pośród ludzkości, nie
                 przedstawiając zadającego im kłam dowodu lub chociaż tłumacząc, gdzie mogli popełnić
                 błąd. W tym przypadku każdy z nauczycieli zostawił nam wskazówki. Jedyną metodą
                 naukową jest powtarzanie ich eksperymentów, potwierdzając lub odrzucając ich
                 rezultaty.
                 Pyt. : Lecz ich wskazówki wielce różnią się od siebie ?
                 Odp. : Jedynie tak dalece, jak jest to związane z czasem, rasą, klimatem i językiem.
                 Istnieje istotna tożsamość metody.
                 Pyt. : Naprawdę !
                 Odp. : Wielkim dziełem życia Fratra Perdurabo było udowodnienie tego. Studiując każdą
                 praktykę religijną każdej z wielkich religii na miejscu, był w stanie wykazać Jedność
                 -w-różnorodności ich wszystkich i sformułować metodę wolną od jakichkolwiek zniekształceń
                 dogmatycznych i opartą jedynie na pewnych faktach z anatomii, fizjologii i psychologii.
                 Pyt. : Czy możesz mi streścić tą metodę ?
                 Odp. : Główna idea jest taka, że Nieskończony, Absolut, Bóg, Nad-dusza, jakkolwiek się
                 tego nie nazwie, jest zawsze obecna, lecz tak ukryta i maskowana przez myśli umysłu,
                 jak nie można słyszeć bicia serca w głośnym mieście.
                 Pyt. : Tak ?
                 Odp. : A zatem, by osiągnąć znajomość Nieskończonego, wystarczy wyciszyć wszelkie
                 myśli.
                 Pyt. : Przecież we śnie myśli są wyciszone ?
                 Odp. : Tak, to prawda, w przybliżeniu. Ale funkcja postrzegania jest również wyciszona.
                 Pyt. : A zatem pragniesz osiągnąć doskonałą czujność i uwagę umysłu, nie zakłóconą
                 przez pojawiające się myśli ?
                 Odp. : Tak.
                 Pyt. : A jak do tego dojść ?






                 Odp. : Najpierw wyciszamy ciało poprzez praktykę zwaną asaną i zapewniamy jej
                 swobodę i regularność funkcji dzięki pranajamie. W ten sposób żadne sygnały z ciała nie
                 zakłócają umysłu.
                 Po drugie, poprzez jamę i nijamę wyciszamy emocje i namiętności, chroniąc się przed
                 złym wpływem, jaki wywierają na umysł.
                 Po trzecie, poprzez pratjaharę analizujemy umysł bardziej dogłębnie i zaczynamy
                 kontrolować myśli niezależnie od ich natury.
                 Po czwarte, tłumimy wszelkie pozostałe myśli dzięki bezpośredniej koncentracji na
                 pojedynczym punkcie. Ten proces, który prowadzi do największych rezultatów, składa się
                 z trzech części, dharany, dhjany i samadhi, znanych razem pod jednym terminem
                 samjamy.
                 Pyt. : W jaki sposób mogę uzyskać dalszą wiedzę i doświadczenie tego ?
                 Odp. : A. . A jest organizacją, której mistrzowie osiągnęli osobiste doświadczenie szczytu
                 tej nauki. Stworzyli oni system dostępny dla każdego, i to z taką łatwością i szybkością,
                 która wcześniej nie była możliwa. Pierwszy stopień w ich systemie jest stopniem UCZNIA.
                 Uczeń musi zaznajomić się z następującymi książkami :
                 1. Equinox.
                 2. 777.
                 3. Konx Om Pax.
                 4. Dzieła zebrane A.Crowley'a; Tannhauser, Miecz Pieśni, Czas ,Eleusis.
                 3 tomy.
                 5. Radża Joga Swamiego Wiwekanandy.
                 6. Sziwa Sanhita lub Hathajoga Pradipika.
                 7. Tao Teh King i pisma Czuang Tsy : S.B.E. xxxix, xl.
                 8. Przewodnik duchowy Miguela de Molinosa.
                 9. Rituel et Dogme de la Haute Magie Eliphasa Leviego .
                 10. Goetia Lemegetonu Króla Solomona.
                 Książki te powinny być dobrze przestudiowane w połączeniu z drugą częścią tej książki -
                 Magią.
                 Studiowanie tych ksiąg pozwoli głęboko wniknąć w intelektualny ich system.
                 Po trzech miesiącach Uczeń zdaje egzamin z tych ksiąg i, jeśli jego wiedza wydaje się być
                 wystarczająca, może stać się Nowicjuszem, otrzymując Liber LXI i tajemną świętą księgę,
                 Liber LXV. Zasadniczym punktem tej praktyki jest to, że Nowicjusz ma wyznaczonego
                 Mistrza, który prowadzi go w jego pracy.






                 Może wybrać praktyki, które mu odpowiadają, lecz w każdym przypadku musi prowadzić
                 dokładne zapiski, ażeby znaleźć związki przyczynowo-skutkowe w swojej pracy i po to, by
                 A . . A mogło ocenić jego postęp i pokierować jego dalszymi studiami.
                 Po roku nowicjatu może zostać Neofitą A . . A i otrzymać tajemną świętą księgę, Liber
                 VII.
                 Oto zasadnicze wskazówki, dla praktyki, którą każdy nowicjusz powinien podążać :
                 Libri E, A, O, III, XXX, CLXXV, CC, CCVI, CMXIII.
                 MAGIA CEREMONIALNA
                  TRENING MEDYTACJI
                 Uwagi wstępne
                 Jak dotąd, mówiliśmy jedynie o mistycznej ścieżce i głównie trzymaliśmy się jej
                 praktycznej, egzoterycznej strony. Trudności, o których wspomnieliśmy, stanowiły
                 przeszkody czysto naturalne. Na przykład, wielka kwestia wyrzeczenia się siebie, która
                 zajmuje tak wiele miejsca w traktatach mistycznych, nie została w ogóle omówiona.
                 Powiedzieliśmy jedynie, co należy robić. Nie rozważyliśmy w ogóle, co z tym się wiąże.
                 Bunt woli przeciw okrutnej dyscyplinie medytacji nie został w ogóle omówiony. Nadszedł
                 chyba czas poświęcić temu kilka słów.
                 Nie ma granic tego, co teologowie nazywają "bezbożnością". Jedynie przez doświadczenie
                 można odkryć pomysłowość umysłu w próbach ucieczki spod kontroli. Jest się jedynie
                 wtedy bezpiecznym, gdy trwa się przy medytacji, czyniąc ni mniej, ni więcej, aniżeli to co
                 opisaliśmy, ale umysł z pewnością nie pozwoli mu pozostać przy tej prostocie. Fakt ten
                 jest źródłem wszystkich legend dotyczących "świętych" kuszonych przez "diabła".
                 Przyjrzyjcie się opowieści o Chrystusie na pustyni, gdzie jest on zmuszony do użycia swej
                 magicznej mocy, spełnienia tego, co należy zrobić. Te ataki na wolę są równie złe, co
                 myśli nachodzące dharanę. Wydawałoby się nawet, iż 00nie da się z powodzeniem
                 praktykować medytacji, jeśli wola nie stanie się tak silna, że żadna siła we Wszechświecie
                 nie będzie w stanie jej skruszyć. Zanim skupimy się na niższej zasadzie, umyśle, należy
                 się skupić na zasadzie wyższej, Woli. Błąd w zrozumieniu tego zniszczył wartości
                 wszelkich prób nauczania "Jogi", "Mentalnej kultury", "Nowej Myśli" i tym podobnych.
                 Istnieją metody trenowania woli, dzięki którym łatwo jest sprawdzić swój postęp.
                 Każdy zna siłę nawyku. Każdy wie, że jeśli się będzie działało w jakiś określony sposób,
                 działanie to będzie z czasem przychodzić łatwiej, a w końcu całkiem naturalnie.
                 Wszystkie religie dostarczają praktyk z tym związanych. Jeśli długo modlisz się swoimi
                 wargami, w końcu spostrzeżesz, że modlisz się swoim sercem.
                 Cała ta kwestia została dokładnie przerobiona przez mądrych ludzi starożytności.
                 Stworzyli oni naukę życia kompletną i doskonałą, i dali jej nazwę MAGIA. Jest ona główną
                 tajemnicą starożytnych i jeśli klucze do niej nie zostały całkiem zagubione, to są bardzo
                 rzadko stosowane.






                 I znowu, pomieszanie wdarło się poprzez niewiedzę tych, którzy jej nie zrozumieli i
                 oczernili w oczach innych. Naszym zadaniem jest teraz przywrócić nam tę naukę w całej
                 jej doskonałości.
                 Ażeby to zrobić, musimy skrytykować autorytety. Niektóre z nich strasznie się wikłają w
                 temacie, innym brakuje spójności. Większość z nich to empirycy, tacy sobie pisarze, a
                 najwięcej można znaleźć głupich szarlatanów.
                 Omówiona zostanie prosta forma magii, tworząca harmonię wielu starych i nowych
                 systemów. Opiszemy rozmaite rodzaje broni Maga oraz wystrój jego świątyni.
                 Wyjaśnimy, czemu one służą i jak je tworzyć.
                 Mag pracuje w Świątyni, Wszechświecie, który jest (zapamiętajmy to sobie !) mu
                 równoczesny. W tej świątyni wyrysowany jest Krąg na podłodze, który ma stanowić
                 granicę jego działań. Krąg jest chroniony boskimi imionami, które mają go chronić przed
                 nieprzyjacielskimi myślami. W kręgu stoi Ołtarz, solidna podstawa, przy pomocy której
                 pracuje, podstawa wszystkiego. Na Ołtarzu znajdują się Różdżka, Puchar, Miecz i Pentakl,
                 przedstawiające odpowiednio jego Wolę, jego Zrozumienie, jego Rozsądek i niższe części
                 jego istnienia. Także na Ołtarzu leży flakonik Olejku, otoczony Biczem, Sztyletem i
                 Łańcuchem, podczas gdy nad Ołtarzem wisi Lampa. Mag nosi Koronę, jedną Szatę i
                 Lamen, trzymając Księgę Czarów i Dzwonek.
                 Olejek uświęca wszystko, czego dotknie; jest to jego aspiracja; wszelkie działania
                 dokonywane z nim są święte. Bat dręczy go, sztylet go rani, łańcuch wiąże go. Dzięki
                 cnocie tych trzech aspiracja pozostaje czysta i jest w stanie uświęcić wszystko inne. Nosi
                 Koronę, by potwierdzić swoją boskość. Szata symbolizuje ciszę, a Lamen cel jego dzieła.
                 Księga Zaklęć i Czarów jest jego magicznym zapisem, jego karmą. Na Wschodzie
                 znajduje się Magiczny Ogień, który wszystko spala.
                 Teraz omówimy wszystko szczegółowo.
                                                            ROZDZIAŁ I
                                                                Świątynia
                 Świątynia przedstawia zewnętrzny Wszechświat. Mag musi brać ją tak, jak ją znajduje, a
                 więc nie ma ona żadnego szczególnego kształtu. W Liber VII, vi, 2, napisane jest :
                 "Stworzyliśmy sobie Świątynię z kamieni w kształcie Wszechświata, nawet jeśli obnosisz
                 się otwarcie, a ja się skrywam". Kształtem tym jest Vesica Piscis, ale jedynie największy
                 z Magów potrafi taką Świątynię stworzyć. Jednakże, można sobie wybrać któryś z pokoi.
                 Jest to zależne od mocy Maga reinkarnowania się w odpowiednim ciele.






                                                         ROZDZIAŁ II
                                                                   Krąg
                 Krąg oznajmia naturę Wielkiego Dzieła. Choć Mag jest ograniczony w wyborze
                 pomieszczenia, może jednak w mniejszym lub większym stopniu wybrać, którą jego
                 część pragnie zagospodarować. Rozważa dogodność i możliwości. Jego krąg nie powinien
                 być zbyt mały i krępować jego ruchów. Nie powinien też być zbyt wielki, by nie było zbyt
                 wielkich odległości do przejścia. Kiedy Krąg jest już wykonany i poświęcony, Mag nie
                 powinien go opuszczać, czy nawet się z niego wychylać, albowiem zostanie zniszczony
                 przez nieprzyjazne siły.
                 Wybiera Krąg, a nie jakieś inne linearne figury z kilku przyczyn :
                 1. Potwierdza w ten sposób swoją tożsamość z nieskończonością.
                 2. Potwierdza równowagę swojego działania, jako że wszystkie punkty na okręgu są
                 równie odległe od środka.
                 3. Potwierdza ograniczenia związane ze swym poświęceniem się Wielkiemu Dziełu. Nigdy
                 więcej już nie dziwi się bezcelowości świata.
                 Środek kręgu jest centrum Tau, które składa się z dziesięciu kwadratów, jak to pokazuje
                 ilustracja. Tau i krąg tworzą razem kształt Różo-Krzyża, zjednoczenia podmiotu i
                 przedmiotu, które jest celem Wielkiego Dzieła i które symbolizowane jest czasem jako
                 Krzyż i Krąg, czasem jako Lingam-Joni, czasem jako Ankh lub Crux Ansata, czasem jako
                 Iglica i Nawa kościoła lub świątyni, a czasem jako uczta weselna, mistyczne zaślubiny,
                 duchowe zaślubiny, "śluby alchemiczne" i wiele innych. Jakąkolwiek się wybierze formę,
                 jest ona symbolem Wielkiego Dzieła.
                 To miejsce jego działania objawia zatem naturę i przedmiot jego Dzieła. Ci, którzy
                 przypuszczają, że stosowanie tych symboli oznacza oddawanie czczi jakimś organom
                 stwórczym, po prostu przypisują mędrcom wszystkich czasów i krajów umysł takiego
                 samego kalibru, co ich własny.
                 Tau jest zbudowane z dziesięciu kwadratów ze względu na dziesięć Sefirotów.
                 Zarysowuje ono trójkąt, który jest wpisany w wielki Krąg. Lecz trójkąt zaznaczony jest
                 jedynie trzema rogami, obszarami wyznaczonymi dzięki odcięciu linii wiążących ten
                 trójkąt. Trójkąt ten jest widzialny jedynie w częściach, które są wspólne dwóm ze stron.
                 Mają zatem kształt diamentu, jednej z form Joni. Znaczenie tego jest zbyt
                 skomplikowane jak na ten krótki szkic; można je przestudiować w Berashith Crowley'a.
                 Rozmiar całej figury jest określony przez rozmiar jednego kwadratu Tau. A rozmiar tego
                 kwadratu jest rozmiarem podstawy Ołtarza, który umiejscowiony jest na Sefirocie
                 Malkuth. Można zatem zauważyć, że Mag, miast robić, co mu się podoba, jest
                 ograniczony dość rygorystycznie, ponieważ Ołtarz musi mieć podstawę proporcjonalną w
                 stosunku do swojej wysokości, a jej wysokość musi być wybrana ze względu na wzrost
                 Maga. Łatwo wyciągnąć z tych rozważań lekcję moralną. My jednak wskażemy jedynie,
                 że zakres czyjegoś dzieła zależy od oryginalnego geniuszu. Nawet rozmiar broni musi być
                 określony przez konieczne proporcje. Wyjątkiem od reguły jest Lampa, która zwisa z
                 sufitu, nad środkiem Kręgu, ponad kwadratem Sefirotu Tiphereth, i Olejek, którego
                 flakonik ma być wystarczająco mały, by zmieścił się na każdym Ołtarzu.






                 W Krąg są wpisane Imiona Boga. Krąg jest zielony, a imiona płomieniście karmazynowe,
                 tego samego koloru, co Tau. Za kręgiem znajduje się dziewięć równo odległych
                 pentagramów, a w każdym z nich pali się mała Lampa. Są to "Twierdze na Granicy
                 Otchłani". Zobacz jedenasty Aethyr, Liber 418 (Equinox V). Trzymają z daleka siły
                 ciemności, które w innym przypadku mogłyby się przedrzeć przez Krąg.
                 Imiona Boga tworzą dalszą ochronę. Mag może się zastanowić nad tym, które z nich
                 wybrać , ale winny one symbolizować Dzieło w metodzie i spełnieniu. Nie da się
                 przedstawić tej kwestii do końca. Odkrycie i konstrukcja odpowiednich imion mogłaby
                 zająć uzdolnionemu kabaliście wiele lat.
                 Te dziewięć Lamp początkowo tworzono z ludzkiego tłuszczu, tłuszczu wrogów zabitych
                 przez Maga. Służyły w ten sposób jako ostrzeżenie dla jakichkolwiek nieprzyjaznych sił,
                 które by zamierzały zakłócić spokój Maga. Dzisiaj trudno jest stworzyć takie świece i
                 lepiej używać kitu pszczelego. Miód zbierany jest przez Maga. Nic nie zostaje
                 pozostawione z tego trudu pracy pszczół poza zwykłą skorupą utrzymującą ogień. Kit
                 pszczeli stosuje się także przy tworzeniu Pentakli i tworzy to więź między dwoma
                 symbolami. Pentakl jest pożywieniem Maga, a część z niego oddaje on po to, by dać
                 światło "temu, co jest poza". Tak oto światła wydają się groźne jedynie intruzom. Służą
                 oświeceniu Kręgu i Imion Boga, co sprawia, że pierwsze i najdalsze symbole inicjacji są
                 dostępne dla oczu profana.
                 Świece stoją na pentagramach, które symbolizują Sefirotę Geburah, srogość, i dają
                 ochronę. Także jednak przedstawiają mikrokosmos, cztery elementy uwieńczone
                 Duchem, Wolę człowieka doskonaloną przez jego aspiracje ku temu co Wyższe. Są
                 umieszczone na zewnątrz Kręgu po to, by przyciągnąć wrogie moce i dać im pierwsze
                 pojęcie o Wielkim Dziele, którego kiedyś także będą musiały dokonać.
                                                        ROZDZIAŁ III
                                                                 Ołtarz
                 Ołtarz przedstawia solidną podstawę dzieła, stałą Wolę Maga i prawo, zgodnie z którym
                 on działa. Wszystko jest trzymane na tym ołtarzu, jako że wszystko jest podległe prawu.
                 Wyjątek stanowi Lampa.
                 Według niektórych autorytetów ołtarz winien być stworzony z dębu, by przedstawiać
                 nieugiętość i ostrość prawa. Inni wykonują go z akacji, jako że akacja jest symbolem
                 zmartwychwstania.
                 Ołtarz jest podwójnym sześcianem, co w przybliżeniu symbolizuje Wielkie Dzieło, jako że
                 podwojenie sześcianu, tak jak zrobienie kwadratu z koła, stanowiło jeden z wielkich
                 problemów starożytności. Powierzchnia Ołtarza składa się z dziesięciu kwadratów.
                 Wierzchołkiem jest Sefirot Kether, podstawą Malkuth. Wysokość Ołtarza równa się
                 wysokości od podłogi do pępka Maga. Ołtarz jest związany z Arką Przymierza, Arką
                 Noego, nawą (nawa = statek) kościelną i wieloma innymi symbolami starożytności, której
                 symbolizm świetnie został opracowany w anonimowym dziele zwanym Kanon (Elkin
                 Mathews), jakie należy dogłębnie przestudiować przed konstrukcją Ołtarza.






                 Dlatego Ołtarz musi ucieleśniać wiedzę Maga o prawach Natury, które są prawami, za
                 pomocą których on działa.
                 Powinien on usiłować stworzyć geometryczne konstrukcje symbolizujące kosmiczne
                 wymiary, na przykład, może wziąć dwie przekątne jako (powiedzmy) średnicę Słońca. A
                 zatem bok Ołtarza będzie długości odpowiadającej jakiemuś innemu wymiarowi
                 kosmicznemu, narysowany na nim owalny nimb - czemuś innemu, a krucyfiks w niej
                 jeszcze czemu innemu. Każdy Mag powinien wypracować swój własny system
                 symboliczny i nie powinien ograniczać się do jakichś wymiarów kosmicznych. Może, na
                 przykład, odnaleźć jakiś związek wyrażający prawo odwróconych kwadratów.
                 Wierzchołek Ołtarza powinien pokryty być złotem , a na złocie tym wygrawerowana jakaś
                 figura jako Święta Ofiara lub Nowe Jeruzalem lub, jeśli ktoś jest uzdolniony, Mikrokosmos
                 Witruwiusza.
                 Po bokach Ołtarza czasem również narysowane są wielkie tabliczki żywiołów i sigile
                 (pieczęcie) świętych królów żywiołów, jak to pokazano w Equinox, VII, gdyż są one
                 syntezami sił Natury. Są to raczej szczególne, aniżeli ogólne symbole, a książka ta ma
                 zamiar traktować jedynie o wielkich podstawach działania.
                                                        ROZDZIAŁ IV
                                            Bicz , Sztylet i Łańcuch
                 Bicz, Sztylet i Łańcuch reprezentują alchemiczne zasady Siarki, Rtęci i Soli. Nie chodzi tu
                 o substancje, które dzisiaj kryją się pod tymi nazwami. Reprezentują one "zasady",
                 których działanie chemicy uznali za bardziej dogodne do wyjaśnienia w inny sposób.
                 Siarka reprezentuje energię rzeczy, Rtęć ich płynność, Sól ich stałość. Są odpowiednikami
                 Ognia, Powietrza i Wody, ale oznaczają znacznie więcej, jako że reprezentują coś
                 bardziej głębokiego i subtelnego, a jednak bardziej aktywnego. Prawie że dokładne
                 porównanie można zrobić z trzema gunami Hindusów : sattwa, radżas, tamas. Sattwa
                 jest Rtęcią, równowagą, spokojem, przejrzystością ; radżas jest Siarką, aktywnością,
                 uniesieniem, a nawet gwałtownością ; tamas jest Solą, gęstością, ospałością, ciężkością,
                 ciemnością.
                 Jednakże filozofia hinduska tak bardzo zajęta jest główną ideą, iż wartość ma jedynie
                 Absolut, że zmierza ku potępieniu tych gun (nawet sattwy) jako czegoś złego. Jest to
                 właściwe podejście, ale jedynie gdy się działa z jakiegoś wyższego poziomu. A my
                 wolelibyśmy, jeśli mamy naprawdę osiągnąć mądrość, unikać tego wiecznego lamentu,
                 który charakteryzuje myśl Półwyspu Indyjskiego : "Wszystko jest cierpieniem" etc.
                 Przyjmując doktrynę hinduistów o dwóch fazach Absolutu, musimy, jeśli mamy być
                 konsekwentni, połączyć je razem jako dobre albo złe. Jeśli bowiem jedna jest dobra, a
                 druga zła, popadamy w dualność, dla której uniknięcia wymyśliliśmy Absolut.
                 Idea chrześcijańska mówiąca o tym, że grzech był coś wart, skoro zbawienie jest bardziej
                 warte, a odkupienie godne jest utraty niewinności, wydaje się bardziej satysfakcjonująca.
                 Święty Paweł powiada : "Gdzie jest obfitość grzechu, tam większa obfitość łaski. A zatem,
                 czyż mamy czynić zło, by przyszło dobro? Uchowaj Boże". Ale przecież właśnie tak czyni
                 sam Bóg, po cóż by bowiem stwarzał Szatana z zalążkiem jego "upadku"?






                 Miast potępiania tych trzech jakości bez ceremonii, przyjmijmy je jako części
                 sakramentu. Ten szczególny aspekt Bicza, Sztyletu i Łańcucha poddaje na myśl
                 sakrament pokuty.
                 Bicz jest Siarką. Jego stosowanie budzi naszą ospałą naturę i może być później
                 stosowany jako instrument karcenia buntującej się woli. Odnosi się do Nefesh, duszy
                 zwierzęcej, pragnień naturalnych.
                 Sztylet jest Rtęcią : stosuje się go, by obniżyć za dużą temperaturę poprzez upuszczenie
                 krwi. I ta broń właśnie zanurza się w bok lub serce Maga, by wypełnić Święty Puchar.
                 Odnosi się on do tego, co jawi się między zachciankami a rozsądkiem.
                 Łańcuch jest Solą : służy wiązaniu błądzących myśli. Z tej oto przyczyny jest on
                 umieszczony wokół szyi Maga, gdzie mieści się Daath.
                 Instrumenty te przypominają nam także o bólu, śmierci i związaniu. Badacze ewangelii
                 przypomną sobie, że były one wykorzystane w czasie męczeństwa Chrystusa, tyle że
                 Sztylet zastąpiono gwoździami.
                 Trzonek Bicza winien być wykonany z żelaza, smagacze z dziewięciu miedzianych drutów,
                 a w każdy z nich wplecione małe kawałki ołowiu. Żelazo reprezentuje okrucieństwo,
                 miedź - miłość, a ołów - surowość.
                 Sztylet wykonany jest ze stali inkrustowanej złotem, a rękojeść jest również złota.
                 Łańcuch wykonany jest z czystego żelaza. Składa się z 333 ogniw.
                 Jasne się teraz staje, dlaczego broń ta ułożona jest wokół flakoniku z przejrzystego
                 kryształu, w którym trzymany jest Święty Olejek.
                 Bicz utrzymuje aspirację ; Sztylet wyraża wolę uświęcenia wszystkiego ; Łańcuch chroni
                 przed błądzeniem.
                 Możemy się teraz zająć samym Świętym Olejkiem.
                                                         ROZDZIAŁ V
                                                        Święty Olejek
                 Święty Olejek jest Aspiracją Maga. To on go uświęca, by dokonał Wielkiego Dzieła, a jego
                 moc jest taka, że uświęca również samą Świątynię i przedmioty w niej się znajdujące.
                 Jest również łaską i krzyżmem, jako że aspiracja nie jest ambicją. Jest jakością
                 umieszczoną wyżej. Z tego powodu Mag najpierw namaszcza czubek swojej głowy, przed
                 dokonaniem uświęcenia pozostałych ośrodków.
                 Olejek jest koloru czystego złota. A kiedy dotknie skóry, powinien ją sparzyć i przeniknąć
                 do ciała z intensywnością ognia. Jest czystym światłem przeniesionym przez pragnienia.
                 Nie jest Wolą Maga, pragnieniem niższego osiągnięcia wyższego, lecz jest tą iskrą czegoś
                 wyższego w Magu, która pragnie zjednoczyć ze sobą coś niższego.






                 Gdyby zatem Mag nie został wpierw namaszczony olejkiem, całe jego dzieło byłoby
                 zmarnowane i złe.
                 Olejek składa się z czterech substancji. Podstawą wszystkiego jest olej z oliwy. Oliwa
                 jest, tradycyjnie, darem Minerwy, Mądrością Boga, Lotosem. W niej rozpuszczają się
                 pozostałe trzy olejki : olej z mirry, olej z cynamonu i olej z galangalu. Mirra odnosi się do
                 Binah, Wielkiej Matki, która jest zarówno zrozumieniem Maga, jak i tym smutkiem i
                 współczuciem, jakie budzi kontemplacja Wszechświata. Cynamon reprezentuje Tifereth,
                 Słońce - Syna, w którym Chwała i Cierpienie są tożsame. Galangal reprezentuje Kether i
                 Malkuth, Pierwszego i Ostatniego, Jeden i Wielu, jako że w tym Olejku są oni Jednym.
                 Olejki te zebrane razem reprezentują zatem całość Drzewa Życia. Dziesięć Sefirotów
                 zlewa się w czyste złoto.
                 Olejek nie może zostać przygotowany z surowej mirry, cynamonu i galangalu. Próba taka
                 wytworzy jedynie brązową maź, z której nie powstanie olej. Z substancji tych musi
                 zostać wytłoczony olej, zanim zostaną połączone ze sobą.
                 Doskonały Olejek jest najbardziej przenikający i subtelny. Stopniowo rozprzestrzenia się
                 świecącą mgiełką na każdy przedmiot w Świątyni. Każdy z tych przedmiotów będzie
                 zatem płonąć w świetle Lampy. Olejek ten jest taki, jak to, co się znajdowało we wdowim
                 dzbanku : odnawia i zwielokrotnia się cudownie, jego zapach wypełnia całą Świątynię,
                 jest duszą, której ordynarniejszym zapachem jest ciało.
                 Flakonik zawierający Olejek powinien być z czystego kryształu, a niektórzy Magowie
                 tworzą go w kształcie kobiecej piersi, jako że jest ona prawdziwym pokarmem dla
                 wszystkiego, co żyje. Z tej również przyczyny robi się go z macicy perłowej i zatyka
                 rubinem.
                                                        ROZDZIAŁ VI
                                                              Różdżka
                 Wola Maga jest w swej istocie dwojaka, jako że zakłada początek i koniec ; chcąc się stać
                 czymś, to przyznać, że się tym czymś nie jest.
                 Stąd chcieć czegokolwiek nie będącego czymś najwyższym, to wciąż błądzić. Jakakolwiek
                 wola nie będąca oddaniem siebie Ukochanemu jest Czarną Magią. A jako że to poddanie
                 się będące tak prostym czynem, postrzegane jest przez nasz przeładowany umysł jako
                 coś bardzo trudnego, konieczny jest trening. Co więcej, Jaźń, która składa siebie w
                 ofierze, musi być całą Jaźnią. Nie można przyjść pod ołtarz Najwyższego z nieczystym lub
                 niepełnym ofiarowaniem. Jak napisane jest w Liber LXV, "Jego oczekiwanie jest końcem,
                 a nie początkiem".
                 Trening ten może doprowadzić do różnego rodzaju komplikacji, w zależności od natury
                 Ucznia i stąd może być dla niego konieczne korzystanie z takich rzeczy, które innym
                 wydawałyby się nie związane z celem. Tak samo nie jest a priori jasne, po co graczowi w
                 bilard potrzebny jest rejestr.






                 Gdy pragniemy czegokolwiek, przyjrzyjmy się temu, czy wola nasza jest wystarczająco
                 mocna, by zdobyć coś, czego pragniemy bez straty czasu.
                 Trzeba zatem koniecznie rozwinąć wolę do największych rozmiarów, nawet jeśli
                 ostatecznym zadaniem jest całkowite jej poddanie. Częściowe poddanie się niedoskonałej
                 woli nie liczy się w Magii.
                 Ażeby wola stała się dźwignią, konieczny jest punkt oparcia. Punktem oparcia jest główna
                 aspiracja Ucznia. Wszelkie zachcianki, które nie podlegają tej podstawowej woli, są jak
                 wyciek lub jak tłuszcz u atlety.
                 Większość ludzi na świecie cierpi na ataksję. Nie potrafią oni skoordynować swoich mięśni
                 mentalnych, by wykonać określony ruch. Nie posiadają prawdziwej woli, jedynie zestaw
                 życzeń, z których wiele jest ze sobą sprzecznych. Ofiara waha się między jednym a
                 drugim (i czasem nie jest to zwykłe wahanie, bo ruchy mogą być bardzo gwałtowne) , a
                 pod koniec życia ruchy wymazują się nawzajem. Nic nie osiągnięto, poza jedną sprawą,
                 której ofiara nie jest świadoma : zniszczeniem jej własnego charakteru, umocnieniem
                 chwiejności. Kimś takim targa Choronzon.
                 Jak zatem trenuje się Wolę ? Wszystkie te życzenia, wymysły, kaprysy, dążności,
                 zachcianki muszą zostać odkryte, zgłębione i osądzone ze względu na to, czy pomagają,
                 czy też przeszkadzają głównemu celowi, a potem odpowiednio potraktowane.
                 Czujność i odwaga są oczywiście pożądane. Miałem dodać jeszcze samo-zaparcie przez
                 wzgląd na język potoczny, lecz jak można nazwać samo-zaparciem to, co jest zwykłym
                 zaparciem się tych spraw, które krępują ciebie? Nie jest samobójstwem zabicie zarazków
                 malarii znajdujących się w czyjejś krwi.
                 Istnieje wiele trudności do pokonania w treningu umysłu. Największą stanowi pewnie
                 zapominalstwo, które jest najgorszą formą tego, co buddyści nazywają niewiedzą.
                 Przydadzą się tu pewne metody trenowania umysłu osobom początkującym, których
                 pamięć jest naturalnie kiepska. W każdym razie Dziennik Magiczny zalecany Nowicjuszom
                 A . . A jest pożyteczny i niezbędny.
                 Ponad wszystko należy wciąż powtarzać praktyki z Liber III, ponieważ praktyki te
                 rozwijają nie tylko czujność, ale i te ośrodki w mózgu, które zdaniem psychologów
                 odpowiedzialne są za wyciągnięcie człowieka z dzikości.
                 Jak dotąd mówiliśmy o przeciwdziałaniach. Kij Aarona stał się wężem i połknął węże
                 innych Magów. Należy jeszcze raz przemienić go w kij.
                 Magiczna Wola jest różdżką w twoich rękach, poprzez którą dokonuje się Wielkie Dzieło,
                 poprzez którą Córka nie tylko zajmuje miejsce na tronie Matki, lecz lecz jest wzięta w
                 sferę najwyższą.
                 Magiczna Różdżka jest zatem główną bronią Maga a jej nazwa jest Magiczną Przysięgą.
                 Wola będąca dwojaką znajduje się w Chokmah, która jest Logosem, słowem. Dlatego
                 niektórzy powiadają, że słowo jest wolą. Thoth - Pan Magii, jest również Panem Mowy;
                 Hermes - posłaniec trzyma Kaduceusza.
                 Słowo powinno wyrażać wolę : dlatego Mistyczne Imię Nowicjusza winno wyrażać jego
                 Najwyższą Wolę.






                 Istnieją, oczywiście, tacy Nowicjusze, którzy wystarczająco siebie znają, by móc
                 sformułować swoją wolę i dlatego pod koniec nowicjatu wybierają nowe imię.
                 Dobrze jest więc, by uczeń wyraził swoją wolę przez złożenie Magicznej Przysięgi.
                 Przysięga ta jest nieodwoływalna, a więc warto ją rozważyć. Lepiej jest zatem nie składać
                 ciągle przysiąg, albowiem wraz z wzrostem zrozumienia może nadejść spostrzeżenie
                 niezgodności mniejszej przysięgi i większej.
                 Prawie na pewno tak się zdarzy i należy pamiętać, że skoro samą esencją woli jest
                 jednoupunktowienie, dylemat tego rodzaju jest najgorszym, co się może Magowi zdarzyć.
                 Inną istotną kwestią w rozważaniach o Ślubowaniach Magicznych jest trzymanie ich we
                 właściwym miejscu. Należy je składać w jasno określonym celu, w celu jasno
                 zrozumiałym, a nie inaczej.
                 Cnotą diabetyka jest niejedzenie cukru, ale jest tak jedynie ze względu na jego stan. Nie
                 jest to cnota uniwersalna. Eliasz powiedział kiedyś : "Dobrze mi robi złość", lecz takie
                 okazje są rzadkie.
                 Co więcej, mięso człowieka jest dla innego człowieka trucizną. Ślubowanie ubóstwa może
                 być wielce pożyteczne dla człowieka, który nie jest w stanie wykorzystać swojego
                 bogactwa do jakiegoś określonego celu. Dla innego byłoby to pozbywaniem się swojej
                 energii, marnowaniem czasu na bzdury.
                 Nie ma takiej mocy, która by nie mogła służyć Magicznej Woli : przeszkadza temu
                 jedynie pokusa, by oceniać moc samą w sobie.
                 Nie mówi się : "Zetnij to; dlaczego ma być ciężarem dla ziemi" , jeśli powtarzające się
                 obcinanie gałęzi nie przekona ogrodnika, że rozwój musi zawsze być bujny.
                 "Jeśli twoja ręka stoi ci na przeszkodzie, utnij ją !" jest okrzykiem człowieka słabowitego.
                 Gdyby się zabijało psy za złe zachowanie, niewiele z nich przetrwałoby szczenięce lata.
                 Najlepszym ślubowaniem, posiadającym najbardziej uniwersalne zastosowanie, jest
                 ślubowanie Świętego Posłuszeństwa, bo nie tylko prowadzi ku doskonałej wolności, lecz
                 także ku wyrzeczeniu się siebie, które jest celem ostatecznym.
                 Posiada ono tą wielką wartość, która nigdy nie rdzewieje. Jeśli istota wyższa, której
                 składa się to ślubowanie, zna się na rzeczy, szybko pozna, co jest niewskazane dla ucznia
                 i pouczy go o tym.
                 Nieposłuszeństwo wobec istoty wyższej wyraża się w konflikcie między dwoma wolami w
                 istocie niższej. Wola wyrażona w tym ślubowaniu, która jest wolą związaną z wolą
                 najwyższą z samego faktu złożenia ślubowania rozwinięcia najwyższej woli, walczy z wolą
                 doczesną, która opiera się jedynie na tymczasowych mniemaniach.
                 Nauczyciel powinien zatem stale i subtelnie szukać klucza do ucznia, krok po kroku, aż
                 będzie on stosował się do rad, niezależnie od tego, do czego się one odnoszą. Jak
                 powiedział Loyola : "Perinde ac cadaver".
                 Nikt nie zrozumiał Magicznej Woli lepiej od Loyoli ; w jego systemie zapomniano o
                 jednostce. Wola Generała ciągle odbijała się echem u każdego członka Zakonu. Dlatego
                 Towarzystwo Jezusowe stało się najpotężniejszą organizacją na świecie.






                 Organizacja Starca z Gór była zaraz po niej najlepsza.
                 Błędem w systemie Loyoli było to, że Generał nie był Bogiem i że ze względu na rozmaite
                 uwikłania nie był nawet najlepszym człowiekiem w Zakonie.
                 Ażeby stać się Generałem Zakonu, musiał posiadać wolę stania się Generałem Zakonu. A
                 z tej racji nie mógł być nikim więcej.
                 Powróćmy do kwestii rozwijania Woli. Wyrywa się zawsze chwasty, lecz sam kwiat
                 wymaga pielęgnacji. Kiedy wytępimy wszelkie zachcianki w nas samych, a jeśli zajdzie
                 potrzeba to i u innych, którzy sprzeciwiają się naszej prawdziwej Woli, ta sama Wola
                 będzie się rozwijać z większą swobodą. Lecz oprócz oczyszczenia Świątyni i poświęcenia
                 jej, należy dokonać inwokacji. Odtąd konieczne jest wykonywanie rzeczy pozytywnych, a
                 nie negatywnych, ażeby utrzymać tę Wolę.
                 Konieczne jest wyrzeczenie się i ofiara, lecz jest to stosunkowo proste. Setki razy można
                 ominąć cel, ale tylko raz można weń trafić. Unikanie jedzenia wołowiny jest proste, lecz
                 jedzenie jedynie wieprzowiny jest bardzo trudne.
                 Levi doradza, że Magiczną Wolę należy czasami odciąć, na tej samej zasadzie, na której
                 pracuje się lepiej po "całkowitej zmianie". Levi bez wątpienia ma rację, ale należy
                 pamiętać, że mówi to do "surowych męskich serc". Turbina jest bardziej wydajna od
                 maszyny tłokowej. Jego rada jest dobra jedynie dla początkujących.
                 Ostatecznie, Magiczna Wola tak utożsamia się z całym ludzkim bytem, że staje się
                 nieświadomą i tak stałą siłą jak grawitacja. Można nawet być zdziwionym swoimi czynami
                 i poszukiwać jakiegoś związku. Lecz niechaj będzie jasne, że kiedy Wola wzniesie się do
                 wymiaru Boskości, człowiek prędzej wzniesie się w powietrze, aniżeli uczyni zło.
                 Można by zadać pytanie, czy nie zachodzi jakiś konflikt między rozwojem Woli a etyką.
                 Odpowiedź jest twierdząca.
                 W Grand Grimoire mówi się nam "Kupujcie jajko nie targując się". A osiągnięcie
                 następnego stopnia na ścieżce osiągnięć jest tak cenną perłą, którą człowiek,
                 odnalazłszy, natychmiast zaprzedałby wszystko, co ma, by ją kupić.
                 Dla wielu zwyczaje i nawyki - których etyka jest społecznym wyrazem - stanowią sprawy
                 najtrudniejsze do porzucenia. Jest bardzo pożyteczną praktyką łamanie nawyków po to
                 tylko, by wyzwolić się z tej formy niewolnictwa. Po to istnieją praktyki przezwyciężania
                 snu, układania ciał w niewygodne i nienaturalne pozycje, trudne ćwiczenia oddechowe -
                 wszystkie one, poza jakimiś szczególnymi celami, posiadają główny cel, aby zmusić
                 człowieka do porzucenia wszelkich możliwych uwarunkowań. Przełamując wewnętrzny
                 opór, łatwiej jest później przełamać zewnętrzne opory.
                 W parowcu paliwo musi najpierw przekroczyć swoją własną inercję, zanim zaatakuje opór
                 wody.
                 Kiedy zatem przerwie się działanie woli, należy rozpoznać jej wielkość. Grawitacja
                 powoduje przyśpieszenie trzydziestu dwu stóp na sekundę na tej planecie, na Księżycu
                 zaś znacznie mniejsze. A Wola, jakkolwiek by była ześrodkowana i trwała, wciąż może nie
                 mieć szczególnego zastosowania, jeśli okoliczności jej przeciwne są nazbyt silne lub jeśli
                 nie jest w stanie się z nimi skonfrontować. Nie ma pożytku z pragnienia Księżyca. Jeśli
                 jednak tak się dzieje, należy rozważyć, za pomocą jakich środków Wola może być
                 skuteczna.






                 I chociaż człowiek może mieć olbrzymią Wolę skierowaną w jakimś kierunku, może mu
                 jej nie wystarczyć, by pomóc mu pójść w innym kierunku. Może nawet być głupcem.
                 Istnieje opowieść o człowieku, który przez czterdzieści lat praktykował chodzenie po
                 Gangesie, a gdy już osiągnął sukces, został zganiony przez swego świętego guru, który
                 rzekł mu: "Jesteś wielkim głupcem. Twoi sąsiedzi codziennie przekraczają rzekę na
                 tratwie z dwóch kawałków".
                 To samo się zdarza prawie wszystkim z nas. Cierpimy nieskończone katusze, aby się
                 czegoś nauczyć, aby coś osiągnąć, a kiedy już to osiągniemy, okazuje się, że nie warto
                 było nawet tego chcieć.
                 Lecz jest to zły pogląd. Dyscyplina potrzebna przy nauce łaciny stawia nas w dobrej
                 sytuacji, gdy pragniemy zrobić coś innego.
                 W szkole nauczyciele ganią nas. Gdy ją opuścimy i nie nauczymy sami siebie ganić, jest
                 tak jakbyśmy nie nauczyli się niczego.
                 W istocie, jedynym niebezpieczeństwem jest wartościowanie samego osiągnięcia.
                 Chłopak, który jest dumny ze swej szkolnej wiedzy, znajduje się w niebezpieczeństwie
                 zostania profesorem.
                 A więc guru w rozmowie ze spacerującym po wodzie Hindusem miał na myśli jedynie to,
                 że nadszedł czas, by przestał być zadowolony ze swego osiągnięcia i użyć swych sił do
                 osiągnięcia jakiegoś lepszego celu.
                 A nawiasem mówiąc, skoro boska Wola jest jedna, należy wnet zrozumieć, że nie ma
                 takiej umiejętności, która nie byłaby w stanie służyć człowiekowi, który ją posiadł.
                 Można nie być w stanie powiedzieć, jak nitka jakiegoś koloru ma splatać dywan
                 Przeznaczenia. Jedynie wtedy, gdy dywan jest ukończony i widzi się go z jakiejś
                 odległości, można powiedzieć, że dana linia była konieczna. Tutaj kruszy się kopie w tej
                 najstarszej bitwie wolnej Woli z Przeznaczeniem.
                 Lecz nawet, jeśli każdy jest "zdeterminowany", a każdy jego czyn jest jedynie biernym
                 skutkiem całej sumy sił , które oddziaływują na niego z wieczności i sprawiają, że jego
                 własna Wola jest jedynie echem Woli Wszechświata, to jednak świadomość "wolnej Woli"
                 jest wartościowa. I jeśli naprawdę się zrozumie, że jest się częścią i jednostkowym
                 wyrazem wewnętrznego ruchu we Wszechświecie, dzięki tak wielkiej Woli będzie się
                 odczuwać jego harmonię, jego pełnię. I choć szczęście, którego doświadczamy, może być
                 krytykowane, że jest tylko jedną szalą równowagi, której inną szalą jest taka sama
                 nędza, istnieją tacy, którzy utrzymują, że nędza składa się jedynie z poczucia oddzielenia
                 od Wszechświata, co w konsekwencji może wymazać wszelkie pomniejsze uczucia,
                 pozostawiając tylko nieskończoną rozkosz, która jest jedną fazą nieskończonej
                 świadomości WSZYSTKIEGO. Takie spekulacje wykraczają poza zakres obecnych
                 rozważań. Nie ma takiej chwili, w której moglibysmy ujrzeć, że słoń czy mucha nie moga
                 być czym innym, aniżeli są, ale możemy zauważyć , że jedno jest większe od drugiego.
                 Oto fakt, który ma praktyczne znaczenie.
                 Wiemy, że ludzie mogą wyćwiczyć się w robieniu rzeczy, których bez treningu by nie
                 dokonali - a ktokolwiek powiada, że nie da się kogoś wyćwiczyć, jeśli nie takie jest jego
                 przeznaczenie, myśli niepraktycznie. Takim samym przeznaczeniem trenera jest
                 ćwiczenie innych. Istnieje fałsz w deterministycznej argumentacji podobny do fałszu,
                 który jest źródłem wszelkich "systemów" gry w ruletkę. Istnieje prawdopodobieństwo
                 poniżej jednego do trzech, że czerwone wypadną dwa razy z rzędu, lecz gdy się pojawią,
                 warunki ulegają zmianie.






                 Bez sensu byłoby kłaść taki nacisk na te rozważania, gdyby nie fakt, że wielu ludzi myli
                 Filozofię z Magią. Filozofia jest wrogiem Magii. Filozofia wpaja w nas, że tak naprawdę nic
                 nie ma znaczenia.
                 W życiu codziennym - a Magia jest najbardziej praktyczną ze zztuk życia codziennego -
                 trudność ta się pojawia. Bez sensu jest przekonywać człowieka, który biegnie, by złapać
                 pociąg, że być może jego przeznaczeniem nie jest złapanie pociągu. Po prostu biegnie i
                 gdyby mógł złapać oddech, krzyknąłby "Do diabła z losem !".
                 Już wcześniej powiedzieliśmy, że prawdziwa Magiczna Wola musi być skierowana ku
                 najwyższemu osiągnięciu, a nie dojdzie do tego, jeśli wcześniej nie zakwitnie Magiczne
                 Zrozumienie. Różdżka musi wzrastać w długość i siłę; sama z siebie tego nie dokona.
                 Ambicją każdego chłopaka jest zostać maszynistą. Niektórzy to realizują i całe życie są
                 maszynistami.
                 Lecz w większości przypadków Zrozumienie wzrasta szybciej od Woli i zanim chlopak
                 znajdzie się w sytuacji, która może sprostać jego życzeniu, dawno o nim zapomni.
                 W innych przypadkach Zrozumienie nigdy nie przekracza pewnego punktu, a Wola trwa
                 bez inteligencji.
                 Biznesmen (na przykład) pragnął swobody i komfortu, a wciąż chodzi codziennie do biura
                 i pracuje niewolniczo wykonując zadania okrutnie wymagającego szefa, gorzej niż
                 najpośledniejszy robotnik. Decyduje się przejść w stan spoczynku i postrzega, że życie
                 jest puste. Cel wchłonęły środki.
                 Jedynie ci są szczęśliwi, którzy pragnęli czegoś nieosiągalnego.
                 Wszelka własność, materialna i duchowa, jest tylko pyłem.
                 Miłość, smutek i współczucie to trzy siostry, które, jeśli wydaje nam się, że są wolne od
                 tego przekleństwa, są takie, jakie są, ze względu na swój związek z Niezaspokojonym.
                 Piękno samo w sobie jest tak nieosiągalne, że całkowicie ucieka, a prawdziwy artysta, jak
                 prawdziwy mistyk, nigdy nie pozostaje w spoczynku. Mag przy nim wydaje się być sługą.
                 Jego różdżka ma nieskończoną długość i jest twórczym mahalingamem.
                 Problem w tym, że jego różdżka będąc bardzo cienka w porównaniu z długością, może
                 ulec zniszczeniu. Bardzo niewielu artystów jest świadomych swego prawdziwego celu, a
                 w bardzo wielu przypadkach temu nie kończącemu się żalowi towarzyszy tak słabowita
                 budowa fizyczna, że nic nie da się osiągnać.
                 Mag musi budować piramidę ze wszystkiego, co posiada, a jeśli ma ona dotykać gwiazd,
                 jakże szeroka musi być jej podstawa ! Nie ma takiej wiedzy ani mocy, która byłaby
                 bezużyteczna dla Maga. Można by niemal powiedzieć, że nie ma strzępu materiału we
                 Wszechświecie, bez którego mógłby się obejść. Jego największym wrogiem jest wielki
                 Mag, Mag, który stworzył całą iluzję Wszechświata. Ażeby móc zmierzyć się z nim w boju,
                 który jest bojem ostatecznym, trzeba być właściwie mu równym.
                 Równocześnie, niechaj Mag nie zapomina, że każda cegła musi zmierzać do szczytu
                 piramidy - boki muszą być doskonale gładkie, nie można źle wymierzyć wierzchołka,
                 nawet na najniższych poziomach.






                 Istnieje praktyczna i czynna forma tego zobowiązania, które składa Mistrz Świątyni :
                 "Będę interpretował każde zjawisko jako szczególny związek Boga z moją duszą".
                 W Liber CLXXV podaje się wiele praktycznych rad dla osiągnięcia tego
                 jednoupunktowienia i choć przedmiotem tej księgi jest oddanie się pewnemu Bóstwu, jej
                 wskazówki da się łatwo uogólnić, ażeby pasowały do rozwoju każdej formy Woli.
                 Wola ta jest zatem czynną formą Zrozumienia. Mistrz Świątyni pyta , widząc bryłę : "Jaki
                 jest sens tego przekazu od Niewidzianego? Jak powinienem interpretować to Słowo Boże
                 Najwyższego?" Mag myśli : "Jak mam wykorzystać tą bryłę?" I w tym kierunku musi
                 podążać. Chociaż widzi on wiele bezużytecznych rzeczy, które do niego przychodzą,
                 pewnego razu odnajdzie jedną rzecz, której potrzebuje, gdy jego Zrozumienie doceni
                 fakt, że żadna z pozostałych rzeczy nie była bezużyteczna.
                 Stanie się jasne, że wczesne praktyki wyrzeczenia miały tylko tymczasowe znaczenie.
                 Stanowiły wartość jako ćwiczenie. Adept śmiać się będzie z absurdów, jakie popełniał -
                 dysproporcje zostaną wyrównane, a struktura duszy będzie w pełni organiczna tak, że
                 żadna jej część nie będzie nie na swoim miejscu. Ujrzy siebie jako pozytywne Tau z
                 dziesięcioma pełnymi kwadratami w trójkącie negatywności, a postać stanie się jednym,
                 gdy z równowagi przeciwności osiągnie ich tożsamość.
                 Dzięki temu wszystkiemu zauważy się , że najpotężniejszą spośród broni w rękach ucznia
                 jest Ślubowanie Świętego Posłuszeństwa i wielu będzie żałowało, że nia miało możliwości
                 nawiązania kontaktu ze świętym guru. Niechaj wezmą sobie do serca, że każda osoba,
                 która potrafi wydawać rozkazy, jest w świetle tego Ślubowania równa guru, jeśli tylko nie
                 jest zbyt łagodna i leniwa.
                 Jedynym powodem wybrania sobie guru jest fakt, że wspomoże on czujność śpiącego
                 czeli i hartując Różdżkę dla ostrzyżonego baranka, także i jego będzie hartować,
                 równocześnie radując jego uszy świętym dyskursem. Jeśli jednak nie ma się dojścia do
                 takiej osoby, wystarczy, by był to ktoś, z kim się jest w stałym związku.
                 Osoba ta powinna być, jeśli to możliwe, prawdomówna. I niechaj czela pamięta, że jeśli
                 każe mu się przeskoczyć urwisko, lepiej to zrobić, aniżeli porzucić praktykę.
                 Najważniejsze jest nie ograniczać ślubowania w żaden sposób. Musicie kupić jajko bez
                 targowania się.
                 W pewnym Towarzystwie członków zobowiązuje się do wykonywania pewnych czynów,
                 zapewniając, że "nie ma nic w ślubowaniu, co by było sprzeczne z ich obywatelskimi,
                 moralnymi czy religijnymi zobowiązaniami". Tak więc, gdy ktoś pragnie złamać to
                 ślubowanie, nie trudno mu znaleźć dla tego powód. Ślubowanie traci swoją moc.
                 Kiedy Budda usiadł pod błogosławionym drzewem Bo, ślubował, że żaden z mieszkańców
                 10 000 światów nie zmusi go do wstania, zanim nie osiągnie on celu. Tak więc nawet
                 Mara, największy diabeł, wraz z trzema córkami arcykusicielkami, nie wyrwali go ze
                 stanu wyciszenia.
                 Nie wydaje się celowe, by początkujący składał tak ogromne ślubowania. Nie posiadł
                 jeszcze mocy, która mogłaby oprzeć się Marze. Niechaj oszacuje swoje siły i złoży
                 ślubowanie, któremu może sprostać. Tak zaczął Milon troszcząc się o nowo narodzone
                 cielę, które z dnia na dzień wyrosło na potężnego byka.
                 I znów powiedzmy, że w Liber III znajduje się najlepsza metoda dla początkującego, a
                 najlepiej będzie, jeśli nawet jest on przekonany co do swojej siły, ażeby składał






                 ślubowania na krótkie okresy, zaczynając od godzinnego i poszerzając je stopniowo o pół
                 godziny, aż wypełni cały dzień. Potem, niechaj odpocznie chwilę i spróbuje dwudniowej
                 praktyki. I tak dalej aż osiągnie doskonałość. Uczeń przysięga unikać jakiejś myśli, słowa
                 lub uczynku. Za każdym razem, gdy złamie ślubowanie, niechaj natnie swoją dłoń
                 brzytwą.
                 Powinien on rozpocząć od najprostszych praktyk. Lecz rzecz, której przyrzekł unikać, nie
                 powinna być taka, z którą normalnie rzadko obcuje. Kiedy pierwszy ból ramienia pojawi
                 się w czasie, gdy popełni rzecz zakazaną, będzie to ostrzeżenie przed jej powtórzeniem.
                 W ten sposób powstaje w umyśle jasny związek między przyczyną i skutkiem. Trwa on
                 dopóty, dopóki student nie będzie tak uważny w unikaniu pewnych rzeczy, do których się
                 zobowiązał, jak nauczono go w dzieciństwie unikać pewnych rzeczy.
                 Jak powieki nieświadomie zasłaniają oczy, gdy grozi im niebezpieczeńtwo, tak uczeń musi
                 wbudować w świadomość tą moc zakazu, póki nie spłynie ona poniżej świadomości,
                 kumulując się w magazynie automatycznych sił i nie poddając się świadomej energii
                 spełniania do wyższych zadań.
                 Nie da się przecenić wartości tego zakazu dla czlowieka, który zaczyna medytować.
                 Strzeże swój umysł przed myślą A, B i C. Mówi swojej straży, by nie wpuszczała nikogo
                 bez uniformu. Łatwiej mu będzie rozwinąć tę moc i opuścić kraty w bramie twierdzy.
                 Niechaj pamięta także, że istnieje różnica nie tylko w częstości myśli, lecz także w ich
                 intensywności.
                 Najgorsze ze wszystkiego jest oczywiście "ja", które jest prawie wszechobecne i prawie
                 nieoporne, choć poprzez swe głębokie zakorzenienie nie do końca uświadamiane.
                 Budda, chwytając byka za rogi, zaatakował tę ideę jako pierwszą.
                 Każdy musi sam zadecydować, czy jest to właściwa droga. Lecz najłatwiej jest najpierw
                 pozbyć się rzeczy, bez których łatwo można się obejść.
                 Większość ludzi największy problem będzie miało z emocjami i myślami, które ich
                 podniecają.
                 Możliwe i konieczne jest nie tłumienie emocji, lecz przemiana ich w wierne sługi. Tak oto
                 emocja gniewu czasem jest pożyteczna, jeśli skieruje się ją przeciw tej części umysłu,
                 której lenistwo przeszkadza w uzyskaniu samo-kontroli.
                 Jeżeli jest taka emocja, która nigdy nie jest pożyteczna, to jest nią duma. Jest ona
                 bezpośrednio związana z "ja".....
                 Nie, nie ma pożytku z dumy !
                 Zniszczenie percepcji, czy to grubszych, czy to subtelniejszych, staje się łatwiejsze,
                 ponieważ umysł, będąc nieporuszonym, może pamiętać o swojej władzy kontroli.
                 Można tak się zainteresować książką, że nie dostrzega się najpiękniejszych scenerii. Lecz
                 gdy ukłuje nas osa, szybko się zapomina o książce.
                 Tendencje jest znacznie trudniej zwalczyć niż trzy niższe skandhy razem wzięte, a to z tej
                 przyczyny, że po większej części znajdują się pod świadomością i muszą zostać






                 obudzone, aby zostały zniszczone, a więc wolą Maga jest równoczesne wykonanie dwóch
                 sprzecznych czynów.
                 Sama świadomość może zostać zniszczona jedynie przez samadhi.
                 Tak oto możemy ujrzeć logiczny proces, który zaczyna się od nie myślenia o stopie, a
                 kończy zniszczeniem poczucia indywidualności.
                 Istnieje wiele metod niszczenia rozmaitych głęboko zakorzenionych idei. Najlepsza jest
                 pewnie metoda równowagi. Rozwiń w umyśle nawyk przywoływania myśli przeciwstawnej
                 wobec myśli pojawiającej się. W rozmowie zawsze się nie zgadzaj. Przyjrzyj się
                 argumentom innych, i jakkolwiek się z nimi zgadzasz znajdź odpowiedź.
                 Rób tak beznamiętnie. Im bardziej jesteś przekonany do jakiegoś poglądu, tym bardziej
                 powinieneś szukać powodów, które zadadzą mu kłam.
                 Jeśli uzyskasz w tym wprawę, poglądy nie będą cię niepokoić. Będziesz mógł
                 przedstawiać swój pogląd ze spokojem mistrza, co jest bardziej przekonywające od
                 entuzjazmu uczniaka.
                 Przestaniesz się interesować rozmowami. Polityka, etyka, religia wydawać się będą
                 niczym zabawki , a twoja Magiczna Wola wolna będzie od tych zakłóceń.
                 W Birmie istnieje tylko jedno zwierzę, które ludzie zabijają, żmija Russella, ponieważ, jak
                 powiadają "albo ty ją zabijesz, albo ona zabije ciebie", i jest to tylko kwestia tego, kto
                 kogo pierwszy zobaczy.
                 Otóż, każda idea, która nie jest Ideą, musi być traktowana w ten sam sposób. Gdy
                 zabijesz węża, możesz spożytkować jego skórę, lecz póki żyje on na swobodzie,
                 znajdujesz się w niebezpieczeństwie.
                 A na całe nieszczęście idea "ja", która jest prawdziwym wężem, może przybierać
                 rozmaite formy odziane w piękne szaty. Powiada się, że diabeł może przebrać się za
                 anioła światła.
                 Magiczne ślubowania są w ten sposób ciężko wystawiane na próbę. Żadna normalna
                 istota ludzka nie zrozumie, bo nie może zrozumieć kuszenia świętych.
                 Przeciętna osoba z ideami, które owładnęły św. Patrykiem i św. Antonim , pasowałaby
                 jedynie do przytułku.
                 Im mocniej ściskasz węża (który wcześniej spał na słońcu i wydawał się dość
                 nieszkodliwy), tym bardziej on się miota. Ważne jest, aby pamiętać, że ucisk musi być
                 odpowiedni, ażeby wąż nie wyrwał się i nie ugryzł.
                 Kiedy tylko powie się dziecku, by nie robiło jakiejś rzeczy, natychmiast będzie chciało to
                 zrobić, ponieważ w innym przypadku nie przyszło by mu to do głowy. Podobnie się ma ze
                 świętymi. Tendencje te kryją się w każdym z nas i nic o nich nie wiemy, jeśli nie rozbudzi
                 ich nasza Magia. Czają się w zasadzce. Każdy musi się obudzić, każdy musi zostać
                 zniszczonym. Każdy, kto podpisuje zobowiązanie Nowicjusza, porusza gniazdo szerszeni.
                 Czlowiek musi tylko potwierdzić swoją świadomą aspirację, a wnet się znajdzie nad nim
                 wróg.






                 Wydaje się prawie niemożliwe przejść przez ten okropny rok nowicjatu , a przecież nikt
                 nikomu nie każe robić coś trudnego. Nie musi on w ogóle robić nic, a jednak
                 doświadczenie poucza nas, że efekt jest taki, jakby się kogoś wyciągnęło sprzed kominka
                 i rzuciło w sam środek środkowoatlantyckiego sztormu. Prawda jest taka, być może, że to
                 owa prostota zadania czyni je trudnym.
                 Nowicjusz musi przylgnąć do swej aspiracji - potwierdzać ją wciąż na nowo.
                 Może ją stracić z widoku, może ona stracić dla niego znaczenie, lecz powtarza ją
                 mechanicznie jakby był miotany falami.
                 Kiedy do niej przylgnie, wyjdzie z tego zwycięsko.
                 A kiedy już z tego wyjdzie, rzeczy znowu przyjmą swój właściwy aspekt. Ujrzy, że
                 zwykłym złudzeniem były rzeczy, które wydawały się tak rzeczywiste, i wzmocni się
                 przed nowymi rozprawami, które go czekają.
                 Lecz nie ma szczęścia ten, kto nie potrafi tak postępować. Mówienie "Nie lubię Atlantyku.
                 Wrócę do mojego kominka" nie ma racji bytu.
                 Kto raz wejdzie na ścieżkę, dla tego nie ma powrotu. Twierdzenie, że Nowicjusz może
                 zrezygnować, kiedy zechce, jest prawdziwe jedynie dla tych, którzy przyjmują
                 zobowiązania powierzchownie.
                 Prawdziwe Ślubowanie Magiczne nie może zostać złamane
                 Taka jest zaleta prawdziwego Ślubowania Magicznego.
                 Jakkolwiek daleko byś zaszedł, dochodzisz do końca tak samo, a wszelka próba złamania
                 swego ślubowania kończy się poważnymi kłopotami.
                 Trudno lepiej pojąć, że taka jest natura rzeczy. Nie jest to zależne od woli jakiejś osoby,
                 jakkolwiek byłaby potężna i podniosła. Nie ma też korzyści w przeciwstawianiu wielkich
                 ślubowań małym ślubowaniom najzwyklejszych początkujących.
                 Próba zakłócenia Magicznej Woli innej osoby jest szalona, jeśli nie absurdalna.
                 Można próbować zbudować Wolę, gdy istnieje tylko chaos zachcianek, lecz kiedy tylko
                 organizacja nabierze kształtu, jest ona święta. Blake powiada : "Wszystko, co żywe, jest
                 święte", a zatem tworzenie życia jest najbardziej świętym zadaniem. Nie ma znaczenia
                 dla twórcy, co on tworzy. We wszechświecie jest miejsce i dla pająka, i dla muchy.
                 Ze stosu bzdur Choronzona wybiera się materiał na Boga !
                 Taka jest końcowa analiza Tajemnicy Zbawienia i być może prawdziwa przyczyna
                 istnienia (jeśli tak to można nazwać) formy, czy, jak wolicie, "ja".
                 Dziwi, że ten typowy okrzyk - "Ja jestem Ja" - jest okrzykiem tego, co ponad wszelkie
                 wątpliwości nie jest sobą.
                 Był niegdyś Mistrz, którego Wola była tak potężna, że jej najmniejszą manifestację nawet
                 głuchy słyszał, niemy widział, trędowaty dzięki niej odzyskiwał zdrowie, a zmarły
                 powracał do życia. Mistrz ten, a nie kto inny, powiedział w ostatniej chwili swej agonii:
                 "Niech się dzieje nie moja , lecz Twoja Wola".






                                                       ROZDZIAŁ VII
                                                                Puchar
                 Podobnie jak Magiczny Miecz stanowi Wolę, Mądrość i Słowo Maga, tak też Magiczny
                 Puchar jest jego Zrozumieniem.
                 Jest to Puchar, o którym napisano : "Ojcze, jeśli taka będzie Twoja Wola, niechaj kielich
                 ten ominie Mnie!". I znowu : "Czy możesz pić z kielicha, z którego ja piłem?"
                 Jest to również puchar w rękach NASZEJ PANI BABALON i kielich Sakramentu.
                 Puchar ten pełen jest goryczy, krwi i odurzenia.
                 Zrozumienie Maga jest jego połączeniem z Niewidzialnym, po stronie pasywnej.
                 Jego Wola błądzi czynnie, sprzeciwiając się Woli Wszechświata.
                 Jego Zrozumienie błądzi pasywnie, kiedy poddaje się wpływom nie pochodzącym z
                 ostatecznej prawdy.
                 Najpierw Puchar ucznia jest prawie pusty. A nawet taka prawda, którą otrzymuje, może
                 wyciec i zostać utracona.
                 Powiada się , że Wenecjanie produkują szkła, których kolor zmienia się pod wpływem
                 trucizny. Z takiego szkła uczeń musi stworzyć swój Puchar.
                 Bardzo niewielkie doświadczenie na ścieżce mistycznej pokaże mu, że wszelkie wrażenia,
                 jakie otrzymał, nie są prawdziwe. Są one albo fałszywe same w sobie, albo też źle
                 interpetowane przez jego umysł.
                 Istnieje jedna prawda i jest ona jedyna. Wszystkie inne myśli są fałszywe.
                 I wraz z rozwojem wiedzy o swoim umyśle uczeń dojdzie do zrozumienia, że jego cała
                 struktura jest tak błędna, że jest prawie niemożliwe, nawet poprzez najbardziej doniosłe
                 sposoby, dojść poprzez nią prawdy.
                 Rozpozna, ze każda myśl po prostu ustanawia zwiazek między "ja" a "nie-ja".
                 Kant pokazał, że nawet prawa natury są stanami myślenia. I tak jak strumień myśli jest
                 krwią umysłu, powiedziane jest, że Magiczny Puchar wypełniony jest krwią Świętych.
                 Każda myśl musi zostać złożona w ofierze.
                 Ciężko jest opisać Puchar jako broń. Jest okrągły niczym Pentakl - a nie prosty jak
                 Różdżka i Sztylet. Przyswajanie , a nie projekcja jest jego naturą.
                 A więc to, co jest okrągłe, stanowi symbol wyższego wpływu. Krąg reprezentuje
                 nieskończonosć, tak jak każdy Krzyż i Tau reprezentują skończonosć. Każdy czworokąt
                 ujawnia skończoność umocowaną samą w sobie, dlatego ołtarz jest czworokątny. Jest to






                 trwała podstawa, z której rozwija się każde działanie. Jedna forma magicznego Pucharu
                 posiada sferę poniżej czary i stoi na stożkowej podstawie.
                 Puchar ten (półksiężyc, sfera, stożek) reprezentuje trzy zasady Księżyca, Słońca i Ognia,
                 które według Hindusów mają swój bieg w ciele.
                 Jest to Puchar Oczyszczenia , jak powiada Zaratusztra :
                 "A zatem najpierw kapłan , który rozporządzał sprawami ognia musi pokropić
                 oczyszczającą wodą z grzmiącego morza".
                 To morze właśnie oczyszcza świat. A "Wielkie Morze" znane jest w kabale pod nazwą
                 Binah, "Zrozumienie".
                 To dzięki Zrozumieniu Maga jego dzieło zostaje oczyszczone.
                 Binah, co więcej, jest Księżycem, a czara Pucharu ma kształt Księżyca.
                 Ksieżyc ten jest ścieżką Gimel, poprzez którą wpływ z korony spada na Słońce z Tifereth.
                 Stoi on na piramidzie ognia, która symbolizuje aspirację ucznia.
                 W symbolice Hindusów Amrita czyli "rosa nieśmiertelności", wciąż kapie na człowieka,
                 lecz jest spalana przez ostry ogień jego zachcianek. Jogini próbują złapać i zachować tę
                 kroplę, cofając język w ustach.
                 Jeśli chodzi o wodę w tym Pucharze, można powiedzieć, że tak jak Różdżka powinna być
                 doskonale sztywna, idealnie trwała, woda powinna być idealnie płynna.
                 Różdżka jest wyprostowana i musi rozwijać się w nieskończoność.
                 Powierzchnia wody jest płaska i musi rozwijać się w nieskończoność.
                 Jedno jest linią, drugie płaszczyzną.
                 Jak Różdżka jest słaba, gdy nie jest szeroka, tak też i źle się dzieje, gdy woda nie jest
                 głęboka. Zrozumienie Maga musi dotyczyć wszystkiego, a zatem być nieskończenie
                 dogłębne.
                 H.G. Wells powiedział, że "każde słowo, którego człowiek nie jest świadom, reprezentuje
                 ideę, której nie jest on świadom". I niemożliwe jest zrozumieć wszystko, zanim się tego
                 nie pozna.
                 Zrozumienie jest ustrukturyzowaniem wiedzy.
                 Wszystkie wrażenia nie są połączone, czego Dziecię Otchłani jest tak okropnie świadome.
                 Mistrz Świątyni musi siedzieć w Mieście Piramid przez 106 pór roku, albowiem
                 koordynacja jest bardzo trudnym zadaniem.
                 Nie ma nic szczególnie tajemnego w tej doktrynie dotyczącej wiedzy i zrozumienia.
                 Lustro przyjmuje wszystkie wrażenia, lecz żadnego z nich nie koordynuje.
                 Dziki posługuje się jedynie najprostszymi powiązaniami idei.






                 Nawet przeciętny cywilizowany człowiek wiele nie wykracza ponad to.
                 Wszelki rozwój w myśleniu dokonuje się poprzez zbieranie największej możliwej liczby
                 faktów, klasyfikowanie ich i grupowanie.
                 Filolog, choć może nawet mówić jedynie jednym językiem, posiada znacznie wyższy
                 rodzaj umysłu, aniżeli lingwista mówiący dwudziestoma językami.
                 Drzewo Myślenia odpowiada właściwie drzewu struktury nerwowej.
                 W dzisiejszych czasach wielu ludzi jest "dobrze poinformowanych", ale nie posiadają oni
                 nawet najmniejszego pojęcia o znaczeniu faktów, które posiadają. Nie rozwinęli
                 niezbędnej wyższej części mózgu. Indukcja jest dla nich niemożliwa.
                 Ta zdolność magazynowania faktów bez związku odzwierciedla imbecylizm. Niektórzy
                 imbecyle są w stanie pomieścić w swojej pamięci tyle faktów, o których ludziom zdrowym
                 psychicznie nawet się nie śniło.
                 Oto największy błąd współczesnej edukacji - dziecko karmione jest faktami i nikt nie
                 stara się wyjaśnić mu ich związku i tego, co niosą one ze sobą. Rezultat jest taki, że
                 nawet same fakty są wkrótce zapominane.
                 Każdy wyborny umysł jest znieważany i irytowany taką postawą, a wyborna pamięć może
                 zostać przez to popsuta.
                 Żadne dwie idee nie posiadają prawdziwego znaczenia, jeśli nie zostaną zharmonizowane
                 w trzeciej, a działanie jedynie wtedy jest doskonałe, gdy te idee są sprzeczne. Taka jest
                 istota Heglowskiej logiki.
                 Magiczny Puchar, co pokazano wcześniej, jest także kwiatem. Jest lotosem, który otwiera
                 się na słońce i który zbiera rosę.
                 Lotos znajduje sie w rękach Izydy - Wielkiej Matki. Jest symbolem zbliżonym do Pucharu
                 w rękach NASZEJ PANI BABALON.
                 Lotosy znajdują sie także w ciele ludzkim, według hinduskiego systemu fizjologii
                 opisanego w rozdziale o dharanie.
                 Trójpłatkowy lotos znajduje się w Sacrum, gdzie spoczywa wąż Kundalini. Lotos ten jest
                 zbiornikiem siły reprodukcyjnej.
                 Istnieje także sześciopłatkowy lotos naprzeciw pępka, który pobiera siły, które utrzymują
                 ciało.
                 Istnieje także lotos w splocie słonecznym, który pobiera siły nerwowe.
                 Sześciopłatkowy lotos w sercu odpowiada Tifereth i pobiera siły życiowe związane z
                 krwią.
                 Szesnastopłatkowy lotos w rejonie krtani pobiera potrzebny pokarm poprzez oddech.
                 Dwupłatkowy lotos w szyszynce pobiera pokarm potrzebny myśli, podczas gdy ponad
                 złączami struktur mózgowych znajduje się ten wzniosły tysiącjednopłatkowy lotos, który
                 podlega wyższemu wpływowi i w którym, u Adepta, pobudzona Kundalini doznaje
                 rozkoszy z Panem Wszystkiego.






                 Wszystkie te lotosy symbolizuje Magiczny Puchar.
                 U ludzi są one połowicznie otwarte lub też otwarte na tyle, na ile pozwala im naturalny
                 pokarm. W istocie lepiej jest myśleć o nich jak o zamkniętych, chowających swój pokarm,
                 który, ze względu na brak słońca, przemienia się w truciznę.
                 Magiczny Puchar nie może mieć przykrywki i należy go trzymać w zakryciu przez
                 większość czasu, odsłaniając jedynie podczas inwokacji Najwyższego.
                 Puchar musi być ukryty przed profanem. Różdżka musi być trzymana w tajemnicy, ażeby
                 profan w obawie przed nią nie złamał jej. To samo dotyczy Pucharu, który profan
                 pragnący do dotknąć, może splamić.
                 Skraplanie wodą z Pucharu nie tylko oczyszcza Świątynię, ale i błogosławi wszystko, co
                 się znajduje na zewnątrz; krople spływają swobodnie. Lecz niechaj nikt nie zna twojego
                 prawdziwego celu ani tajemnicy twojej mocy. Pamiętaj o Samsonie ! Pamiętaj o Guy
                 Fawkesie !
                 Spośród metod stosowanych do rozwoju Zrozumienia kabała wydaje się najlepsza,
                 sprawiając, że intelekt jest w pełni świadom aż do absurdu i nigdy nie pozwala dać się
                 przekonać.
                 Dalej, różnego rodzaju medytacje są pożyteczne : nie zwykłe medytacje uspokojenia
                 umysłu, lecz takie, jak Sammasati.
                 W aspekcie egzoterycznym, jeśli to konieczne, umysł winien być trenowany przez
                 studiowanie jakiejkolwiek rozwiniętej nauki, jak chemia lub matematyka.
                 Idea organizacji jest pierwszym krokiem, idea interpretacji następnym. Mistrz Świątyni,
                 którego stopień odpowiada Binah, jest zobowiązany "interpetować każde zjawisko jako
                 pewien związek Boga z jego duszą".
                 Lecz nawet początkujący może próbować tej praktyki z powodzeniem.
                 Fakty albo odpowiadają prawdzie, albo nie. Jeśli nie, równowaga jest naruszona. A jako
                 że równowaga Wszechświata nie może zostać naruszona, pomieszanie musi tkwić w
                 umyśle ucznia, pokazując mu, że nie współbrzmi z chórem Wszechświata.
                 Niechaj zatem rozwiąże najpierw zagadkę wielkich faktów, potem zaś małych. Nie minie
                 jedno lato, a będąc łysym i drzemiąc po lunchu, zrozumie i doceni istnienie much !
                 Ten brak Zrozumienia, od którego wszyscy zaczynamy, jest wielce kłopotliwy i smutny.
                 W śweicie tym jest tyle okrucieństwa, tyle marnotrawstwa i tyle głupoty.
                 Kontemplacja Wszechświata musi być najpierw czystą udręką. Ten to fakt jest
                 odpowiedzialny za większość filozoficznych spekulacji.
                 Średniowieczni filozofowie beznadziejnie błądzili po manowcach, gdyż ich teologia kazała
                 im odnosić wszelkie sprawy do standardu ludzkiego szczęścia.
                 Głupieli oni doszczętnie : Bernardin de St. Pierre powiedział, że dobroć boska jest tak
                 wielka, że gdziekolwiek człowiek zbuduje wielkie miasto, tam też i Bóg umiejscowi rzekę,
                 pomagając mu w dostarczaniu towarów. Lecz prawda jest taka, że w żaden sposób nie
                 możemy sobie wyobrazić Wszechświata jako urojonego. Jeśli konie stworzono po to, by
                 człowiek na nich jeździł, to czy człowieka nie stworzono po to, by zjadły go robaki ?






                 I tak dochodzimy raz jeszcze do tego, że idea "ja" musi zostać bezlitośnie wykorzeniona
                 zanim osiągnie się Zrozumienie.
                 Istnieje oczywista sprzeczność pomiędzy taką postawą a postawą Mistrza Świątyni. Cóż
                 może być bardziej samolubnego od interpretowania wszystkiego jako związku Boga z
                 duszą ?
                 Lecz Bóg jest wszystkim a nie jakąś częścią. A zatem każdy "związek" musi być
                 ekspansją duszy, zniszczeniem jej odrębności.
                 Każdy promień słońca obejmuje kwiat.
                 Płaszczyzna wody w Magicznym Pucharze jest nieskończona. Żaden punkt nie różni się od
                 innego.
                 A więc, ostatecznie, podobnie jak różdżka jest związaniem i ograniczeniem, tak Puchar
                 jest ekspansją - w Nieskończoność.
                 I takie jest niebezpieczeństwo Pucharu. Koniecznie musi być otwarty na wszystko i
                 cokolwiek będzie weń włożone bez proporcji, równowagi i czystości, wyrządza szkodę.
                 I znowu docieramy do trudności związanych z naszymi myślami. Płytkość i głupota
                 prostych wrażeń zanieczyszcza wodę; emocje burzą ją; postrzeżenia są wciąż odległe od
                 doskonałej czystości prawdy; powodują odbicia; podczas gdy tendencje zmieniają indeks
                 załamujący promienie i rozszczepiają światło. Nawet świadomość jest tym, co rozróżnia
                 między niższym i wyższym, wodami, które znajdują się pod firmamentem, a wodami,
                 które znajdują się nad nim, tym przerażającym poziomie w wielkim biegu stworzenia.
                 Jako że w najlepszym razie woda ta jest zwykłym odbiciem, jakże ważne jest, by była
                 wyciszona !
                 Kiedy wstrząśnie się kielichem, światło się rozproszy.
                 Dlatego Puchar znajdujący się na Ołtarzu, który jest czworoboczny, zostanie
                 zwielokrotniony przez Wolę, konfirmację Woli w Magicznej Przysiędze, jej umocowanie w
                 Prawie.
                 Łatwo spostrzec, gdy woda jest mętna i łatwo pozbyć się tego zmętnienia. Lecz jest wiele
                 nieczystości, które dadzą się oczyścić jedynie przez destylację, a niektóre z nich muszą
                 zostać rozbite na 70 po 7 cząstek.
                 Istnieje jednak uniwersalny rozpuszczalnik i harmonizator, pewna rosa, która jest tak
                 czysta, że pojedyncza jej kropla wrzucona do wody w Pucharze sprowadzi na wszystko
                 doskonałość.
                 Rosa ta zwana jest Miłością. Nawet w przypadku ludzkiej miłości cały Wszechświat jawi
                 się doskonały komuś, kto znajduje się pod jej kontrolą, jakże więc większy musi być
                 skutek Miłości Bożej, o której tutaj mowa.
                 Miłość ludzka jest uniesieniem , a nie wyciszeniem umysłu. A jako że związana jest z
                 jednostką, prowadzi ostatecznie jedynie do większych kłopotów.
                 Miłość Boża, przeciwnie, nie wiąże się z żadnym symbolem.






                 Brzydzi się ograniczeniem, zarówno w swej intensywności, jak i zakresie. A jest to rosa
                 gwiazd, o której mowa w Świętych Księgach, gdyż NUIT, Pani z Gwiazd, zwana jest
                 "Zawsze Jedną z Niebios", a rosa ta jest tą, która obmywa ciało Adepta "słodko
                 pachnącym zapachem potu".
                 Dlatego też wszelakie rzeczy wrzucone do tego kielicha tracą w nim swą tożsamość dzięki
                 szlachetności rosy. Dlatego Puchar ten znajduje się w ręce BABALON, Pani z Miasta
                 Piramid, w którym nikogo nie można odróżnić od nikogo, w którym nikt nie spocznie, jeśli
                 nie utraci imienia swego.
                 Mówi się także , że w Pucharze mieści się krew. Jest to Puchar Odurzenia. Odurzenie
                 oznacza zatrucie, a w szczególności odnosi się do trucizny nakładanej na strzały.
                 Przypomnijcie sobie Wizję Strzały w Liber 418 i przyjrzyjcie się ustępom ze Świętych
                 Ksiąg , w których mowa jest o działaniu ducha pod postacią śmiertelnej trucizny.
                 Dla każdej jednostkowej rzeczy celem jest najpierw i przede wszystkim zniszczenie
                 jednostkowości.
                 Każda nasza idea musi służyć poddaniu Siebie Ukochanemu.
                 Przypomnijmy sobie z Lekcji Historii /Liber LXI/ jak Adepci "którzy pełni uśmiechu
                 porzucili swoje domy i posiadłości - mogli z zimnym spokojem i dokładnością porzucić
                 samo Wielkie Dzieło; jako że jest to ostatnia i największa projekcja alchemika".
                 Mistrz Świątyni przeszedł przez Otchłań, wkroczył do Pałacu Córy Królewskiej, wygłosił
                 zaledwie jedno słowo, a wszystko się rozpuściło. Lecz mimo to odnajduje się go skrytego
                 w ziemi i pielęgnującego ogród.
                 Tajemnica ta jest zbyt skomplikowana, by wyłuszczyć ją w tych fragmentach nieczystej
                 myśli. Jest odpowiednim przedmiotem do medytacji.
                                                      ROZDZIAŁ VIII
                                                                  Miecz
                 "Słowo Pana jest szybkie i potężne, a ostrzejsze niż dwustronny miecz".
                 Jak Różdżka jest Chokmah, Wolą, "Ojcem", a Puchar Zrozumieniem, "Matką", Binah, tak
                 Magiczny Miecz jest Rozsądkiem, "Synem", szóstką Sefirotów Ruach, a jak zobaczymy,
                 Pentakl odnosi się do Malkuth, "Córki".
                 Magiczny Miecz jest zdolnością analityczną, skierowaną przeciw każdemu demonowi.
                 Jedynie naiwny może opierać się Mieczem. Gdy jesteśmy w Otchłani, broń ta jest
                 całkowicie niszcząca : zwraca Szatana przeciw Szatanowi. Jedynie w niższych formach
                 Magii, czysto ludzkich formach, Miecz stał się istotną bronią. Sztylet wystarcza.
                 A jednak umysł człowieka jest zwykle dla niego ważny, a więc miecz jest właściwie
                 najpotężniejszą z jego broni. Szczęśliwy ten, któremu sztylet wystarcza !






                 Rękojeść Miecza powinna być wykonana z miedzi.
                 Garda jest złożona z dwóch półksiężyców - malejącego i rosnącego księżyca - tył do tyłu.
                 Między nimi umieszczone są sfery, tworząc trójkąt równoboczny ze sferą głowicy.
                 Ostrze jest proste, wykonane ze stali, co równoważy rękojeść, albowiem stal jest
                 metalem Marsa, jak miedź jest metalem Wenus.
                 Te dwie planety są - odpowiednio - męską i żeńską - a w ten sposób odzwierciedlają
                 Różdżkę i Puchar, chociaż w znacznie niższym znaczeniu.
                 Rękojeść jest z metalu Wenus, bo Miłość jest motywem tej bezlitosnej analizy - gdyby
                 tak nie było, miecz byłby bronią Czarnej Magii.
                 Głowica miecza jest w Daath, garda obejmuje Chesed i Geburah, ostrze jest w Malkuth.
                 Niektórzy magowie konstruują trzy sfery, odpowiednio, z ołowiu, cyny i złota. Księżyce są
                 srebrne, a uchwyt z rtęci, dzięki czemu Miecz symbolizuje siedem planet. Lecz jest to
                 przejaw fantazji i sentymentalizmu.
                 "Kto mieczem wojuje, ten od miecza ginie" - słowa te nie są mistyczną groźbą, lecz
                 mistyczną obietnicą. To nasze komplikacje muszą zostać zniszczone.
                 A oto inna przypowieść. Piotr, Kamień Filozofów, odcina ucho Malchusa, sługi
                 Arcykapłana (ucho jest organem Ducha). W analizie duchowa część Malkuth musi zostać
                 oddzielona od niego przez kamień filozoficzny, a potem Chrystus, Pomazaniec, ponownie
                 łączy to w całość. "Solve et coagula!"
                 Warto zauważyć, że dzieje się to w czasie aresztowania Chrystusa, który jest synem,
                 Ruach, zaraz przed jego ukrzyżowaniem.
                 Krzyż Kalwaryjski powinien być sześciokątnym, rozpostartym sześcianem, będąc samym
                 kamieniem filozoficznym.
                 Medytacja odkryje wiele tajemnic, które są ukryte w tym symbolu.
                 Miecz i Sztylet związane są z powietrzem, wszędzie błądzącym, wszystko przenikającym,
                 lecz niestabilnym. Nie jest ono zjawiskiem subtelnym jak ogień, nie jest chemicznym
                 związkiem jak woda, lecz mieszaniną gazów.
                 Miecz, konieczny dla początkującego, jest twardą bronią. Jego funkcją jest trzymanie
                 wroga z dala lub dokonanie w nim wyłomu - i choć należy się nim posługiwać dla
                 zapewnienia sobie wstępu do pałacu, nie można go nosić na weselu.
                 Można by powiedzieć, że Pentakl jest chlebem życia, a Miecz nożem , który go kroi.
                 Trzeba posiadać idee, ale ważne jest oceniać je krytycznie.
                 Miecz jest również tą bronią, która budzi strach demonach i podporządkowuje je sobie.
                 "Ja" musi pozostać Panem wrażeń. Nie wolno pozwolić, aby do kręgu wtargnęły demony.
                 Nie można dać się zwieść jakiejkolwiek idei.
                 Łatwo zauważy się, jak bardzo żywiołowe i błędne jest to wszystko - lecz dla
                 początkującego jest to konieczne.






                 We wszystkich działaniach obejmujących demony ostrze Miecza jest skierowane do dołu;
                 nie powinien być on stosowany przy inwokacjach, czego uczy się w niektórych szkołach
                 magii.
                 Gdy Miecz skierowany jest ku Koronie, nie jest już właściwie mieczem. Korony nie da się
                 podzielić. Z pewnością nie powinno się Miecza unosić do góry.
                 Miecz może być jednak trzymany dwoma rękoma poziomo i w pionie, co symbolizuje, że
                 myśl staje się jednym z konkretną aspiracją i spala się jak płomień. Płomień ten jest
                 Szin, Ruach Alhim, nie zaś zwykły Ruach Adam. Jest to boska a nie ludzka świadomość.
                 Mag nie może trzymać Miecza, jeśli nie ma Korony na głowie.
                 Ci Magowie, którzy usiłowali uczynić z Miecza swoją jedyną i główną broń, jedynie
                 zniszczyli siebie, nie poprzez zniszczenie połączenia, lecz poprzez zniszczenie niezgody.
                 Słabość zwycięża moc.
                 Najbardziej stabilnym systemem politycznym był system chiński, opierający się głównie
                 na ogładzie, a system indyjski okazał się wystarczająco mocny, by wchłonąć większość
                 najeźdźców.
                 Miecz stanowił potężną broń w ubiegłym wieku. Każda idea atakowana była przez
                 myślicieli i żadna nie wytrzymała ich ataku. Tak oto cywilizacja zmierza ku zagładzie.
                 Nie ma jakichkolwiek trwałych zasad. Dzisiaj wszelki konstruktywny zmysł polityczny jest
                 empiryczny lub oportunistyczny. Zwątpiono nawet w prawdziwy związek między Matką a
                 Dzieckiem i prawdziwy podział na płeć męską i żeńską.
                 Ludzki umysł, w desperacji, widząc szaleństwo w niszczeniu tych spójnych wyobrażeń,
                 starał się je zastąpić ideałami, które jako jedyne ocalały ze zniszczenia, w samej chwili
                 swych narodzin, dzięki swej niejasności.
                 Wola Króla mogła zostać wyrażona w każdej chwili. Nikt jednak nie znalazł sposobu na
                 wyrażenie woli ludu.
                 Wszelkie świadome działania zostały wstrzymane. Wszelkie wydarzenia zachodzą siłą
                 bezwładu.
                 Niechaj Mag rozważy to wszystko, zanim weźmie Miecz do ręki. Niechaj zrozumie, że
                 Ruach, ta luźna kombinacja 6 Sefirotów, związanych ze sobą jedynie dzięki przywiązaniu
                 ich do ludzkiej woli w Tifereth, musi zostać rozerwana.
                 Umysł musi popaść w szaleństwo, aby zostać transcendowany.
                 Dawid powiedział : "Nienawidzę myśli".
                 Hindusi mawiają : "To, co da się pomyśleć, nie jest prawdą".
                 Paweł rzekł : "Cielesny umysł jest wrogiem Boga".
                 I każdy, kto medytuje, nawet przez godzinę, spostrzeże, jak ten porywisty bezcelowy
                 wiatr tłumi jego płomień. "Wiatr wieje tam, dokąd chce". Zwykły człowiek jest niczym
                 słoma.






                 Związek między Oddechem a Umysłem niektórym wydawał się występować jedynie w
                 etymologii. Ale jest on znacznie prawdziwszy.
                 W każdym przypadku istnieje bez wątpienia związek między funkcjami oddechowymi a
                 umysłowymi. Uczeń dotrze do tego praktykując pranajamę. Dzięki temu ćwiczeniu
                 eliminuje się pewne myśli, a te, które przychodzą do umysłu, robią to znacznie powolniej
                 aniżeli przedtem, dzięki czemu umysł może dostrzec ich błędność i zniszczyć je.
                 Na ostrzu Magicznego Miecza wygrawerowane jest imię AGLA, stworzone z inicjałów
                 zdania Ateh Gibor Leolahm Adonai, "Twoja jest Władza nad Aniołami, O Panie".
                 A kwas, który przeżera stal, winien być kwasem siarczanym. Kwas siarczany to Notariqon
                 z "Visita Interiora Terrae Rectificando Invenies Occultum Lapidem". Oznacza to : Poprzez
                 badanie wszystkiego i sprowadzanie tego do harmonii i proporcji, odnajdziesz ukryty
                 kamień, ten sam kamień filozofów, o którym wspominano, a który przemienia wszystko
                 w złoto. Ten kwas, który przeżera stal, wspomniany jest w Liber LXV, i, 16 : "Jak kwas
                 przeżera stal....tak też Ja jestem w Duchu Człowieczym".
                 Jakże splata się ze sobą cała ta symbolika !
                 Ośrodkiem Ruach jest serce. Widać, że Miecz ten musi być skierowany przez Maga ku
                 własnemu sercu.
                 Ale jest też i następne zadanie, przytoczone w Liber VII, v, 47 : "Powinien oczekiwać
                 miecza Ukochanego i obnażyć swoje gardło do uderzenia". W gardle znajduje się Daath -
                 tron Ruach. Daath jest Wiedzą.
                 Napisane jest także w Liber CCXX, iii, 11 : "Niechaj kobieta przypasze miecz przede
                 mną". Lecz odnosi się to do uzbrojenia wedanty Sanną, przezwyciężeniem emocji przez
                 jasność percepcji.
                 Powiedziane jest również w Liber LXV, v , 14, o Mieczu Adonai : "Ma on cztery ostrza,
                 ostrze Gromu, ostrze Pylonu, ostrze Węża i ostrze Phallusa".
                 Miecz ten nie jest jednak przeznaczony dla zwykłego Maga, jako że jest to miecz
                 wszędzie płonący, który utrzymuje Eden, a w Mieczu tym Różdżka i Puchar są ukryte - a
                 więc chociaż Mag wstrząsany jest Gromem i truty Wężem, ma do swej dyspozycji
                 równocześnie organy, których związek jest najwyższym sakramentem.
                 Gdy nadejdzie Adonai, jednostka jest niszczona dwojako : przez rozczłonkowanie na
                 tysiąc kawałków i połączenie w jedność.
                 O tym mówi także Św. Paweł w swoim Liście Apostolskim do Kościoła w Tesalonikach :
                 "Gdyż sam Pan na dany rozkaz, na głos archanioła i trąby Bożej zstąpi z Nieba i wtedy
                 najpierw powstaną ci, którzy umarli w Chrystusie, potem my, którzy pozostaniemy przy
                 życiu, razem z nimi porwani będziemy w obłokach w powietrze, na spotkanie Pana; i tak
                 zawsze będziemy z Panem".
                 Nie obchodzi nas głupia interpretacja tego wersu jako proroctwa "Drugiego Przyjścia".
                 Każde jego słowo jest jednak godne wnikliwej uwagi.
                 "Panem jest Adonai - hebrajskie słowo oznaczające "mojego Pana". I to On zstępuje z
                 niebios, najwyższego Edenu, czakry Sahasrara u czlowieka, z "krzykiem", "głosem" i
                 "trąbą", znów symbolami powietrznymi , ponieważ powietrze niesie dźwięk. Dźwięki te
                 odnoszą się do dźwięków słyszanych przez Adepta w chwili uniesienia.






                 Najlepiej jest to przedstawione w karcie tarota zwanym "Aniołem", która koresponduje z
                 literą Szin, literą Ducha i Oddechu.
                 Cały umysł człowieka rozszarpywany jest wraz z nadejściem Adonai i od razu łączony z
                 Nim w jedność. "W powietrzu", Ruach.
                 Zauważcie etymologię zwrotu "razem z"; pochodzi ona z sanskryckiego słowa sam, a
                 hebrajskie ADNI odpowiada sanskryckiemu ADHI.
                 Określenie "razem z Panem" jest zatem identyczne ze słowem Samadhi, które jest
                 sanskrycką nazwą zjawiska opisywanego przez Świętego Pawła, jedności "ja" i "nie-ja",
                 podmiotu i przedmiotu, alchemicznych zaślubin, a zatem jest identyczne z symboliką
                 Różo-Krzyża, w trochę odmiennym aspekcie.
                 A skoro zaślubiny mogą dokonać się jedynie między jednym a jednym, jasne się staje, że
                 żadna idea nie może zostać w ten sposób połączona, jeśli nie jest pojedyncza.
                 Zatem każda idea musi zostać poddana analizie Miecza. Zatem także w umyśle
                 medytującego może być tylko jedna myśl.
                 Można teraz przejść do uwag dotyczących stosowania Miecza w oczyszczaniu emocji
                 przez percepcje.
                 Funkcją Pucharu było interpretowanie percepcji przez tendencje. Miecz wyzwala
                 percepcje z pajęczyny emocji.
                 Percepcje same w sobie nie mają sensu. Z emocjami ma się jeszcze gorzej, jako że
                 ogłupiają swoją ofiarę, by nadawała im znaczenie i prawdziwość.
                 Każda emocja jest obsesją. Najstraszniejszym z bluźnierstw jest przypisanie emocji Bogu
                 w makrokosmosie lub czystej duszy w mikrokosmosie.
                 Jak jednak można poruszyć coś co istnieje samo w sobie i jest kompletne ? Napisane jest
                 nawet "obrót wokół punktu jest niegodziwością"
                 Lecz gdyby można było poruszyć sam punkt, przestałby być sobą, jako że położenie jest
                 jedynym atrybutem punktu.
                 Mag zatem musi się pod tym względem całkowicie wyzwolić.
                 W wytrwałej praktyce Demony starają się przestraszyć, zaszokować, zniechęcić, znęcić
                 człowieka. Przeciw temu wszystkiemu jest wymierzona stal Miecza. Jeśli pozbędzie się
                 idei "ja", zadanie to będzie stosunkowo łatwe. Jeśli tego nie dokona, będzie to prawie
                 niemożliwe. Jak powiada Dhammapada :
                 " "On mnie znieważył, mię uderzył, zwyciężył
                 mnie, ograbił mnie",
                 W kim takie myśli powstać mogą, nienawiść
                 w tym nie zgaśnie. "
                 Nienawiść ta jest myślą przeszkadzającą miłości, ktorej apoteozą jest samadhi.






                 Lecz to chyba za wiele jak na początkującego, aby wymagać od niego miłowania wrogów.
                 Niechaj najpierw osiągnie równowagę. Niech najpierw zobaczy fakty takie jakimi są,
                 jakby były faktami historycznymi. Niechaj przestanie je interpretować. Niechaj nie stawia
                 się w sytuacji ludzi, ktorych te fakty dotyczą, a jeśli tak się stanie, niechaj tak czyni dla
                 większego zrozumienia. Sympatia, oburzenie, pochwała i nagana nie występują u
                 obserwującego.
                 Nikt tak naprawdę nie rozważał nad tym, jaka jest ilość i jakość światła wytwarzanego ze
                 świec woskowych produkowanych przez chrześcijan.
                 Któż ma jakieś wyobrażenie o tym, który kąsek zwykłego misjonarza bardziej smakuje
                 prymitywnym epikurejczykom ? Można tylko zgadywać, że katolicy są lepszym
                 przysmakiem od prezbiterian.
                 Takie fakty są nieistotne i mogą mieć znaczenie jedynie wtedy , gdy zachodzą.
                 Neron nie myślał o tym, co nienarodzony potomek może sobie o nim pomyśleć. Trudno
                 zaufać kanibalom, rachując że opowiadanie o ich czynach przekona pobożne stare panny,
                 aby zapełniły ich spiżarnię.
                 Bardzo niewiele ludzi widziało walkę byków. Niektórych z nich doprowadza ona do
                 zwykłego podniecenia, innych podnieca niczym horror. Jedynie nieliczni wiedzą, ze krew
                 świeżo rozlana na słońcu posiada przypuszczalnie najpiękniejszy kolor jaki możemy
                 znaleźć w przyrodzie.
                 Jest znanym faktem, że praktycznie nie da się opisać tego, co się dzieje podczas seansów
                 spirytystycznych. Emocje przysłaniają wizję.
                 Jedynie w całkowitym spokoju laboratorium, gdzie obserwator doskonale skupia się nad
                 tym co może się zdarzyć, na pomiarach narzędziami nie podatnymi na emocje, można
                 mieć nadzieję na otrzymanie prawdziwego zapisu zdarzeń. Nawet zwykłe fizyczne
                 podstawy emocji, poczucie przyjemności i bólu, prowadzą obserwatora nieuchronnie na
                 manowce.
                 Włóż jedną rękę do miski z gorącą wodą, a drugą do miski z zimną wodą. Potem, obie
                 włóż do miski z letnią wodą. Jedna ręka będzie czuła gorąco, druga zimno.
                 Nawet same narzędzia, ich cechy fizyczne, takie jak kurczliwość i rozciągłość (które
                 można nazywać w pewnym stopniu źródłami przyjemności i bólu), powodują błąd.
                 Nie ma takiej emocji, która by nie pozostawiała śladu w umysle, a wszystkie ślady są
                 złymi śladami. Nadzieja i lęk są tylko dwiema aspektami tej samej emocji. Obie nie
                 pasują do czystości duszy. W przypadku namiętności czlowieka rzecz ma się trochę
                 inaczej, jako że są one funkcjami jego własnej woli. Potrzebują kontroli a nie stłumienia.
                 Lecz emocja jest wrażeniem znikąd. To atak na krąg.
                 Jak powiada Dhammapada :
                 " Jak źle poszytą strzechę chaty nawskroś prze-
                 nika dżdżu ulewa,
                 Podobnie myśl nieujarzmioną nawskroś prze-
                 nika napór żądzy.






                 Jak nie przenika dżdżu ulewa poszytej dobrze
                 strzechy,
                 Tak nie przenika żądza nigdy myśli stanow-
                 czej, ujarzmionej. "
                 Niechaj Uczeń praktykuje obserwację tego, co zazwyczaj wywołuje w nim emocję. Niech
                 zapisuje co postrzega, i sprawdza to przy pomocy osoby zaznajomionej z takimi
                 przeżyciami.
                 Operacje chirurgiczne i tańczące dziewczyny to owocne pola dla początkującego.
                 Czytając książki wywołujące emocje, takie, jakie się daje dzieciom, niechaj przygląda się
                 fabule z punktu przeciwstawnego autorowi. Niechaj nie rywalizuje z częściowo
                 wyzwolonym dzieckiem, które narzeka na obraz Koloseum, że "był tam mały lew, który
                 nie dostał żadnego chrześcijanina".
                 Sympatyzując zarówno z lwami jak i chrześcijanami, niechaj otworzy oczy na to, co ta
                 sympatia przysłania, że obraz ten jest wstrętnie pomyślany, wstrętnie namalowany i
                 wstrętnie pokolorowany.
                 Niechaj dalej bada tych mistrzów, w nauce i sztuce, ktorzy postrzegali umysłami
                 niesplamionymi przez emocje.
                 Niechaj nauczy się wykrywać idealizacje, krytykuje je i poprawia.
                 Niech zrozumie fałszerstwa Rafaela, Watteau, Leightona, Bouguereau; niech doceni
                 prawdomówność Johna, Rembrandta, Tycjana, O'Conora.
                 Podobne badania w literaturze i filozofii przyniosą podobne rezultaty. Lecz niech nie
                 zapomina o analizie swoich emocji, bo jeśli ich nie pokona, nie będzie w stanie osądzać
                 innych.
                 Taką analizę można przeprowadzać w rozmaity sposob. Jednym z nich jest sposób
                 materialistyczny. Na przykład, kiedy nawiedza cię nocny koszmar, wyjaśnij sobie : "Ten
                 koszmar wynika z przeciążenia mózgu".
                 Prostym sposobem podchodzenia do tego w medytacji jest mahasatipatthana, ktorą
                 można stosować w każdej chwili swojego życia dla oszacowania warości wydarzeń.
                 Szczególnie należy rozważyć ich względność.
                 Twój bolący ząb nie obchodzi nikogo poza bardzo wąskim kręgiem ludzi. Powódź w
                 Chinach znaczy dla ciebie tyle, co kolejny akapit w gazecie. Samo zniszczenie Ziemi nie
                 miało by znaczenia dla Syriusza. Trudno sobie nawet wyobrazić, by astronomowie z
                 Syriusza zauważyli takie zakłócenie.
                 Teraz, zważywszy, że Syriusz jest tylko jedną z najmniej ważnych idei w twoim umyśle,
                 zapytajmy czemu umysł ten miałby zostać poruszony przez ból zęba? Nie da się
                 przepracować tego tematu bez tautologii, gdyż jest on bardzo prosty i właśnie dlatego
                 powinno się kłaść nań nacisk. Hau ! Hau ! Hau ! Hau ! Hau !






                 W kwestiach etycznych znów staje się to żywotne, jako że większości ludzi wydaje się
                 niemożliwe rozważanie zalet pewnych uczynków bez zajmowania się wieloma sprawami
                 nie mającymi z tym związku.
                 Biblia została zniekształcona przez świetnie wyszkolonych uczonych, ponieważ musieli oni
                 wziąć pod uwagę bieżącą teologię. Najbardziej jaskrawym tego przykładem jest "Pieśń
                 Salomona", typowy przykład orientalnego erotyzmu. Lecz przyznanie jej takiego statusu
                 nie wprowadziłoby jej do kanonu, a więc wymyślono, że ma ona wartość symboliczną.
                 Próbowano wysublimować brutalność opisów, lecz nawet ich bezwstyd nie sprostał
                 zadaniu.
                 Ta forma nieuczciwości osiąga swój szczyt w oczyszczaniu klasyki. "Biblia jest Słowem
                 Bożym, napisanym przez świętych mężów, którzy byli natchnieni Duchem Świętym. Lecz
                 wytniemy te fragmenty, które nam nie odpowiadają". "Szekspir jest naszym największym
                 poetą - ale oczywiście jest okropny". "Nic nie przeeyższy liryki Shelleya, lecz musimy
                 udawać, że nie był ateistą".
                 Niektórzy tłumacze nie mogą znieść, że bezbożni Chińczycy używają słowa Szang Ti i
                 udają, że nie mieli na myśli Boga. Inni zmuszeni do przyznania, iż oznacza ono Boga,
                 tłumaczą to w ten sposób , że "Bóg nie zostawił siebie bez świadków nawet w tym
                 najbardziej bałwochwalczym z narodów. Byli oni tajemniczo zmuszani posłużyć się tym
                 słowem, nie wiedząc, co ono znaczy" Wynika to z ich emocjonalnego przeświadczenia, że
                 są lepsi od Chińczyków.
                 Najbardziej rażący tego przykład można znaleźć w historii badań nad buddyzmem.
                 Dawni uczeni po prostu nie mogli zrozumieć, ze kanon buddyjski przeczy istnieniu duszy,
                 uznaje "ja" za złudzenie spowodowane pewną właściwością chorego umysłu, nie mogli
                 zrozumieć, że cel buddystów, Nibbana, różni się wielce od ich własnego celu, Nieba,
                 pomimo doskonałej jasności języka, w jakim prowadzone były dialogi między arhatem
                 Nagaseną a Królem Melindą. Ich próby dostosowania tekstu do swoich uprzedzeń wciąż
                 będą stanowiły przykład wielkich głupstw, jakie robią mędrcy.
                 I znowu, dobrze wychowany chrześcijanin nie jest w stanie pogodzić się z tym, że Jezus
                 Chrystus jadał palcami. Zwolennik wstrzemięźliwości będzie wierzył, że wino na weselu w
                 Kanie było winem bezalkoholowym.
                 Układa się to w taki szalony sylogizm :
                 Nikt, kogo szanuję, tak nie robi.
                 Szanuję Tego-i-Tego.
                 A zatem, Ten-i-Ten tego nie zrobił.
                 Dzisiejszy moralista wpada w furię, gdy wykaże mu się fakt, że praktycznie każdy wielki
                 czlowiek w historii był ordynarnym i notorycznym immoralistą.
                 Dość tego bolesnego tematu !






                 Jak długo staramy się dopasować fakty do istniejących teorii, miast przyjąć naukową
                 postawę, która nakazuje zmieniać teorię (kiedy to konieczne) ze względu na fakty, tak
                 długo będziemy pogrążeni w błędzie.
                 Człowiek religijny gani ten otwarty umysł naukowca. "Powiedz kłamstwo i trzymaj się go"
                 - oto jego złota reguła.
                                                        ROZDZIAŁ IX
                                                               Pentakl
                 Podobnie jak Magiczny Puchar jest niebiańskim pokarmem Maga, tak też Magiczny
                 Pentakl jest jego pokarmem ziemskim.
                 Różdżka była jego ziemską mocą, Miecz zaś jego mocą ludzką.
                 Puchar jest pusty po to, by napełnić się wpływem dochodzącym z wysoka. Pentakl jest
                 płaski jak żyzne równiny Ziemi.
                 Pentakl oznacza wizerunek Wszystkiego, omne in parvo, lecz dzieje się tak dzięki
                 magicznemu przekształceniu Pentaklu. Podobnie jak nadaliśmy wartość symboliczną
                 Mieczowi poprzez siłę naszej Magii, tak też pracujemy z Pentaklem. Ten zwykły kawałek
                 chleba staje się ciałem Bożym !
                 Różdżka jest wolą człowieka, jego mądrością, jego słowem. Puchar jest jego
                 zrozumieniem, nosicielem łaski. Miecz jest jego rozsądkiem, a Pentakl jego ciałem,
                 światynią Ducha Świętego.
                 Jaka jest długość tej Świątyni ?
                 Od Północy do Południa.
                 Jaka jest szerokość tej Świątyni ?
                 Od Wschodu na Zachód ?
                 Jaka jest wysokość tej Świątyni ?
                 Od Otchłani do Otchłani.
                 Nie ma zatem niczego, co się porusza bądź nie porusza pod całym firmamentem nieba ,
                 czego nie zawierałby ten Pentakl, choć ma on tylko "osiem cali średnicy i pół cala
                 grubości"
                 Ogień nie jest w ogóle materią. Woda jest połączeniem składników. Powietrze jest prawie
                 całkiem mieszaniną składników. Ziemia zawiera je wszystkie zarówno w domieszce, jak i
                 w połączeniu.






                 Odnosi się to także do Pentaklu, symbolu Ziemi. A jako że Pentakl wykonany jest z
                 czystego wosku, nie należy zapominać, że "wszystko, co żyje, jest święte".
                 Wszelkie zjawiska są sakramentami. Każdy fakt, a nawet każdy fałsz musi wejść do
                 Pentaklu. Jest on wielkim magazynem, z którego Mag korzysta.
                 Gdy mówiliśmy o Pucharze, pokazywaliśmy jak każdemu faktowi należy nadawać
                 znaczenie, jak każdy kamień musi mieć właściwe miejsce w mozaice. Biada, jeśli jeden
                 kamień zostanie źle umieszczony ! Lecz mozaiki tej nie da się w ogóle wykonać, dobrze
                 czy źle, jeśli choć jeden kamień zostanie pominięty.
                 Kamienie te są prostymi wrażeniami lub doświadczeniami. Nie można żadnego z nich
                 zaniechać.
                 Nie odmawiaj tylko dlatego , że twój wróg podaje ci puchar z trucizną. Wypij go śmiało, a
                 wtedy on padnie martwy !
                 Jakże jednak mogę dać właściwe miejsce sztuce kambodżańskiej, jeśli nigdy nie
                 słyszałem o Kambodży ? Jakże geolog może oszacować wiek tego, co leży pod kredą,
                 jeśli nie posiada choć trochę wiedzy nie związanej z geologią, wiedzy o życiu zwierząt,
                 których resztki Kreda stanowi ?
                 Oto zatem jest wielka trudność, przed którą stoi Mag. Może nie mieć żadnych
                 doświadczeń, a choć może się filozoficznie pocieszać myślą, że Wszechświat pokrywa się
                 z doświadczeniem, które on posiada, to w początkowych latach jego życia będzie tak rósł,
                 że może go skłonić do wiary w możliwość istnienia doświadczeń wykraczających poza
                 jego własne, a w praktyce wyda mu się, że styka się z tyloma ścieżkami poznania, że
                 znajdzie się w kłopocie, którą wybrać.
                 Osioł wahał się między dwoma ostami. Jakże większym osłem jest ten, który waha się
                 między dwoma tysiącami ostów !
                 Na całe szczęście nie ma to wielkiego znaczenia. Wybór powinien jednak dotyczeć tych
                 gałęzi wiedzy, które rozważają problemy uniwersalne.
                 Powinien wybrać nie jedną gałąź, lecz wiele i to jak najbardziej różnorakiej natury.
                 Ważne jest, aby osiągał dobre wyniki w jakimś sporcie i że ten sport powinien
                 utrzymywać jego ciało w jak najlepszym zdrowiu.
                 Powinien mieć dogłębną wiedzę z literatury klasycznej, matematyki i nauki. Powinien też
                 dysponować ogólną znajomością współczesnych jezyków i wiedzieć, jak podróżować po
                 świecie łatwo i bezpiecznie.
                 Dowolnie może zgłębiać historię i geografię. Jednakże, w każdym przedmiocie najbardziej
                 interesować go winien związek z jakimś innym przedmiotem, ażeby jego Pentakl nie
                 stracił tego, co malarze nazywają "kompozycją".
                 Zauważy, że jakkolwiek może dobra być jego pamięć, to jednak na dziesięć tysięcy
                 wrażeń, jakie pobiera jego umysł, jedynie jedno jest w stanie zatrzymać przez cały dzień.
                 Doskonałość pamięci zależna jest od mądrości jej wyboru.
                 Doskonała pamięć tak wybiera i osądza, że praktycznie w niej nie pozostaje nic, co nie
                 ma jakiegoś związku z ogólnym planem umysłu.






                 Wszystkie Pentake zawierają najwyższe koncepcje kręgu i krzyża, choć niektórzy wolą
                 zastąpić krzyż punktem, Tau lub trójkątem. Vesica Piscis czasem zastępuje krąg albo też
                 krąg glifowany jest niczym wąż. Czas i przestrzeń oraz idea przyczynowości często są
                 przedstawiane. Podobnie ma się z trzema poziomami w historii filozofii , gdzie trzema
                 przedmiotami badań były kolejno Natura, Bóg i Człowiek.
                 Przedstawia się także czasem dualny charakter świadomości. Można wygrawerować samo
                 Drzewo Życia, a symbol Wielkiego Dzieła winien być dodany. Mimo to Pentakl będzie
                 niedoskonały, jeśli każda zawarta w nim idea nie zostanie zrównoważona przez
                 przeciwstawną sobie i jeśli każda para idei pozostanie bez związku z pozostałymi parami.
                 Neofita pewnie dobrze zrobi, jeśli pierwsze szkice jego Pentaklu będą duże i
                 skomplikowane, i stopniowo upraszczając je, nie przez eliminację, lecz przez połączenie,
                 jak Zoolog, który zaczyna od czterech wielkich gatunków małp i Człowieka, łącząc je
                 potem pod nazwą "naczelnych".
                 Nie mądrze jest upraszczać zbyt szybko, jako ze najwyższy hieroglif musi być
                 nieskończony. Najwyższe rozwiązanie nie zostaje dokonane, a jego symbolu nie wolno
                 przedstawiać.
                 Gdyby ktoś dotarł do Szefa A . . A i poprosił go o rozmowę na jakiś temat, jest to prawie
                 niemożliwe, że przytaknąłby ciszą, czy też wyraził swoje niezadowolenie, jako że Tao Teh
                 King powiada, że Tao nie da się wyrazić ani ciszą , ani mową.
                 W początkowym zadaniu zbierania materiałów, idea "ja" nie posiada zbyt wielkiego
                 znaczenia. Wszelkie wrażenia stanowią fazy "nie-ja", a "ja" jest tylko ich zbiornikiem. W
                 istocie, dobrze uporządkowany umysł nie wątpi, że wrażenia są realne, a umysł nie jest
                 tabula rasa jedynie z powodu "tendencji" czy "wrodzonych idei", które zakłócają czytelny
                 odbiór pewnych idei kosztem innych.
                 "Tendencje" te należy zwalczać : niemiłe fakty należy wciąż powtarzać, póki "ja" nie
                 zobojętnieje na naturę swego pożywienia.
                 "Jak diament zapali się czerwienią na widok róży, a zielenią na widok jej listka, tak ty
                 powinieneś trzymać się zdala od Wrażeń"
                 To wielkie zadanie oddzielenia siebie od wrażeń jest jednym z wielu znaczeń aforyzmu
                 "solve", odnoszącego się do "coagula" zachodzącego w samadhi. Pentakl ten zatem
                 reprezentuje wszystko, czym jesteśmy, cały nasz potencjał.
                 W Dhammapadzie czytamy :
                 " Z umysłu pochodzi wszelki zamysł, umysł najważ-
                 niejszy, umysł jest wszystko, -
                 Więc kiedy ten, czyj umysł skalany, cokolwiek
                 mówi albo czyni,
                 To idzie zaraz za nim ból, jak koło wozu w ślad
                 za koniem.
                 Z umysłu pochodzi wszelki zamysł, umysł najważ-






                 niejszy, umysł jest wszystko, -
                 Więc kiedy człowiek umysłem czysty cokolwiek
                 mówi albo czyni,
                 To idzie zaraz za nim radość, jak nieodstępny
                 idzie cień. "
                 Pentakl ma zatem sens tożsamy z karmą lub kammą Maga.
                 Karma człowieka jest jego zapisem. Bilans nie został sporządzony i nie wie on, czym ona
                 jest. Nie wie nawet całkiem, jaki ma spłacać dług lub co mu się należy. Nie zna nawet
                 daty płatności.
                 Biznesmen tak postępujący znalazł by się w niezłych tarapatach i tak się dzieje w istocie,
                 że czlowiek znajduje się w nielada tarapatach. Podczas gdy pracuje nad jakimiś
                 nieważnymi szczegółami, czyha na niego jakaś wielka siła.
                 Wiele z rejestrów w "zapisie" jest dla zwykłego człowieka nieczytelne. Metoda ich
                 odczytywania jest podana jako istotna instrukcja A . . A, zwana "Thisharb", Liber CMXIII.
                 Załóżmy teraz, że karma jest wszystkim, co człowiek posiada i czym jest. Jego
                 najwyższym celem jest całkowite się tego pozbycie - kiedy dochodzi do poddania siebie
                 Ukochanemu. Lecz na początku Mag wcale nie jest sobą, jest jedynie stosem odpadów, z
                 którego jego Jaźń ma zostać zbudowana. Magiczne narzędzia należy wykonać, zanim
                 zostaną zniszczone.
                 Tą ideę karmy myliło wielu, którzy powinni wiedzieć lepiej, (w tym i Budda), z ideami
                 poetyckiej sprawiedliwości i zapłaty.
                 Istnieje opowieść o jednym z Arhatów Buddy, który będąc ślepy, w wędrówkach swych
                 nieświadomie zabił wiele owadów. (Buddyści uznają zniszczenie życia za największą
                 zbrodnię.) Jego brat dowiedział się o tym, a Budda uraczył ich przypowieścią jak to w
                 poprzednim wcieleniu złośliwie pozbawił kobietę wzroku. Jest to jedynie bajka, straszydło
                 na dzieci i przypuszczalnie najgorszy sposób wpływania na młodych, jaki dostarczyła
                 głupota ludzka.
                 Karma nie działa w ten sposób w ogóle.
                 W każdym przypadku moralitety winny być drobiazgowo tworzone, gdyż mogą stać się
                 niebezpieczne dla samych ich twórców.
                 Pamiętacie Namiętność i Cierpliwość u Bunyana : nieuważna Namiętność bawiła się
                 zabawkami i je zniszczyła, dobra mała Cierpliwość odłożyła je na bok. Bunyan zapomniał
                 powiedzieć, że zanim Namiętność zniszczyła wszystkie swoje zabawki, zdążyła już z nich
                 wyrosnać.
                 Karma nie płaci pięknym za nadobne. Oko za oko jest formą okrutnej sprawiedliwości, a
                 idea sprawiedliwości w naszym ludzkim znaczeniu jest całkiem obca budowie
                 Wszechświata.






                 Karma jest Prawem Przyczyny i Skutku. Nie ma proporcji w jej działaniach. Kiedy zdarzy
                 się jakiś przypadek, nie można przewidzieć co sie dalej wydarzy, a Wszechświat jest
                 zdumiewającym przypadkiem.
                 Wychodzimy na herbatę tysiąc razy i nic się nie dzieje, a za tysiąc pierwszym razem
                 spotykamy kogoś, kto całkowicie zmienia nasze życie.
                 Istnieje jakiś sens w tym, że każde wrażenie w naszym umyśle jest skutkiem działania sił
                 z przeszłości. Żadne zdarzenie nie jest tak błahe, by nie wpłynąć na czyjąś dyspozycję.
                 Lecz ma się to nijak do tej surowej zapłaty. Można zabić sto tysięcy gnid, co uczynił
                 Frater P. u stóp Lodowca Baltoro. Głupio byłoby przypuszczać, co zwykli czynić
                 Teozofowie, że czyn ten sprawia, że zostanie się sto tysięcy razy zabitym przez wszę.
                 Ten zapis karmy różni się od zapisu gotówkowego i ze względu na rozmiar jest od niego
                 znacznie mniejszy.
                 Gdy najemy się za dużo łososia, dostaniemy niestrawności, a w nocy będziemy mieć
                 koszmary. Głupio jest przypuszczać, ze nadejdzie czas, gdy łosoś nas zje.
                 Z drugiej zaś strony karci się nas za uczynki, które nie są wcale przewinieniami. Nawet
                 nasze cnoty zmuszają naturę do rewanżu.
                 Karma rośnie na dostarczanym pokarmie : i jeśli karma ma właściwie wyrosnąć,
                 potrzebuje odpowiedniej diety.
                 Uczynki większości osób wzajemnie się wykluczają. Wysiłek natychmiast równoważony
                 jest lenistwem. Eros ustępuje miejsca Anterosowi.
                 Mniej niż jeden człowiek na tysiąc może naprawdę uciec od pospolitości życia
                 zwierzęcego.
                 Narodziny są cierpieniem;
                 Życie jest cierpieniem;
                 Cierpieniem jest starość, choroba i śmierć;
                 Lecz odrodzenie się jest największym nieszczęściem.
                 "Oh, co za nieszczęście ! Odradzać się nieustannie !" - mawiał Budda.
                 Człowiek z dnia na dzień porusza się , mając w głowie trochę tego a trochę tamtego,
                 trochę myśli dobrych i trochę myśli złych; nic tak naprawdę nie zachodzi. Ciało i umysł
                 się zmieniają. Lecz jakie znaczenie ma każda z tych zmian ?
                 Ilu z nas może spojrzeć w przeszłość i powiedzieć, że uczyniło postęp w jakimś kierunku
                 ? I u jak wielu zmiana ta dokonuje się przy udziale inteligencji i świadomej woli !
                 Końcowa waga naszych początkowych stanów, z którymi się urodziliśmy, znaczy więcej
                 niż nasze starania. Nieświadome siły mają znacznie większą moc nad nami, aniżeli te, o
                 których mieliśmy jakąś wiedzę. Taka jest solidność naszego Pentaklu, karma naszej
                 ziemskości, która kręci nami koło osi tysiąc mil na godzinę. A tysiącem jest Aleph, duża
                 litera Aleph, mikrokosmos błądzącego powietrza, głupiec z tarotu, bezcelowość i fatalizm
                 rzeczy !






                 Bardzo trudno jest zatem przyzdobić ten Pentakl.
                 Możemy na nim wyryć litery sztyletem, ale trudu z tym będzie niemało, jak z budową
                 statuy Ozymandiasa, Króla Królów, pośrodku niekończącej się pustyni.
                 Kreślimy rysunek na lodzie, a już nad ranem jest zamazany przez ślady innych łyżwiarzy.
                 Rysunek ten jest jedynie bazgrołem na lodzie, ktory ostanie się, gdy słońce go nie
                 rozpuści. W istocie, Mag może popaść w desperację, wykonując Pentakl ! Jest on
                 narzędziem wstąpienia z góry Awernu i ucieczki do wyższego powietrza.
                 Ażeby to uczynić, konieczne jest zrozumieć nasze tendencje i pragnąć rozwoju jednych, a
                 zniszczenia drugich. I choć wszystkie składniki w Pentaklu muszą być ostatecznie
                 zniszczone, jednakże niektóre z nich pozwolą nam osiągnąć pozycję, z ktorej zniszczenie
                 to będzie możliwe. Nie ma takiego składnika, ktorego nie można by wykorzystać.
                 A więc - uwaga ! Wybierajcie ! Wybierajcie ! Wybierajcie !
                 Pentakl ten jest nieskończonym magazynem. Zawsze są w nim rzeczy, które
                 potrzebujemy. Możemy czasem do niego wejrzeć i zobaczyć, że jak są one zakurzone,
                 odpędzając ćmy, lecz zazwyczaj jesteśmy zajęci ich dalszą nadprodukcją. Pamiętaj, że
                 podróżując z Ziemi do Nieba, lepiej nie brać ze sobą zbyt ciężkiego bagażu. Nic, co nie
                 jest niezbędną częścią maszyny, nie powinno wejść w jego skład.
                 Otóż, choć Pentakl ten jest stworzony z kłamstw, niektóre z nich wydają się bardziej
                 fałszywe niż inne.
                 Cały Wszechświat jest złudzeniem, lecz jest to złudzenie, którego trudno się pozbyć. Jest
                 to prawda w porównaniu z większością rzeczy. Lecz spośród każdej setki wrażeń
                 dziewięćdziesiąt dziewięć jest fałszywe nawet w stosunku do rzeczy na ich własnym
                 poziomie.
                 Różnice te winny być głęboko wyryte Świętym Sztyletem na płaszczyźnie Pentaklu.
                 Pozostało już tylko jedno z Narzędzi do omówienia. Jest nim Lampa.
                                                         ROZDZIAŁ X
                                                                 Lampa
                 W Liber A. vel Armorum, oficjalnej instrukcji A . . A, mowa jest o przygotowaniu broni
                 magicznych, że każda symboliczna reprezentacja Wszechświata ma uzyskać
                 potwierdzenie Zwierzchnika Maga. Nie odnosi się to do Lampy. Powiedziane jest :
                 "Magiczna Lampa, ktora płonie bez knota i oleju, karmiona jest Aethyrem. Należy ją
                 wykonać w tajemnicy i w odosobnieniu, nie pytając się o radę czy zgodę swego Adepti
                 Minori".
                 Lampa ta jest światłem czystej duszy. Nie potrzebuje opału. Jest Płonącym Krzakiem,
                 którego ujrzał Mojżesz, wyobrażeniem Najwyższego.






                 Lampa zwisa nad Ołtarzem, nic jej od spodu nie podpiera. Jej światło oświetla całą
                 Świątynię, nie zostawiając po sobie żadnych cieni, żadnych odbić. Nie można jej dotknąć,
                 nie można jej zgasić ani w żaden sposób zmienić, ponieważ nie należy do rzeczy
                 skomplikowanych, posiadających wymiar, zmiennnych i dających się zmieniać.
                 Gdy wzrok Maga spoczywa na Lampie, nic poza nią nie istnieje.
                 Narzędzia leżą bezczynnie na Ołtarzu, a Światło samo płonie wieczyście.
                 Nie ma już Boskiej Woli, którą była Różdżka, jako że ścieżka stała się jednym z Celem.
                 Nie ma już Boskiego Zrozumienia, którym był Puchar, jako że podmiot i Przedmiot
                 inteligencji są jednym.
                 Nie ma już Boskiego Rozsądku, którym był Miecz, jako że to, co skomplikowane
                 rozpuściło się w Pojedynczym.
                 Nie ma już Boskiej Substancji, którą był Pentakl, jako że wielu stało się Jednym.
                 Święta Lampa płonie tajemnie, wieczysta, nieograniczona, niewymierna, bez przyczyny i
                 skutku. Światło to jest bez ilości i jakości, nieuwarunkowane i wiekuiste.
                 Nikt nie może doradzać ani zatwierdzać, jako że Lampy tej nie wykonuje się rękoma,
                 istnieje ona sama odwiecznie, nie ma składników ani osoby, była zanim było "Jestem".
                 Niewielu może na nią patrzeć, a więc zawsze jest. Nie ma dla niej ani tu, ani tam, ani
                 potem, ani teraz. Wszystkie części mowy zostają zniesione poza jednym rzeczownikiem.
                 Nie znajdziecie go jednak ani w ludzkiej mowie, ani w Boskiej. Jest to Ostatnie Słowo,
                 umierająca muzyka, której siedmiorakim echem jest I A O i A U M. Bez tego światła Mag
                 nie może w ogóle pracować, a jednak niewielu Magów o nim wie, a jeszcze mniej
                 dostrzegło jego blask !
                 Świątynia i wszystko, co się w niej znajduje musi być niszczone wciąż na nowo, zanim
                 stanie się godne otrzymać to Światło. Z tego punktu widzenia wydaje się, że jedyną radą,
                 jaką mistrz może dać swemu uczniowi, jest zniszczenie Świątyni.
                 Cokolwiek masz i czymkolwiek jesteś, są to zasłony przed tym Światłem.
                 A więc wszelka rada jest czczą gadaniną. Żaden mistrz nie jest tak wielki, by dokładnie
                 znać cały charakter ucznia. To, co pomogło mu w przeszłości, może mu zaszkodzić w
                 przyszłości.
                 Lecz skoro jego funkcją jest służenie uczniowi, może tego dokonać w bardzo prosty
                 sposób. Ponieważ wszystkie myśli są zasłonami tego Światła, może doradzić zniszczenie
                 wszystkich myśli, a zanim to nastąpi, nauczać takich praktyk, które prowadzą do takiego
                 zniszczenia.
                 Praktyki te na całe szczęście zostały zebrane i udostępnione w przejrzystym języku przez
                 zakon A . . A.
                 W instrukcjach tych naucza się względności i ograniczeń każdej z praktyk, a pomija
                 wszelkie dogmatyczne interpretacje. Każda praktyka jest sama w sobie demonem,
                 którego należy zniszczyć. Lecz zanim się go zniszczy, trzeba go wywołać.
                 Hańba temu Mistrzowi, który unika którejś z tych praktyk, bez względu na to, jak bardzo
                 wstrętna i bezużyteczna wydaje mu się ona ! Dopiero szczegółowa o niej wiedza, którą






                 może przynieść samo doświadczenie, może pomóc uczniowi. Jakkolwiek nudny
                 wydawałby się ten wysiłek, należy go podjąć. Gdyby można było żałować czegoś w życiu,
                 byłyby to godziny spędzone na owocnych praktykach, które by można było wykorzystać
                 lepiej na praktyki jałowe. Mistrz pielęgnując swój ogród stara się nie wyróżniać kwiatu,
                 który będzie jego następcą. I nie jest powiedziane, że wykorzystywałby inne rzeczy,
                 aniżeli te, które wykorzystywał dotychczas. Możliwe jest bowiem, że gdyby nie miał
                 kwasu, noża, ognia czy olejku, mógłby przegapić kwiat, który miał być po nim Mistrzem !
                                                        ROZDZIAŁ XI
                                                                Korona
                 Korona Maga reprezentuje koniec jego dzieła. Jest obręczą z czystego złota, na której
                 przodzie znajdują się trzy pentagramy, a z tyłu której znajduje się heksagram. Środkowy
                 pentagram zawiera diament lub wielki opal. Pozostałe trzy symbole zawierają Tau.
                 Koronę splata złoty wąż Ureuz, z wyprostowaną głową i rozpostartym kapturem. Pod
                 Koroną znajduje się szkarłatny biret, który spada aż do ramion.
                 Zamiast niej nosi się czasem Ateph, Koronę Thotha, jako że Thoth jest Bogiem Prawdy,
                 Mądrości i Nauczycielem Magii. Korona Ateph ma dwa rogi baranie, ujawniające energię,
                 panowanie, moc niszczącą przeciwności, oznakę początku. Między tymi rogami znajduje
                 się dysk słońca. Z niego wschodzi Lotos, wznoszący się na bliźniaczych piórach prawdy.
                 Trzy inne dyski Słońca wznoszą się - jeden na kielichu Lotosu, dwa pozostałe na
                 skręconych piórach.
                 Istnieje jeszcze inna Korona, Korona Amona, od nazwy z której Hebrajczycy zapożyczyli
                 swe święte słowo "Amen". Korona ta po prostu składa się z piór prawdy. Nie będziemy
                 dalej wnikać w jej symbolikę, albowiem jest ona zbliżona do symboliki Korony opisanej
                 na samym początku.
                 Szkarłatna czapka oznacza zatajenie, symbolizując także zalew chwały spadającej na
                 Maga z góry. Jest z aksamitu za względu na delikatność boskiego pocałunku. Szkarłat
                 oznacza samą krew Boga, którego jest życiem. Złota przewiązka jest symbolem
                 wiecznego koła doskonalości. Trzy pentagramy symbolizują Ojca, Syna i Ducha Świętego,
                 podczas gdy heksagram reprezentuje samego Maga. Zazwyczaj pentagramy reprezentują
                 mikrokosmos, heksagramy zaś makrokosmos, lecz w tym przypadku odwrócenie tej
                 zasady jest sensowne, ponieważ w tej Koronie Doskonałości to, co jest niżej, staje się
                 tym, co jest wyżej, a to, co jest wyżej, staje się tym, co jest niżej. Jeśli nosi się diament,
                 jest tak ze względu na Światło, które jest przed wszystkimi manifestacjami w formie. Gdy
                 nosi się opal, dzieje się tak dla uczczenia szczytnego planu Wszystkiego, dla objęcia i
                 rozwinięcia wieczystej błogości, zamanifestowania się jako Wielu, którzy mogą stać się
                 Nieobjawionym Jednym. Lecz jest to przedmiot zbyt wielki na tak skromny esej.
                 Wąż spowijający Koronę posiada wiele znaczeń lub też jedno znaczenie, które ma wiele
                 odnośników. Jest symbolem królewskości i inicjacji, jako że namaszczony Mag jest
                 Królem i Kapłanem.
                 Reprezentuje także Hadit, którego słowa można jedynie tu przytoczyć : " Jam jest
                 tajemnym wężem gotowym do skoku; w moich zwojach wyraża się radość. Kiedy






                 podniosę swoją głowę, Ja i Nuit jesteśmy jednym. Kiedy zwieszę swoją głowę i strzelę
                 jadem, na Ziemi zapanuje uniesienie i stanę się z nią jednym".
                 Wąż jest również wężem Kundalini, samą magiczną mocą, manifestującym się aspektem
                 Boskości Maga, którego nieprzejawiony aspekt znajduje się w pokoju i ciszy, gdzie nie ma
                 symboli.
                 System hinduski opisuje Wielkie Dzieło jako rozwijanie się węża zwiniętego w dole
                 kręgosłupa, który rozwija się ku głowie , by tam zjednoczyć się z Panem Wszystkiego.
                 Wąż jest również tym, który truje, jest siłą, która niszczy Wszechświat przejawiony. Jest
                 także szmaragdowym wężem otaczającym Wszechświat. Dokładne studia na ten temat
                 znajdują się w Liber LXV. W kapturze tego węża znajduje się sześć klejnotów, trzy po
                 każdej ze stron, Rubin, Szmaragd i Szafir, trzy święte elementy rozmieszczone
                 równomiernie po obu jago stronach.
                                                       ROZDZIAŁ XII
                                                                  Szata
                 Szata Maga może różnić się ze względu na jego stopień i naturę jego dzieła.
                 Istnieją dwie główne szaty, biała i czarna. Z tych dwóch czarna jest ważniejsza, jako że
                 biała nie posiada kaptura. Szaty te mogą różnić się przez dodanie rozmaitych symboli,
                 lecz w każdym wypadku kształtem ich jest Tau.
                 Ogólna przyswojona przez nas symbolika prowadzi nas do opisu Szaty, na którą niewielu
                 z nas mogłoby sobie pozwolić. Szata ta zrobiona jest z drogiego jedwabiu koloru
                 głębokiego błękitu, błękitu nocnego nieba. Jest wyszywana złotymi gwiazdami, różami i
                 liliami. Wokół brzegu, u wylotu jej poły, znajduje się wielki wąż, podczas gdy z przodu,
                 od szyi ku brzegowi spada Strzała opisana w Wizji Piątego Aethyru. Szata ta podszywana
                 jest purpurowym aksamitem, na którym wyszyty jest zielony wąż skręcony od szyi ku
                 brzegowi. Jej symbolizm odnosi się do wysokich misteriów, które muszą być studiowane
                 w Liber CCXX i Liber CDXVIII. Mając już za sobą szczegółowe omówienie Szat,
                 powiedzmy o niej w ogóle.
                 Szata jest tym, co ukrywa i chroni Maga przed żywiołami. Jest ciszą i tajemnicą, nad
                 którymi pracuje, ukrywając się w okultystycznym życiu Magii i Medytacji. Jest
                 "oddaleniem się na pustynię", które odnajdujemy w życiu wszystkich wielkich ludzi. Jest
                 także wycofaniem się z życia jako takiego.
                 W innym znaczeniu jest ona "Aurą" Maga, niewidzialnym jajem lub pochwą, która go
                 otacza. "Aura" ta musi być lśniąca, elastyczna, nieprzenikliwa, nawet przez światło, tj.
                 przez jakąkolwiek cząstkę światła, która pochodzi z zewnątrz.
                 Jedyne światło Maga pochodzi z Lampy zwisającej nad jego głową, kiedy stoi pośrodku
                 Kręgu, a Szata odkrwająca szyję nie przeszkadza światłu Lampy. Odkryta także bardzo
                 szeroko u dołu, pozwala światłu przejść i oświecić Maga, aby mógł siedzieć w
                 ciemnościach i cieniu śmierci.






                                                      ROZDZIAŁ XIII
                                                                 Księga
                 Księga Zaklęć i Czarów jest Zapisem każdej myśli, słowa i uczynku Maga, jako że
                 wszystko, co czyni, jest podporządkowane jakiemuś celowi. Tak samo się dzieje, gdy
                 składamy przysięgę, by coś osiągnąć.
                 Otóż, Księga ta musi być świętą Księgą, a nie brudnopisem, gdzie mażesz bazgrać to, co
                 ci przychodzi do głowy. Napisane jest w Liber VII, v, 23 : "Każdy oddech, każde słowo,
                 każda myśl, każdy uczynek jest aktem miłości z Nim. Niechaj to poświęcenie będzie
                 potężnym zaklęciem wypędzającym demony z Pięciu".
                 Księga ta musi być zatem spisywana. Na samym początku Mag musi wykonać praktykę
                 opisaną w Liber CMXIII, ażeby zrozumieć dokładnie kim jest i dokąd ma zmierzać jego
                 rozwój. Tyle o pierwszej stronie Księgi.
                 Niechaj przestrzega, by nie zapisywać rzeczy nieharmonijnych i nieprawdziwych. Nie
                 może także zaprzestać pisania, jako że jest to Księga Magiczna. Jeśli porzucisz nawet na
                 godzinę cel swojego życia, odnajdziesz wiele bezsensownych bazgrołów na białym
                 papierze i nie da się ich wymazać. W takim razie, gdy będziesz chciał mocą tej Księgi
                 zakląć demona, zadrwi z ciebie. Wobec wszystkich wytknie te głupstwa tak, jakby były
                 jego, a nie twoje. Daremnie próbował będziesz następnych zaklęć. Poprzez swą głupotę
                 zerwałeś łańcuch, który by go związał.
                 Nawet kaligrafia księgi musi być dokładna, przejrzysta i piękna. W obłokach kadzideł
                 trudno jest odczytać zaklęcia. Gdy po omacku będziesz się wpatrywał w dym, demon
                 zniknie i będziesz musiał napisać to okropne słowo "upadek".
                 W istocie nie ma jednak takiej strony Księgi, w której by nie było tego słowa. Lecz jeśli
                 zaraz podejmie się nową afirmację, nie wszystko jeszcze stracone. I tak jak słowo
                 "upadek" może się czasem pojawiać, nie należy używać słowa "sukces", bo jest nim sam
                 koniec, po którym następuje tylko kropka.
                 Ta kropka może nigdy nie zostać napisana, jako że pisanie Księgi jest czynem
                 wieczystym i nie ma sposobu zamknięcia zapisu, zanim nie osiągnie się celu. Niechaj
                 każda strona Księgi zawiera pieśń - bo jest to Księga inkantacji !
                                                       ROZDZIAŁ XIV
                                                              Dzwonek
                 Najlepiej, gdy magiczny dzwonek przywiązany jest do łańcucha. W niektórych systemach
                 Magii nosi się wiele dzwonków przyszytych do krańca szaty, co jest wyrazem






                 symbolicznym tego, że każdy ruch Maga winien nieść ze sobą muzykę. Lecz Dzwonek, o
                 którym będzie mowa, jest bardziej istotnym instrumentem. Ten Dzwonek wzywa i
                 ostrzega. Jest on również tym Dzwonkiem, który dzwoni podczas podniesienia Hostii.
                 Jest zatem "Astralnym Dzwonkiem " Maga.
                 Dzwonek, o którym mówimy, jest dyskiem o średnicy dwóch cali, o niewyraźnym
                 kształcie całkiem podobnym do cymbałów. Otwór pośrodku umożliwia przejście krótkiego
                 skórzanego paska, poprzez który można przywiązać Dzwonek do łańcucha. Na drugim
                 końcu łańcucha znajduje się pałka, którą w Tybecie wykonuje się zazwyczaj z ludzkiej
                 kości.
                 Sam Dzwonek wykonany jest z electrum magicum, stopu z "siedmiu metali" dokonanego
                 w szczególny sposób. Najpierw złoto miesza się ze srebrem podczas korzystnego aspektu
                 Słońca i Księżyca. Potem dodaje się cyny, gdy Jowisz jest w korzystnym położeniu. Ołów
                 dodaje się, gdy w położeniu takim jest Saturn. To samo dotyczy rtęci, miedzi i żelaza,
                 gdy kolejno Merkury , Wenus i Mars przyjmują dobrą pozycję.
                 Dźwięk tego Dzwonka jest nieopisanie władczy, doniosły i majestatyczny. Bez
                 najmniejszego fałszu, pojedyncze tony brzmią coraz ciszej i ciszej, aż zapadają się w
                 ciszy. Na dźwięk tego Dzwonka Wszechświat ustaje na niepodzielną chwilę czasu i jest
                 obecny w Woli Maga. Niechaj nie zakłóca dźwięku tego Dzwonka. Niechaj będzie tak jak
                 jest napisane w Liber VII, v, 31 : "Jest dostojność ciszy. Nie ma już głosu ".
                 Tak jak Magczna Księga była zapisem przeszłości, tak też Magiczny Dzwonek jest
                 proroctwem przyszłości. Raz ujawniony, jego dźwięk będzie się ciągle powtarzał, coraz
                 mniej zakłócając nieskończoną ciszę aż po kres.
                                                        ROZDZIAŁ XV
                                                                 Lamen
                 Napierśnik, czyli Lamen Maga, jest wielce wyszukanym i doniosłym symbolem. W
                 systemie żydowskim starszy kapłan miał nosić napierśnik z dwunastu kamieni dla
                 upamiętnienia dwunastu plemion Izraela.
                 Współczesny Lamen jest jednak zwykłym napierśnikiem (noszonym na sercu), który
                 symbolizuje Tifereth, a zatem winien stanowić harmonię wszystkich innych symboli w
                 jednym. Łączy się on ze względu na swój kształt z Kręgiem i Pentaklem.
                 Lamen ducha, którego pragnie się wywołać, jest umieszczany zarówno w trójkącie, jak i
                 na piersi. Lecz w tym przypadku, skoro nie chcemy wywołać niczego częściowego, lecz
                 całość, powinien to być pojedynczy symbol, który łączy oba. Wielkie Dzieło będzie zatem
                 tworzyć podmiot wzoru.
                 Mag umieszcza w Lamenie tajemne klucze do jswojej mocy.






                 Pentakl jest po prostu materiałem, na którym się działa, zbierając i równoważąc cząstki
                 machiny dla nas przeznaczonej, lecz jeszcze nie wprawionej w ruch. W Lamenie siły te
                 już działają.
                 W systemie Abramelina Lamen jest napierśnikiem ze srebra, na którym Święty Anioł
                 Stróż pisze rosą. Jest to inny sposób wyrażania tego samego, jako że to On ujawnia
                 tajemnice tej mocy , która powinna być tu wyrażona. Św. Paweł wyraża to samo
                 powiadając, że napierśnik jest wiarą, która może oprzeć się płomiennym żądłom grzechu.
                 Ta "wiara" nie jest ślepą wiarą w siebie i łatwowiernością. Jest taką wiarą w siebie, która
                 przychodzi, gdy się o sobie zapomina.
                 To "Wiedza i Rozmowa ze Świętym Aniołem Stróżem" udziela tej wiary. Dostąpienie tej
                 Wiedzy i Rozmowy jest jedynym zadaniem tego, kto chce zwać się Adeptem. Absolutna
                 metoda osiągnięcia tego podana jest w Ósmym Aethyrze (Liber CDXVIII, Equinox V).
                                                       ROZDZIAŁ XVI
                         Magiczny Ogień ; uwagi o Kadzielnicy,
                                      Węglu Drzewnym i Kadzidle
                 W Magiczny Ogień wrzucaq się wszystko. Symbolizuje on końcowe spalenie wszystkich
                 rzeczy w Siwadarśanie. Jest absolutnym zniszczeniem zarówno Maga, jak i
                 Wszechświata.
                 Kadzielnica stoi na ołtarzyku. "Mój ołtarz jest z otwartego mosiądzu. Spalcie na nim
                 srebro i złoto". Ołtarz znajduje się na Wschodzie, symbolizując Nadzieję i Unicestwienie.
                 Mosiądz ten zawiera metale Jowisza i Wenus zlane w homogeniczny stop. Symbolizuje
                 zatem miłość boską i jest "otwartym dziełem mosiężnym", ponieważ miłość ta nie jest
                 ograniczona do jakiegoś kierunku czy też zakresu; jest uniwersalna.
                 Na ołtarzu stoi Kadzielnica właściwa. Posiada trzy nogi symbolizujące ogień. Jej kielich
                 ma kształt półkuli. Przykryty jest płytą pełną dziurek. Kadzielnica jest ze srebra lub złota,
                 ponieważ są to metale doskonałe. W tej właśnie doskonałości spala się to, co
                 niedoskonałe. Węgiel drzewny jest ostatnim pierwiastkiem zmiennym : całkowicie czarny,
                 ponieważ przyswaja całe światło; jest to najlżejszy spośród pierwiastków, które
                 występują w trwałym stanie w naturze; istotny składnik każdej znanej formy życia.
                 Raczy się go saletrą, której potas posiada fioletowy płomień Jowisza, ojca wszystkiego, a
                 której azot jest bezwładnym składnikiem, jaki we właściwym połączeniu staje się
                 składnikiem wszystkich znanych ciał wybuchowych; i tlenem, pokarmem ognia. Ogień
                 rozpala Mag. Ten płomień zniszczenia roznieca się jego słowem i wolą.
                 Do Ognia wrzuca się Kadzidło, symbol modlącego się, wyobrażenie jego aspiracji. Ze
                 względu na niedoskonałość tego wyobrażenia otrzymujemy więcej dymu aniżeli
                 doskonałego spalenia. Lecz nie możemy stosować materiałów wybuchowych zamiast
                 kadzidła, bo mijałoby się to z prawdą. Nasza modlitwa jest symbolem tego, co niższe,
                 które aspiruje do tego, co wyższe. Nie posiada ono przejrzystej wizji wyższego, nie
                 rozumie, czego pragnie wyższe. I chociaż jego zapach byłby przyjemny, zawsze będzie
                 duszący.






                 W dymie tym powstają iluzje. Szukamy światła, a widzimy jak Świątynia ciemnieje! W
                 ciemnościach tego dymu wydają się pojawiać różne kształty, możemy nawet słyszeć
                 skowyt bestii. Im gęstszy jest dym, tym ciemniejszy rozwija się Wszechświat. Brakuje
                 nam tchu i drżymy widząc, jakie nieczyste i niesubstancjalne rzeczy wywołaliśmy !
                 Nie możemy tego dokonać bez Kadzidła ! Jeśli nasza aspiracja nie przyjmie jakiejś formy,
                 nie może wpłynąć na formę. Jest to także tajemnica reinkarnacji.
                 Kadzidło to opiera się na gumie olibanum, ofierze ludzkiej woli serca. Pół olibanum
                 miesza się ze styraksem, ziemskimi pragnieniami, ciemnymi, słodkimi i lgnącymi; drugą
                 połowę zaś z aloesem, symbolizującym Strzelca, strzałę, a więc i samą aspirację. Jest to
                 strzała, która przeszywa tęczę. Strzała jest "Umiarkowaniem" w tarocie, jest życiem
                 zrównoważonym i bezpośrednim, które umożliwia nam naszą pracę. A więc to życie musi
                 zostać poświęcone !
                 Podczas tego spalania pojawiają się w naszej wyobraźni przerażające i nęcące fantazmy,
                 które tłoczą się na "Planie Astralnym". Dym reprezentuje "Plan Astralny", który się
                 znajduje między materialnym i duchowym. Należy teraz poświęcić trochę uwagi temu
                 "planowi", o którym napisano niesamowitą ilość bzdur.
                 Kiedy człowiek zamknie oczy i stara się patrzeć, najpierw nic nie dostrzega poza
                 ciemnością. Gdy kontynuuje wpatrywanie się w mrok, stopniowo otwiera się nowa para
                 oczu.
                 Niektórzy sądzą, że są to "oczy wyobraźni". Bardziej doświadczeni wiedzą jednak, że
                 naprawdę przedstawiają one rzeczy widziane, choć same w sobie są one całkowicie
                 fałszywe.
                 Na początku patrzący widzi tylko szary mrok. W następnych doświadczeniach mogą się
                 pojawić jakieś postaci, z którymi może rozmawiać i które mogą przewodzić mu w
                 podróży. "Plan" ten jest równie wielki i zróżnicowany jak materialny Wszechświat, nie da
                 się go opisać skutecznie. Musimy więc odesłać czytelnika do Liber O i do Equinox II,
                 strony 295-334.
                 "Plan Astralny" opisany został przez Homera w Odysei. Mamy tu Polifemusa i
                 Lestrygonów, Kalypso i Syreny. Pojawiają się też rzeczy, które można sobie wyobrazić
                 jako "duchy" zmarłych. Jeśli uczeń przyjmie to wszystko za prawdę, musi je czcić, jako
                 że każda prawda domaga się czci. Gdy tak się stanie, jest zgubiony. Fantom przejmie
                 nad nim władzę, opęta go.
                 Tak długo, jak tylko bada się ideę, jest się od niej wolnym. Nie ma nic szkodliwego w
                 eksperymentowaniu z opium lub żywieniu się orzechami, lecz kiedy tylko przestanie się
                 badać, wpada się w tarapaty. Wszyscy jemy zbyt dużo, ponieważ ludzie noszący liberię i
                 służalczy, pięć razy dziennie sięgają gorączkowo do sześciomiesięcznych zapasów i
                 łatwiej jest im obżerać się i mieć z tym spokój, aniżeli zastanawiać się, czy są głodni.
                 Kiedy sam sobie gotujesz, wkrótce dowiesz się, ile jedzenia potrzebujesz, a wtedy
                 zdrowie powraca. Jeśli jednak popadniesz w inną skrajność i będziesz myślał tylko o
                 diecie, wtedy na pewno popadniesz w rodzaj melancholii, w której będziesz myślał, że
                 cały świat sprzysiągł się, by cię zatruć. Profesor Schweinhund wykazał, że wołowina
                 powoduje podagrę ; profesor Naschtikoff udowodnił, że mleko powoduje suchoty. Sir
                 Ruffon Wratts mówi , że starzenie jest wywoływane przez jedzenie kabaczków. Krok po
                 kroku dochodzicie do stanu, którym chełpi się Mr. Hereward Carrington : waszym
                 jedynym pokarmem jest czekolada, którą jecie bez przerwy, nawet w swoich snach. Lecz
                 gdy tylko tak się stanie, budzi was koszmarna prawda przedstawiona przez Gutebocka Q.
                 Hosenscheissera, Fourth Avenue, Grand Rapids, że czekolada jest przyczyną






                 zatwardzenia, a zatwardzenie przyczyną raka, co nawet wielbłąda wprawiłoby w
                 konwulsje.
                 Podobne szaleństwo dotyka nawet prawdziwych naukowców. Miecznikow badał choroby
                 grubej kiszki, aż nic poza nimi nie widział i doszedł do tego, że zaproponował wycięcie
                 każdemu grubej kiszki, ponieważ sęp (który nie ma grubej kiszki) żyje bardzo długo. Tak
                 na marginesie, długowieczność sępa wynika z jego skręconej szyi, a wielu mądrych ludzi
                 zaproponowało przeprowadzenie badań nad profesorem Miecznikowem.
                 Ale najgorsze z fantazmatów to idee moralne i idee religijne. Rozsądek polega na
                 dozowaniu idei we właściwej proporcji. Kto tylko przyswaja sobie prawdy moralne i
                 religijne bez ich zrozumienia, znajduje się poza zakładem dla obłąkanych jedynie dzięki
                 temu, że porusza się w ramach pewnej logiki. Gdyby ktoś naprawdę uwierzył w
                 chrześcijaństwo, gdyby naprawdę sądził, że większość ludzkości skazana jest na wieczne
                 potępienie, to biegał by po świecie usiłując "zbawiać" ludzi. Sen nie przychodzi, póki
                 horror umysłu nie opuści wyczerpanego ciała. W innym przypadku, jest się moralnie
                 szalonym. Jak możemy spać, gdy osobie, którą kochamy, zagraża zwykła śmierć? Jak
                 można zatem żyć w Londynie i mieć świadomość faktu, że jego siedem milionów dusz,
                 poza tysiącem Braci zPlymouth, będzie potępionych? A jednak Bracia zPlymouth (którzy
                 są najgłośniejsi w głoszeniu tego, że jedynie oni osiągną zbawienie) wydają się mieć
                 bardzo dobrze. Odpowiedź na pytanie, czy są hipokrytami, czy też moralnymi szaleńcami,
                 możemy pozostawić im samym.
                 Wszystkie te fantomy, jakiejkolwiek są natury, trzeba wywołać, zbadać i nimi
                 pokierować. W innym bowiem razie możemy dojść do tego, że kiedy będziemy tego
                 pragnęli, pojawi się jakaś idea, nad którą nie pracowaliśmy, i być może ta idea
                 niepostrzeżenie nas ogarnie i znienacka zdławi nas. Taka jest legenda o czarowniku,
                 któremu diabeł skręcił kark !
                 GLOSARIUSZ
                 A . . A Wielkie Białe Bractwo, które podaje światu tę metodę spełnienia światu. Zob.
                 Equinox I.
                 Adeptus Minor Stopień biegłości. Zob. Equinox III.
                 Aethyry Zob. Equinox V i VII.
                 Aima Wielka Płodna Matka Natura.
                 Ama Wielka Matka, jeszcze nie płodna.
                 Amon Bóg Amen = Zeus = Jowisz , etc., etc.
                 Ankh Symbol "Życia". Forma Różo-Krzyża. Zob. Equinox III.
                 Apophis Bóg-Wąż, który zabił Ozyrysa. Zob. Equinox III.






                 Babalon, Nasza Pani Zob. Equinox V, Wizja i Głos, Czternasty Aethyr.
                 Bhagawad-Gita Święty Hymn Indii.
                 Binah Zrozumienie, trzecia "emanacja" Absolutu.
                 Chesed Łaska, czwarta "emanacja" Absolutu.
                 Chokmah Mądrość, druga "emanacja" Absolutu.
                 Choronzon Zob. Equinox V, Wizja i Głos, Dziesiąty Aethyr.
                 Crux Ansata To samo, co Ankh.
                 Czela Uczeń.
                 Daath Wiedza, dziecko Chokmah i Binah w jednym znaczeniu; w innym znaczeniu dom
                 Choronzona.
                 Dhammapada Święta księga budyjska.
                 Dziecię z Otchłani Zob. Equinox VIII, Świątynia Salomona.
                 Geburah Moc, piąta "emanacja" Absolutu.
                 Guny Trzy zasady. Zob. Bhagawad-Gita, 777 etc.
                 Guru Nauczyciel.
                 Hadit Zob. "Liber Legis", Equinox VII. Także "Liber 555".
                 Hathajoga Pradipika Książka o treningu fizycznym dla celów duchowych.
                 Hod Wspaniałość, ósma "emanacja" Absolutu.
                 Jesod Podstawa, dziewiąta "emanacja" Absolutu.
                 Jogin Ktoś, kto poszukuje "Związku" (z Bogiem). Indyjskie słowo odpowiadające
                 mahometańskiemu słowu fakir.
                 Joni Zasada żeńska. Zob. Lingam.
                 Kabała Zob. Tradycja tajemnej mądrości Hebrajczyków.
                 Kamma W dialekcie palijskim tyle, co Karma.
                 Karma "To, co jest stwarzane", "prawo przyczyny i skutku". Zob. "Nauka a Buddyzm",
                 A.Crowley, Dzieła Zebrane, Tom II.
                 Kether Korona, pierwsza "emanacja" Absolkutu.






                 Lao Tsy Wielki chiński myśliciel, twórca taoizmu. Zob. Tao Teh King.
                 Liber Legis Zob. Equinox VII.
                 Lingam Jedność lub Zasada Męska. Posiada wiele symboli, np. czasem Joni jest 0 lub 3 a
                 Lingam 2.
                 Lingam-Joni Forma Różo-Krzyża.
                 Mahalingam Zob. Lingam. Maha znaczy wielki.
                 Maha Sattipatthana Sposób medytacji. Zob. "Nauka a Buddyzm", A.Crowley, Dzieła
                 Zebrane, Tom II.
                 Makrokosmos Wielki Wszechświat, którego człowiek jest dokładnym wizerunkiem.
                 Malkah Dziewczynka. "Panna Młoda". Nieodkupiona dusza.
                 Malkuth Królestwo, dziesiąta "emanacja" Absolutu.
                 Mantrajoga Praktyka osiągania związku z Bogiem poprzez powtarzanie świętych słów.
                 Mikrokosmos Człowiek, jako dokładny wizerunek Wszechświata.
                 Nefesz "Dusza zwierzęca" człowieka.
                 Netzach Zwycięstwo, siódma "emanacja" Absolutu.
                 Nibbana Stan zwany z potrzeby lepszej nazwy unicestwieniem. Ostateczny cel.
                 Nuit Zob. Liber Legis
                 Perdurabo, Brat Zob. Equinox I-X, "Świątynie Króla Salomona". Magiczne imię Aleistera
                 Crowleya.
                 Prana Zob. Radża Joga.
                 Qliphoth "Łupiny" lub demony. Ekskrement idei.
                 Ra-Hoor-Khuit Zob. Liber Legis.
                 Ruach Intelekt i inne właściwości umysłu. Zob. 777 etc.
                 Sahasrara czakra "Świątynia Króla Salomona". Zob. Equinox IV.
                 Sammasati Zob. "Trening Umysłu", Equinox V i "Świątynia Salomona", Equinox VIII.
                 Także "Nauka a Buddyzm", A.Crowley, Dzieła Zebrane, Tom II.
                 Sankhara Zob. "Nauka a Buddyzm".
                 Sanna Zob. "Nauka a Buddyzm".






                 Sefiroth Zob. "Świątynia Salomona", Equinox V.
                 Szin "Ząb". Hebrajska litera = Sz, odpowiadająca Ogniowi i Duchowi.
                 Sziwa Sanhita Hinduski traktat o treningu fizycznym dla potrzeb duchowych.
                 Skandhy Zob. "Nauka a Buddyzm"
                 Tao Zob. Konx Om Pax, Thien Tao, 777 etc.
                 Tao Teh King Klasyczne dzieło chińskie o Tao.
                 Taro Zob. 777, Equinox III i VIII, etc.
                 Tau "Krzyż". Hebrajska litera = Th odpowiada "Ziemi". Zob. 777.
                 Teozof Osoba, która mówi o jodze, lecz jej nie stosuje.
                 Thaumiel Demony odpowiadające Kether. Dwie walczące ze sobą siły.
                 Thoth Egipski bóg Mowy, Magii, Mądrości.
                 Tiphereth Piękno lub Harmonia, szósta "emanacja" Absolutu.
                 Typhon Zabójca Ozyrysa.
                 Udana Jeden z wymyślonych "nerwów" indyjskiej pseudofizjologii.
                 Vedana Zob. "Nauka a Buddyzm", A. Crowley, Dzieła Zebrane, Tom II.
                 Vesica, Vesica Piscis Zob. Joni. Owal stworzony poprzez przecięcie się kręgów u
                 Euklidesa.
                 Zohar Wspaniałość, zbiór ksiąg o kabale. Zob. "Świątynia Króla Salomona", Equinox V.
