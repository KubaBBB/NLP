 Philip K. Dick  Przez Ciemne Zwierciadlo
 
 www.bookswarez.prv.pl
  
  
  Tytuł oryginału A Scanner Darkly
  Copyright Š 1977 by Philip K. Dick All rights reserved
  Copyright Š for the Polish edition by REBIS Publishing House Ltd., Poznań 1996, 1998
  Redaktor Grzegorz Dziamski
  Opracowanie graficzne Maciej Rutkowski Jacek Pietrzyński
  Ilustracja na okładce Jim Burns
  Wydanie l (dodruk) ISBN 83-7120-352-7
  Dom Wydawniczy REBIS Sp. z o.o. ul, Żmigrodzka 41/49, 60-171 Poznań tel. 867-47-08, 867-81-40; fax 867-37-74 e-mail: rebis@pol.pl http://www.rebis.com.pl
  Skład i łamanie zaels Gdańsk, tel./fax (0-58) 347-64-44
  Druk
  Prasowe Zakłady Graficzne Sp. z o.o. w Koszalinie
 
Rozdział pierwszy
 Był sobie kiedyś facet, który przez cały dzień nie robił nic innego, tylko wytrząsał z włosów owady. Lekarz powiedział mu, że we włosach nic nie ma. Facet stał przez osiem godzin pod lejącą się z prysznica gorąca wodą i cierpiał nieustanny ból, który zadawały mu owady. Potem wyszedł spod prysznica, wytarł się, a one wciąż były we włosach; właściwie oblazły go już całego. Po miesiącu miał je w płucach.
 Ponieważ i tak nic miał nic innego do roboty, zaczął rozpracowywać teoretycznie ich cykl rozwojowy i z pomocą Encyclopaedia Britannica postanowił ustalić szczegółowo, jaki to gatunek. Było ich już pełno w całym domu. Tak długo czytał o najróżniejszych gatunkach, aż zaczął je widzieć także na dworze, więc doszedł do wniosku, że to mszyce. Kiedy raz tak zdecydował, nigdy już nie zmienił zdania i nie zważał na to, co mówią mu znajomi, a mówili na przykład: mszyce nic gryzą ludzi.
 Mówili mu tak, bo ciągłe ukąszenia byty dla niego torturą. W sklepie spożywczym 7-11, należącym do sieci obejmującej większą część Kalifornii, kupił środki owadobójcze w aerozolu: raid, black flag i yard guard. Najpierw opryskał dom, a potem siebie. Wydawało mu się, że yard guard zadziałał najlepiej.
 Jeśli chodzi o stronę teoretyczną, to wyróżnił trzy stadia rozwoju- Insekty przenieśli na niego - jak ich nazwał - nosiciele, czyli ludzie, którzy nie zdawali sobie sprawy ze swojej roli w ich rozprzestrzenianiu. W tym stadium nie miały jeszcze szczypiec ani żuwaczek (to słowo poznał podczas tygodni spędzonych na badaniach naukowych, co było niezwykle ambitnym zajęciem jak na faceta, który pracuje w warsztacie Hamulce i opony" i zajmuje się wymianą okładzin bębnów hamulcowych). Dlatego też nosiciele nic nie czuli- Siadywał w odległym kącie living roomu i patrzył, jak wchodzą różni nosiciele - w większości byli to ludzie, których od pewnego czasu znał, chociaż trafiali się i nowi - pokryci mszycami w tej szczególnej, niekąśliwej fazie rozwoju. Wywoływało to na jego twarzy coś w rodzaju uśmiechu, ponieważ wiedział, w. ktoś taki jest wykorzystywany przez insekty i nic z tego nie kapuje.
 - Czego się tak szczerzysz, Jerry? - pytali,
 A on się tylko uśmiechał.
 W następnym stadium owadom wyrosło coś na kształt skrzydeł, chociaż nie były to dokładnie skrzydła; w każdym razie pozwalały im polatywać. Przenosiły się rojem z miejsca na miejsce - przeważnie na niego. Było ich pełno w powietrzu; wyglądało to tak, jakby cały living room, cały dom wypełniała mgła. W tym stadium starał się ich nie wdychać.
 Najbardziej było mu żal psa. Widział, jak owady siadają na nim, obłażą go i prawdopodobnie dostają się do płuc, tak jak do jego własnych. Prawdopodobnie - przynajmniej tyle podpowiedziały mu jego zdolności empatyczne - zwierzę cierpiało nie mniej niż on sam. Czy powinien je komuś oddać, żeby się nie męczyło? Nie, zdecydował, pies jest już nieodwracalnie opanowany przez insekty i zawlókłby je ze sobą.
 Czasami brał go pod prysznic i usiłował oczyścić. Udawało mu się to nie lepiej niż ze sobą. Bolało go, kiedy patrzył, jak pies cierpi. W pewnym sensie to było najgorsze - cierpienie zwierzęcia, które nie może się poskarżyć,
 - Co ty, kurwa, robisz cały dzień pod prysznicem z tym cholernym psem? - zapytał pewnego razu jego kumpel Charles Freck, który zaszedł do niego i zobaczył taką właśnie scenę.
 - Próbuję spłukać z niego mszyce - odpowiedział Jerry. Wyniósł spod prysznica psa, który wabił się Max, i zaczął go wycierać. Charles Freck patrzył jak zaczarowany, gdy Jerry wcierał w psią sierść oliwkę dla niemowląt i talk. Po całym domu walały się puszki środków owadobójczych, buteleczki talku i oliwki dla niemowląt. Większość z nich była pusta - zużywał wiele opakowań dziennie.
 - Nie widzę żadnych mszyc - powiedział Charles. Co to są mszyce?
 - To coś, co cię w końcu zabije - odparł Jerry. - Takie właśnie są mszyce. Mam je we włosach, na skórze i w płucach i ten cholerny ból jest nic do wytrzymania. Będę musiał pójść do szpitala.
 - Czemu ja ich nie widzę?
 Jerry postawił na podłodze owiniętego ręcznikiem psa i przyklęknął na włochatym dywaniku,
 - Pokażę ci jedną - oznajmił.
 Cały dywanik był pokryty mszycami. Skakały we wszystkie strony, niektóre wyżej, inne niżej. Szukał wyjątkowo dużego okazu, bo wiedział, że ludziom trudno je zauważyć.
 - Przynieś mi pustą butelkę albo słoik   powiedział. - Są pod zlewem- Złapiemy jakąś, zamkniemy i zabiorę ją ze sobą, kiedy pójdę do lekarza; niech sobie obejrzy.
 Charles Freck przyniósł mu pusty słoik po majonezie. Jerry szukał tak długo, aż natknął się na mszycę, która podskakiwała przynajmniej na cztery stopy. Miała ponad cal długości. Złapał ją, przeniósł do słoika, ostrożnie Wpuścił do środka i zakręcił wieczko. Triumfalnie uniósł słoik.
 - Widzisz? - spytał.
 - Nooo - powiedział Charles Freck, wpatrując się szeroko otwartymi oczami w zawartość słoika. - Ale wielka! Cholera!
 - Pomóż mi znaleźć więcej dla lekarza poprosił Jerry i przyklęknął ponownie na dywaniku, stawiając słoik obok.
 - Dobra - odparł Charles Freck.
 Nim minęło pół godziny, mieli trzy słoiki pełne owadów. Charles, chociaż nowicjusz, znalazł największe okazy.
 Wszystko to działo się koło południa, w czerwcu 1994 roku, gdzieś w Kalifornii, w okolicy zabudowanej identycznymi, tanimi, lecz trwałymi domami ze sztucznego tworzywa, z których już dawno wyprowadzili się normalni ludzie. Jerry spryskał kiedyś wszystkie szyby w oknach farbą w aerozolu, żeby nie wpadało przez nie światło słoneczne. Wnętrze oświetlały palące się dzień i noc reflektorki, które Jerry przymocował do stojaka od lampy. Chodziło o to, by on sam i jego przyjaciele nie odczuwali upływu czasu. To mu się podobało, lubił odsuwać czas na bok. W takich chwilach mógł się bez przeszkód skoncentrować na ważnych sprawach. Na przykład na czymś takim: dwaj mężczyźni klęczą na włochatym dywaniku, łapią mszyce i napełniają nimi słoik za słoikiem.
 - Co za nie możemy dostać? - spytał Charles Freck jakiś czas później. - To znaczy czy ten lekarz płaci jakąś premię albo co? Jakąś nagrodę? Jakiś szmal?
 - W ten sposób pomogę wynaleźć skuteczny środek, który będzie je zwalczał - powiedział Jerry. Dokuczający mu przez cały czas ból stawał się nieznośny. Nie mógł w żaden sposób do niego przywyknąć i wiedział, że nic się nic zmieni. Ogarniało go nieodparte pragnienie, potrzeba, by znowu wejść pod prysznic. - Słuchaj no - wysapał, prostując się - pakuj je dalej do słoików, a ja pójdę się, no, wysikać. - Ruszył w stronę łazienki.
 - Dobra - zgodził się Charles. Długie nogi trzęsły się pod nim, kiedy z dłońmi złożonymi w kształt miseczki sunął w stronę stoika. Ponieważ był kiedyś żołnierzem, zachował jeszcze kontrolę nad mięśniami i udało mu się dojść do celu. Ale potom oznajmił nagle: - Jerry, jakoś się boję tych robali. Nie chcę tu zostać sam. - Wstał.
 - Ty skurwysyński tchórzu - powiedział Jerry. Zatrzymał się i z bólu zaczął gwałtownie łapać powietrze.
 - Nie mógłbyś...
 - Muszę się wysikać! - Jerry zatrzasnął za sobą drzwi łazienki i odkręcił kurki prysznica. Polała się woda.
 - Boję się być sam. - W łazience głos Charlesa Frecka ledwo było słychać, choć na pewno głośno krzyczał.
 - Pierdol się! - odkrzyknął Jerry i wszedł pod prysznic. Po co, kurwa, człowiek w ogóle ma przyjaciół? -zadał sobie gorzkie pytanie. Nie wiadomo po co! Nie wiadomo!
 - Czy te skurwiele gryzą? - zapytał Charles, stojący tuż pod drzwiami.
 - No, gryzą - odpowiedział Jerry, wcierając sobie szampon we włosy.
 - Tak właśnie myślałem. - Przerwał. - Mogę sobie umyć ręce, żeby się ich pozbyć, a potem poczekać na ciebie?
 Zasrany tchórz, pomyślał z wściekłością Jerry. Nie odpowiedział, tylko mył się dalej. Nic warto było gnomowi odpowiadać... To nic Charles Freck był ważny, tylko on sam. Jego własne, podstawowe, nie cierpiące zwłoki, ogromne, pilne potrzeby. Cała reszta mogła poczekać. Nie było czasu, nic było czasu, pewnych spraw nie można odkładać. Cala reszta ma tylko drugorzędne znaczenie. Oprócz psa. Pomyślał o psie, który wabił się Max.
 Charles Freck zadzwonił do kogoś, kto - jak się spodziewał - mógł mieć towar.
 - Możesz mi podrzucić jakieś dziesięć działek Agonii?  Rany boskie, jestem zupełnie spłukany. Sam próbuję załatwić. Daj mi znać, jakbyś coś miał, przyda się.
 - Co się stało z dostawami?
 - Pewnie kogoś przymknęli.
 Charles Freck odwiesił słuchawkę i wyszedł z budki telefonicznej - w sprawie kupna nigdy nie należało dzwonić z domowego telefonu. Kiedy, słaniając się, szedł w stronę miejsca, gdzie zaparkował swojego chevroleta, wyświetlił sobie w głowic fantastyczną scenkę. W tej scence przejeżdżał obok olbrzymiej wystawy Thrifty Drugstore, na której stały buteleczki, puszki, słoiki, wanny. beczki i półmiski wypełnione Agonią, miliony kapsułek, tabletek i działek Agonii. Agonia wymieszana z amfetaminą, z heroiną, z barbituranami, psychodelikami. w każdej postaci, a do tego ogromny szyld: TU KUPISZ NA KREDYT. Nic wspominając JUŻ o innym: BARDZO NISKIE CENY, NAJNIŻSZE W CAŁYM MIEŚCIE.
 Tak naprawdę na wystawie Thrifty Drugstore zwykle nie było nic: jakieś grzebienie, buteleczki z naftą, dezodoranty, takie tam bzdety. Mogę się założyć, że na zapleczu trzymają pod kluczem Agonię w nieskalanej, czyste) formie, bez żadnych domieszek, pomyślał, wyjeżdżając z parkingu na Harbor Boulevard i włączając się do popołudniowego ruchu, taki pięćdziesięciofuntowy worek.
 Zastanawiał się, o której godzinie i w jaki sposób wnoszą co rano ten pięćdziesięciofuntowy worek z Substancją A do Thrifty Drugstore i skąd go przywożą. Bóg jeden raczy wiedzieć - może ze Szwajcarii, a może z jakiejś innej planety, na której żyje rasa rozumnych istot. Przyjeżdżają pewnie bardzo wcześnie i mają ze sobą uzbrojonych strażników - Policjantów, którzy stoją dookoła z laserowymi karabinami i patrzą groźnie, jak to Policjanci. Niech no tylko ktoś spróbuje mi ukraść Agonię, pomyślał tak, jak myśli Policjant, to go załatwię.
 Prawdopodobnie Substancja A stanowi składnik wszystkich sprzedawanych oficjalnie leków, które mają jakąkolwiek skuteczność, pomyślał. Szczypta tu, szczypta tam - według tajnej formuły macierzystego laboratorium w Niemczech albo w Szwajcarii, które ją odkryło. Tak naprawdę wiedział, że jest inaczej: władze zabijają albo zamykają każdego, kto sprzedaje, transportuje lub używa Substancji A. W tym wypadku oznaczałoby to, że Thrifty Drugstore - miliony sklepów Thrifty Drugstore - należałoby zastrzelić, wysiudać z interesu albo postać do więzienia. Najprawdopodobniej do więzienia. A w ogóle to jak można zastrzelić sieć drugstore'ów? Albo zamknąć w więzieniu?
 Pewnie sprzedają tylko zwykłe kosmetyki, doszedł do wniosku, jeżdżąc bez celu w kółko- Czuł się fatalnie, bo miał już tylko trzysta tabletek Agonii odłożonych na boku. Były zakopane w ogródku za domem pod krzakiem kamelii - krzyżówki z fajnymi dużymi kwiatami, które nie brązowieją nawet wiosną. Starczy tego najwyżej na tydzień, pomyślał. A co potem, kiedy się skończą? Cholera.
 Przypuśćmy, że wszystkim w Kalifornii i w części Oregonu tego samego dnia wyschłoby źródełko. Ale by się porobiło.
 Przez głowę przeleciała mu najczarniejsza wizja, jaka może nawiedzić ćpuna. W całej zachodniej części Stanów Zjednoczonych w tej samej chwili kończy się towar i wszyscy padają tego samego dnia, pewnie gdzieś około szóstej rano w niedzielę, kiedy normalni ludzie ubierają się, żeby pójść do zasranego kościoła.
 Miejsce akcji: Pierwszy Kościół Episkopalny w Pasadenie, 8,30, niedziela, Dzień Katastrofy.
 - Umiłowani w Panu, módlmy się, aby Bóg ulżył cierpieniu tych wszystkich, którzy są w tej chwili na głodzie i rzucają się na łóżkach.
 - Módlmy się - przytakują parafianie.
 - Lecz zanim Pan ześle im świeżą dostawę...
 Załoga policyjnego samochodu musiała zauważyć w sposobie jego jazdy cos, na co on sam nie zwrócił uwagi. Radiowóz wyjechał z parkingu i podążał za nim. na razie bez włączonych świateł i syreny, ale,..
 Może jadę zygzakiem, pomyślał. Zasrana suka Musieli zobaczyć, że coś spierdoliłem. Ciekawe co?
 GLINA: Pana nazwisko.
 - Moje nazwisko? (NIE PRZYCHODZI MI DO GŁOWY ŻADNE NAZWISKO.)
 - Nie wiesz pan, jak się nazywasz? - Gliniarz daje znak swojemu kumplowi, który siedzi w samochodzie. -Ten facet jest nieźle naćpany.
 - Nic strzelajcie - mówi Charles Freck w wizji wywołanej widokiem radiowozu. - Zabierzcie mnie przynajmniej na posterunek i tam zastrzelcie, żeby nikt nie widział.
 Żeby przeżyć w tym faszystowskim państwie policyjnym, pomyślał, człowiek zawsze musi pamiętać, jak się nazywa. Cały czas. Wystarczy, że nie pamiętasz swojego zakichanego nazwiska, a oni od razu wiedzą, że jesteś naładowany.
 Wiem, co zrobię, zdecydował. Jak tylko zobaczę wolne miejsce do parkowania, to sam zjadę na pobocze, zanim włączą koguta, a jak się zatrzymają obok, to im powiem, że mam kłopoty z kołem, albo co.
 Policjanci zawsze są zadowoleni, kiedy człowiek się poddaje i nie może jechać dalej. Jak zwierzę, które pada na ziemię i odsłania miękkie, niczym nie osłonięte, bezbronne podbrzusze. Muszę tak zrobić.
 Zjechał na prawo i uderzył przednimi kołami w krawężnik. Radiowóz przejechał obok niego, nie zatrzymując się. No i zupełnie bez sensu stanąłem, stwierdził. Teraz będzie trudno wjechać znowu na ulicę, przy takim ruchu. Wyłączył silnik. Posiedzę sobie chwilę w samochodzie, zdecydował, i pomedytuję albo wejdę w trans. W tym celu najlepiej popatrzeć na panienki. Ciekawe, czy produkują takie ustrojstwa, które mierzą podniecenie. Takie jak te, które mierzą fale alfa. Fale podniecenia - najpierw są bardzo krótkie, potem dłuższe, większe, coraz większe, aż zupełnie wychodzą z ekranu.
 To na nic, zdał sobie sprawę. Powinienem pochodzić i poszukać kogoś, kto ma towar. Muszę coś załatwić, bo niedługo zacznę świrować, a wtedy już nic nie będę mógł zrobić. Nawet siedzieć w samochodzie, jak teraz. Nie będę wiedział, kim jestem, gdzie jestem ani co się w ogóle dzieje,
 A co się w ogóle dzieje? - zapytał sam siebie. Jaki dzisiaj dzień? Gdybym wiedział Jaki to dzień, to reszta sama poskładałaby się do kupy. Kawałek po kawałku.
 Środa, śródmieście Los Angeles, okolice Westwood. Przed nim było jedno z tych wielkich centrów handlowych otoczonych murem, od którego człowiek odbija się jak gumowa piłka, chyba że ma kartę kredytową i może przejść przez elektroniczne bramki. Ponieważ nie miał karty kredytowej, znał te sklepy tylko z opowiadań. Podobno było ich mnóstwo i sprzedawano w nich towary wysokiej jakości, a kupującymi były najczęściej żony normalnych ludzi. Patrzył, jak umundurowani i uzbrojeni strażnicy przy bramie kontrolują wszystkich wchodzących. Sprawdzali, czy klient odpowiada danym na karcie kredytowej, która nie mogła być skradziona, kupiona, sprzedana lub użyta niezgodnie z przeznaczeniem. Do środka wchodziła masa ludzi, ale przypuszczał, że wielu z nich przyszło tylko popatrzeć na wystawy. Niemożliwe, żeby wszyscy mieli tyle szmalu i ochotę, żeby przyjeżdżać o tej porze po zakupy. Jest wcześnie, dopiero parę minut po drugiej. Wieczorem - to co innego. W sklepach zapalają się wszystkie światła. Widział kiedyś, wszyscy bracia i siostry widzieli, stojąc na zewnątrz, potoki światła. Wyglądało to jak wesołe miasteczko dla dorosłych.
 Sklepy po zewnętrznej stronie muru, gdzie nie trzeba było mieć karty kredytowej i których nie pilnowali uzbrojeni strażnicy, nie były warte wspomnienia. Kilka sklepików, w których można było kupić potrzebne na co dzień rzeczy: obuwniczy, sklep z telewizorami, piekarnia, mały warsztat naprawy sprzętu gospodarstwa domowego, pralnia. Obserwował dziewczynę w krótkiej kurtce ze sztucznej skóry i obcisłych spodniach. Chodziła od sklepu do sklepu. Miała ładne włosy, ale nie mógł zobaczyć jej twarzy, żeby się przekonać, czy jest w porządku. Ma niezłą figurę, pomyślał- Dziewczyna zatrzymała się na chwilę przed wystawą, na której leżały wyroby ze skóry. Przyglądała się torebce obszytej frędzlami. Widział, jak się w nią wpatruje, zastanawia, jak się do niej przymierza. Na pewno wejdzie do środka i będzie chciała zobaczyć z bliska. Tak jak przypuszczał, po chwili weszła do sklepu. Wśród tłumu na chodniku pojawiła się inna dziewczyna- Była ubrana w marszczoną bluzkę i buty na wysokich obcasach, włosy miała pofarbowane na srebrno, a na twarzy zbyt intensywny makijaż. Próbuje wyglądać na starszą, niż jest, pomyślał. Pewnie jeszcze chodzi do szkoły. Potem nie pokazał się już nikt godny uwagi, więc odplątał sznurek, który przytrzymywał klapę schowka na rękawiczki, i wyciągnął paczkę papierosów- Zapalił, włączył radio i poszukał stacji nadającej muzykę rockową. Kiedyś miał kasetowy odtwarzacz stereo, ale pewnego dnia, kiedy wychodził z samochodu, zapomniał go zabrać ze sobą. Kiedy wrócił, odtwarzacza oczywiście już nie było - ktoś go ukradł. Sam jestem sobie winien. pomyślał wtedy- Teraz miał tylko to staro radio. Też je pewnie kiedyś ukradną. Wiedział jednak, gdzie można kupić używane - po prostu za bezcen. Wyglądało na to, że samochód tak czy owak lada chwila się rozpadnie: uszczelka pod głowicą była do niczego, a silnik nie trzymał kompresji. Musiał spalić zawory na autostradzie, kiedy wracał do domu z ładunkiem naprawdę doskonałego towaru. Czasami, kiedy udawało mu się załatwić większą ilość, popadał w paranoję - nie tyle bał się gliniarzy, ile tego, że mogliby go okraść inni narkomani. Jacyś faceci na głodzie, zdecydowani na wszystko i napaleni na towar.
 Obok przeszła dziewczyna, na którą natychmiast zwrócił uwagę. Czarne włosy, ładna, lekki krok, w rozpiętej bluzce związanej w pasie. Przecież ją znam, pomyślał, to Donna, dziewczyna Boba Arctora.
 Otworzył drzwi samochodu i wysiadł. Zmierzyła go wzrokiem, ale nie przystanęła. Ruszył za nią, przeciskając się przez tłum.
 Na pewno myśli, że chce się do niej dobrać, pomyślał. Z łatwością przyspieszyła kroku; kiedy obejrzała się w jego stronę, widział ją już niezbyt dokładnie. Miała wyrazistą, spokojną twarz. Zobaczył duże oczy, patrzące na niego badawczo. Na pewno próbuje oszacować Jak szybko idę, i zastanawia się, czyją dogonię, uznał. Jasne, że nic, jeżeli dalej będzie tak gnać. Szybka jest.
 Przed skrzyżowaniem czekała na zielone światło grupa ludzi. Samochody skręcały właśnie z piskiem opon w lewo, to jej jednak nie zatrzymało. Przechodziła przez skrzyżowanie szybko, lecz z godnością, lawirując między pędzącymi pojazdami. Kierowcy patrzyli na nią z oburzeniem, ale ona zdawała się nie widzieć ich spojrzeń.
 - Donna!
 Kiedy zapaliło się zielone światło, ruszył za nią i po chwili dogonił. Nie gnata już tak, szła jednak bardzo szybko.
 - Czy to ty byłaś kiedyś panienką Boba? - zapytał. Udało mu się wyprzedzić dziewczynę i spojrzeć jej w oczy.
 - Nie - odpowiedziała. - Nie byłam.
 Odwróciła się i szła teraz prosto na niego, a on cofnął się, ponieważ w ręku miała krótki nóż, którego ostrze było wymierzone w jego brzuch.
 - Spadaj - rzuciła ostro, nie zwalniając kroku.
 - Pewnie, że to ty - powiedział. - Poznaliśmy się u Boba.
 Noża już prawie nie widział, tylko błysk metalu pozwalał mu się domyślić, że jeszcze tam jest. Mogła go tu zadźgać i pójść spokojnie dalej. Cały czas się cofał. Dziewczyna trzymała nóż tak sprytnie, że prawdopodobnie żaden z przechodniów nie domyślał się, co się dzieje. Ale on wiedział, czym to się może skończyć. Dziewczyna szła na niego bez najmniejszego wahania. Charles uskoczył w bok, a ona poszła bez słowa dalej.
 - Jeeezu! -jęknął do jej pleców. Przecież wiem, że to Donna, pomyślał. Po prostu nie skapowała, kim jestem i że się znamy. Na pewno się boi. że chcę ją przycisnąć do ściany. Trzeba uważać, pomyślał, kiedy zaczepia się obcą dziewczynę na ulicy. Wszystkie teraz mają cos pod ręką; za dużo nieszczęść im się przytrafia.
 Śmieszny mały nożyk. Nie powinna czegoś takiego nosić przy sobie; jakiś facet mógłby jej bez trudu wykręcić rękę i pchnąć. Nawet ja, gdyby mi rzeczywiście zależało. Stał na chodniku i ogarniała go złość. Przecież to na pewno Donna.
 Kiedy ruszył z powrotem w stronę, gdzie stał jego samochód, zauważył, że dziewczyna zatrzymała się na skraju chodnika i patrzy bez słowa w jego kierunku,
 Podszedł ostrożnie.
 - Kiedyś wieczorem - odezwał się -ja, Bob i jedna panienka słuchaliśmy starych taśm Simona i Garfunkela; to byłaś właśnie ty.
 Napełniała wtedy mozolnie kapsułki Agonią naprawdę wysokiej jakości. Trwało to przeszło godzinę. El Primo. Numero Uno: Agonia. Kiedy skończyła, pozamykała kapsułki, a potem je połknęli - wszystkie od razu. Ona nie brała. Ja tylko sprzedaję", powiedziała wtedy. Gdybym zaczęła brać, nie miałabym żadnych zysków".
 Dziewczyna odezwała się:
 - Myślałam, że chcesz mnie przewrócić i zerżnąć.
 - Nic - odpowiedział - po prostu myślałem, że może... - zawahał się - że może chciałabyś, żeby cię podwieźć. Na ulicy? - zapytał zdumiony. - W biały dzień9
 - Mógłbyś mnie wciągnąć do bramy. Albo do samochodu.
 - Przecież ja cię znam - zaprotestował. - A poza tym Arctor by mnie chyba zajebał, gdybym ci coś zrobił.
 - Po prostu cię nie poznałam. - Zrobiła trzy kroki w jego stronę. - Jestem trochę krótkowzroczna.
 - Powinnaś nosić szkła kontaktowe. - Ma bardzo ładne, duże, ciemne oczy, pomyślał Charles. Co oznacza, że nie jest na prochach.
 - Kiedyś nosiłam. Ale jedno wpadło mi na imprezie do wazy z ponczem. Poncz był zaprawiony LSD. Spłynęło na samo dno i pewnie ktoś je wypił. Mam nadzieję, że mu smakowało, bo zapłaciłam za nie trzydzieści pięć dolarów.
 - Podrzucić cię gdzieś?
 - Przerżniesz mnie w samochodzie.
 - Nie - powiedział. - Od kilku tygodni w ogóle mi nie staje. To pewnie od jakiegoś świństwa, które dodają do towaru. Od czegoś chemicznego.
 - To niezły tekst, ale nic dam się nabrać. Wszyscy mnie rżną. W każdym razie próbują - poprawiła się. -Tak to jest, jak się jest dziewczyną. Podałam ostatnio jednego faceta do sądu za napaść i molestowanie. Domagamy się czterdziestu tysięcy dolarów odszkodowania.
 - A co ci zrobił?
 - Złapał mnie za cyce.
 - To nie jest warte czterdziestu tysięcy. Szli obok siebie w stronę samochodu.
 - Masz cos na sprzedaż? - zapytał. - Bardzo potrzebuję. Właściwie to już nic nie mam, wyobraź sobie. Wszystko mi się skończyło. Chociaż parę sztuk. Gdybyś miała, to chociaż parę sztuk.
 - Coś ci załatwię
 - Ale tylko tabletki - zastrzegł. - Nie daję w żyłę.
 - Dobra - przytaknęła zdecydowanie, patrząc w ziemię. - Tylko że ostatnio są trudności, towar nie przychodzi. Pewnie już się zdążyłeś zorientować. Nie mogę ci dużo załatwić, ale...
 - Kiedy? przerwał jej.
 Doszli do samochodu. Charles zatrzymał się, otworzył drzwi i wsiadł. Donna weszła z drugiej strony. Usiedli obok siebie.
 - Pojutrze - powiedziała. - Jeśli uda mi się dorwać jednego gościa. Ale myślę, że tak.
 Cholera, pomyślał. Dopiero pojutrze.
 - A wcześniej nie dasz rady? Na przykład dzisiaj wieczorem?
 - Najwcześniej jutro.
 - Za ile?
 - Sześćdziesiąt dolarów za sto.
 - O Jezu -jęknął. -Ale zdzierstwo.
 - Są pierwsza klasa. Już je od niego brałam. To nie to samo, co się kupuje na ulicy. Słowo daję, są warte tych pieniędzy. Najchętniej biorę towar właśnie od tego faceta, jeśli tylko jest okazja. Ale on też nie zawsze ma. Teraz właśnie wrócił z południa. Facet nie bierze przez pośredników, więc mam gwarancję, że na pewno są dobre. Nie musisz mi płacić z góry. Dopiero przy odbiorze. Mam do ciebie zaufanie.
 - Nigdy nie płacę z góry - odparł.
 - Czasami inaczej się nic da.
 - W porządku - zgodził się Charles. - Więc możesz załatwić mi co najmniej sto sztuk, tak? Zaczął szybko przeliczać. W ciągu dwóch dni uda mu się jakoś załatwić sto dwadzieścia dolarów i kupić od niej dwieście tabletek. A gdyby do tego czasu trafiła się lepsza okazja, gdyby spotkał innego handlarza, mógłby kupić od niego i zapomnieć o dziewczynie. To właśnie jest zaleta niepłacenia z góry - to i jeszcze pewność, że człowieka mc zrobią w konia.
 - Masz szczęście, że mnie spotkałeś - stwierdziła Donna, gdy Charles zapuścił silnik i wyjechał na jezdnię. - Za jakąś godzinę mam się spotkać z jednym facetem, a on pewnie będzie chciał wziąć wszystko, co tylko będę mogła załatwić. W takim razie nic byś ode mnie nie dostał. Masz dzisiaj szczęście. - Uśmiechnęła się i on tez się do niej uśmiechnął.
 - Szkoda, że nie możesz wcześniej - powiedział.
 - A jeśli... - Otworzyła torebkę i wyjęła mały notes i długopis z nadrukiem: ŚWIECE AKUMULATORY REGULACJA ZAPŁONU. -Jak się z tobą skontaktować, bo zapomniałam, jak się nazywasz?
 - Charles R. Freck - odpowiedział. Podyktował jej swój numer. Właściwie nie był to jego telefon, tylko znajomego, który był normalnym facetem. Używał jego telefonu do przekazywania wiadomości. Donna mozolnie zapisała numer. Ma kłopoty z pisaniem, pomyślał- Wytęża wzrok i tak powoli stawia kreski- Gówno tani uczą w tych szkołach w dzisiejszych czasach. Normalna analfabetka. Ale niezła. To co, że ledwo umie czytać i pisać? Co to ma za znaczenie, skoro ma takie fajne cycki.
 - Zaczynam sobie przypominać - odezwała się Donna. - Mniej więcej. Nic bardzo pamiętam tamten wieczór. Byłam nieźle naprana. Pamiętam tylko, że napełnialiśmy towarem kapsułki. To były kapsułki po librium; przedtem je wyrzuciliśmy. Połowę towaru pewnie rozsypałam na podłodze. - Popatrzyła na niego uważnie. - Wygląda na to, ze jesteś w porządku. Może moglibyśmy częściej robić interesy? Za jakiś czas pewnie będziesz chciał więcej.
 - No tak - odpowiedział, zastanawiając się, czy uda mu się zbić cenę. Doszedł do wniosku, że powinno się udać. Tak czy inaczej wygrał. To znaczy udało mu się załatwić towar.
 Szczęście, pomyślał, to pewność, że się załatwiło parę tabletek.
 Cały świat na zewnątrz samochodu, wszyscy ci zagonieni ludzie, światło słońca, ruch, wszystko to przepływało obok niego i wyglądało nierealnie. Charles był szczęśliwy.
 I to wszystko przez przypadek, tylko dlatego, że jechał za nim radiowóz. Niespodziewane, nowe źródło Substancji A. Czego Jeszcze można chcieć od życia? Mógł liczyć, że miną co najmniej dwa tygodnie, prawie pół miesiąca, zanim zdechnie albo na pół zdechnie, bo po odstawieniu Substancji A nie było między jednym a drugim wielkiej różnicy. Dwa tygodnie! Wypełniała go radość i przez moment poczuł, jak przez otwarte okno samochodu wpada do środka pachnące wiosną powietrze.
 - Może pojedziesz ze mną odwiedzić Jerry'ego Fabina? - zapytał. - Wiozę mu trochę rzeczy do Trzeciej Kliniki Federalnej, zabrali go tam wczoraj wieczorem. Wożę po trochu, bo może niedługo go wypuszczą, a nie będzie mi się chciało targać z powrotem tego całego kramu naraz.
 - Wołałabym się z nim nic spotykać - odpowiedziała Donna.
 - Znasz go? Znasz Jerry'ego Fabina?
 - Jerry Fabin jest przekonany, że to ja przywlokłam mu do domu insekty.
 - Mszyce.
 - Wtedy jeszcze nie wiedział, że to mszyce. Wolę się trzymać od niego z daleka. Ostatnim razem, kiedy go spotkałam, był bardzo agresywny. Ma coś z receptorami w mózgu, przynajmniej tak mi się wydaje. Sądząc z tego, co piszą w broszurkach oświatowych, to muszą być receptory.
 - Nie można go z tego wyciągnąć, prawda? - zapytał.
 - Nie, to nieodwracalne.
 - W klinice powiedzieli mi, że będę się mógł z nim zobaczyć i że może on kiedyś... - Zrobił ruch ręką. Ze nie będzie... - Znowu poruszył ręką- Było mu trudno znaleźć odpowiednie słowa, żeby powiedzieć o swoim przyjacielu to, co chciał.
 Donna popatrzyła na niego i zapytała:
 - Masz uszkodzone centrum mowy? W tym, jak to się
 tam nazywa, potylicznym płacie mózgu?
 - Nie - zaprzeczył energicznie.
 - A tak w ogóle to wszystko w porządku? - Postukała się po głowie.
 - No nie, bo wiesz, po prostu trudno mi się mówi o tych zasranych klinikach, gdzie leczą afazję. Kiedyś byłem tam odwiedzić kumpla. Próbował właśnie wypastować podłogę. Powiedzieli, ze nie może mu się udać, bo nie potrafi sobie przypomnieć, jak to się robi. Dobiło mnie to, że cały czas próbował. I to nie przez godzinę, bo miesiąc później, gdy go znowu odwiedziłem, on wciąż próbował wypastować podłogę. Zachowywał się zupełnie tak samo jak przed miesiącem, kiedy przyjechałem go pierwszy raz odwiedzić. Nie mógł zrozumieć, dlaczego mu to pastowanie nie wychodzi. Dlaczego mi nie wychodzi?", pytał wszystkich naokoło. Nie było sposobu, żeby mu wytłumaczyć, to znaczy wszyscy mu tłumaczyli i ja też, a on ciągle nie mógł nic zrozumieć.
 - Czytałam, że najpierw szlag trafia receptory w mózgu - powiedziała pogodnie Donna. - Jak się za mocno przyładuje.
 Patrzyła na jadące przed nimi samochody.
 - Zobacz, jedzie to nowe porsche z dwoma silnikami. - Pokazała palcem podekscytowana. - O rany!
 - Znałem kiedyś gościa, który podprowadził takie porsche. Wyjechał na Riverside Freeway, przydusił do stu siedemdziesięciu pięciu mil na godzinę i się rozmazał. -Machnął ręką. - Wjechał prosto w dupę ciężarówce. Pewnie nawet nie zdążył jej zauważyć. - W głowie wyświetlił sobie scenkę: on sam za kierownicą porsche, omija jednak sprytnie wszystkie ciężarówki. Ludzie jadący autostradą - i to autostradą do Hollywood - patrzą na niego, a on jest szczupłym, przystojnym facetem o szerokich barach, jadącym nowym porsche z szybkością dwustu mil na godzinę. Glinom opadają bezsilnie szczęki,
 - Trzęsiesz się - zauważyła Donna. Położyła mu rękę na ramieniu; natychmiast zareagował na, uspokajający dotyk. - Nie denerwuj się.
 - Zmęczony jestem - powiedział. - Przez dwie doby nie spałem, tylko liczyłem mszyce. Liczyłem i upychałem do butelek. Aż w końcu walnęliśmy się spać, a na drugi dzień rano, kiedy chcieliśmy włożyć te butelki do samochodu, żeby je zawieźć do lekarza, to się okazało, że nic w nich nie ma. Były zupełnie puste. - Teraz sam zauważył, że się trzęsie, spostrzegł, że drżą mu ręce na kierownicy samochodu, który jechał z szybkością dwudziestu mil na godzinę. - Wszystkie były, kurwa, puste. Wszystkie. I wtedy właśnie, kurwa, zrozumiałem. Doszło do mnie, że z mózgiem Jerry'ego coś jest nie tak.
 Powietrze nie pachniało już wiosną i pomyślał nagle, że potrzebuje działki Substancji A. Było później, niż przypuszczał, a może przedtem wziął mniej, niż mu się zdawało. Na szczęście w schowku na rękawiczki była jeszcze porcja, którą zawsze woził ze sobą. Zaczął szukać wolnego miejsca do parkowania.
 - Tak to się czasem porobi w głowie - doszedł do niego z daleka głos Donny. Wydawało się, że zapadła się w sobie, że gdzieś odeszła. Zastanawiał się, czy ta bezsensowna jazda ją denerwuje. Pewnie tak.
 Przez głowę przeleciała mu, tym razem bez udziału woli, kolejna fantastyczna scenka: najpierw zobaczył dużego pontiaca z tylnym kołem uniesionym na podnośniku. Samochód osuwał się w tył, a mniej więcej trzynastoletni dzieciak ze strzechą długich włosów próbował go przytrzymać, jednocześnie krzycząc o pomoc. Zobaczył siebie i Jerry'ego Fabina, jak wybiegają z domu Jerry'ego i pędzą do samochodu po usianym puszkami po piwie podjeździe. On sam złapał za klamkę od strony kierowcy, żeby wskoczyć i nacisnąć na pedał hamulca.
 Jerry Fabin - ubrany tylko w spodnie, bez butów, z rozczochranymi włosami, bo właśnie się obudził - podbiegł do samochodu i bladym ramieniem, które jeszcze nigdy nie widziało słońca, odepchnął chłopca w bok. Podnośnik przechylił się i przewrócił, tył samochodu uderzył o ziemię, koło potoczyło się gdzieś, ale chłopak był cały.
 - Za późno na hamowanie - wysapał Jerry, próbując odgarnąć z oczu brzydkie, tłuste włosy. Nie zdążyłbyś.
 - Nic się mu nic stało?! - krzyknął Charles Freck. Serce łomotało mu w piersi,
 - Nie. - Jerry stał obok chłopca, łapiąc gwałtownie powietrze. - Cholera! - wrzasnął na chłopaka z wściekłością. - Nie mówiłem ci, żebyś na nas poczekał?! A kiedy samochód zaczyna się zsuwać z podnośnika, to... cholera, nie jesteś w stanie zatrzymać czegoś, co waży dwie i pół tony!
 Złość wykrzywiła mu rysy. Chłopak, na którego wszyscy mówili Szczur, wyglądał jak półtora nieszczęścia i miał winę wypisaną na twarzy.
 - Tysiąc razy ci powtarzałem!
 - Chciałem nacisnąć na hamulec - wyjaśnił Charles Freck, zdając sobie sprawę z własnej głupoty, ze swojego zachowania, które było równie idiotyczne jak zachowanie chłopca i tak samo śmiertelnie niebezpieczne Był dorosłym człowiekiem, a nie zdołał odpowiednio zareagować. Chciał się jakoś usprawiedliwić, tak jak chłopak. Powiedzieć coś w swojej obronie.
 - No, ale teraz rozumiem - wymamrotał... i wtedy fantastyczna scenka się skończyła. Właściwie nie była to scenka, tylko film dokumentalny. Przypomniał sobie dzień, w którym się to wszystko zdarzyło, dawno temu. kiedy jeszcze mieszkali razem. Instynkt podpowiedział Jerry'emu, co robić - gdyby nie to, Szczur leżałby pod pontiakiem z przetrąconym kręgosłupem.
 Powlekli się w stronę domu, nie próbując nawet gonić koła, które ciągle się jeszcze toczyło.
 - Spałem - mruknął Jerry, kiedy weszli do ciemnego wnętrza. - Pierwszy raz od kilku tygodni te robaki odpuściły na tyle, że mogłem zasnąć. Przez ostatnie pięć dni nawet nic zmrużyłem oka; cały czas na nogach. Myślałem, że się może wyniosły, i jakiś czas rzeczywiście ich nie było. Myślałem, że daty sobie spokój i poszły gdzie indziej, na przykład do sąsiada, i że dom jest czysty. No, ale teraz widzę, że znowu tu są Kiedy robili dziesiątą dezynsekcję... a może tu już jedenasta?... znowu mnie oszukali. Wszystkich zresztą oszukują. - W głuchym głosie Jerry'ego nic było już gniewu, tylko rezygnacja i zakłopotanie- Podniósł rękę i palnął Szczura w głowę. - Ty głupi gówniarzu, kiedy samochód spada z podnośnika, to trzeba spieprzać. Mniejsza o auto. Nawet go nie próbuj zatrzymywać. Nie dasz rady takiej masie.
 - Ale, Jerry, bałem się o os.
 - Srać na os. Srać na samochód. Chciałeś zginąć? Przeszli w trójkę przez ciemny living room, a obraz dawno minionej chwili zamigotał i zniknął na zawsze.
 
Rozdział drugi
 - Szanowni członkowie Lion's Club z Anaheim - powiedział mężczyzna stojący przy mikrofonie - dzięki uprzejmości władz hrabstwa Orange mamy dzisiaj wspaniałą okazję usłyszeć wykład tajnego agenta wydziału do spraw narkotyków biura szeryfa. Będziemy również mogli zadawać mu pytania.
 Twarz mężczyzny Jaśniała radością. Ubrany był w różowy garnitur z materiału przypominającego fakturą gofra, szeroki plastykowy krawat, niebieską koszulę i huty ze sztucznej skóry. Miał nadwagę, był stary i bardzo zadowolony, mimo że nie było ku temu specjalnych powodów.
 Patrząc na niego, tajny agent czuł, ze zbiera mu się na wymioty.
 - Jak państwo widzą - ciągnął prowadzący zebranie - z trudnością można dostrzec mężczyznę, który siedzi po mojej prawej strunie, a Jest tak dlatego, że ma on na sobie ubranie zwane kombinezonem zakłócającym, który tu kombinezon nosi, musi nosić, przez większość czasu, kiedy pełni swoją codzienną służbę. Później sam nam wyjaśni dlaczego.
 Ludzie siedzący na widowni, pud każdym względem łudząco podobni do prowadzącego, przyglądali się mężczyźnie w kombinezonie.
 - Tego oto człowieka, którego będziemy nazywali Fredem, ponieważ pod takim pseudonimem przekazuje informacje zebrane podczas służby w kombinezonie zakłócającym, nie można rozpoznać po głosie, nawet gdyby dokonać jego elektronicznej analizy, ani po wyglądzie zewnętrznym. Przypomina właściwie zamazaną plamę, czyż nie mam racji?
 Uśmiechnął się szeroko. Ludzie na widowni doszli do wniosku, że to rzeczywiście zabawne, i też się uśmiechnęli.
 Kombinezon zakłócający był dziełem Bell Laboratories i został wynaleziony przypadkowo przez pracownika nazwiskiem S. A. Powers. Przed kilkoma laty Powers eksperymentował z substancjami odhamowującymi, działającymi na tkankę nerwową. Pewnego razu, po zastrzyku dożylnym ze środka uważanego za łagodnie oszałamiający, doznał gwałtownego spadku płynu GABA mózgu, w następstwie czego uległ fantastycznemu złudzeniu wzrokowemu. Na ścianie sypialni zobaczył następujące jeden po drugim z szaloną szybkością obrazy, które początkowo wziął za dzieła współczesnych abstrakcjonistów.
 W ciągu mniej więcej sześciu godzin pogrążony w transie S. A. Powers obejrzał tysiące migających w zawrotnym pędzie dzieł Picassa, po czym ukazały mu się obrazy Paula Klee, i to o wiele więcej, niż artysta zdołał namalować w ciągu całego życia. S. A. Powers, nie przyglądając się już migającym płótnom Modiglianiego, wysnuł przypuszczenie (ludzie zawsze budują sobie jakieś teorie), że te obrazy przesyłają mu telepatycznie różokrzyżowcy, prawdopodobnie korzystając z mikroprzekaźników radiowych najnowszej generacji. Jednak kiedy zaczęły mu dokuczać obrazy Kandinsky'ego, przypomniał sobie, że w abstrakcjonistach specjalizuje się muzeum sztuki w Leningradzie, i zdecydował, że to Rosjanie próbują nawiązać z nim łączność telepatyczną.
 Rano przypomniało mu się, że tego rodzaju sensacje wzrokowe powoduje zwykle spadek poziomu GABA w mózgu. Nikt nic starał się z nim nawiązać łączności telepatycznej - ani bezpośrednio, ani za pomocą mikroprzekaźników. Jednak cała ta historia podsunęła mu pomysł skonstruowania kombinezonu zakłócającego. W ogólnych zarysach jego projekt polegał na połączeniu wieloogniskowej soczewki kwarcowej z miniaturowym komputerem, w którego pamięci można było pomieścić do półtora miliona zakodowanych obrazów przedstawiających ludzkie fizjonomie - mężczyzn, kobiet i dzieci. Każdy z tych obrazów był odkodowywany i wyświetlany we wszystkich kierunkach jednocześnie na niezwykle cienkiej, przypominającej całun błonie, która była na tyle duża, że mieścił się w niej przeciętnego wzrostu człowiek.
 Komputer, sięgając do pamięci, wyświetlał wszystkie możliwe warianty koloru oczu, włosów, kształtu nosa, układu zębów i kości twarzoczaszki. Membrana przyjmowała całość takiego obrazu w ciągu nanosekundy, po czym wyświetlała następny. Aby zwiększyć efektywność kombinezonu zakłócającego, S. A. Powers zaprogramował komputer tak, by randomizował kolejność cech charakterystycznych w obrębie każdego obrazu. Aby obniżyć koszty (instytucje rządowe to lubią), postarał się, żeby błony były wykonywane z materiału będącego odpadem produkcyjnym dużej firmy, która pracowała już na zlecenie Waszyngtonu.
 Człowiek ubrany w kombinezon stawał się personifikacją ludzkości we wszelkich możliwych odmianach (do półtora miliona jednostek informacji na godzinę). Dlatego jakakolwiek próba opisania mężczyzny (lub kobiety) w kombinezonie była pozbawiona sensu. Nie trzeba dodawać, że S. A. Powers wczytał do komputera także charakterystykę swojej osoby, przez co jego postać, ukryta w szalonych permutacjach, pojawiała się w każdym kombinezonie, rozpadała i pojawiała znowu raz na pięćdziesiąt lat, oczywiście jeśli przyjąć, że kombinezon by tak długo wytrzymał. W ten sposób Powers zapewnił sobie coś w rodzaju nieśmiertelności.
 - Oddajmy głos plamie! - powiedział prowadzący, po czym rozległy się rzęsiste oklaski.
 Wewnątrz kombinezonu zakłócającego Fred, który był jednocześnie Bobem Arctorem, jęknął w duchu i pomyślał: Przecież to straszne!
 Raz na miesiąc wyznaczano na chybił trafił któregoś z tajnych agentów wydziału, by wygłosił pogadankę przed grupą pustogłowych baranów - takich, jakich właśnie miał przed sobą. Dzisiaj los padł na niego. Popatrzył na widownię i zdał sobie sprawę, jak bardzo nie znosi tak zwanych normalnych ludzi. Byli zachwyceni. Uśmiechali się. Oglądali przedstawienie. Niewykluczone, że w tym właśnie momencie spośród niezliczonych obrazów wyłoniła się postać S. A. Powersa.
 - Bądźmy jednak przez chwilę poważni - rzekł prowadzący. - Ten oto mężczyzna... - Przerwał, szukając w pamięci nazwiska.
 - Fred - podpowiedział Bob Arctor. - S. A. Fred.
 - No właśnie, Fred. - Prowadzący znów nabrał wigoru i huknął w stronę widowni: - Jak słyszycie, głos Freda przypomina głos robota. Brzmi jak głos komputera w automatach bankowych w San Diego: jest matowy i sztuczny. Nie pozostawia w naszej pamięci żadnych charakterystycznych śladów i tak samo jest wtedy, gdy Fred składa raporty swoim zwierzchnikom w ramach Programu Zapobiegania tej... no... Narkomanii w hrabstwie Orange - Zamilkł znacząco. - Tacy funkcjonariusze policji ponoszą ogromne ryzyko, ponieważ, jak przypuszczają eksperci, środowiska przestępcze związane z handlem narkotykami przeniknęły niezwykle zręcznie do różnych instytucji zajmujących się utrzymaniem w kraju porządku publicznego. Tak więc, by ochronić oddanych sprawie ludzi, należało ich ubrać w kombinezony zakłócające.
 Niewielkie oklaski dla kombinezonu. I zaraz potem wyczekujące spojrzenia skierowane na ukrytego wewnątrz błony Freda.
 - Jednak w czasie pracy w terenie - dodał na zakończenie prowadzący, zanim odszedł od mikrofonu, by zrobić Fredowi miejsce - policjant oczywiście nie nosi kombinezonu. Ubrany jest tak samo jak ja czy wy, chyba że musi założyć na siebie przebranie charakterystyczne dla tych grup subkulturowych, wśród których niezmordowanie pełni służbę.
 Skinął w stronę Freda, by wstał i podszedł do mikrofonu. Fred, a właściwie Robert Arctor, robił to już sześć razy, wiedział więc, co ma powiedzieć, i zdawał sobie sprawę, że następnie czeka go seria najrozmaitszych debilnych pytań zaprawionych tępą głupotą. Dla niego oznaczało to stratę czasu, nerwy i poczucie bezsensu, które rosło z każdym takim spotkaniem.
 - Gdybyście zobaczyli mnie na ulicy - odezwał się do mikrofonu, gdy ucichły oklaski - powiedzielibyście, że widzicie pokręconego ćpuna. Poczulibyście odrazę i odeszlibyście jak najdalej. Cisza.
 - Nie wyglądam tak jak wy - powiedział - bo nic mogę sobie na to pozwolić. Od tego zależy moje życie.
 W rzeczywistości niewiele się od nich różnił wyglądem. I tak nosiłby to, co nosił na co dzień. Lubił swoje ciuchy. Jednak to, co mówił, było w większości tekstem, którego kazano mu się nauczyć na pamięć, a który napisał ktoś inny. Mógł w nim dokonywać niewielkich zmian, ale w zasadzie należało się trzymać wersji standardowej. Tekst ów, który stał się już częścią regulaminu, wprowadził kilka lat temu wybitnie nadgorliwy szef sekcji.
 Odczekał, aż jego słowa zaczną działać.
 - Nie zacznę wcale od opowiadania o tym, co robi tajny agent, kiedy stara się wytropić handlarzy narkotykami, a przede wszystkim ich mocodawców; jak porusza się po ulicach i szkolnych korytarzach w hrabstwie Orange. Na początek powiem wam... - tu przerwał, tak jak uczono go na zajęciach public relations w akademii powiem wam, czego się boję - dokończył.
 To ich rąbnęło. Wytrzeszczyli na niego oczy.
 - Ani na chwilę nie opuszcza mnie lęk, że nasze dzieci, wasze i moje... - znowu przerwał bo sam mam dwójkę... - Potem powiedział bardzo cicho: - Są jeszcze małe, bardzo małe. - Podniósł głos: - Ale nie na tyle małe, żeby nie mogły wpaść w nałóg, celowo zostać wpędzone w nałóg dla zysku, który chcą osiągnąć ludzie pragnący zniszczyć nasze społeczeństwo. Znowu przerwał. -Nie wiemy jeszcze - teraz mówił już spokojniej -kim są ci ludzie, a raczej kim są te zwierzęta, które żerują na naszych dzieciach, jak w jakiejś dzikiej dżungli, jakby to się działo gdzieś za granicą, a nie w naszym kraju. Tożsamość dostarczycieli niszczącej mózg trucizny, którą sobie wstrzykują, połykają i palą każdego dnia miliony mężczyzn i kobiet, a raczej stworzeń, które kiedyś były mężczyznami i kobietami, jest stopniowo ustalana. I pewnego dnia, klnę się na Boga, będziemy ich mieli.
 Głos z sali:
 - Zabić!
 Inny głos, równie entuzjastycznie:
 - Precz z czerwonymi świniami!
 Oklaski, fala za falą.
 Robert Arctor zamilkł. Popatrzył na nich, na tych ludzi w drogich garniturach, w drogich krawatach i w drogich butach, i zrozumiał, że Substancja A nie może uszkodzić im mózgów, bo ich nie mają.
 - Proszę powiedzieć, jak to jest! - zawołał głos, w którym nie brzmiało aż tyle emocji. To był żeński głos. Arctor rozejrzał się i zauważył kobietę w średnim wieku, wyglądającą lepiej niż reszta, załamującą nerwowo dłonie.
 - Codziennie - powiedział Fred (a może był to Robert Arctor, wszystko jedno) - zaraza ta zbiera wśród nas żniwo. A kiedy dzień się kończy, zyski wpływają... wkrótce... - Przerwał. Za żadne skarby nie był w stanie wydusić z siebie końcówki tego zdania, chociaż wygłaszał je już tysiące razy na zajęciach i w czasie poprzednich pogadanek.
 Na wielkiej sali zaległa cisza.
 - Właściwie - rzekł - nie chodzi o zyski. Chodzi o coś innego. O to, co się dzieje na ulicy.
 Zrozumiał od razu, że nie zauważyli żadnej różnicy, mimo że odszedł od przygotowanego tekstu i mówił swoje, nie opierając się na tym, co przygotowali faceci od public relations w biurach hrabstwa Orange. Zresztą co za różnica? - pomyślał. Przecież ani nie mają o tym wszystkim pojęcia, ani ich to nie obchodzi. Tych normalnych ludzi, którzy mieszkają w zabezpieczonych na wszelkie sposoby wielkich osiedlach, ludzi gotowych otworzyć ogień do każdego bez wyjątku ćpuna, który wspiąłby się na mur z pustą poszwą, żeby podpieprzyć im ich pianina, elektroniczne zegarki, maszynki do golenia albo sprzęt stereo, za który i tak jeszcze nie zapłacili. A ten ćpun robi to po to, żeby kupić działkę prochów, towar, bez którego może umrzeć - normalnie, po ludzku umrzeć -z bólu i z szoku wywołanego odstawieniem. No ale jeśli się mieszka bezpiecznie po wewnętrznej stronie ogrodzenia, które do tego jest pod napięciem, i patrzy bezpiecznie przez okno i jeśli strażnicy są uzbrojeni, to po co się nad takimi sprawami w ogóle zastanawiać?
 - Gdyby miała pani cukrzycę, a nie miała pieniędzy na insulinę, to ukradłaby pani te pieniądze? Czy może wolałaby pani umrzeć?
 Cisza.
 W słuchawkach kombinezonu zakłócającego usłyszał brzęczący głos:
 - Wróć lepiej do przygotowanego tekstu, Fred. Dobrze ci radzę.
 - Zapomniałem tekstu - powiedział do wewnętrznego laryngofonu Fred (a może Robert Arctor, wszystko jedno).
 Teraz mógł go usłyszeć tylko jego przełożony w centrali policji hrabstwa Orange, ale tym razem nie był to pan F. - to znaczy Hank. Ten anonimowy funkcjonariusz, którego głos słyszał w słuchawkach, został mu przydzielony tylko na czas wykładu.
 - Dobrze - zabrzmiał metaliczny głos. - Podyktuję ci tekst. Powtarzaj za mną, tylko staraj się, żeby to brzmiało naturalnie.
 Krótka pauza, szelest przewracanych kartek.
 - Chwileczkę... A kiedy dzień się kończy, zyski wpływają... wkrótce..." - zdaje się, że przerwałeś w tym miejscu.
 - Mam jakąś blokadę, nie mogę tego powiedzieć
 - ...wkrótce ustalimy, dokąd wpływają" - ciągnął jego sufler - a wtedy spadnie na nich kara. Kiedy nadejdzie ta chwila, za nic w świecie nie chciałbym się znaleźć w ich skórze".
 - Wiesz, dlaczego mam tę blokadę? - powiedział Arctor. - Bo w ten sposób tylko zachęca się do brania. -A potem pomyślał, że to właśnie dlatego człowiek gwiżdże na wszystko i zaczyna brać narkotyki: zaczyna się od takiego gadania. Dlatego rzuca się wszystko i odchodzi. Z obrzydzeniem.
 Spojrzał jeszcze raz na ludzi siedzących na widowni i zrozumiał, że dla nich to, co mówił, znaczy coś innego. Tylko tak można było do nich dotrzeć. Mówił do półgłówków. Do prostaków. Trzeba im wszystko tłumaczyć jak w pierwszej klasie: oto literka J", jak Jabłuszko. Jabłuszka są okrągłe.
 - A" - odezwał się do zebranych. - Ta litera to skrót oznaczający Substancję A.
 A także Aberrację, Abnegację, Alienację. Alienację z grupy przyjaciół, samotność każdego z osobna i wszystkich razem, izolację, nienawiść, wzajemną podejrzliwość.
 - I w końcu A" oznacza Agonię. Agonię, bo my... -Zamilkł. - Bo my, narkomani - powiedział w końcu - jak może państwo wiedzą, nazywamy tę substancję... - głos Freda zabrzmiał chrapliwie i drżąco - Agonią. Agonią, która zaczyna się od mózgu i ogarnia całe ciało. Tyle miałem do powiedzenia. - Wrócił do swojego krzesła i usiadł bez słowa.
 - Wszystko spieprzyłeś - oznajmił jego przełożony i sufler. - Spotkamy się u mnie w biurze. Pokój 430.
 - Tak - przyznał Arctor. - Wszystko spieprzyłem. Patrzyli na niego, jakby się przy wszystkich wysikał
 na scenie. Właściwie nie wiedział, dlaczego mu się tak
 przyglądają.
 Prowadzący podszedł do mikrofonu i powiedział:
 - Zanim państwo tu przyszliście, Fred poprosił mnie, by formuła naszego programu polegała raczej na odpowiedziach na wasze pytania, które poprzedzi krótki wstęp. Zapomniałem o tym wspomnieć. No dobrze -podniósł prawą rękę - kto pierwszy?
 Arctor wstał niezgrabnie z krzesła.
 - Zdaje się, że Fred ma jeszcze coś do dodania -stwierdził prowadzący, przywołując go ruchem ręki do mikrofonu.
 Arctor wyszedł powoli na środek i ze zwieszoną głową, starannie dobierając słowa, rzekł:
 - Chcę powiedzieć tylko jedno: nie dobijajcie ich, kiedy są naładowani. Mam na myśli ćpunów, to znaczy narkomanów. Połowa z nich, właściwie większość, a przede wszystkim dziewczyny, w ogóle nie wie, w co się pakuje. Spróbujcie, proszę, pomóc im, nam, wszystkim trzymać się od tego z daleka. - Na moment uniósł głowę. - Bo widzicie państwo, handlarz rozpuszcza w kieliszku czerwonego wina parę tabletek seconalu, daje to dziewczynie do wypicia... dziewczynie, która nie jest nawet pełnoletnia. A w winie jest jakieś osiem do dziesięciu tabletek. Dziewczyna pada, a wtedy on wstrzykuje jej mex, to znaczy heroinę pół na pół z Substancją A... - Przerwał. - Dziękuję państwu.
 Jakiś mężczyzna spytał:
 - Niech pan powie, jak można temu przeciwdziałać?
 - Trzeba pozabijać handlarzy - odparł Arctor i m szył w stronę swojego krzesła.
 Nie chciało mu się za bardzo wracać do siedziby władz hrabstwa Orange i meldować w pokoju 430, więc postanowił się przejść po centrum handlowym Anaheim. Przyglądał się stoiskom McDonalda, myjniom samochodowym, stacjom benzynowym, restauracjom Pizza Hut i innym cudeńkom.
 Zawsze kiedy się tak błąkał bez celu po ulicach, wśród tłumu obcych ludzi, ogarniało go dziwne uczucie, że tak naprawdę nie wie, kim właściwie jest. Tak jak powiedział tym typom z Lion's Club: kiedy nie miał na sobie kombinezonu, wyglądał jak ćpun, mówił jak ćpun  ludzie wokół z pewnością brali go za ćpuna  odpowiednio reagowali. Inne ćpuny - właśnie: i n n e, pomyślał - patrzyły na niego, jakby chciały powiedzieć: Pokój z tobą, bracie", a normalni odwracali głowy.
 Gdybym założył szatę biskupią i mitrę, zadumał się, i pochodził po ulicy, to Judzie zaczęliby mi się kłaniać. padać na kolana i próbowaliby całować w rękę albo nawet w dupę i za chwilę byłbym już biskupem. W pewnym sensie. Co to właściwie jest tożsamość? - zadał sobie pytanie. Gdzie się kończy gra? Nikt tego nie wie
 Poczucie, kim i czym jest, tracił najczęściej wtedy, gdy zaczepiał go Policjant - mundurowy albo tajniak - w ogóle gliniarz. Kiedy na przykład tuż obok niego do krawężnika podjeżdżał powoli radiowóz, żeby napędzić mu stracha, a gliniarz patrzył na niego ze środka tym intensywnym, bystrym, metalicznym, na pozór nieobecnym wzrokiem, a potem - najczęściej zapewne pod wpływem nagłej zachcianki - zatrzymywał samochód i kiwał na niego.
 - No dobrze, obejrzyjmy sobie dowodzik - mówił gliniarz i wystawiał rękę przez okno. Arctor, Fred, Bóg wic kto zaczynał szperać po kieszeniach i wtedy gliniarz krzyczał: - Byłeś już ARESZTOWANY?! - Czasami dodawał jeszcze KIEDYŚ, jakby miał go zaraz zamknąć do pudła.
 - Co jest grane? - odpowiadał zwykle, jeżeli w ogóle
 się odzywał. Oczywiście wokół zaraz zbierał się tłum. Większość ludzi była przekonana, że złapali go, kiedy handlował na rogu ulicy. Uśmiechali się niewyraźnie i czekali, co będzie dalej, chociaż Latynosi, czarni i tacy, którzy najwyraźniej byli narkomanami, patrzyli groźnie. Ale ci, którzy patrzyli groźnie, zdawali sobie wkrótce sprawę z tego, że patrzą groźnie, i starali się szybko przybrać obojętny wyraz twarzy. Wszyscy wiedzieli oczywiście, że każdy, kto patrzy na policjanta groźnie lub 
 niepewnie - wszystko jedno musi mieć cos na sumieniu.
  Gliniarze szczególnie dobrze znali tę zasadę i, jak się mówiło, automatycznie czepiali się takich ludzi.
 Jednak tym razem nikt się go nie czepiał. Był tylko jednym z bardzo wielu ćpunów.
 Kim właściwie jestem? - zadał sobie pytanie. Nagle pożałował, że nie ma na sobie kombinezonu zakłócającego. Gdybym miał go na sobie, pomyślał, stałbym się tylko niewyraźną plamą i przechodnie, wszyscy ludzie na ulicy, biliby mi brawo. Oddajmy głos plamie" - przy-wołał z pamięci niedawną scenę. Jaki wspaniały sposób, żeby zdobyć uznanie. Skąd na przykład mieliby wiedzieć, że jestem tą właśnie, a nie inną plamą? Wewnątrz mógł się kryć ktoś inny, a nie Fred. Na przykład mógłby to być jakiś inny Fred, a oni i tak by się nie zorientowali. To mógłby być Al udający Freda. Wewnątrz mógłby być ktokolwiek, a nawet mogło nie być nikogo. Z centrali można by przekazywać głos do kombinezonu i kierować nim z biura szeryfa. W tym wypadku Fredem byłby ktoś, kto by akurat siedział za biurkiem ze scenariuszem i mikrofonem w ręku, albo też Fredem byłby zespół ludzi siedzących za różnymi biurkami.           
 Zdaje się, że to, co powiedziałem na koniec w klubie, kończy sprawę, pomyślał. W biurze chcą ze mną na ten temat porozmawiać.
 Nie miał na to specjalnej ochoty, więc szedł dalej bez celu, żeby odwlec przykry moment. W południowej Kalifornii i tak nie ma znaczenia, dokąd się idzie. Wszędzie są te same McDonaldy i kiedy człowiek je mija, idąc przed siebie, ma wrażenie, że kręci się w kółko. A kiedy w końcu poczuje głód i wchodzi do środka, by kupić hamburgera, to jest to ten sam hamburger, którego sprzedali mu poprzednim razem i przedostatnim razem i tak można by wyliczać aż do dnia narodzin. Do tego wszystkiego jeszcze różne łobuzy gadają, że hamburgery u McDonalda robi się z indyczych podrobów.
 Jeśliby wierzyć plakatom reklamowym, to sprzedali już pięćdziesiąt miliardów hamburgerów. Tej samej osobie? - zastanowił się. Życie w Anaheim (stan Kalifornia) przypominało powtarzaną na okrągło reklamę telewizyjną. Było niezmienne, rozlewało się na wszystkie strony Jak kolorowy szlam. Miasto tonęło w powodzi przedmiotów zakrzepłych w swojej formie, jak gdyby produkująca je maszyna zacięła się i nie można jej było wyłączyć. Jaki ten kraj stał się plastykowy, pomyślał, bo przypomniała mu się legenda o tym, jak morze stało się słone. Kiedyś pewnie kupowanie i sprzedawanie hamburgerów McDonalda będzie obowiązkowe. Będziemy je sprzedawać i kupować, siedząc w mieszkaniach. W ten sposób w ogóle już nie będzie trzeba wychodzić na zewnątrz.
 Spojrzał na zegarek. Wpół do trzeciej - pora zadzwonić w sprawie towaru. Donna powiedziała mu, że będzie mógł przez nią załatwić może nawet tysiąc tabletek Substancji A zmieszanej z metedryną.
 Oczywiście kiedy je już będzie miał, to odda wszystko w wydziale narkotyków, gdzie tabletki zostaną poddane analizie, a potem zniszczone, czy co tam z nimi później robią. Może sami biorą, tak się przecież mówi. Albo sprzedają dalej. Nie chodzi o to, żeby przyskrzynić Donnę na sprzedaży. Kupował od niej już wiele razy i nigdy jej nie aresztował. Nie chodzi o zamknięcie lokalnej płotki, dziewczyny, której się wydaje, że sprzedawanie narkotyków to bardzo oryginalny i odjazdowy pomysł. Połowa tajnych agentów w hrabstwie Orange wie, kim jest Donna, i rozpoznaje ją na ulicy. Czasami Donna sprzedawała na parkingu przed sklepem 7-11, dokładnie naprzeciw automatycznego holodetektora ustawionego przez policję, i nigdy się jej nic nie stało. Nie wolno jej ruszać, niezależnie od tego, co by się działo. 
 Ta transakcja, podobnie jak wszystkie poprzednie, miała na celu ustalenie ścieżki prowadzącej dalej, do dostawcy, od którego Donna brała towar. Dlatego musiał kupować coraz więcej. Na samym początku podpuścił ją - tak się chyba mówi - żeby odpaliła mu dziesięć sztuk. W ramach przyjacielskiej przysługi. Potem, żeby wyrównać jej stratę, kupił od niej torebkę, w której było sto sztuk, potem trzy torebki. Teraz, jeśli będzie miał szczęście, może uda mu się dostać tysiąc tabletek, to znaczy dziesięć torebek. W końcu zażąda od niej tyle, że przekroczy to jej możliwości finansowe. Nie będzie miała dosyć szmalu, żeby zapłacić dostawcy za towar. To oznaczałoby dla niej stratę. Zaczną się targować: Donna będzie chciała, żeby zapłacił z góry przynajmniej część, on odmówi, a ona nie będzie mogła zapłacić dostawcy. Minie jakiś czas. Nawet przy transakcji na małą skalę napięcie zawsze rośnie. Siedzący na towarze dostawca będzie się niecierpliwił i denerwował, że Donna się nie pojawia. W końcu, jeśli wszystko dobrze pójdzie, Donna skontaktuje się z nimi dwoma i powie: Słuchajcie, lepiej załatwcie sprawę między sobą, obaj jesteście w porządku. Gwarantuję za każdego z was. Ustalę termin i miejsce, gdzie będziecie się mogli spotkać. Bob, odtąd możesz kupować bezpośrednio, jeśli cię interesuje większa ilość". Zrobi tak, bo każdy, kto kupuje tak dużo, sam na pewno chce wejść w interes. Donna będzie przekonana, że on sam sprzedaje dla zysku po sto sztuk, skoro kupuje naraz przynajmniej tysiąc. W ten sposób Arctor mógł się znaleźć o szczebel wyżej i kupując coraz więcej, dotrzeć do następnej osoby w hierarchii.
 Na koniec, i taki właśnie był kryptonim tej operacji -Koniec - może uda mu się dotrzeć do kogoś, kogo będzie warto zamknąć. Ten ktoś musiałby znać producenta albo kogoś, kto od niego bierze.
 W przeciwieństwie do innych narkotyków, Substancja A pochodziła najprawdopodobniej tylko z jednego źródła. Była produktem syntetycznym, a nie organicznym, co oznaczało, że wytwarzano ją w laboratorium. Jak dowiodły eksperymenty przeprowadzone w policyjnych pracowniach chemicznych, można ją było syntetyzować. Potrzebne do tego składniki były jednak niezwykle trudne do zdobycia. Teoretycznie, Substancję A mógł wytwarzać każdy, kto dysponował - po pierwsze - recepturą i - po drugie - odpowiednimi urządzeniami, by wyposażyć wytwórnię. W praktyce jednak koszt takiego przedsięwzięcia był o wiele za wysoki. Oznaczało to, że ten, kto wynalazł Substancję A i zajmował się jej produkcją, sprzedawał ją dalej po tak niskiej cenie, że nikt nie mógł stanowić dla niego konkurencji. Powszechność występowania Substancji A wskazywała na to, że nawet jeśli producent był tylko jeden, to istniała sieć wytwórni, prawdopodobnie zlokalizowanych w pobliżu dużych ośrodków miejskich w Ameryce Północnej i w Europie. Dlaczego nie udało się jeszcze wykryć żadnego z tych laboratoriów, wciąż było zagadką. Można jednak było domniemywać, zarówno z tego, co mówiło się oficjalnie, jak i z przecieków z instytucji rządowych, że Agencja SA -bo taką nazwę władze nadały przestępczej organizacji -przeniknęła tak głęboko do organów ścigania, że każdy, kto dowiadywał się czegoś konkretnego o jej działalności, natychmiast tracił zainteresowanie, a czasami nawet życie.
 Poza Donną Arctor miał oczywiście kilka innych dojść. Innych handlarzy, na których naciskał, żeby sprzedawali mu coraz więcej towaru. Ponieważ jednak Donna była jego dziewczyną, a w każdym razie miał nadzieję, że nią jest, stanowiła jego największą szansę. Poza tym wizyty u Donny, rozmowy przez telefon, randki, sama jej obecność sprawiały mu autentyczną przyjemność. Wybrał po prostu najłatwiejszą drogę. Skoro i tak musiał kogoś śledzić i składać raporty, najprościej było wybrać osobę, z którą tak czy inaczej się spotykał. W ten sposób nie narażał się na podejrzenia i było mu łatwiej. Ostatecznie, gdyby chciał rozpracować kogoś innego, i tak musiałby się z tym kimś zacząć częściej widywać. Wychodziło na jedno.
 Wszedł do budki telefonicznej i podniósł słuchawkę.
 - Słucham - Donna odezwała się po trzecim dzwonku.
 Wszystkie budki telefoniczne na świecie były na podsłuchu. Jeżeli nawet czasem trafiła się czysta, oznaczało to tylko, że odpowiednia ekipa jeszcze do niej nie dotarła. Urządzenia podsłuchowe przekazywały elektroniczne impulsy, które zbiegały się w jednym punkcie, gdzie były nagrywane na taśmy. Mniej więcej raz na dwa dni treść rozmów docierała do funkcjonariusza, który nie wychodząc z biura, kontrolował całą masę telefonów. Wystarczyło, że taki funkcjonariusz przekazał odpowiedni sygnał, by taśmy zaczęły odtwarzać rozmowy, opuszczając nie nagrane fragmenty. Większość rozmów telefonicznych była nieszkodliwa, dlatego policjant był w stanie dość prędko wyłapać te, które go interesowały. Na tym polegała jego szczególna umiejętność. Za to właśnie mu płacono. Niektórzy byli w tej robocie lepsi, inni gorsi.
 Kiedy Arctor rozmawiał z Donną, nikt ich nie podsłuchiwał. Nagranie mogło dotrzeć do policji najwcześniej następnego dnia. Gdyby rozmawiali o czymś, co było wyraźnie sprzeczne z prawem, i gdyby podsłuchujący funkcjonariusz się w tym zorientował, dokonano by analizy ich głosów. Wystarczyła jednak odrobina ostrożności. Co prawda i tak będzie wiadomo, że mówią o narkotykach, jednak w tym momencie zaczynał grać rolę rachunek ekonomiczny - władzom nie opłacało się całe to zawracanie głowy z analizą głosów i szukanie rozmawiających, kiedy chodziło tylko o zwyczajne, choć nielegalne, transakcje. Każdego dnia i tygodnia było ich po prostu za dużo. Oboje zdawali sobie z tego sprawę.
 - Jak leci? - spytał.
 - W porządku - odpowiedziała ciepłym, lekko zachrypniętym głosem.
 - Jak głowa?
 - Nie za bardzo. Coś nie tak. - Umilkła na chwilę. -Szef mnie zdołował dzisiaj rano. - Donna była sprzedawczynią w małej perfumerii w centrum handlowym Gateside w Costa Mesa, dokąd dojeżdżała codziennie swoim MG. - Wiesz, co powiedział? Że to moja wina, że ten klient, ten siwy staruch, zrobił nas na dziesięć dolców i że będę musiała oddać forsę. Obetnie mi z wypłaty. No więc jestem do tyłu o dychę, a nawet nie zrobiłam żadnego zasranego, przepraszam, błędu.
 - Słuchaj no - spytał Arctor - mogę coś od ciebie dostać?
 Teraz jej głos zabrzmiał ponuro. Jak gdyby nie miała ochoty mu odpowiedzieć. Ale to był normalny numer w tego rodzaju interesach.
 - No, nie wiem. A ile byś chciał?
 - Dziesięć - odpowiedział. Tak się umówili. Jeśli mówił jeden, oznaczało, że chce sto, teraz chciał od niej tysiąc sztuk. Przez telefon rozmawiali o dużych transakcjach tak, jakby chodziło o małe. W ten sposób mogli handlować na dużą skalę przez całe lata, nic budząc przy tym zainteresowania władz. Gdyby policja miała się interesować wszystkimi, to agenci wydziału do walki z narkotykami musieliby bez przerwy biegać od mieszkania do mieszkania i od domu do domu, wyłapując same płotki.
 - Dziesięć - mruknęła Donna.
 - Muszę je koniecznie mieć - powiedział jak narkoman, a nie jak handlarz. - Oddam ci, jak tylko dostanę;
 forsę.
 - Nie musisz. Dostaniesz gratis. Dziesięć... - Teraz na pewno zastanawiała się, czy on handluje. Pewnie tak. - Dziesięć. Czemu nie? Powiedzmy za trzy dni.
 - Wcześniej nie da rady?
 - No wiesz...
 - Dobra - zgodził się.
 - Wpadnę.
 - O której?
 Zastanowiła się.
 - Powiedzmy o ósmej wieczorem. Słuchaj, chciałam ci pokazać książkę, którą ktoś zostawił u nas w sklepie. O wilkach. Wiesz, co robią wilki? Samce? Kiedy samiec wilka zwycięża przeciwnika, to go nie wykańcza, tylko staje nad nim i go obsikuje. Naprawdę! Staje nad nim, sika, a potem odchodzi. Tak właśnie robią. Przeważnie walczą o prawo do terytorium. I do tego, żeby przerżnąć samicę.
 - Też niedawno nasikałem na paru facetów - powiedział Arctor.
 - Poważnie? Jak to?
 - W przenośni.
 - Nie tak normalnie?
 - To znaczy powiedziałem im... - Urwał. Kurwa, za dużo gadania. Jezu, pomyślał. - Ci faceci to byli ci na motocyklach, rozumiesz? Koło Fosters Freeze. Przejeżdżałem obok i jeden z nich odezwał się głupio, więc zawróciłem i powiedziałem... - Nic nie przychodziło mu do głowy.
 - Możesz mi powiedzieć - odezwała się Donna - nawet jeśli to ordynarne. Z tymi na motocyklach trzeba ostro, bo inaczej nie rozumieją.
 - Powiedziałem im, że wolałbym pojeździć na świni niż na takim metalowym knurze.
 - Nie rozumiem.
 - No, świnia to taka dziewczyna, która...
 - Aha. No tak, teraz rozumiem. Wstrętne.
 - To zobaczymy się u mnie, tak jak mówiłaś. Cześć. -Chciał już odwiesić słuchawkę.
 - Mam przynieść tę książkę o wilkach? Napisał ją Konrad Lorenz. Na okładce jest napisane, że to największy na świecie specjalista od wilków. Aha, jest jeszcze jedna sprawa. Obaj twoi współlokatorzy wpadli dzisiaj do sklepu. Ernie... no, jak on się tam nazywa... i Barris. Szukali cię, bo chcieli...
 - Czego chcieli?
 - Chodziło im o twój cefalochromoskop za dziewięćset dolarów, ten którym się bawisz, kiedy wracasz do domu. Wygadali się, że próbowali go dzisiaj uruchomić, ale nie chciał działać. Nie było ani koloru, ani wzoru fal, nic. Więc Barris wziął narzędzia i odkręcił dno.
 - A niech to szlag! - oburzył się Arctor.
 - Powiedzieli, że ktoś go zepsuł. Celowo. Druty były poprzecinane i takie tam, no wiesz, w ogóle. Porobiły się spięcia i w środku było pełno połamanych części. Barris powiedział, że próbował...
 - Zaraz jadę do domu - powiedział Arctor i odwiesił słuchawkę. Najlepsza rzecz, jaką miałem, pomyślał przygnębiony. A ten idiota Barris grzebał w środku. Ale przecież nie mogę teraz wracać do domu, przypomniał sobie. Muszę jeszcze wpaść do Nowej Drogi, zobaczyć, co u nich słychać.
 Tak brzmiał rozkaz, od którego nie było odwołania.
 
Rozdział trzeci
 Także Charles Freck myślał o tym, żeby pojechać do Nowej Drogi. Skłaniał go do tego odlot Jerry'ego Fabina.
 Siedział właśnie z Jimem Barrisem w kafejce Fiddlers Three w Santa Ana i z przygnębieniem obracał w palcach oblanego lukrem pączka.
 - To trudna decyzja - mówił. - Dają tam nieźle popalić. Pilnują cię przez dwadzieścia cztery godziny na dobę, żebyś ze sobą nie skończył albo nie odgryzł sobie ręki, ale nie podają żadnych leków. Niczego takiego, na co trzeba mieć receptę. Nawet walium.
 Barris przyglądał się z rozbawieniem sandwichowi patty melt, który składał się ze stopionej imitacji sera
 i sztucznej mielonej wołowiny na kawałku ekologicznego chleba.
 - Co to za chleb? - zapytał.
 - Popatrz sobie w kartę - zaproponował mu Charles Freck - tam jest napisane.
 - Jeśli do nich trafisz - powiedział Barris - będziesz miał objawy, które biorą się z zakłócenia wydzielania podstawowych płynów w organizmie, a szczególnie tych, które wpływają na funkcjonowanie mózgu. Mam tu na myśli katecholaminy, na przykład noradrenalinę i serotoninę. Odbywa się to w następujący sposób: Substancja A... właściwie każdy narkotyk, ale Substancja A w szczególności... wchodzi w reakcję z katecholaminami w taki sposób, że ogranicza ich działanie do poziomu podkomórkowego. Następuje biologiczna antyadaptacja, która właściwie jest nieodwracalna. - Odgryzł wielki kawał z prawej strony sandwicha. - Kiedyś myślano, że dzieje się tak tylko po zażyciu alkaloidów, takich jak heroina.
 - Nigdy nie ładowałem hery. Przydusza. Do stolika podeszła kelnerka, atrakcyjna blondyneczka w żółtym uniformie, pod którym rysowały się sterczące cycki.
 - Cześć, wszystko w porządku?
 Charles Freck spojrzał na nią ze strachem.
 - Masz może na imię Patty? - spytał Barris i jednocześnie dał Charlesowi Freckowi znak, że wszystko w porządku.
 - Nie - odparła i pokazała palcem plakietkę z imieniem na prawym cycku. - Beth.
 Ciekawe, jak ma na imię ten lewy, pomyślał Charles Freck.
 - Kelnerka, która nas ostatnio obsługiwała, miała na imię Patty - ciągnął Barris, przyglądając się bezczelnie dziewczynie. - Nazywała się tak samo jak sandwich.
 - Nie tak samo. Zdaje mi się, że jej imię pisze się przez i".
 - Wszystko jest naprawdę znakomite - rzekł Barris. Nad jego głową Charles Freck zobaczył komiksowy
 dymek, w którym Beth zdejmowała ubranie i jęczała,
 żeby ją zaraz przelecieć.
 - Ja się na to nie piszę - powiedział - mam problemy, których nie ma nikt inny na świecie.
 - Te problemy ma znacznie więcej ludzi, niż ci się wydaje - stwierdził ponuro Barris. - Cały ten świat choruje, a rokowania są coraz gorsze.
 W komiksowym dymku, pomyślał Charles, też dzieją się coraz gorsze rzeczy.
 - Chcecie może zamówić deser? - zagadnęła Beth z uśmiechem.                                    
 - Jaki deser? - spytał podejrzliwie Charles.
 - Mamy świeże ciasto, z truskawkami albo z brzoskwiniami. Sami pieczemy.
 - Nie, nie mamy ochoty na deser - powiedział Charles Freck i kelnerka odeszła. - To dobre dla starych bab - zwrócił się do Barrisa - takie ciasto z owocami.
 - Sam pomysł, żeby się poddać kuracji odwykowej -wrócił do tematu Barris - powoduje, że zaczynasz się bać. Ten strach jest odbiciem negatywnych objawów. W tym momencie przemawia do ciebie narkotyk, który próbuje cię odciągnąć od Nowej Drogi i jednocześnie zmusić, żebyś przy nim został. Musisz zrozumieć, że wszelkie symptomy mają jakieś znaczenie, niezależnie od tego, czy są pozytywne, czy negatywne.
 - Cholera - mruknął Charles Freck.
 - Symptomy negatywne objawiają się głodem narkotycznym, który jest generowany przez cały organizm, by
 zmusić jego właściciela, w tym wypadku ciebie, do gorączkowego poszukiwania...
 - Jak się człowiek dostanie do Nowej Drogi, to na początek obcinają mu kutasa. Żeby miał nauczkę. A potem działają w podobnym stylu.
 - Potem idzie śledziona.
 - Co? Wycinają...? A do czego jest śledziona?
 - Pomaga trawić pokarm.
 - Jak?
 - Oddziela celulozę.
 - No to potem nie można...
 - Można jeść tylko pokarm bez celulozy. Żadnych liściastych, żadnej lucerny.
 - I jak długo można tak żyć?
 - Zależy, jak się ustawisz.
 - Ile śledzion ma przeciętny człowiek? - Wiedział, że ludzie zwykle miewają dwie nerki.
 - Zależy od wagi i wieku.
 - Dlaczego? - Charles Freck zaczynał wietrzyć nosem oszustwo.
 - Z wiekiem wyrastają dodatkowe śledziony. Kiedy się kończy osiemdziesiątkę...
 - Robisz ze mnie głupka.
 Barris roześmiał się. Jego śmiech był zawsze dosyć
 dziwny, pomyślał Charles Freck. Jakiś nierzeczywisty, jakby coś pękało.
 - Dlaczego zdecydowałeś się - spytał Barris - poddać zamkniętej terapii odwykowej w ośrodku rehabilitacji?
 - To przez Jerry'ego Fabina.
 Barris machnął ręką z lekceważeniem.
 - Jerry był szczególnym przypadkiem. Widziałem kiedyś, jak Jerry Fabin chodził w kółko, potykał się i upadał, srał pod siebie, nie wiedząc nawet, gdzie jest, i próbował mnie zmusić, żebym sprawdził, jakiej trucizny się najadł. Najprawdopodobniej to był siarczan talu. Jest składnikiem środków owadobójczych i trutek na szczury. Ktoś się na nim w ten sposób odegrał. Mogę ci wymienić dziesięć innych trucizn, które...
 - Jest jeszcze jeden powód - powiedział Charles Freck. - Powoli kończy mi się zapas, a tego uczucia nie jestem w stanie znieść. Ciągle mi się kończy zapas i nigdy, kurwa, nie wiem, czy jeszcze kiedyś załatwię następną działkę.
 - No cóż, nikt z nas nie może być nawet pewien, czy dożyje następnego dnia.
 - Kurde, mam już tak mało, że towar może mi się skończyć za parę dni. A poza tym wydaje mi się, że ktoś mnie okrada. Nie biorę tych tabletek aż tak często. Ktoś mi musi, kurwa, grzebać w schowku.
 - Ile dziennie bierzesz tabletek?
 - Bardzo trudno powiedzieć. Ale nie za dużo.
 - Tolerancja organizmu z czasem rośnie.
 - Wiem, ale nie aż tak. Nie mogę patrzeć, jak kończą mi się tabletki. Z drugiej strony... - Zastanowił się. -Zdaje się, że mam nowe źródło. Donna, ta cizia. No, Donna jakaś tam?
 - Aha, dziewczyna Boba.
 - Jego flama. - Freck pokiwał głową.
 - Nie całkiem. Jeszcze się do niej nie dobrał. Na razie próbuje.
 - Można na niej polegać?
 - W jakim sensie? Masz na myśli, że można ją łatwo wybzykać czy... - Barris podniósł dłoń do ust i udał, że coś przełyka.
 - A co to za numer? - zapytał, po czym zrozumiał. -Nie, chodzi o to drugie.
 - Jest w miarę rozsądna. Trochę roztrzepana. Czego się zresztą można spodziewać po panience, a zwłaszcza takiej trochę ciemniejszej? Ma mózg między nogami jak większość z nich. Pewnie towar też tam trzyma. - Zachichotał. - Cały towar między nogami.
 Charles Freck pochylił się ku niemu.
 - Mówisz, że Arctor nigdy nic rypał Donny? Zawsze opowiada o niej tak, jakby to z nią robił.
 - Taki właśnie jest Bob Arctor - odparł Barris. -Mówi tak, jakby robił bardzo wiele rzeczy. Ale mówić a robić to z całą pewnością nie to samo, o nic.
 - Jak to możliwe, że jej nigdy nic przeleciał? Nic staje mu czy co?
 Barris zastanowił się głęboko, bawiąc się przy tym sandwichem patty melt, który zdążył tymczasem pokruszyć na małe kawałeczki.
 - Donna ma kłopoty. Może nawet samu jest uzależniona. Wiesz, niechęć do kontaktów seksualnych: ćpuny przestają się interesować seksem, ponieważ ich narządy puchną w następstwie zwężenia naczyń. A jeśli chodzi konkretnie o Donnę, to jak zauważyłem, przejawia wyjątkową niezdolność do osiągnięcia stanu podniecenia. I to nie tylko z Bobem Arctorem, ale... - przerwał jakby ze złością - również z innymi mężczyznami.
 - Cholera, chcesz powiedzieć, że ona za nic nie da...
 - W końcu by dała - odparł Barris - gdyby do niej właściwie podejść. Na przykład... - Spojrzał na Charlesa tajemniczo. - Mogę ci pokazać, jak ją bzyknąć, wydając przy tym jedynie dziewięćdziesiąt osiem centów.
 - Ja wcale nie chcę jej bzykać, tylko kupić towar Nagle poczuł się niepewnie. Kiedy był z Barrisem, czuł ciągle jakiś ucisk w żołądku. - A dlaczego akurat dziewięćdziesiąt osiem centów? - zapytał.   Przecież nic weźmie za to pieniędzy. Taka to ona nic jest. A poza tym to dziewczyna Boba.
 - Nie chodzi o to, żeby dawać jej do ręki pieniądze -rzekł Barris w ten charakterystyczny dla niego wystudiowany sposób. Pochylił się w stronę Charlesa i wydawało się, że jego włochato nozdrza wietrzą już osiągniętą podstępem rozkosz. Co więcej, zielone szkła jego słonecznych okularów zaszły lekką mgiełką. - Donna bierze kokainę. Rozłoży się przód każdym, kto da jej gram koksu, zwłaszcza gdyby dodać pewnych rzadkich związków chemicznych, nad którymi prowadzę właśnie szczegółowe badania.
 - Proszę cię, żebyś tak nie mówił - powiedział Charles Freck. - Nie o niej. A poza tym gram koksu kosztuje teraz ponad sto dolarów. Kto by miał taką forsę?
 Barris, któremu zbierało się właśnie na kichnięcie, oświadczył:
 - Mogę otrzymać gram czystej kokainy ze składników, których łączny koszt, nie licząc mojej pracy, nie  przekroczy jednego dolara.
 - Gówno prawda.
 - Mogę ci pokazać.
 - A skąd weźmiesz składniki?
 - Ze sklepu 7-11. - Nerwowo poderwał się na nogi, kawałki sandwicha rozsypały się dookoła. - Zapłać rachunek i jedziemy. Urządziłem sobie w domu prowizoryczne laboratorium - na razie, zanim dorobię się lepszego. Będziesz mógł sobie popatrzeć, jak uzyskuję gram kokainy ze zwykłych składników, które można całkiem legalnie kupić w sklepie 7-11 za mniej niż dolara. -Skierował się w stronę wyjścia. - No dalej - przynaglił Charlesa.
 - Dobra - odparł Freck, wziął ze stołu rachunek i ruszył za Barrisem. Ten skurwiel ma świra, pomyślał. A może nie ma. Robi cały czas jakieś doświadczenia chemiczne, siedzi w bibliotece publicznej i czyta... może coś w tym jest. To byłby interes, pomyślał. Ale szmal.
 Popędził za ubranym w lotniczy kombinezon z demobilu Barrisem, który z kluczykami do karmannaghii w ręku mijał właśnie kasę.
 Zatrzymali się na parkingu przed sklepem 7-11, wysiedli z samochodu i weszli do środka. Olbrzymi, głupawo wyglądający gliniarz stał jak zwykle przy najbliższym wejścia stoisku i udawał, że przegląda pornosa. Charles Freck wiedział, że w rzeczywistości gliniarz przygląda się uważnie wszystkim wchodzącym, żeby wyłowić wśród nich potencjalnych napastników.
 - Co kupujemy? - spytał Barrisa, który przechadzał się obojętnie między zastawionymi żywnością regałami.
 - Solarcaine - powiedział Barris. - W aerozolu.
 - Olejek do opalania? - Charles Freck nie bardzo mógł uwierzyć w to, co usłyszał, chociaż z drugiej strony, kto wie? Nigdy nie można być do końca pewnym. Poszedł za Barrisem do kasy. Tym razem płacił Barris.
 Zapłacili za puszkę solarcaine, przeszli koło gliniarza i wrócili do samochodu. Barris ruszył z piskiem opon, wyjechał na ulicę i popędził, ignorując znaki ograniczenia prędkości, aż w końcu zatrzymał się przed domem Boba Arctora, gdzie w wysokiej trawie zarastającej podjazd walały się stare, nie odpakowane gazety.
 Wysiadając, Barris zabrał z tylnego siedzenia jakieś urządzenia ze zwisającymi przewodami. Charles zauważył woltomierz. Były tam też inne instrumenty pomiarowe i lutownica.
 - Po co ci to wszystko? - zapytał,
 - Mam ciężką robotę do odwalenia - odparł Barris, targając wszystkie te urządzenia i puszkę do drzwi frontowych. Podał Charlesowi klucz. - I pewnie jak zwykle mi nie zapłacą.
 Charles otworzył drzwi. Weszli do środka. Dwa koty i pies rzuciły się w ich stronę, wydając pełne nadziei pomruki. Charles i Barris odsunęli je na boki nogami.
 Pracując całymi tygodniami, Barris urządził w rogu jadalni dziwaczne laboratorium składające się z porozstawianych bezładnie butelek i wyglądających na bezużyteczne rupieci, które powyciągał Bóg wie skąd. Barris był zwolennikiem oszczędności, a nie zaplanowanego starannie działania, o czym Charles niejeden raz musiał wysłuchiwać kazań. Barris pouczał go, że aby osiągnąć cel, należy umieć posłużyć się tym, co właśnie ma się pod ręką. Pinezka, spinacz, część urządzenia, którego pozostałe podzespoły już się zepsuły lub zginęły. Charles Freck miał wrażenie, że w kącie jadalni urządził sobie laboratorium jakiś szczur, żeby przeprowadzać tam szczurze eksperymenty.
 Pierwszym krokiem w procedurze Barrisa było oderwanie z rolki pod zlewem plastykowego worka na śmieci. Potem opróżnił do niego puszkę solarcaine.
 - Niesamowite - powiedział Charles Freck. - Zupełnie niesamowite.
 - Celowo zmieszali kokainę z olejkiem - odparł z uśmiechem Barris - żeby nie można jej było oddzielić. Ale ja znam się na chemii na tyle dobrze, że potrafię oddzielić koks od olejku.
 Zaczął energicznie dosypywać sól z solniczki do mazi wypełniającej worek. Potem wlał wszystko do słoika.
 - Teraz muszę to zamrozić - oświadczył z uśmiechem - co spowoduje, że kryształki kokainy wypłyną na powierzchnię, ponieważ kokaina jest lżejsza od powietrza. To znaczy od olejku. Tajemnicę końcowej reakcji zachowam oczywiście dla siebie, ale mogę ci powiedzieć, że chodzi tu o bardzo skomplikowany i wielostopniowy proces filtracji.
 Otworzył zamrażalnik lodówki i ostrożnie wstawił do niego słoik.
 - Jak długo musi tam stać? - zapytał Charles.
 - Pół godziny. - Barris wyciągnął skręta, zapalił i podszedł do sterty elektronicznych instrumentów. Stanął nad nimi i zastanawiał się przez chwilę, pocierając zarośnięty podbródek.
 - No tak - powiedział Charles Freck - ale nawet jeżeli uda ci się wydostać z olejku gram czystego koksu, to nie możesz go tak po prostu dać Donnie, żeby... no wiesz, żeby w zamian ściągnęła majtki. To tak, jakbyś ją kupił. Na to wychodzi.
 - Chodzi o zamianę - sprostował Barris. - Dajesz jej prezent, a ona ci się odwzajemnia. Najcenniejszym prezentem, jaki może dać kobieta.
 - Będzie sobie zdawała sprawę, że się sprzedaje. -Znal Donnę dostatecznie dobrze, by wiedzieć, że dziewczyna się połapie. Od razu skapuje, o jaki numer chodzi.
 - Kokaina jest afrodyzjakiem - wymruczał Barris,
 jakby do siebie. Ustawiał urządzenia pomiarowe obok cefalochromoskopu, najcenniejszej rzeczy należącej do Boba Arctora. - Jak wciągnie tego trochę, to od razu się odkorkuje.                                         
 - Cholera, stary - zaprotestował Charles - mówisz o dziewczynie Boba Arctora. To mój przyjaciel, a ty i Luckman mieszkacie w jego domu.
 Barris uniósł na moment kudłatą głowę i przyjrzał się uważnie Freckowi.
 - Jeśli chodzi o Boba Arctora, to jest masa rzeczy, o których nie masz najmniejszego pojęcia. - Ja też nie. Twój sposób rozumowania jest uproszczony i naiwny i sądzisz o Arctorze to, co on sam chce, żebyś o nim sądził.
 - Jest w porządku.
 - Oczywiście. - Barris uśmiechnął się i pokiwał głową. - Niewątpliwie. To jeden z najlepszych ludzi, jacy j żyją na tym świecie. Ale zarówno mnie, jak i innym  ludziom, którzy obserwowali Arctora uważnie i wnikliwie, udało się przyłapać go na pewnych sprzecznościach. Zarówno jeśli chodzi o strukturę osobowości, jak i o zachowanie. Jest coś w jego stosunku do życia. W jego, że tak powiem, wrodzonym spojrzeniu na rzeczywistość.
 - Masz przeciwko niemu coś konkretnego?
 Za zielonymi szkłami okularów oczy Barrisa błądziły z miejsca na miejsce.
 - Takie przewracanie oczami to żadna odpowiedź -powiedział Charles Freck. - Co się stało z cefoskopem? -Podszedł bliżej, żeby się przyjrzeć urządzeniu.
 Barris odchylił z jednej strony podstawę.
 - Powiedz mi, jak wyglądają przewody od spodu.
 - Widzę pocięte druty. Wyglądają, jakby były na krótko spięte. I to celowo. Kto to zrobił?
 Barris znowu wywrócił radośnie oczami.
 - Twoje kręcenie zaczyna mnie wkurwiać - oznajmił Charles Freck. - Kto zepsuł cefoskop? Kiedy? Teraz dopiero się dowiedziałeś? Kiedy ostatnio widziałem Arctora, nic mi o tej sprawie nie mówił. A widziałem go przedwczoraj.
 - Może nie chciał ci jeszcze o tym mówić.
 - Wiesz co? - rzekł Charles Freck. - Jeśli chodzi o mnie, to uważam, że pieprzysz naokoło. Pójdę do któregoś z tych nowych ośrodków Nowej Drogi, zgłoszę się na leczenie i przejdę przez odwyk i te wszystkie numery, które tam z człowiekiem wyrabiają. Będę tam siedział przez dwadzieścia cztery godziny na dobę i przynajmniej nie będę musiał mieć do czynienia z takimi świrami jak ty, co to ze wszystkiego robią tajemnicę i których nie mogę zrozumieć. Przecież widzę, że ktoś spierdolił ten cefoskop, tylko ty nie chcesz mi nic powiedzieć. Próbujesz sugerować, że to Bob Arctor sam sobie zniszczył takie drogie urządzenie? Tak czy nie? Co właściwie chcesz powiedzieć? Chciałbym być teraz w Nowej Drodze. Tam przynajmniej nie musiałbym się wysilać, żeby zrozumieć to całe ściemnianie, i mam tu na myśli nie tylko ciebie, ale i innych, którzy są świrnięci tak samo jak ty. - Rzucił Barrisowi piorunujące spojrzenie.
 - To nie ja go zepsułem - powiedział Barris z zastanowieniem, przy czym poruszyły się jego bokobrody -i bardzo wątpię, czy zrobił to Ernie Luckman. Podejrzewam, że Ernie Luckman nigdy w życiu jeszcze niczego nie popsuł, chyba tylko wtedy, kiedy przejechał się na kiepskim LSD i wyrzucił przez okno stolik i wszystkie inne meble prosto na parking przed domem, gdzie mieszkał ze swoją panienką, której było Joan. No, ale to zupełnie inna sprawa. Na co dzień Ernie ma wszystkie klepki w porządku, może nawet bardziej niż my wszyscy razem. Nie, Ernie nigdy by celowo nie zniszczył cudzego cefoskopu. A Bob Arctor? Przecież to jego własność. Myślisz może, że wstał po cichu w środku nocy i nawet o tym nie wiedząc, sam się tak przerobił? To robota kogoś, kto chciał podłożyć Arctorowi świnię.
 Sam to pewnie zrobiłeś, skurwysynu jeden, pomyślał Charles Freck. Znasz się na technice i jesteś dostatecznie mocno świrnięty.
 - Kogoś, kto to zrobił - powiedział głośno - należałoby zamknąć w klinice. Albo powinien już kopać w dechy od spodu. Moim zdaniem raczej to drugie. Bob przepadał za tym cefoskopem. Człowieku, musiałbyś widzieć, jak go włączał, codziennie, kiedy wracał z pracy, ledwo się tylko drzwi zamknęły. Każdy facet musi mieć coś, co ceni w życiu najbardziej. Arctor ma ten cefoskop. Straszne świństwo mu ktoś zrobił, straszne.
 - Też tak sądzę.
 - To znaczy co sądzisz?
 - Codziennie, kiedy wracał z pracy... - powtórzył mechanicznie Barris. - Od jakiegoś czasu zastanawiam się, gdzie właściwie pracuje Bob Arctor i co to za instytucja, o której nie chce nam nic opowiedzieć.
 - Pracuje w Placentii. To gówno nazywa się Blue Chip Redemption Stamp Center. Sam mi kiedyś mówił.
 - Ciekawe, co on tam robi. Charles Freck westchnął.
 - Zabarwia znaczki pocztowe na niebiesko. - Właściwie nie bardzo lubił Barrisa. Miał ochotę być teraz gdzie indziej. Na przykład nieźle by było trafić od kogoś towar. Od pierwszej osoby, którą by spotkał na ulicy albo do której by zadzwonił. Może powinienem się zmyć, pomyślał, ale potem przypomniał sobie o słoiku z olejem i kokainą, który chłodził się w zamrażarce. Sto dolarów za dziewięćdziesiąt osiem centów. - Słuchaj - powiedział do Barrisa - kiedy to będzie gotowe? Coś mi się zdaje, że robisz ze mnie idiotę. Jak ci, co produkują solarcaine, mogą sprzedawać te puszki tak tanio, skoro w każdej jest gram czystego koksu? Jak na tym zarabiają?
 - Kupują w bardzo dużych ilościach - oświadczył Barris.
 Przez głowę Charlesa Frecka przewinęła się fantastyczna scenka: wywrotki pełne kokainy wjeżdżają tyłem na teren wytwórni solarcaine, która mieści się na przykład w Cleveland, i zwalają tony czystej, niczym nie skalanej, doskonałej kokainy, którą potem miesza się z olejem, nośnikiem gazowym i innymi śmieciami i wtłacza do małych, bardzo kolorowych puszek, które później stoją tysiącami na półkach sklepów 7-11, drogerii i supermarketów. Co trzeba by zrobić, zastanowił się, żeby ukraść taką ciężarówkę i zgarnąć cały ładunek - tak z siedemset albo osiemset funtów? Chociaż nie, do cholery, o wiele więcej. Ile się może zmieścić na wywrotce?
 Barris przyniósł mu pustą puszkę po solarcaine, żeby sam się mógł jej przyjrzeć. Pokazał mu miejsce, gdzie były wypisane składniki.
 - Widzisz? Benzokaina. Tylko niektórzy, bardzo dobrze zorientowani ludzie wiedzą, że to przemysłowa nazwa kokainy. Gdyby na puszce było napisane kokaina", to wszyscy by się zaraz pokapowali i w końcu zaczęliby robić to, co ja. Ludziom po prostu brakuje wykształcenia.
 Brakuje im rozeznania w sprawach naukowych. A ja je mam.
 - No i na co ci ta cała twoja wiedza - spytał Charles Freck - poza tym, że może potrafisz podniecić Donnę Hawthorne?
 - Zamierzam napisać książkę, która na pewno zostanie bestsellerem - odparł Barris. - Tam będzie napisane, jak każdy może sobie bezpiecznie przyrządzić we własnej kuchni towar, nie łamiąc jednocześnie prawa. Posiadanie benzokainy nie jest zabronione. Dzwoniłem do apteki i pytałem. Jest składnikiem bardzo wielu związków.
 - O rany - powiedział Charles Freck, na którym ten wywód zrobił duże wrażenie. Spojrzał na zegarek, żeby się przekonać, jak długo jeszcze będą musieli czekać.
 Hank, na którego mówiono również pan F., polecił Arctorowi sprawdzić okoliczne placówki Nowej Drogi, by ustalić miejsce pobytu pewnego ważnego handlarza narkotykami, który nagle zniknął policji z pola widzenia.
 Od czasu do czasu zdarzało się, że jakiś handlarz, spodziewając się aresztowania, uciekał pod opiekę jednej z instytucji zajmujących się rehabilitacją uzależnionych, gdzie udawał narkomana. Mogło to być Synanon, Center Point, X-Kalay albo Nowa Droga. Kiedy go przyjmowano, odbierano mu portfel z dokumentami, nazwisko i wszystko, co go wiązało z poprzednim życiem, aby przygotować go do zbudowania nowej, wolnej od uzależnień osobowości. Podczas procesu niszczenia poprzedniej osobowości znikało też bardzo wiele danych, których potrzebowała policja do ustalenia miejsca pobytu podejrzanego. Następnie, kiedy sprawa już przyschła, handlarz wypływał na powierzchnię i znowu zaczynał sprzedawać narkotyki.
 Nikt nie wiedział, jak częste były takie wypadki. Ośrodki rehabilitacji starały się ustalać, czy są w taki sposób wykorzystywane, jednak nie zawsze im się to udawało. Handlarz, któremu groziło czterdzieści lat więzienia, na pewno miał motywację, żeby opowiedzieć personelowi ośrodka przekonywającą historyjkę, skoro zależało od tego, czy zostanie przyjęty, czy odrzucony. Nie musiał nawet udawać, że jest w bardzo złym stanie psychicznym.
 Bob Arctor jechał wolno przez Katella Boulevard i wypatrywał szyldu na drewnianym budynku, niegdyś domu mieszkalnym, w którym działali teraz energicznie pracownicy Nowej Drogi. Wcale mu się nie podobał pomysł, żeby udawać narkomana, który chciałby się poddać leczeniu, ale był to jedyny sposób, aby się dostać do środka. Gdyby się przedstawił jako agent wydziału do walki z narkotykami, to personel - jak zwykle bywało -wszcząłby przeciwko niemu zdecydowaną akcję. Nie chcieli, by rodzina była niepokojona przez władze. O tym Arctor doskonale wiedział. Byłym narkomanom należał się spokój. Personel tych placówek gwarantował pacjentom bezpieczeństwo od momentu przyjęcia. Patrząc na to z drugiej strony, handlarz, którego szukał, był skurwysynem pierwszej klasy i gdyby miało się okazać, że schował się w jednym z ośrodków rehabilitacji, nikt by na tym dobrze nie wyszedł. Nie widział żadnej innej możliwości ani dla siebie, ani dla pana F., który kazał mu się zająć Spade'em Weeksem. Arctor już od dawna deptał handlarzowi po piętach, jednak bez rezultatu. Przed dziesięcioma dniami Weeks wyparował bez śladu.
 W końcu znalazł szyld, zatrzymał samochód na niedużym parkingu, który Nowa Droga dzieliła z piekarnią, i trzymając ręce w kieszeniach, powlókł się noga za nogą, jakby był zupełnie zaćpany, w kierunku głównego wejścia.
 Przełożeni nie mieli do Arctora pretensji. Ich zdaniem zniknięcie Weeksa dowodziło tylko sprytu przestępcy. Właściwie Weeks zajmował się raczej transportem, a nic sprzedażą. Sprowadzał nieregularnie narkotyki z Meksyku do jakiejś dziury pod Los Angeles, gdzie następował podział między handlarzy. Weeks opracował bardzo sprytną metodę przerzutu towaru przez granicę. Przyklejał mianowicie paczkę taśmą do podwozia samochodu jakiegoś Bogu ducha winnego normalnego faceta i ruszał za nim. Po przejechaniu granicy śledził go przez jakiś czas, a potem zabijał przy pierwszej nadarzającej się okazji. Jeżeli nawet celnikom udało się znaleźć paczkę, to za kratki wędrował Bogu ducha winny facet, a nie Weeks. Według kalifornijskiego prawa posiadanie narkotyków było przestępstwem. W takim wypadku facet, jego żona i dzieci mieli po prostu pecha.
 Arctor rozpoznawał Weeksa na pierwszy rzut oka, lepiej niż jakikolwiek inny tajniak pracujący w policji hrabstwa Orange - tłusty Murzyn po trzydziestce, mówiący wyjątkowo poprawnie po angielsku, tak jakby uczył się kiedyś w jakiejś elitarnej szkole. W rzeczywistości Weeks wychował się w slumsach Los Angeles, a poprawnej wymowy nauczył się najprawdopodobniej z taśm wypożyczonych z biblioteki publicznej.
 Weeks lubił się ubierać skromnie, lecz elegancko, jak prawnik albo lekarz. Często można go było zobaczyć z drogą aktówką ze skóry aligatora i w okularach w szylkretowej oprawie. Przeważnie był też uzbrojony w obrzyna, do którego zamówił sobie we Włoszech bogato zdobioną, szykowną rękojeść pistoletową. Jednak w Nowej Drodze na pewno odebrano mu te wszystkie eleganckie rzeczy i ubrano w przypadkowo dobrane ciuchy z darów. Również aktówka z pewnością powędrowała do depozytu.
 Arctor pchnął ciężkie drewniane drzwi i wszedł do środka.
 Znalazł się w ciemnym korytarzu: po lewej stronie była sala, w której siedziało kilku facetów zajętych czytaniem. W końcu korytarza stał stół do ping-ponga, dalej było wejście do kuchni. Na ścianach wisiały rozmaite hasła - niektóre pisane ręcznie, inne drukowane:
 PRAWDZIWA KLĘSKA TO NIE UMIEĆ POMÓC BLIŹNIEMU i temu podobne. Było cicho, nie działo się prawie nic. Do Nowej Drogi należało kilka warsztatów rzemieślniczych. Najprawdopodobniej większość pacjentów, zarówno mężczyzn, jak i kobiet, pracowała teraz w zakładach fryzjerskich, na stacjach benzynowych albo w punktach naprawy długopisów. Zatrzymał się i czekał.
 - Tak? - Nagle pojawiła się dziewczyna. Ładna, w bardzo krótkiej, niebieskiej, bawełnianej spódniczce i w koszulce z nadrukiem Nowa Droga", który ciągnął się od sutka do sutka.
 - Czuję się bardzo źle - powiedział cichym, łamiącym się, niepewnym głosem. - Nie potrafię się pozbierać. Mogę usiąść?
 - Oczywiście. - Dziewczyna skinęła ręką. Na ten znak pojawiło się dwóch przeciętnie wyglądających gości, którzy stanęli obok w taki sposób, jakby wszystko im wisiało. - Zaprowadźcie go gdzieś, gdzie będzie mógł usiąść, i dajcie mu kawy.
 Zawracanie głowy, pomyślał Arctor, kiedy prowadzili go w stronę wytartej, zbyt mocno wypchanej kanapy. Zauważył, że ściany pomalowane były na wyjątkowo ponury kolor. Paskudna, tania farba z darów. Mimo wszystko jakoś egzystowali, chociaż najwyraźniej mieli kłopoty ze znalezieniem sponsorów.
 - Dziękuję - odezwał się drżącym głosem, jak gdyby to, że może wreszcie usiąść, sprawiło mu niewymowną ulgę. - Nareszcie - dodał i uniósł dłonie, jakby chciał przegarnąć włosy. Udał, że sprawia mu to ogromną trudność i opuścił ręce.
 Dziewczyna stanęła przed nim i powiedziała ostro:
 - Wygląda pan beznadziejnie, mój panie.
 - Noo - zgodzili się z nią wyjątkowo nieprzyjemnie obaj faceci. -Wygląda jak szmata. Coś ty ostatnio robił? Tarzałeś się we własnym gównie?
 Arctor łypnął w ich stronę.
 - Kto ty właściwie jesteś? - zapytał jeden z nich.
 - Przecież widzisz - odpowiedział drugi. - To jakiś zasrany śmieć z wysypiska. Popatrz na jego włosy -pokazał palcem - ma wszy. To dlatego tak się drapiesz, Jack.
 Dziewczyna była spokojna i jakby ponad to, co mówili obaj faceci, ale w jej zachowaniu trudno się było dopatrzyć życzliwości.
 - Po co pan się u nas zjawił?
 Bo macie tu u siebie niezłego bandziora, pomyślał Arctor. A ja jestem Pan Władza. A wy wszyscy jesteście po prostu głupi. Nie powiedział tego jednak, tylko wymamrotał służalczo:
 - Mówiła pani, że...
 - Tak, może pan dostać kawy. - Dziewczyna skinęła głową i jeden z facetów ruszył posłusznie w stronę kuchni.
 Przez chwilę nikt nic nie mówił. W końcu dziewczyna pochyliła się i położyła Arctorowi dłoń na kolanie.
 - Źle się pan czuje, prawda? - powiedziała cicho. Arctor pokiwał tylko głową.
 - Wygląda pan jak obraz nędzy i rozpaczy.
 - No tak - zgodził się.
 - Niech pan pomyśli, jak pan sobie zaśmiecił organizm. Zrobił pan z siebie kloakę. Wbijał pan tę igłę dzień za dniem i wstrzykiwał we własne ciało...
 - Już nie mogłem wytrzymać - powiedział Arctor. Przyszedłem tutaj, bo to jedyne miejsce, gdzie mogę znaleźć pomoc. Kiedyś miałem kolegę, który się do was zgłosił. Przynajmniej wydaje mi się, że się zgłosił, bo mówił, że ma taki zamiar. Czarny, po trzydziestce, wykształcony i bardzo uprzejmy, i...
 - Rodzinę pozna pan później - przerwała mu dziewczyna. - Jeśli pana przyjmiemy. Musi pan wiedzieć, że mamy pewne wymagania. Po pierwsze trzeba okazać szczerą chęć, żeby u nas zostać.
 - Chcę zostać - zapewnił Arctor. - Naprawdę chcę.
 - I musi pan być w naprawdę trudnej sytuacji, żebyśmy pana przyjęli.
 - Jestem w trudnej sytuacji.
 - Jak bardzo jest pan uzależniony? Ile pan bierze dziennie?
 - Uncję - odpowiedział Arctor.
 - Czystego?
 - Czystego. - Pokiwał głową. - Mam na stole całą cukierniczkę towaru.
 - Będzie panu wyjątkowo ciężko. Przez całą noc będzie pan gryzł poduszkę, a kiedy się pan obudzi, naokoło będzie pełno pierza. Na ustach zwykle występuje piana. I będzie pan robił pod siebie, jak chore zwierzę. Jest pan gotów przez to przejść? Zdaje pan sobie chyba sprawę, że nie podajemy tu żadnych leków?
 - Mnie i tak nic by nie pomogło - powiedział. Zawracanie głowy. Poczuł nagle jakiś niepokój i irytację. - Ten mój kolega... Dotarł do was? Mam nadzieję, że gliniarze nie zgarnęli go po drodze, bo był taki naćpany, że ledwo się trzymał na nogach. Myślał...
 - W Nowej Drodze nie ma związków emocjonalnych, które ograniczałyby się tylko do dwóch osób - ucięła dziewczyna. - Będzie pan się musiał tego nauczyć.
 - No dobrze. Ale czy do was dotarł? - Zaczynał rozumieć, że marnuje tylko czas. Jezus Maria, pomyślał, są gorsi niż policja. To całe przesłuchanie. A ona i tak gówno mi powie. Przepisy wewnętrzne są jak gruby mur.
 Gdy człowiek raz się tu dostanie, to tak, jakby umarł dla świata. Może Spade Weeks siedzi obok za ścianą i śmieje się z niego, może wcale go tu nic ma, a może jest jeszcze jakaś trzecia możliwość. Nawet gdyby miał nakaz, to i tak nic by się nie udało zrobić. Personel ośrodków rehabilitacyjnych wiedział dobrze, jak grać na zwłokę, przebierać w miejscu nogami, żeby wszyscy poszukiwani przez policję pacjenci mieli czas ulotnić się tylnym wyjściem albo gdzieś się ukryć. Ostatecznie cały personel składał się z osób, które same kiedyś były uzależnione. Poza tym władze niezbyt lubiły wydawać zezwolenia na rewizje w ośrodkach rehabilitacyjnych, bo wywoływało to nie kończące się skargi opinii publicznej.
 Pora dać sobie spokój ze Spade'em Weeksem i wydostać się z tego bagna, zdecydował. Nie ma się co dziwić, że nikt mnie dotąd nie posłał w takie miejsce  z tymi ludźmi nie można dojść do ładu. Zdaje się, że moje główne zadanie się skończyło. Spade Weeks już nic istnieje.
 Zgłoszę się do szefa, postanowił, i poczekam, aż mi przydzielą inną robotę. Szlag by trafił. Wstał sztywno z kanapy i powiedział:
 - Pójdę już.
 Obaj faceci właśnie znów się zjawili. Jeden z kubkiem kawy, a drugi z broszurami o najwyraźniej instruktażowym charakterze.
 - Stchórzył pan? - spytała dziewczyna z wyraźną pogardą. - Nie ma pan nawet tyle silnej woli, żeby pozostać przy raz podjętej decyzji? Żeby się wygrzebać z tego gnoju? I co, wyjdzie pan stąd na czworakach? - Cała trójka wpatrywała się w niego z nie skrywanym gniewem.
 - Może później - powiedział Arctor i ruszył w stronę drzwi. Usłyszał za sobą głos dziewczyny:
 - Ćpun zasrany. Brak woli, wyżarty mózg, nic z niego nie zostało. No, czołgaj się, czołgaj, to twoja własna decyzja.
 - Wrócę tu jeszcze - rzucił z irytacją. Panująca tu atmosfera działała mu na nerwy. Teraz, kiedy zbierał się do wyjścia, poczuł to bardziej niż przedtem.
 
- Może wcale nie będziemy chcieli cię przyjąć, szmaciarzu - powiedział jeden z facetów.
 - Będziesz musiał poprosić - dodał drugi. - Będziesz musiał bardzo, bardzo prosić, a nawet wtedy nie będziemy cię musieli przyjąć.
 - Właściwie to nie masz już po co tu przychodzić -poinformowała go dziewczyna.
 Arctor doszedł do drzwi, zatrzymał się i odwrócił w ich stronę. Chciał coś odpowiedzieć, ale w głowie miał zupełną pustkę. Wyprali mu mózg.
 Przestał funkcjonować. Nie mógł się zdobyć na żadną reakcję, na żadną odpowiedź, nawet najsłabszą i najgłupszą.
 Dziwna rzecz, pomyślał z zakłopotaniem, po czym wyszedł z budynku i wsiadł do samochodu.
 Gdyby mnie kto pytał, to Spade Weeks zniknął na zawsze. W życiu nie pójdę już do takiego ośrodka.
 Czas poprosić o nowe zadanie, zdecydował. Zająć się kim innym.
 Są od nas zwyczajnie mocniejsi.
 
Rozdział czwarty
 Zamazana plama zwana Fredem patrzyła z wnętrza kombinezonu zakłócającego na inną zamazaną plamę, która przedstawiła się jako Hank.
 - No dobrze, to tyle o Donnie, Charlesie Frecku i... popatrzmy... - metaliczny głos Hanka zamilkł na chwilę. - Aha, zajmowałeś się jeszcze Jimem Barrisem. -Hank zanotował coś na kartce. - Więc twierdzisz, że Doug Weeks wyniósł się z naszej okolicy albo umarł?
 - Albo przestał na jakiś czas pracować i się ukrywa.
 - Czy mówi ci coś nazwisko Earl albo Art De Winter?
 - Nie.
 - A może słyszałeś o kobiecie, którą nazywają Molly? Gruba.
 - Też nie.
 - A dwaj czarni, bracia, nazywają się chyba Hatfield albo jakoś podobnie? Prawdopodobnie handlują heroiną, którą sprzedają w funtowych workach.
 - W funtowych? Heroina w funtowych workach?
 - Tak.
 - Nie - odpowiedział Fred. - Kogoś takiego na pewno bym zapamiętał.
 - A może Szwed? Szwedzkie nazwisko. Wysoki. Siedział. Ma dziwne poczucie humoru. Wysoki, chudy, ostatnio nosi przy sobie bardzo dużo pieniędzy, prawdopodobnie z podziału transportu, który przyszedł na początku miesiąca.
 - Rozejrzę się za nim - powiedział Fred. - Funtowe worki heroiny. - Potrząsnął głową, a raczej należałoby powiedzieć, że zamazana plama zakołysała się.
 Hank przerzucił leżące przed nim hologramy.
 - Taaak, ten siedzi. - Przyglądał się przez chwilę zdjęciu, a potem je odwrócił. - Nie, nie siedzi, tylko nie żyje. Mają ciało u nas na dole. - Znowu przerzucił kilka  kartek. Minęła chwila. - Myślisz, że Jora robi jakieś lewe numery?
 - Wątpię. - Jora Kajas miała dopiero piętnaście lat, a już była uzależniona od Substancji A. Mieszkała w slumsach, w pokoju, w którym jedynym źródłem ciepła był elektryczny podgrzewacz wody. Utrzymywała się ze stypendium przyznanego jej przez stan Kalifornia, chociaż, j o ile Fred wiedział, już od sześciu miesięcy nie pokazała i się w szkole.                                         
 - Gdyby coś na nią było, daj mi znać. Wtedy będzie-my mogli się dobrać do jej rodziców.                  
 - W porządku. - Fred skinął głową.               
 - Te gówniary strasznie szybko się kończą. Mieliśmy! tu ostatnio taką jedną, wyglądała na pięćdziesiątkę. Rzadkie, siwe włosy, bez zębów, zapadnięte oczy, rączki jak patyczki. Zapytaliśmy ją, ile ma lat. Wiesz, co powiedziała? Dziewiętnaście. Sprawdziliśmy. Jedna z naszych powiedziała jej, żeby popatrzyła w lustro. Popatrzyła i zaczęta płakać. Spytałem ją, jak długo już bierze.
 - Rok - strzelił Fred.
 - Cztery miesiące.
 - Towar, który ostatnio sprzedają na ulicy, jest beznadziejny - powiedział Fred, starając się wyrzucić z pamięci obraz dziewiętnastoletniej dziewczyny, której wypadają włosy. - Mieszają to z coraz gorszym świństwem.
 - A wiesz, jak zaczęła brać? Jej dwaj bracia, handlarze, weszli kiedyś w nocy do jej sypialni, przytrzymali ją i zrobili zastrzyk, a potem zgwałcili. Obaj. Pewnie po to, żeby wprowadzić ją na nową drogę życia. Kiedy ją tutaj ściągnęliśmy, już od kilku miesięcy dawała za pieniądze.
 - A co z tymi braćmi? - Pomyślał, że może ich kiedyś spotka.
 - Dostali po pół roku za posiadanie. A ona tymczasem nabawiła się trypra, o czym nawet nie wiedziała, więc choroba była już bardzo rozwinięta. Jej braciom to wszystko wydawało się dość zabawne.
 - Przyjemniaczki - powiedział Fred.
 - A teraz opowiem ci historyjkę, która powinna na tobie zrobić wrażenie. W szpitalu w Fairfieid mają troje niemowląt, którym trzeba podawać codziennie działkę hery, bo są jeszcze za małe, żeby przeżyć odstawienie. Pielęgniarka próbowała...
 - Zrobiło wrażenie - odezwał się mechanicznym głosem Fred. - Dziękuję ci. Nie musisz nic więcej mówić. Hank ciągnął dalej:
 - Kiedy się pomyśli o niemowlętach, które są uzależnione od heroiny, ponieważ...
 - Dziękuję ci - powtórzyła zamazana plama zwana Fredem.
 - Jak myślisz, co należałoby zrobić z facetem, który daje dziecku lizaczka z heroiną, żeby nic płakało? Dzień robót przymusowych?
 - Pewnie tak - odpowiedział głucho Fred. - Może dwa dni. Tyle, ile się daje pijaczkom. Czasami żałuję, że nie potrafię się porządnie wkurwić. Już zapomniałem, jak to jest.
 - Tego już nikt nie umie - zauważył Hank.  Może jest jakiś podręcznik?
 - Był taki film, nakręcony gdzieś koło 1970 roku -powiedział Fred. -Francuski łącznik, o dwóch policjantach z wydziału do walki z narkotykami. Kiedyś jeden z nich dostał małpiego rozumu i zaczął strzelać do wszystkiego, co się rusza, nawet do swoich szefów. Było mu zwyczajnie wszystko jedno.
 - Może wobec tego lepiej, że nie wiesz, kim jestem skonstatował Hank. - Gdybyś miał mnie zabić, to chyba tylko przypadkiem.
 - Ktoś kiedyś i tak nas w końcu zdmuchnie.
 - To będzie ulga. Prawdziwa ulga. - Hank znów zaczął przerzucać notatki. - Jerry Fabin. Myślę, że go skreślimy. Przypadek specjalny. Chłopcy z pokoju obok mówili mi, że kiedy jechał do kliniki, powiedział strażnikom, że jakiś wynajęty morderca, facecik wzrostu trzech stóp, bez nóg, jeździ za nim dzień i noc na wózku. Jednak nigdy nikomu o tym nie mówił, bo się bał, że wszyscy by się przestraszyli i nie miałby żadnych przyjaciół, nikogo, z kim mógłby porozmawiać.
 - Taa - powiedział Fred ze stoickim spokojem  Fabin się wykończył. Czytałem komentarz do EEG, który przysłali z kliniki. Nie musimy sobie zawracać nim głowy.
 Za każdym razem, kiedy siedział naprzeciw Hanka] i składał raport, czuł, że zachodzi w nim jakaś głęboka przemiana. Zwykle uświadamiał to sobie dopiero później, chociaż także w czasie rozmowy czuł, że z jakiegoś powodu dziwnie obojętnieje. Nie potrafił się zaangażować emocjonalnie, niezależnie od tego, o kim i o czym mówili.
 Początkowo sądził, że dzieje się tak dlatego, że obaj, noszą kombinezony zakłócające, co wykluczało wszelki, bezpośredni kontakt wzrokowy i słuchowy. Później zrozumiał, że kombinezony nie mają specjalnego znaczenia, Chodziło o sytuację, w której się obaj znajdowali. Hank, ponieważ był profesjonalistą, celowo starał się usuwać z ich kontaktów sympatię albo zdenerwowanie. Żadnego gniewu, żadnej miłości, żadnych wyższych uczuć. To mogło tylko zaszkodzić. W czymże mogło pomóc osobiste] zaangażowanie, kiedy rozmawiali o przestępstwach, o poważnych przestępstwach popełnionych przez ludzi, których Fred dobrze znał czy nawet -jak w wypadku Donny i Luckmana - lubił? Musieli się obaj wyłączyć. Fred bardziej niż Hank. Obaj musieli stanąć z boku, rozmawiać i zachowywać się tak, jakby wszystko było im obojętne. Z czasem było im coraz łatwiej. Nawet nie musieli się przedtem umawiać.
 A jednak po rozmowie wszystkie uczucia do niego! wracały.
 Czuł oburzenie, a nawet przerażenie, kiedy myślał o zdarzeniach, których był świadkiem. Wielkie, gwałtowne fale uczuć, na które nic nie było go w stanie przygotować. Obrazy przewijające się przed oczami, którym zawsze towarzyszył zbyt głośny dźwięk.
 Jednak kiedy siedział naprzeciw Hanka, nie czuł nic. Teoretycznie rzecz biorąc, był w stanie opisać każde wydarzenie zupełnie beznamiętnie. I równie beznamiętnie przyjąć wszystko, o czym Hank mu opowiadał. Mógł na przykład zupełnie spokojnie powiedzieć: Donna umiera na zapalenie wątroby i pożycza wszystkim swoją igłę, żeby zabrać ze sobą tylu ludzi, ilu tylko zdoła. Radzę ją przycisnąć, żeby przestała". Jego własna dziewczyna... Ale musiałby wykonać polecenie, gdyby sam zobaczył albo się dowiedział, że tak rzeczywiście jest. Albo coś innego: Donna ma poważne kłopoty z mózgiem - zwężenie naczyń krwionośnych po trefnym LSD". Albo po prostu: Donna nie żyje". Hank sporządziłby tylko odpowiednią notatkę i może spytałby jeszcze: Kto sprzedał jej towar i skąd go miał?" Albo: Kiedy pogrzeb? Powinniśmy spisać numery rejestracyjne i nazwiska". A on rozmawiałby o tym tak, jakby nic się nic stało.
 Taki był Fred. Potem jednak Fred stawał się Bobem Arctorem, co działo się gdzieś w pół drogi między Pizza Hut a stacją benzynową Arco (zwykła benzyna w cenie dolara i dwóch centów za galon), i wszystkie te straszne obrazy stawały mu przed oczami. Nic mógł na to nic poradzić.
 W psychice Freda zachodziło zwyczajne wyważenie emocji. To samo przeżywają codziennie strażacy, lekarze i pracownicy prosektorium. Żaden z nich nie może sobie pozwolić na to, żeby się co chwila odrywać od pracy i głośno krzyczeć, bo wykończyłby sam siebie i wszystkich dookoła. Człowiekowi nie wolno przekroczyć pewnego progu.
 Hank nie zmuszał Freda do obojętności. Po prostu pozwalał mu być obojętnym dla jego własnego dobra, a Fred potrafił to docenić.
 - Co z Arctorem? - zapytał Hank.
 Fred, przebrany w kombinezon zakłócający, donosił oczywiście również na samego siebie. Gdyby tego nie robił, to zarówno jego przełożony, jak i wszyscy inni pracownicy wydziału zorientowaliby się, kim jest naprawdę. Kombinezon nic by mu nie pomógł. Wtyczki Agencji SA ulokowane w policji doniosłyby komu trzeba i Bob Arctor, siedzący spokojnie w domu i równie spokojnie biorący prochy z innymi ćpunami, dorobiłby się swojego wynajętego malutkiego mordercy na wózku. Tyle że w tym wypadku to nie byłaby halucynacja.
 - Arctor zachowuje się zupełnie normalnie - odpowiedział jak zwykle Fred. - Pracuje w Blue Chip Stamp i łyka dziennie kilka tabletek Agonii wymieszanej z amfetaminą. Wszystko.
 - Nie byłbym taki pewien. - Hank obracał bezmyślnie w rękach jakąś kartkę. - Mam tutaj informację od naszego agenta, którego raporty wskazują na to, że Arctor dysponuje środkami finansowymi znacznie przekraczającymi zarobki w Blue Chip Redemption Center. Skontaktowaliśmy się z tą firmą i spytaliśmy, ile Arctor zarabia. Niewiele. Potem zbadaliśmy sprawę dokładniej i okazało się, że nie jest nawet na pełnym etacie.
 - Nie żartuj - powiedział ponuro Fred. Zdawał sobie oczywiście sprawę, że te sumy znacznie przekraczające zarobki to pieniądze, które dostawał z wydziału. Plik banknotów o małych nominałach czekał na niego co tydzień w maszynie do napojów chłodzących Doktora Peppera w meksykańskim barze w Placentii. To było jego podstawowe wynagrodzenie za informacje, dzięki którym dokonywano aresztowań. Kiedy policji udało się przechwycić dużą partię heroiny, suma była szczególnie wysoka.
 Hank czytał dalej z kartki:
 - Według naszego agenta, Arctor pojawia się i znika w tajemniczy sposób, zwłaszcza o zachodzie słońca. Przychodzi do domu, je coś, a potem znika pod byle pretekstem. Czasami bardzo szybko, ale nigdy nie na długo. -Hank, a właściwie jego kombinezon zakłócający, spojrzał na Freda. - Zauważyłeś może coś takiego? Możesz to potwierdzić? Rozumiesz coś z tego?
 - Przypuszczam, że spotyka się ze swoją dziewczyną, z Donną - odpowiedział Fred.
 - Pewnie tak. Ty musisz wiedzieć lepiej.
 - Dyma ją pewnie po sto razy na dobę. - Czuł się wyjątkowo niezręcznie. - Sprawdzę i dam ci znać. Kim jest ten agent? Może chce tylko podłożyć Arctorowi świnię?
 - Do diabła, nawet nie wiem, kto to jest. Składa raporty przez telefon. Nie można zidentyfikować głosu, bo używa jakiegoś elektronicznego urządzenia, które pewnie sam zmajstrował. - Hank zaśmiał się, a jego metaliczny głos zabrzmiał dziwnie z głębi kombinezonu. - Chociaż trzeba przyznać, że to działa. Wystarczająco.
 - Cholera - powiedział Fred - to na pewno ten zakoksowany ćpun Jim Barris usiłuje się za coś odegrać na Arctorze. Barris, kiedy był w wojsku, ciągle chodził na jakieś kursy budowy urządzeń elektronicznych, a do tego był szkolony w obsłudze ciężkich maszyn. Ja bym mu nie wierzył, nawet gdyby miał mi tylko powiedzieć, jaka jest pogoda.
 - Nie możemy być pewni, że to właśnie Barris - odparł Hank - a poza tym może wcale nie jest takim zakoksowanym ćpunem, za jakiego go uważasz. Mamy też innych ludzi, którzy się zajmują tą sprawą. Jednak na razie nie udało im się ustalić niczego, co byłoby dla ciebie interesujące.
 - Tak czy inaczej to musi być ktoś z bliskich znajomych Arctora - powiedział Fred.
 - Tak, rzeczywiście wygląda na to, że ktoś chce się na nim odegrać. Narkomani często na siebie donoszą, kiedy się pożrą. Z tego, co tu napisane, wynika, że agent musi go znać dość dobrze.
 - Sympatyczny facet - w głosie Freda zabrzmiała gorycz.
 - Tacy właśnie ludzie dostarczają nam informacji -powiedział Hank. - Jaka jest w końcu różnica między nim a tobą?
 - Nie pracuję w policji dlatego, że się na kogoś obraziłem i chcę mu zaszkodzić - zaprotestował Fred.
 - A w ogóle dlaczego tu pracujesz?
 - Cholera, tak naprawdę to sam me wiem - odpowiedział Fred po chwili milczenia.
 - Nie musisz się już zajmować Weeksem. Myślę, że teraz powinieneś się skoncentrować wyłącznie na obserwacji Boba Arctora. Czy on ma podwójne nazwisko? Używa inicjału.
 Fred wydał z siebie zduszony dźwięk, który zabrzmiał tak, jakby dochodził z metalowej puszki.
 - A dlaczego właśnie Arctora?
 - Dostaje pieniądze z jakiegoś nieznanego źródła, robi coś w tajemnicy, przez co ma wrogów. Co z tym jego nazwiskiem? - Długopis Hanka zawisł wyczekująco nad kartką.
 - Postlethwaite.
 - Jak to się pisze?
 - A skąd, do cholery, miałbym wiedzieć?
 - Postlethwaite - powtórzył Hank i zanotował coś na kartce. - Co to za nazwisko?
 - Walijskie - odpowiedział lakonicznie Fred. To, co mówił Hank, ledwo do niego docierało. Przestawał słyszeć, widzieć, czuć.
 - Czy to Walijczycy śpiewają o bohaterach z Harlech? Co to jest to Harlech? Jakieś miasto?
 - Pod Harlech Walijczycy bohatersko walczyli przeciwko wojskom Yorków. To było w 1468... - Fred urwał. Cholera, pomyślał, przecież to straszne.
 - Poczekaj, chciałbym to zanotować - powiedział Hank, pisząc coś zawzięcie.
 - Chcesz powiedzieć, że macie zamiar założyć technikę w domu Arctora i w jego samochodzie?
 - Tak, mamy nowy system holograficzny. Jest lepszy od poprzedniego, a poza tym przyszło tych urządzeń więcej, niż zamówiliśmy. Będziesz pewnie chciał mieć wszystko zarejestrowane i wydrukowane. - Hank znów zanotował coś na kartce.
 - Wezmę, co mi dasz - odpowiedział Fred. Czuł, że od tej całej rozmowy zupełnie wymieszało mu się w głowie. Marzył, żeby składanie raportu już się skończyło i żeby mógł wreszcie wrócić do domu i łyknąć parę tabletek,
 Siedząca naprzeciwko niewyraźna plama pisała i pisała bez końca, notując numery katalogowe urządzeń technicznych najnowszej generacji, które - jeśli odpowiednia instancja wyrazi zgodę - zostaną oddane do dyspozycji Fredowi, żeby mógł bez przerwy obserwować swój dom i samego siebie.
 Przez ponad godzinę Barris robił tłumik do pistoletu. Miał się on składać jedynie z materiałów dostępnych w każdym domu, a jego całkowity koszt nie powinien przekraczać jedenastu centów. Prawie mu się to udało, dzięki folii aluminiowej i kawałkowi gumy.
 Była już noc. Barris stał w ogrodzie za domem Arctora, między kępami chwastów i kupami śmieci, i przygotowywał się do oddania próbnego strzału.
 - Sąsiedzi usłyszą - odezwał się niepewnie Charles Freck. Wokół jaśniały okna, za którymi okoliczni mieszkańcy najprawdopodobniej oglądali telewizję albo zwijali skręty z marihuany.
 - Musiałbyś chyba kogoś zabić, żeby zadzwonili po policję - powiedział skryty w mroku Luckman, który obserwował całą scenę.
 - Po co ci właściwie tłumik? - spytał Charles Freck. -Przecież tłumiki są zabronione.
 - W dzisiejszych czasach - odparł Barris - kiedy społeczeństwo jest zdegenerowane, a wokół szerzy się deprawacja, każdy człowiek, który ma dla siebie odrobinę szacunku, powinien przez cały czas mieć przy sobie broń. Dla własnego bezpieczeństwa. - Zmrużył oczy i wystrzelił z pistoletu, na którego lufie osadził tłumik domowej roboty. Rozległ się straszliwy huk, który na moment ogłuszył całą trójkę. Gdzieś daleko rozszczekały się psy.
 Barris zaczął z uśmiechem odwijać folię aluminiową z kawałka gumy. Wyglądał na rozbawionego.
 - Ładny mi tłumik - parsknął Charles Freck, zastanawiając się, kiedy się zjawi policja. Przyjedzie na pewno cała masa radiowozów.
 - Popatrzcie, co się stało - powiedział Barris, pokazując im czarne paski wypalone w gumie.   Huk wystrzału został wzmocniony, a nie stłumiony. No, ale prawie mi się udało. Przynajmniej rozgryzłem zasadę działania.
 - Ile może być wart twój pistolet? - zapytał Charles Freck. Parę razy w życiu zdarzyło mu się mieć nóż, ale w końcu zawsze ktoś mu go kradł. Kiedyś zrobiła to nawet jedna panienka, kiedy poszedł na chwilę do toalety.
 - Niewiele. Używany, taki jak ten, gdzieś koło trzydziestu dolarów - ocenił Barris. Wyciągnął rękę z pistoletem w stronę Frecka, który cofnął się z przestrachem. - Mogę ci go sprzedać. Powinieneś mieć pistolet, żebyś mógł się bronić przed ludźmi, którzy chcieliby ci zrobić krzywdę.
 - Takich ludzi nie brakuje - stwierdził z ironią Luckman i uśmiechnął się krzywo. - Widziałem ostatnio ogłoszenie w L. A. Times". Każdy, kto szczególnie dotkliwie skrzywdzi Charlesa Frecka, może dostać w nagrodę radio.
 - Dam ci za niego prędkościomierz. Model Borg-Warner - zaproponował Charles Freck.
 - Ten, który ukradłeś sąsiadowi z garażu? - spytał Luckrnan.
 - Pistolet też pewnie kradziony - odparł Charles Freck. Prawie wszystkie przedmioty o jakiejś wartości musiały być kiedyś komuś ukradzione. To właśnie dowodzi, że są wartościowe. - Zacznijmy od tego - powiedział - że facet też na pewno ukradł ten prędkościomierz. Podejrzewam, że przechodził już z ręki do ręki jakieś piętnaście razy. Przecież tu świetna rzecz.
 - Skąd wiesz, że go ukradł? - spytał Luckman.
 - Cholera, jeżeli ktoś ma w garażu osiem prędkościomierzy, a z każdego zwisają odcięte przewody, to co to może znaczyć? Znasz może kogoś, kto poszedłby do sklepu i kupił sobie osiem sztuk?
 - Myślałem, że pracujesz nad cefoskopem - powiedział Luckman do Barrisa. -Skończyłeś już?
 - Nie mogę nad nim siedzieć dzień i noc, bo to za trudna robota - odparł Barris. - Muszę sobie czasem zrobić przerwę. - Wielofunkcyjnym scyzorykiem odkroił kawałek gumy. - Tym razem nie powinno być żadnego hałasu.
 - Bob jest pewnie przekonany, że naprawiasz jego cefoskop - powiedział Luckman. - Leży w łóżku w swojej sypialni i myśli, że się tym zajmujesz, a ty się zabawiasz pistoletem. Zgodzisz się chyba z nim, że powinieneś odpracować zaległy czynsz?
 - Podobnie jak dobre piwo - rzekł Barris - skomplikowana i trudna rekonstrukcja uszkodzonego urządzenia elektronicznego...
 - Nie gadaj tyle, tylko wystrzel wreszcie z tego epokowego wynalazku za jedenaście centów - powiedział Luckman i beknął.
 Doczekałem się, pomyślał Robert Arctor. Leżał na plecach na łóżku, w szarym świetle wypełniającym sypialnię i patrzył tępo przed siebie. Pod poduszką miał policyjny rewolwer kaliber trzydzieści dwa. Kiedy usłyszał na dworze strzał z dwudziestki dwójki Barrisa, odruchowo wyciągnął rewolwer spod łóżka i położył w zasięgu ręki. Odruch obronny przeciwko niesprecyzowanemu zagrożeniu. Nawet się nie zastanowił, dlaczego to robi.
 Jednak rewolwer pod poduszką nie mógł mu w niczym pomóc przeciwko takiemu aktowi sabotażu, jakim było zniszczenie jego najcenniejszego instrumentu. Kiedy wrócił do domu po rozmowie z Hankiem, zaraz sprawdził wszystkie inne urządzenia i przekonał się, że działają bez zarzutu. Zaczął od samochodu. W takich razach zawsze trzeba zacząć od obejrzenia samochodu. Niezależnie od tego, co tu się naprawdę działo i kto to robił, było w tym coś obrzydliwie tchórzliwego. Jakiś rozstrojony wewnętrznie, pozbawiony woli maniak, czający się gdzieś na obrzeżach jego życia, zadawał mu ciosy, przed którymi nie mógł się obronić. Właściwie nie wyobrażał go sobie jako konkretnego człowieka, tylko jak chodzącą, kryjącą się po kątach personifikację stylu życia, jakie prowadzili.
 Kiedyś jego życie wyglądało przecież inaczej. Kiedyś nie trzymał pod poduszką rewolweru kaliber trzydzieści dwa, a na podwórzu za domem nie było szaleńca strzelającego nie wiadomo po co z pistoletu Nie było także innego (a może to ten sam?) psychopaty, który przerobił cefoskop - tak kosztowne i cenione przez wszystkich mieszkańców domu i ich przyjaciół urządzenie - na obraz i podobieństwo swojego pokręconego umysłu. Kiedyś życie Boba Arctora układało się inaczej: miał żonę podobną do tysięcy innych żon, dwie córeczki, normalny dom, w którym codziennie robiono porządki. Ktoś zawsze podnosił z podjazdu gazety i wyrzucał do śmieci, a czasami nawet otwierał i czytał. Pewnego dnia, kiedy wyciągał spod kuchennego zlewu maszynkę do popcornu, uderzył głową o kant szafki. Ból, który wciął się gwałtownie i niezasłużenie w jego czaszkę, zerwał mu sprzed oczu zasłonę. Nagle zrozumiał, że nie czuje nienawiści do kuchennego mebla, lecz do żony, córeczek, do całego domu, do ogródka za domem, gdzie stała spalinowa kosiarka do trawy; do garażu, do kaloryferów, do ogródka przed domem, do płotu, do całego tego zasranego miejsca i wszystkich żyjących w nim osób. Zrozumiał, że musi się z nimi rozstać, że musi się wynieść. I tak tez się stało. Potem, krok za krokiem, wszedł w nowe, ponure życie, które zupełnie nie przypominało poprzedniego.
 Być może powinien żałować tej decyzji. Ale nie żałował. W poprzednim życiu nie było miejsca na emocje, na przygodę. Było zbyt bezpieczne. Wszystkie elementy, z których składała się jego dawna egzystencja, były przewidywalne. Arctor nie mógł się spodziewać niczego nowego. Kiedyś pomyślał, że jego życie przypomina małą plastykową łódeczkę, która żegluje i żegluje bez najmniejszego wypadku, a potem nagle tonie, co wszyscy wokół witają ze skrywaną ulgą.
 W mrocznym świecie, w którym teraz zamieszkiwał, zdarzały mu się rzeczy złe i zaskakujące, a czasem nawet zdumiewające. Nie mógł niczego przewidzieć, tak jak nie przewidział, że ktoś celowo i złośliwie zniszczy mu cefalochromoskop firmy Altec, wokół którego gromadzili się codziennie, żeby odetchnąć i oderwać się od rzeczywistości. Logicznie rzecz biorąc, nie było najmniejszego powodu, żeby zniszczyć to urządzenie. Jednak pośród długich, wieczornych cieni większość zjawisk traciła racjonalny wymiar - przynajmniej w ścisłym rozumieniu tego słowa. Tego nie wyjaśnionego aktu wandalizmu mógł dokonać każdy, z najbardziej błahego powodu. Mógł to zrobić ktokolwiek, kogo znał albo kiedyś spotkał; każde z setki dziwadeł, psychopatów, zdeptanych ćpunów, psychotycznych paranoików. Każdy z nich mógł żywić do niego jakąś urojoną urazę, za którą mścił się w bardzo konkretny sposób. Mógł to też być ktoś, kogo nigdy nie widział na oczy, a kto wybrał na chybił trafił jego nazwisko z książki telefonicznej.
 A może najbliższy przyjaciel.
 Może to zrobił Jerry Fabin, pomyślał, zanim go odwieźli? Zaćpany i zatruty wrak. Jerry i miliardy mszyc. Jerry oskarżający Donnę, a właściwie wszystkie dziewczyny świata, o to, że go otruły. Wariat. No ale, pomyślał, gdyby Jerry zdecydował się komuś podłożyć świnię, to wybrałby Donnę, a nie mnie. I wątpię, czy udałoby mu się odkręcić dno cefoskopu. Pewnie, że mógł próbować, ale gdyby tak było, to wciąż jeszcze siedziałby przy tej robocie, odkręcając i przykręcając ciągle tę samą śrubkę. Albo zrobiłby to młotkiem. Tak czy inaczej, gdyby to zrobił Jerry Fabin, to cały cefoskop byłby pełen jaj mszyc. Arctor uśmiechnął się do siebie krzywo.
 Żałosny skurwiel, pomyślał i przestał się uśmiechać. Żałosny zasraniec. Od kiedy śladowe ilości skomplikowanych związków metali ciężkich przedostały się do jego mózgu, sprawa była w zasadzie przesądzona. Jeszcze jedna postać w nie kończącym się szeregu, posępne indywiduum stojące obok podobnych skretyniałych typów. Życie biologiczne toczy się dalej, pomyślał, ale wszystko poza nim - dusza, rozum - umiera. Zostaje przypominająca owada maszynka reagująca na bodźce. Maszynka powtarzająca w kółko te same czynności, a właściwie jedną czynność, obojętnie czy to akurat potrzebne, czy nie.
 Ciekawe, jaki Jerry był kiedyś, zadumał się. Nie znał go zbyt długo. Charles Freck utrzymywał, że był czas, gdy Jerry funkcjonował całkiem normalnie. Musiałbym to zobaczyć, żeby uwierzyć pomyślał Arctor.
 A może powiedzieć Hankowi, że ktoś uszkodził mój cefoskop? - zastanowił się. Oni zaraz by się zorientowali, co to może znaczyć. No, ale w czym mogliby mi pomóc? Jeśli ma się taką pracę jak ja, to trzeba ponosić ryzyko.
 Ta robota nie jest go warta. Na tym kurewskim globie nie ma tylu pieniędzy, żeby za nią zapłacić. Zresztą nie chodzi przecież o pieniądze. Jak wpadłeś na pomysł, żeby się tym zająć? - spytał kiedyś Hank. A skąd w ogóle można wiedzieć, dlaczego tak naprawdę robi się to, co się robi? Może z nudów? Z potrzeby odmiany? Może to skrywana niechęć do ludzi, którzy nas otaczają, do przyjaciół, a nawet dziewczyn? A może jednak istnieje taki straszny, racjonalny powód - chęć patrzenia, jak kogoś, kogo się mocno kocha, z kim jest się blisko, kogo się obejmuje i z kim się sypia, kogo się całuje, o kogo się martwi, z kim się przyjaźni, a przede wszystkim uwielbia, jak tego bliskiego kogoś wypala od środka ogień, który zaczyna się tlić od serca. Wypala się tak długo, aż w końcu brzęczy tylko jak owad, powtarzając w kółko to samo zdanie, jak nagrany tekst. Zostaje tylko kręcąca się w kółko taśma.
 - ...gdybym tylko mógł sobie załadować działkę...
 Wtedy wszystko jakoś by się ułożyło, pomyślał. Powtórzył to, co mówił Jerry, kiedy trzy czwarte jego mózgu było już miękka papką.
 - ...gdybym tylko mógł sobie załadować działkę, to mój mózg sam by się doprowadził do porządku.
 Potem wyświetliła mu się przed oczami scenka: mózg Jerry'ego Fabina wyglądający jak rozbebeszony cefoskop:
 pocięte druty, krótkie spięcia, poskręcane przewody, przeciążone i popsute obwody, udary elektryczne na linii, dym i swąd. Jakaś postać siedząca nad tym wszystkim z woltomierzem i mrucząca do siebie: No, no, trzeba by wymienić całą masę oporników i kondensatorów. Aż w końcu Jerry Fabin zacząłby tylko brzęczeć i naprawiający dałby sobie spokój z całą robotą.
 A wart tysiąc dolarów, robiony na zamówienie cefoskop firmy Altec, niby już po naprawie, wyświetliłby na ścianie livingroomu maleńki, szary napis:
 GDYBYM TYLKO MÓGŁ SOBIE ZAŁADOWAĆ DZIAŁKĘ
 Potem wyrzuciliby kompletnie zeszmelcowany cefoskop i kompletnie zeszmelcowanego Jerry'ego Fabina do tego samego kubła na śmieci.
 Ostatecznie, pomyślał, komu potrzebny jest Jerry Fabin? Może tylko samemu Jerry'emu Fabinowi, któremu marzyło się kiedyś zbudowanie kwadrofoniczno-telewizyjnej konsoli długości dziewięciu stóp. Chciał ją dać koledze w prezencie. Kiedy go spytali, jak takie wielkie i ciężkie urządzenie przetransportuje ze swojego garażu do domu przyjaciela, odpowiedział: Nie ma problemu, po prostu ją poskładam. Już kupiłem zawiasy. Poskładam ją, włożę do koperty i wyślę mu pocztą".
 Przynajmniej, pomyślał Arctor, nie trzeba już wymiatać z domu mszyc po każdej wizycie Jerry'ego Fabina. Chciało mu się śmiać, bo przypomniał sobie, jak kiedyś wymyślili historię - a właściwie wymyślił ją Luckman, bo miał poczucie humoru i był bystry - wyjaśniającą psychiczne podłoże problemów Fabina z mszycami. Historia zaczynała się, oczywiście, w czasach, kiedy Jerry Fabin byt małym chłopcem. No więc tak: Jerry Fabin chodzi do pierwszej klasy i wraca kiedyś do domu po lekcjach, trzymając książki pod pachą i pogwizdując wesoło, a w domu, przy stole, siedzi obok matki wielka mszyca długa na cztery stopy. Matka patrzy z czułością na mszycę. Co się tu dzieje?", pyta Jerry Kabin. To jest, twój starszy brat", odpowiada matka, którego nigdy nic widziałeś. Będzie z nami mieszkał. Kocham go bardziej niż ciebie, bo jest od ciebie zdolniejszy".
 Od tej chwili rodzice Jerry'ego Fabina stale porównują go ze starszym bratem, który jest mszycą. Z czasem w Jerrym rozwija się kompleks niższości, co w tej sytuacji jest całkiem normalne. Po ukończeniu szkoły średniej brat dostaje stypendium i idzie do college'u, a Jerry zaczyna pracować na stacji benzynowej, Potem mszyca zostaje słynnym lekarzem albo naukowcem i otrzymuje Nagrodę Nobla, a Jerry dalej kula opony na stacji i zarabia dolara pięćdziesiąt na godzinę. Matka i ojciec ani na chwilę nie przestają mu o tym przypominać. Powtarzają bez przerwy: Gdybyś był taki jak twój brat".
 W końcu Jerry ucieka z domu, jednak dalej ma kompleks niższości w stosunku do mszyc, Z początku wydaje mu się, że jest bezpieczny, potem jednak zaczyna widzieć wszędzie mszyce - we włosach i wokół domu. Kompleks niższości zamienia się w poczucie winy o podłożu seksualnym, a mszyce są karą, którą sam sobie wymierza, i tak dalej, i tak dalej.
 Teraz nie wydawało mu się to tak bardzo śmieszne. Jerry został w środku nocy odwieziony do szpitala na wyraźne życzenie swoich przyjaciół. To właśnie ci przyjaciele zdecydowali, że tak musi być, że mc można tego ani uniknąć, ani odwlec. Tamtej nocy Jerry ustawił przed drzwiami wejściowymi wszystkie graty, które wpadły mu w ręce - kanapy, krzesła, lodówkę, telewizor było tego z dziewięćset funtów rupieci. Powiedział że olbrzymia, nadzwyczaj inteligentna mszyca z innej planety zamierza się włamać do domu i go załatwić. Nawet gdyby udało mu się ją zabić, to po niej i tak wylądują następne. Te kosmiczne mszyce są o wiele inteligentniejsze od ludzi i mają zdolność przenikania przez ściany, z której skorzystają, jeśli zajdzie taka potrzeba. Żeby utrzymać się możliwie długo przy życiu, jest zdecydowany wpuścić do domu gaz cyjanowy. Jak chce to zrobić? Zakleił już szczelnie taśmą wszystkie okna i drzwi. Potem zasugerował, żeby odkręcić wszystkie krany w łazience i w kuchni i zalać dom. Zbiornik na ciepłą wodę w garażu był według niego wypełniony cyjankiem. Wiedział o tym od dłuższego czasu i traktował go jako broń, po którą sięgnie, kiedy wyczerpią się wszystkie inne możliwości. Wszyscy będą musieli zginąć, ale przynajmniej inteligentne mszyce nie dostaną się do środka.
 Przyjaciele Jerry'ego zadzwonili po policję i Jerry został odwieziony do kliniki neurologicznej. Na samym końcu powiedział:
 - Przywieźcie mi później rzeczy. Przywieźcie mi moją kurtkę z paciorkami na plecach. - Niedawno ją kupił i bardzo ją lubił. To była ostatnia rzecz, którą jeszcze lubił, bo wszystkie inne przedmioty uważał za zanieczyszczone.
 Nie, pomyślał Bob Arctor, to wcale nie jest śmieszne. Zastanowił się, dlaczego właściwie kiedykolwiek go to bawiło. Może dlatego, że się bał, że w ciągu ostatnich kilku tygodni czuł paraliżujący strach, kiedy Jerry był w pobliżu. Jerry powiedział im, że czasami w nocy chodzi po domu ze strzelbą, bo czuje w pobliżu obecność wrogów. Chciał jeszcze strzelić, zanim zostanie zabity.
 Teraz zaś, pomyślał Bob Arctor, sam mam wroga. A w każdym razie zaczynam wyczuwać jego obecność, rozróżniać jego ślady. Jeszcze jeden zaćpany wrak w ostatnim stadium, jak Jerry. Kiedy człowiek wejdzie w końcowe stadium uzależnienia, to przekręca mu się w głowie znacznie skuteczniej niż po obejrzeniu telewizyjnej reklamy Forda albo General Motors w najlepszym czasie nadawania.
 Ktoś zapukał do drzwi sypialni.
 Dotknął leżącego pod poduszką rewolweru.
 - Tak?
 Usłyszał niewyraźny głos Barrisa.
 - Wejdź - powiedział Arctor. Sięgnął ręką do wyłącznika nocnej lampki.
 Wszedł Barris, mrugając powiekami.
 - Nie śpisz jeszcze?
 - Spałem, ale się obudziłem - oznajmił Arctor. - Miałem religijny sen. Śniło mi się, że rozległ się straszny huk, a potem nagle otworzyły się niebiosa i ukazał się Bóg, który zagrzmiał... co on tam, do cholery, powiedział? Aha: Niepokoisz mnie, synu". Patrzył na mnie groźnie. Cały się trząsłem. Spojrzałem w górę i zapytałem: Co takiego zrobiłem, Panie?" A on na to: Znowu nie zakręciłeś tubki pasty do zębów". I wtedy zdałem sobie sprawę, że to moja była żona.
 Barris usiadł, położył dłonie na kolanach, wygładził nogawki skórzanych spodni, potrząsnął głową, a potem zwrócił się w stronę Arctora. Wydawało się, że jest w znakomitym nastroju.
 - Wiesz co - powiedział z ożywieniem - zarysowała mi się pewna teoria, która wyjaśnia, kto mógł złośliwie i z premedytacją uszkodzić twój cefoskop, co zresztą może się powtórzyć.
 - Jeżeli chcesz powiedzieć, że to Luckman...
 - Posłuchaj - przerwał mu Barris, kołysząc się z podniecenia na krześle - ccco by było, gdybym ci powiedział, że już od kilku tygodni spodziewałem się, że w domu zostanie uszkodzone jakieś urządzenie... najprawdopodobniej kosztowne i trudne do naprawienia? Moja teoria zakładała, że tak się stanie! Fakty tylko potwierdziły jej prawdziwość!
 Arctor przyjrzał mu się ze zdziwieniem. Barris oparł się powoli, uspokoił się i znów się uśmiechnął.
 - Osoba, która to zrobiła... - Wskazał na niego palcem.
 - Myślisz, że j a to zrobiłem? - spytał Arctor. - Że spieprzyłem swój własny cefoskop, który nawet nie był ubezpieczony? - Zatrząsł się z oburzenia i wściekłości. Było już późno i potrzebował snu.
 - Nie, nie - powiedział zmieszany Barris. - Chciałem powiedzieć, że osoba, która to zrobiła, to znaczy spieprzyła twój cefoskop, siedzi właśnie przed tobą. Tu było zdanie, które chciałem wygłosić, na co mi nie pozwoliłeś.
 - To twoja robota? - Spojrzał zdumiony na Barrisa, w którego oczach widać było coś w rodzaju skrywanego tryumfu. - Dlaczego?
 - Według tej teorii to musiałem być ja. Zostałem najwidoczniej zahipnotyzowany, wydano mi polecenie, a potem zablokowano pamięć. - Roześmiał się.
 - Później - uciął Arctor i wyłączył lampkę. - Porozmawiamy później.
 Barris wstał. Cały się trząsł.
 - Słuchaj, nie rozumiesz? Przecież ja mam wybitne zdolności w dziedzinie elektrotechniki, a poza tym miałem dostęp do cefoskopu - przecież tu mieszkam. Jednego, czego nie jestem w stanie zrozumieć, to jaki mógłbym mieć motyw.
 - Zrobiłeś to, ponieważ masz z głową - wyjaśnił Arctor.
 - Może zostałem wynajęty przez jakieś tajemne siły - mruknął Barris z zadumą. - Ale jaki mogliby mieć w tym cel? Może chodziło im o to, żeby wkradła się między nas podejrzliwość, żeby nas skłócić, poróżnić, napuścić nas na siebie, abyśmy już nie wiedzieli, komu ufać, a kto jest naszym wrogiem.
 - W takim razie im się udało - powiedział Arctor.
 - Ale dlaczego mieliby to robić? - zastanawiał się Barris, idąc w stronę drzwi i wymachując nerwowo rękami. - Tyle roboty z otwieraniem spodniej płyty, z dorabianiem klucza do drzwi.
 Będę naprawdę zadowolony, kiedy wreszcie dostaniemy holodetektory i kiedy ustawią je w całym domu, pomyślał Arctor. Dotknął rewolweru i poczuł, że wraca mu pewność siebie. Może powinienem sprawdzić, czy w bębenku są naboje. Nie, zdecydował, bo zaraz zacznę się zastanawiać, czy w rewolwerze jest iglica, czy ktoś nie wysypał prochu z łusek, i dostanę w końcu obsesji, jak jakiś chłopak, który liczy po drodze płyty chodnikowe, żeby odpędzić strach. Tak jak mały Bobbie Arctor, kiedy wracał ze szkoły z książkami pod pachą i bał się tego, co na niego czeka w domu.
 Opuścił rękę, przesunął dłonią po ramie łóżka i namacał kawałek taśmy klejącej. Mimo że Barris ciągle jeszcze był w pokoju i patrzył, pociągnął taśmę i oderwał od niej dwie tabletki Substancji A. Podniósł rękę do ust i połknął je na sucho, a potem opadł z westchnieniem na plecy.
 - Spadaj - powiedział do Barrisa. I zasnął.
 
Rozdział piąty
 Bob Arctor musiał na pewien czas wyjść z domu, żeby umożliwić właściwe (to znaczy staranne) założenie techniki obserwacyjnej i podsłuchowej w całym budynku, nie wyłączając telefonu, choć na linii telefonicznej podsłuch założono już wcześniej. Zwykła w takich sytuacjach procedura przewidywała obserwację obiektu aż do momentu, kiedy wszyscy mieszkańcy wyjdą i nic nie będzie wskazywało na to, że wkrótce mogą się znowu zjawić. W niektórych wypadkach funkcjonariusze byli zmuszeni czekać na odpowiedni moment całymi dniami, a nawet tygodniami. W końcu, po wyczerpaniu wszystkich innych możliwości, wymyślano jakiś pretekst i zawiadamiano mieszkańców, że w budynku trzeba będzie przeprowadzić dezynsekcję lub coś równie bezsensownego i że wszyscy muszą się wynieść i nie wracać do - powiedzmy - szóstej wieczorem.
 Tym razem jednak podejrzany Robert Arctor sam grzecznie wyszedł z domu, zabierając ze sobą obu współlokatorów pod pozorem obejrzenia cefalochromoskopu, który można by wypożyczyć, dopóki Barris nie upora się z naprawą uszkodzenia. Widziano, jak cała trójka z zaciętymi i poważnymi minami odjeżdża sprzed domu samochodem Arctora. Nieco później, z nie rzucającego się w oczy miejsca, którym w tym wypadku była budka telefoniczna na stacji benzynowej, Fred zadzwonił pod odpowiedni numer i przez przystawkę akustyczną kombinezonu zameldował, że do końca dnia dom będzie pusty. Powiedział, że podsłuchał rozmowę trzech mężczyzn, którzy wybierali się aż do San Diego, żeby obejrzeć tam kradziony cofoskop, który pewien gość chce opchnąć za mniej więcej pięćdziesiąt dolców. To była cena, którą mógł zaproponować tylko ktoś, kto bardzo potrzebował działki hery. Za te pieniądze opłacało się jechać taki kawał drogi i poświęcić trochę czasu.
 Tym sposobem władze uzyskały dodatkowo możliwość przeprowadzenia niewielkiej nielegalnej rewizji, co tajni agenci zawsze chętnie robią, gdy nikt im nie patrzy na ręce. Wyciągali szuflady z biurek, żeby się przekonać, czy do tylnych ścianek nie przylepiono niczego taśmą klejącą. Rozkręcali lampy stojące, aby zobaczyć, czy z podstawek nie wysypią się setki tabletek. Zaglądali do muszli klozetowych, żeby sprawdzić, czy nie ma tam małych paczuszek owiniętych papierem toaletowym, które w każdej chwili mogły zniknąć po spuszczeniu wody, Otwierali zamrażalniki lodówek, żeby się upewnić, czy w opakowaniach groszku albo fasolki nie znajdą sprytnie ukrytych mrożonych prochów. W tym czasie inni funkcjonariusze zajmowali się montażem skomplikowanych holodetektorów i siadali to tu, to tam, żeby się przekonać, czy urządzenia prawidłowo przekazują obraz. Wypróbowywano także podsłuch, jednak właściwe ustawienie tej części aparatury, która transmitowała obraz, było bardziej skomplikowane i wymagało więcej czasu. Nie trzeba dodawać, że holodetektory musiały być zainstalowano tak, żeby nie było ich widać. Technicy, którzy się tym zajmowali, zarabiali bardzo dobrze, ponieważ gdyby zawalili robotę i któryś z holodetektorów zostałby odkryty, mieszkańcy inwigilowanego domu zorientowaliby się, że są śledzeni, i daliby sobie na pewien czas spokój z narkotykami. Poza tym czasami zdarzało się, że holodetektory wyrywano ze ścian i sprzedawano.
 Jadąc na południe autostradą w stronę San Diego, Arctor myślał właśnie o tym, że w sądzie -jak dowiodła praktyka - bardzo trudno uzyskać wyrok skazujący w sprawie o kradzież i sprzedaż urządzeń obserwacyjnych i podsłuchowych zainstalowanych nielegalnie w prywatnym domu. Policja mogła tylko próbować dostać faceta z innej strony i oskarżyć go o pogwałcenie innego artykułu. Handlarze w podobnych sytuacjach reagowali bardzo ostro. Przypomniał sobie gościa, który chciał zakapować pewną panienkę. Schował dwa opakowania heroiny w uchwycie żelazka, a potem zadzwonił pod anonimowy numer OBYWATELE INFORMUJĄ. Zanim policja zdążyła zareagować, dziewczyna znalazła heroinę w żelazku i zamiast wrzucić do sedesu, sprzedała ją. Policja nie znalazła u niej niczego. Potem zrobiono analizę głosu informatora i handlarz został aresztowany za wprowadzanie władz w błąd. Wyszedł za kaucją, odwiedził dziewczynę późnym wieczorem i pobił ją tak, że omal nie umarła. Kiedy go złapano i spytano, dlaczego jej wybił oko, złamał ręce i kilka żeber, odpowiedział, że dziewczyna znalazła dwa opakowania świetnej heroiny, które należały do niego, sprzedała je z niezłym zyskiem i nawet się z nim nie podzieliła. Taki jest właśnie, pomyślał Arctor, sposób rozumowania handlarzy.
 Wysadził Luckmana i Barrisa, żeby się zajęli nakręceniem sprawy cefoskopu. To nie tylko uziemiało ich obu, uniemożliwiając im powrót do domu przed zainstalowaniem techniki, ale i dawało mu czas na zajęcie się sprawą pewnej dziewczyny, której nie widział już od ponad miesiąca. Rzadko zdarzało mu się bywać w tej okolicy, a poza tym dziewczyna nie zajmowała się niczym nadzwyczajnym poza ładowaniem amfetaminy dwa, trzy razy dziennie i obsługiwaniem klientów, żeby na nią zarobić. Mieszkała z handlarzem, który był jednocześnie jej alfonsem. Zwykle Dan Mancher w ciągu dnia kręcił się poza domem, co było Arctorowi na rękę. Mancher też brał prochy, ale Arctor jeszcze nie ustalił jakie. Prawdopodobnie co popadło. Tak czy inaczej sprawiały one, że zdziwaczał, zrobił się złośliwy, nieobliczalny i agresywny. Aż dziw, że miejscowej policji jeszcze nie udało się go zatrzymać pod zarzutem zakłócenia porządku publicznego. Może im płacił albo, co bardziej prawdopodobne, wszystko im zwisało. Dan i dziewczyna mieszkali w slumsach pośród starców i biedoty. Policja pojawiała się w okolicy Cromwell Village, przyległego wysypiska śmieci, parkingów i wybrukowanych kocimi łbami ulic tylko wtedy, kiedy popełniono jakieś rzeczywiście poważne przestępstwo.
 Wydawało się, że nie ma nic bardziej nędznego niż betonowe domy, które miały wydobyć ludzi z nędzy. Zatrzymał samochód, wśród wielu śmierdzących uryną klatek schodowych znalazł właściwą i zaczął wchodzić w ciemnościach na górę. Budynek 4, drzwi oznaczone literą G. Przed drzwiami leżała puszka drano. Podniósł ją odruchowo i pomyślał, że przecież tu na pewno bawią się dzieci, i nagle przypomniał sobie własne dzieci i wszystko, co zrobił przez te wszystkie lata, żeby je uchronić przed niebezpieczeństwem. Dlatego to zrobił, dlatego podniósł tę puszkę. Załomotał nią w drzwi.
 Zazgrzytał zamek i drzwi uchyliły się na tyle, na ile pozwalał założony wewnątrz łańcuch. Przez szparę wyjrzała Kimberly Hawkins.
 - Tak?
 - Cześć - powiedział. - To ja, Bob.
 - Co tam masz ze sobą?
 - Puszkę drano - odpowiedział.
 - Nie żartuj. - Apatycznym ruchem zdjęła łańcuch. Jej głos też brzmiał apatycznie. Kimberly była najwidoczniej zdołowana, bardzo zdołowana. Miała podbite oko i rozciętą wargę. Kiedy rozejrzał się wokół, zauważył, że okna w małym, niechlujnym mieszkaniu były powybijane. Na podłodze, obok poprzewracanych popielniczek i butelek po coli, leżały kawałki szkła.
 - Sama jesteś? - zapytał.
 - No. Pożarliśmy się i Dan się zmył.
 Dziewczyna, półkrwi Meksykanka, była niska i niezbyt ładna. Miała ziemistą cerę typową dla ludzi, którzy łykają kryształki. Patrzyła martwo w podłogę i Arctor zdał sobie po chwili sprawę, że jej głos brzmi chrapliwie. To od prochów. I z przeziębienia. Jak ogrzać mieszkanie, w którym wybito okna?
 - Pobił cię. - Arctor postawił puszkę drano na półce z kilkoma tanimi powieściami pornograficznymi, w większości starymi.
 - Dzięki Bogu był bez noża. Nosi go ostatnio w pochwie przy pasku. - Kimberly usiadła w dobrze wypchanym fotelu, z którego wystawały sprężyny. - Czego chcesz, Bob? Czuję się jak wyrzygana, naprawdę.
 - Chcesz, żeby do ciebie wrócił?
 - Czyja wiem? - Wzruszyła lekko ramionami.
 Arctor podszedł do okna i wyjrzał na zewnątrz. Dan  Mancher na pewno prędzej czy później się pokaże, bo dziewczyna jest dla niego źródłem dochodów, a poza tym
 wie, że będzie potrzebowała działki, kiedy skończy się jej zapas.
 - Ile jeszcze wytrzymasz?
 - Jakiś dzień.
 - Możesz skombinować od kogoś innego?
 - Mogę, ale drożej.
 - Co z twoim gardłem?
 - Przeziębienie. Wieje od okien.
 - Może powinnaś...
 - Jeśli pójdę do lekarza - powiedziała - to zaraz się połapie, że łykam kryształki. Nie mogę.
 - A co to lekarza obchodzi?
 - A obchodzi. - Zamilkła i przez chwilę nasłuchiwała nierównego i hałaśliwego warkotu silnika. - Czy to samochód Dana? Czerwony ford torino, model z siedemdziesiątego dziewiątego?
 Arctor spojrzał przez okno. Na zaśmieconym podwórzu zatrzymał się zdezelowany czerwony torino. Z podwójnej rury wydechowej wydobywał się czarny dym, drzwi od strony kierowcy właśnie się otwierały.
 - Tak.
 Kimberly zasunęła dwa dodatkowe zamki u drzwi.
 - Pewnie ma nóż.
 - Jest tu telefon?
 - Nie - odpowiedziała.
 - Powinnaś sobie założyć.
 Dziewczyna wzruszyła ramionami.
 - Zabije cię - powiedział Arctor.
 - Nie teraz. Teraz ty tu jesteś.
 - W takim razie później, kiedy sobie pójdę.
 Kimberly usiadła znowu w fotelu i jeszcze raz wzruszyła ramionami.
 Po chwili usłyszeli kroki na schodach i pukanie do drzwi. A potem Dan zaczął ryczeć, żeby go wpuściła. Odkrzyknęła w odpowiedzi, że nic może otworzyć, bo ktoś u niej jest.
 - Dobra! - krzyknął piskliwym głosem Dan. - W takim razie zejdę na dół i porżnę ci opony!
 Zbiegł po schodach. Arctor i dziewczyna patrzyli przez  rozbite okno, jak Dan Mancher, krótko obcięty, wyglądający na homoseksualistę chudzielec, wymachuje no-żem, zmierzając do jej samochodu, i cały czas wrzeszczy tak, że słyszą go wszyscy sąsiedzi
 - Porznę ci opony! Jebane opony! A potem cię, ty kurwo, zabiję!
 Pochylił się i ciachnął nożem najpierw jedną, a potem drugą oponę starego dodge'a.
 Kimberly zerwała się gwałtownie, podbiegła do drzwi i zaczęła nerwowo otwierać zamki.
 - Muszę mu jakoś przeszkodzić! Potnie mi wszystkie opony! Nie jestem ubezpieczona! Arctor przytrzymał ją.
 - Mój samochód też tam stoi. - Oczywiście nie miał przy sobie rewolweru, a Dan był uzbrojony w nóż i zachowywał się jak szaleniec. - Opony nie są...
 - Moje opony! - Dziewczyna wciąż walczyła z drzwiami.
 - Jemu tylko o to chodzi - powiedział Arctor.
 - Muszę zejść na dół - wysapała Kimberly. - Sąsiedzi z dołu mają telefon, możemy zadzwonić po policję. Puść mnie! - Odepchnęła go z niespodziewaną siłą i wreszcie otworzyła drzwi. - Muszę zadzwonić po policję. Moje opony! Jedna jest zupełnie nowa!
 - Pójdę z tobą.
 Złapał ją za ramię. Kimberly biegła po schodach tak szybko, że ledwie za nią nadążał. Dopadła do drzwi sąsiadów i zaczęta w nie walić pięściami.
 - Proszę otworzyć! - krzyknęła. - Proszę! Muszę zadzwonić po policję! Proszę mi pozwolić! Arctor stanął obok niej i zapukał.
 - Musimy skorzystać z państwa telefonu. To pilna sprawa.
 Drzwi otworzył im starszy mężczyzna w szarym swetrze, krawacie i zaprasowanych w kanty spodniach.
 - Dziękuję - powiedział Arctor.
 Kimberly wepchnęła się do środka, podbiegła do telefonu i wykręciła numer centrali. Arctor stał na wprost drzwi i czekał na pojawienie się Dana. Ciszę zakłócała tylko gorączkowa paplanina Kimberly do słuchawki, zagmatwana opowieść o jakiejś kłótni i o butach za siedem dolarów.
 - Powiedział, że są jego, bo dał mi je na gwiazdkę -mówiła - ale to są moje buty, bo sama za nie zapłaciłam, a potem on zaczął mi je wyrywać, a ja pocięłam te buty otwieraczem do puszek, a on... - Przerwała. - Tak -pokiwała głową - dziękuję. Dobrze, poczekam.
 Mężczyzna spojrzał na Arctora. Arctor popatrzył mu w oczy. Z przyległego pokoju obserwowała całą scenę przerażona starsza kobieta we wzorzystej sukni.
 - Na pewno jest państwu ciężko - odezwał się Arctor do pary staruszków.
 - Cały czas to samo - odparł mężczyzna.  Słychać ich co noc. Ciągle się kłócą, a on stale powtarza, że ją zabije.
 - Trzeba było wrócić do Denver - powiedziała kobieta. - Mówiłam ci, że powinniśmy byli wrócić.
 - Strasznie się kłócą - mówił mężczyzna. - I czymś w siebie rzucają, hałasują. - Spojrzał na Arctora. W jego oczach był strach, może prośba o pomoc, a może po prostu o zrozumienie. - Dzień za dniem to samo, bez końca. A najgorsze, wie pan, jest to, że za każdym razem, jak...
 - Tak, powiedz mu to - wtrąciła się kobieta.
 - Najgorsze jest to - ciągnął mężczyzna z godnością -że za każdym razem, kiedy wychodzimy z domu, kiedy idziemy do sklepu albo wysłać list, to wdeptujemy w... no wie pan, w to, co zostawiają psy.
 - W psie kupki - powiedziała z oburzeniem kobieta.
 Przyjechał radiowóz. Arctor złożył zeznanie jako świadek, nie wspominając, że sam jest funkcjonariuszem policji. Gliniarz zanotował jego zeznanie i próbował przesłuchać Kimberly, która była stroną poszkodowaną, ale dziewczyna mówiła całkiem od rzeczy. Paplała bez przerwy o butach, o tym, skąd je wzięła i ile dla niej znaczyły. Gliniarz, siedzący z notesem na kolanach, podniósł na chwilę wzrok i zmierzył Arctora chłodnym spojrzeniem. Arctor nie wiedział, o co mu może chodzić, ale i tak mu się to spojrzenie nie spodobało. W końcu policjant poradził Kimberly, żeby zadzwoniła po nich, gdyby podejrzany się zjawił i znów zaczął się awanturować.
 - Widzieliście te pocięte opony? - spytał Arctor policjantów, którzy właśnie zbierali się do wyjścia. - Czy obejrzeliście stojący na podwórzu pojazd i zanotowaliście, ile opon zostało pociętych i że cięcia zostały wykonane ostrym narzędziem, i to niedawno, bo powietrze jeszcze ucieka?
 Gliniarz spojrzał na niego w ten sam sposób jak poprzednio i wyszedł bez słowa.
 - Lepiej idź stąd - powiedział Arctor do Kimberly. -Powinni byli ci powiedzieć, że nie możesz tu zostać. Po-winni byli zapytać, czy masz dokąd iść.              j
 Kimberly usiadła na wytartej kanapie stojącej w za-śmieconym pokoju. Teraz, kiedy nie musiała się już na próżno wysilać, żeby wyjaśnić policjantowi, na czym polega jej problem, jej oczy znów straciły blask. Wzruszyła ramionami.                                   
 - Mogę cię gdzieś podwieźć - zaproponował Arctor. -Może do jakiejś koleżanki.
 - Spierdalaj! - wrzasnęła na niego z furią, głosem, który przypominał głos Dana Manchera, z tym że byli bardziej chrapliwy. - Wypierdalaj stąd, Bob! Wynocha! Wyniesiesz się czy nie? - jej głos najpierw się uniósł, a potem załamał w rozpaczy.
 Zwlókł się po schodach noga za nogą. Kiedy dotarł do ostatniego stopnia, coś stoczyło się za nim z hałasem -to była puszka drano. Usłyszał, jak zamyka jeden za;
 drugim zamki u drzwi. Na nic te zamki, pomyślał. Wszystko na nic. Policjant poradził jej, żeby zadzwoniła, kiedy podejrzany znów się zjawi. Jak może zadzwonić, nie wychodząc z mieszkania? A jeśli wyjdzie, to Dan Mancher wbije w nią nóż, jak wbił w opony. A potem -przypomniał sobie skargi sąsiadów - Kimberly najpierw poślizgnie się na psim gównie, a potem padnie martwa na podłogę. Kiedy pomyślał, co stanowi największy problem dla pary staruszków na dole, o mało nie wybuchnął histerycznym śmiechem - nie dość, że na górze mieszka świrnięty ćpun, który co wieczór tłucze młodą dziewczynę, grozi, że ją zabije, do czego pewnie niedługo dojdzie, nie dość, że dziewczyna jest uzależniona, daje za pieniądze i ma chore gardło - jeśli to tylko gardło - to na  dodatek...
 Kiedy wiózł Luckmana i Barrisa z powrotem na południe, roześmiał się w głos.
 - Psie gówna - powiedział. - Psie gówna. Jeśli znasz się na żartach, to nawet psie gówna są zabawne. Śmieszne psie gówna.
 - Zjedź na lewo i wyprzedź tę ciężarówkę Safewaya -rzekł Luckman. - Ledwo się kula.
 Zjechał na lewy pas i przyspieszył. Jednak w sekundę potem, kiedy zdjął nogę z gazu, pedał nagle wpadł w podłogę, silnik zawył dziko na wysokich obrotach, a samochód skoczył gwałtownie do przodu.
 - Zwolnij! - zawołali jednocześnie Luckman i Barris. Samochód jechał już prawie sto mil na godzinę; przed nimi wlókł się volkswagen furgonetka. Pedał gazu nie reagował, nie wracał do poprzedniej pozycji. Luckman, który siedział obok Arctora, i Barris zasłonili się odruchowo rękoma. Arctor szarpnął kierownicą i wyprzedził furgonetkę z lewej strony, gdzie zostało jeszcze trochę miejsca przed nadjeżdżającym szybko z tyłu chevroletem corvette. Chevrolet zatrąbił i usłyszeli, jak zawyły jego hamulce. Luckman i Barris zaczęli krzyczeć. Luckman przechylił się i wyłączył stacyjkę, a Arctor wrzucił luz. Samochód zwolnił. Arctor zjechał najpierw na prawo, potem na pas awaryjny i w końcu zatrzymał samochód. Chevrolet, który dawno już ich minął, jeszcze trąbił z oburzenia. Przejeżdżająca obok ciężarówka Safewaya na chwilę ogłuszyła ich syreną.
 - Co się stało, do wszystkich diabłów? - spytał Barris.
 - Sprężyna powrotna pedału gazu - powiedział Arctor, trzęsąc się cały. - Musiała się zaklinować albo zerwać. -Pokazał palcem. Wszyscy spojrzeli na pedał gazu, który wciąż przylegał płasko do podłogi. Silnik musiał się kręcić w górnej granicy swoich możliwości, co w wypadku tego samochodu wcale nie było mało. Arctor nie zauważył, z jaką prędkością jechali pod koniec, ale było tego dobrze ponad sto mil na godzinę. Przypomniał sobie, że przez cały czas odruchowo naciskał pedał hamulca, jednak samochód tylko lekko zwalniał.
 Wszyscy trzej wysiedli bez słowa i podnieśli maskę. Spod korka oleju i spod podwozia wydobywał się biały dym. Woda, prawie wrzątek, wylewała się z bulgotem ze zbiorniczka wyrównawczego chłodnicy.               
 Luckman pochylił się nad przegrzanym silnikiem i po-wiedział:
 - To nic sprężyna, tylko linka gazu. Widzicie? Zerwała się. - Długa linka zwisała bezwładnie obok bloku silnika, choć mocujący ją pierścień ciągle był na swoim miejscu. - To dlatego pedał nie wrócił do górnego położenia, kiedy zdjąłeś nogę z gazu. No ale... - Przez chwilę przyglądał się ze zmarszczonym czołem gaźnikowi.
 - Gaźnik ma takie urządzenie zabezpieczające - powiedział Barris, szczerząc zęby tak doskonałe, że wyglądały na sztuczne - które powinno zadziałać po zerwaniu linki...
 - A czemu zerwała się linka? - zdziwił się Arctor. -Przecież pierścień powinien ją przytrzymać. -Przesunął palcem wzdłuż linki. - Jak mogła się tak po prostu zerwać?
 Barris ciągnął dalej swój wywód, jakby nie słyszał Arctora:
 - ...i spowodować, że silnik zacząłby pracować na jałowym biegu. Ale wszedł na maksymalne obroty. - Pochylił się, żeby się lepiej przyjrzeć gaźnikowi. - Odkręciła się śruba regulująca wysokość jałowych obrotów -powiedział. - Kiedy zerwała się linka gazu, urządzenie, zabezpieczające spowodowało, że obroty wzrosły maksymalnie, zamiast spaść.
 - Jak to się stało? - zapytał bardzo głośno Luckman. - Możliwe, żeby sama się po drodze obluzowała?
 Barris bez słowa, wyjął z kieszeni scyzoryk, otworzył małe ostrze i zaczął powoli dokręcać śrubę, głośno przy tym licząc. Dociągnął ją po dwudziestu obrotach.
 - Żeby obluzować pierścień i nakrętki, które mocują linkę, trzeba by mieć specjalne narzędzia. Potrwa z pół godziny, zanim to doprowadzę do porządku. Narzędzia mam w skrzynce.
 - Skrzynka jest w domu - zauważył Luckman.
 - Tak. - Barris pokiwał głową. - Dlatego będziemy musieli pożyczyć narzędzia ze stacji benzynowej albo porosić, żeby nas stąd odholowali. Proponuję, żeby ktoś to jeszcze obejrzał, zanim się stąd ruszymy.
 - Słuchaj no - powiedział Luckman - czy to mógł być przypadek, czy ktoś to zrobił specjalnie? Tak jak z cefoskopem?
 Barris zastanowił się. Na twarzy ciągle miał chytry, smutny uśmieszek.
 - Nie jestem pewien. Zwykle złośliwe uszkodzenie samochodu w celu spowodowania wypadku... - Spojrzał na Arctora niewidocznymi spoza zielonych szkieł oczyma. - O mało co byśmy się rozpieprzyli. Gdyby ta korweta jechała trochę szybciej... nie byłoby się gdzie zmieścić. Czemu od razu nie wyłączyłeś stacyjki, kiedy zauważyłeś, co się dzieje?
 - Wrzuciłem na luz - powiedział Arctor. - Przez chwilę w ogóle nie wiedziałem, co jest grane.
 Pomyślał, że gdyby coś się stało z hamulcem, gdyby to pedał hamulca wpadł w podłogę, to szybciej by się zorientował, co trzeba zrobić. To wszystko było takie jakieś... niesamowite.
 - Ktoś to zrobił celowo - stwierdził bardzo głośno Luckman. Chodził w kółko, wymachując z furią zaciśniętymi pięściami. - KURWA! Mało brakowało, a byśmy się przejechali. Kurwa, o mało co szlag nas nic trafił!
 Barris, który stał na samym skraju autostrady, po której pędziły z rykiem samochody, wyciągnął z kieszeni małą rogową tabakierkę i wysypał na dłoń kilka tabletek. Podsunął pudełeczko Luckmanowi, który wziął parę sztuk, a potem podał je Arctorowi.
 - A może właśnie to nas tak wymieszało? - zastanawiał się Arctor, odsuwając z irytacją rękę Barrisa. -Może to nam tak mózgi rozmiękcza?
 - Towar sam z siebie nie może spierdolić linki gazu ani rozregulować zabezpieczenia na gaźniku - oznajmił Barris, ciągle trzymając tabakierkę przed Arctorem. -Wrzuć sobie te trzy, bo więcej już nie ma. Primo, stary, wymieszane z odrobiną amfetaminy.
 - Schowaj sobie to gówniane pudełko - powiedział Arctor. Czuł w głowie łomot cholernej muzyki, wydało mu się nagle, że powietrze wokół zgęstniało. Wszystko, dookoła - ruch na autostradzie, dwaj stojący obok mężczyźni, jego własny samochód z podniesioną maską, smród spalin, jasny, gorący blask południa - wszystko było jakieś zjełczałe, jakby cały świat nagle zgnił. To nawet nie to, że rzeczy wokół ni stąd, ni zowąd nabrały jakiegoś niebezpiecznego, przerażającego wymiaru. Po prostu otaczające go dźwięki, obrazy i zapachy nagle zwyczajnie zgniły. Po plecach przebiegł mu dreszcz i zrobiło mu się niedobrze.
 - Co tak niuchasz, koleś? - spytał Luckman. - Zwierzyłeś coś? Silnikiem trochę zalatuje...
 - Psie gówno - powiedział Arctor. Zapach rzeczywiście dolatywał od silnika. Pochylił się, wciągnął powietrze przez nos - teraz smród stał się zupełnie wyraźny. Niesamowite, pomyślał. Dziwaczne i, kurwa, niesamowite.
 - Czujecie psie gówno? - spytał Barrisa i Luckmana.
 - Nie - odparł Luckman, przyglądając mu się uważnie. Potem spytał Barrisa: - Czy w tych tabletkach były jakieś psychodeliki?
 Barris uśmiechnął się i potrząsnął przecząco głową. Kiedy tak stał, pochylony nad rozgrzanym silnikiem, usiłował sam siebie przekonać, że to wszystko jest tylko złudzeniem, że nie czuje żadnego zapachu. Mimo wszystko nadal śmierdziało. A potem, na bloku silnika, zwłaszcza u samego dołu, gdzie świece, zobaczył ciemnobrązowe plamy, jakąś paskudną substancję. Olej, pomyślał. Rozlany albo wyrzucony z silnika olej. Może pękła uszczelka pod głowicą. Musiał jednak dotknąć, żeby się przekonać, żeby upewnić się, że jego racjonalne wytłumaczenie jest słuszne. Palce Arctora dotknęły lepkich brązowych plam i natychmiast się cofnęły. To było psie gówno. Cały silnik i wszystkie kable były pokryte warstwą psiego gówna. Potem spostrzegł, że pomazana była też przegroda ogniowa. Podniósł wzrok i zobaczył psie gówno na wyściółce wygłuszającej maskę. Smród otoczył go ze wszystkich stron. Zaczął się trząść.
 - No, co jest? - spytał Luckman ostro i złapał Arctora za ramię. - Masz nawrotkę?
 - Teatr za darmo - powiedział Barris z chichotem.
 - Lepiej usiądź - poradził Luckman. Podprowadził Arctora do fotela kierowcy. - Ale cię wzięło. Posiedź sobie, wyluzuj się. Wszyscy żyjemy i wiemy już, o co chodzi. - Zamknął drzwi samochodu. - Wszystko jest w porządku, rozumiesz? Koło okna pojawił się Barris i spytał:
 - Bob? Chcesz może kawałek psiego gówna do żucia? Arctora przebiegł dreszcz. Otworzył oczy i spojrzał na Barrisa. Czy on rzeczywiście mógł to powiedzieć? zdumiał się. Czy może to tylko moja głowa?
 - Co powiedziałeś, Jim? - spytał. Barris zaczął się śmiać. Zanosił się śmiechem i nic mógł przestać.
 - Zostaw go w spokoju - powiedział Luckman i popchnął Barrisa w plecy. - Spierdalaj. Arctor spytał Luckmana:
 - Co on powiedział? O co on się, do cholery, pytał?
 - Nie wiem - odpowiedział Luckman. - Ja w ogóle nie rozumiem połowy z tego, co gada Barris.
 Barris ciągle się uśmiechał, nie powiedział już jednak ani słowa.
 - Ty Barrisie zasrany! - zawołał Arctor. - To ty zepsułeś najpierw cefoskop, a potem samochód! Ty to zrobiłeś, skurwielu jebany!
 Ledwo słyszał swój głos, kiedy tak wrzeszczał na ciągle uśmiechającego się Barrisa, a fetor stał się jeszcze intensywniejszy. Zamilkł, nie próbował już nic mówić, patrzył na niepotrzebną już do niczego kierownicę i starał się powstrzymać wymioty. Dzięki ci, Boże, za Luckmana, pomyślał. Gdyby nie on, byłoby już po wszystkim. Wszystko by się, kurwa, skończyło z powodu tego zaćpanego idioty, tego skurwiela, który mieszka w moim własnym domu.
 - Uspokój się, Bob - przez fale mdłości dotarł do niego głos Luckmana.
 - To na pewno on - powiedział Arctor.
 - Czemu on? - mówił Luckman, u w każdym razie Arctorowi wydawało się, że mówi. - Przecież sam by się przy okazji przekręcił. Czemu miałby to zrobić? Czemu?
 Zapach ciągle uśmiechającego się Barrisa okazał się silniejszy od Arctora, który wyrzygał się na deskę rozdzielczą. W uszach zabrzmiało mu tysiąc cieniutkich głosików i smród zaczął w końcu odpływać. Głosy krzyczały coś w dziwnym, niezrozumiałym języku, no ale przynajmniej zaczynał znowu widzieć, a smród stawał się coraz słabszy. Zatrząsł się, po czym sięgnął do kieszeni po chusteczkę.
 - Co było w tych tabletkach, które nam dałeś? - zapytał ostro Luckman wyszczerzonego Barrisa.
 - Przecież sam brałem - bronił się Barris. - I ty też. Było wcale nieźle, a to oznacza, że nie towar jest winien. Zresztą to było za szybko. To nie mógł być towar. Żołądek nie może przyjąć...
 - Zatrułeś mnie - powiedział z wściekłością Arctor. Wzrok wrócił mu już prawie całkowicie, mógł myśleć logicznie, został tylko strach. Ogarnął go strach - naturalna reakcja organizmu, nie żaden obłęd. Strach przed tym, co mogło się stać, przed tym, co to mogło oznaczać, straszny, przerażający strach przed uśmiechającym się Barrisem, przed jego pierdoloną tabakierką, przed jego wyjaśnieniami, powiedzonkami, zwyczajami, nawykami, przyzwyczajeniami, przed jego krzątaniną. I anonimowy telefon z informacją dla policji o tym, co robi Robert Arctor, ta śmieszna przystawka, żeby ukryć głos -całkiem nieźle zadziałało. To też mógł być Barris.
 Skurwiel chce mnie wykończyć, pomyślał Robert Arctor
 - W życiu nie widziałem, żeby ktoś tak szybko odjechał - mówił właśnie Barris. - Chociaż z drugiej strony...
 - Wszystko w porządku, Bob? - spytał go Luckman. - Nie martw się, wytrzemy te rzygi. Usiądź lepiej z tyłu.
 Razem z Barrisem otworzyli drzwi samochodu. Arctor wysiadł na zgiętych nogach.
 Luckman spytał Barrisa:
 - Na pewno nic mu nie domieszałeś?
 Barris wyrzucił przed siebie ręce w geście protestu.
 
Rozdział szósty
 Punkt kolejny: tajny agent wydziału do walki z narkotykami najbardziej boi się nie tego, że zostanie zastrzelony albo pobity, lecz tego, że ktoś zasunie mu tak potężną działkę psychodelików, że przez resztę życia będzie oglądał przesuwający się przed oczami nic kończący się horror. Albo tego, że wstrzykną mu mex, czyli heroinę pół na pół z Substancją A, albo jedno i drugie, i do tego jeszcze podadzą mu strychninę, co go prawie zabije i co będzie miało dwa następstwa: uzależnienie do końca życia i wspomniany wyżej nie kończący się horror przed oczami. Wtedy stoczy się w egzystencję, w której liczą się tylko igła i łyżeczka, albo do końca życia będzie się odbijał od gumowych ścian szpitala lub, co jeszcze gorsze, kliniki federalnej. Będzie wytrząsał z włosów mszyce albo zastanawiał się, dlaczego nic udaje mu się wypastować podłogi. Zostanie załatwiony z premedytacją. Ktoś zorientował się już, czym Arctor się zajmuje, i uderzył w niego. Uderzyli w niego w ten właśnie sposób. Najgorszy ze wszystkich - załatwili go tym samym towarem, z powodu którego Arctor próbował ich dopaść.
 Co oznacza, myślał Arctor, prowadząc uważnie samochód w stronę domu, że zarówno handlarze, jak i gliny wiedzą, co robią z ludźmi prochy sprzedawane na ulicy. Co do tego są zgodni.
 Mechanik ze stacji Union, obok której zatrzymali samochód, podjechał do ich wozu, przejrzał go i w końcu naprawił uszkodzenie, za co wziął trzydzieści dolarów. Wyglądało na to, że poza gaźnikiem wszystko jest w porządku, chociaż mechanik przez chwilę przyglądał się zawieszeniu, z przodu, z prawej strony.
 - Coś nie tak? - spytał go Arctor.
 - Wygląda na to, że może pan mieć kłopoty przy ostrym skręcaniu - odpowiedział mu mechanik. - Nie zarzuca?
 Arctorowi nie wydawało się, żeby samochód kiedykolwiek zarzucał. Mechanik nie powiedział nic więcej. Postukał tylko w resor, w złącze kulowe i w amortyzator. Arctor zapłacił i ciężarówka do holowania odjechała. Potem wsiadł do samochodu i ruszył na północ w stronę hrabstwa Orange z Barrisem i Luckmanem, którzy tym razem usiedli z tyłu.
 Podczas jazdy Arctor rozmyślał o innych paradoksalnych podobieństwach w sposobie myślenia handlarzy i agentów wydziału. Znał kilku tajniaków, którzy udawali handlarzy i zaszli tak daleko, że zaczęli sprzedawać hasz, a potem nawet herę. To była nienajgorsza przykrywka, z tym że agent oprócz oficjalnej pensji i dodatków za przejęcie szczególnie dużej części towaru czerpał coraz większy zysk z handlu. Poza tym agenci zaczynali coraz częściej brać sprzedawany towar, przyzwyczajali się do nowego stylu życia i w konsekwencji stawali się bogatymi, uzależnionymi handlarzami i pracownikami wydziału jednocześnie. Po pewnym czasie niektórzy
 z nich zaczynali zaniedbywać swoje obowiązki i zajmowali się już tylko sprzedażą narkotyków. Z drugiej strony również pewni handlarze w celu usunięcia przeciwników albo w strachu przed nieuchronną wpadką zaczynali się zajmować donosicielstwem i w końcu, idąc tą drogą, zostawali nieoficjalnymi pracownikami wydziału. Cała sytuacja stawała się zagmatwana. Cały świat narkotyków i tak był dla każdego zagmatwany. Na przykład dla Boba Arctora stał się taki owego dnia, owego popołudnia na autostradzie do San Diego, kiedy on sam i jego dwaj kumple o mały włos nie rozmazali się na amen, podczas gdy na zlecenie Arctora w domu zakładano urządzenia, które -jak miał nadzieję - mogły go uchronić właśnie od takich niebezpieczeństw. Miał szczęście, co w efekcie mogło oznaczać różnicę między otruciem, kulą w głowę, uzależnieniem a złapaniem przeciwnika, złapaniem tego kogoś, kto na niego czyha i kto dzisiaj o mało go nie zabił. Kiedy zostaną zainstalowane holodetektory, pomyślał, nie będzie już można tak łatwo niczego mu popsuć albo dokonać na niego zamachu. W każdym razie nie tak skutecznie.
 To była właściwie jedyna myśl, która dodawała mu otuchy. Ktoś, kto czuje się winny, rozmyślał Arctor, prowadząc uważnie samochód, bo późnym popołudniem autostrada była zatłoczona, ucieka nawet wtedy, gdy nikt go nie goni. Słyszał kiedyś, że tak jest, i może to nawet była prawda. Nie ulegało wątpliwości, że sam teraz uciekał, jakby gonił go diabeł, i zabezpieczał się przy tym na różne sposoby, bo jakiś człowiek naprawdę usiłował go dopaść. Ktoś z krwi i kości, sprytny, a przy tym dobrze zamaskowany. A w dodatku prześladowca był blisko - tak blisko, jakby siedział z tyłu samochodu. Stamtąd, jeśli tylko ma ze sobą ten śmieszny niemiecki pistolet kalibru dwadzieścia dwa z równie śmiesznym, dziwacznym, pokracznym tłumikiem i jeśli Luckman jak zwykle zaśnie, może przewiercić mi czaszkę wydrążonym pociskiem i będę równie martwy, jak Bobby Kennedy, który zginął od strzału z broni równie małego kalibru - od takiej małej dziurki.
 To może się zdarzyć nie tylko dzisiaj, ale każdego dnia. I każdej nocy.
 No ale w domu, kiedy sprawdzę taśmy w bębnach holodetektorów, będę od razu dość dokładnie wiedział, kto czym się zajmuje, kiedy i dlaczego. I mnie też będzie to dotyczyło. Będę obserwował samego siebie, pomyślał, jak wstaję w nocy, żeby się wysikać. Będę oglądał, co się dzieje w domu przez dwadzieścia cztery godziny na dobę... z tym że istnieje oczywiście pewne przesunięcie w czasie. Nie pomoże mi za wiele, jeśli holodetektory zarejestrują, jak przypadkowo ładuję sobie rozpuszczoną w kawie działkę jakiegoś dezorientującego narkotyku, który Hell's Angels ukradli z wojskowego magazynu. Ktoś inny w centrali zobaczy, jak obijam się o meble, nie wiedząc już, gdzie jestem i kim jestem. Musztarda po obiedzie. Kto inny sobie popatrzy.
 - Ciekawe, co się działo w domu, kiedy nas nie było -odezwał się Luckman. - Wiesz co, Bob, ta dzisiejsza historia dowodzi, że ktoś chce ci podłożyć niezłą świnię. Mam nadzieję, że dom jeszcze stoi.
 - Taaak - powiedział Arctor. - O tym nie pomyślałem. W końcu nie pożyczyliśmy tego cefoskopu - postarał się, żeby w jego głosie zabrzmiała rezygnacja.
 - Nie ma się czym tak bardzo przejmować - rzekł nadspodziewanie wesoło Barris.
 - Nie ma czym, co? - spytał go ze złością Luckman. -Jezu, przecież ktoś mógł się włamać i zabrać wszystkie nasze rzeczy, albo przynajmniej wszystkie rzeczy Boba. I mogli zabić zwierzaki, albo skopać, albo...
 - Dla każdego, kto chciałby wejść do naszego domu, przygotowałem dzisiaj małą niespodziankę. Pracowałem nad nią rano. To taki elektroniczny drobiazg.
 - Jaką niespodziankę? - spytał ostro Arctor, starając się ukryć zdenerwowanie. - To mój dom, Jim. Nie możesz sobie majstrować...
 - Spokojnie, spokojnie - odparł Barris. - Leise, jak mawiają nasi niemieccy przyjaciele. To znaczy wyluzuj się.
 - Co to jest?
 - Jeśli w czasie naszej nieobecności ktoś otworzy frontowe drzwi - powiedział Barris - uruchomi jednocześnie mój magnetofon kasetowy. Jest schowany pod kanapą i ma założoną dwugodzinną taśmę. W trzech różnych \ miejscach ustawiłem trzy mikrofony wszechkierunkowe firmy Sony...
 - Czemu mi nic nie powiedziałeś? - spytał Arctor.
 - A gdyby weszli przez okno? - zagadnął Luckman. -
 Albo tylnymi drzwiami?
 - Żeby zwiększyć szansę przeniknięcia do środka przez drzwi frontowe - powiedział Barris - a nie w inny, mniej typowy sposób, zostawiłem je na wszelki wypadek otwarte. 
 Po chwili Luckman zachichotał.
 - A jeśli się nie zorientują, że są otwarte? - spytał Arctor. 
 - Zostawiłem kartkę na drzwiach.
 - W konia mnie robisz! 
 - Oczywiście - odpowiedział Barris. 
 - Robisz nas, kurwa, w konia czy nie? - oburzył się Luckman. - Nie rozumiem. Robi nas w konia, Bob?
 - Przekonamy się, jak dojedziemy na miejsce. Jeżeli drzwi będą otwarte, a na drzwiach kartka, to będzie znaczyło, że nie robi nas w konia.
 - Mogli zedrzeć kartkę - powiedział Luckman. - Mogli zdemolować dom, okraść nas, a potem zamknąć drzwi na klucz. Nie dowiemy się. Nigdy się nie dowiemy. Znowu jakaś ciemna sprawa.
 - Oczywiście, że żartuję - zapewnił Barris z ożywieniem. -Przecież tylko jakiś psychiczny mógłby zostawić otwarte frontowe drzwi i przyczepić do nich kartkę.
 Arctor odwrócił się do tyłu.
 - Jim, co było na tej kartce?
 - Do kogo była ta kartka? - zapytał Luckman. - Nawet nie wiedziałem, że umiesz pisać. Barris odpowiedział łaskawie:
 - Napisałem na niej: Donna, wejdź do środka, drzwi są otwarte. Jesteśmy..." - Przerwał. - Kartka była do Donny - dokończył mniej pewnym głosem.
 - On to zrobił. Naprawdę zrobił - stęknął Luckman. - Tak jak mówi.
 - W ten sposób - oznajmił Barris, nabierając znów pewności siebie - dowiemy się, kto się za tym kryje. A to jest sprawa najwyższej wagi.
 - Chyba że przy okazji wynoszenia kanapy i innych rzeczy ukradli też twój magnetofon - powiedział Arctor. Zastanawiał się intensywnie, ile kłopotu może sprawić ten nowy produkt spaczonego, niepotrzebnego nikomu, infantylnego geniuszu Barrisa w dziedzinie elektroniki. Do diabła z nim, pomyślał. Na pewno znajdą mikrofony najpóźniej po dziesięciu minutach, a po mikrofonach dojdą do magnetofonu. Już oni będą wiedzieli, co zrobić. Wymażą taśmę, przewiną ją do początku, zostawią wszystko tak, jak było, nie zamkną za sobą drzwi i zostawią na nich kartkę. Właściwie to będzie im nawet łatwiej, skoro drzwi są otwarte. To ci Barris jebany. Zawsze pełen genialnych pomysłów, które mogłyby przewrócić świat do góry nogami. Na pewno i tak zapomniał włożyć wtyczkę do kontaktu. Oczywiście, jeżeli Barris zauważy, że wtyczka nie tkwi w kontakcie...
 Wtedy dojdzie do wniosku, że to dowód na to, iż ktoś był w środku, zdał sobie nagle sprawę Arctor. Uczepi się i będzie o tym truł całymi dniami. Ktoś skapował, że pod kanapą jest urządzenie podsłuchowe, i je wyłączył. Arctor pomyślał, że może kiedy technicy policyjni zorientują się, że magnetofon nie jest włączony do prądu, to sami wetkną wtyczkę do gniazdka i nastawią wszystko tak, żeby należycie działało. Właściwie powinni sprawdzić cały system Barrisa tak samo starannie jak swój własny, upewnić się, że działa bez zarzutu, a potem przewinąć taśmę do początku, żeby została tylko tabula rasa, na której z pewnością coś byłoby napisane, gdyby tylko ktokolwiek - na przykład policja - wszedł do domu. W każdym innym wypadku Barris nigdy nie pozbędzie się podejrzeń.
 Jadąc autostradą, Arctor kontynuował teoretyczną analizę swojej sytuacji na przykładzie, który wbito mu do głowy w akademii policyjnej. A może przeczytał o tym kiedyś w gazecie?
 Punkt kolejny: jedną z najskuteczniejszych form sabotażu gospodarczego lub wojskowego jest powodowanie uszkodzeń, co do których nigdy nie istnieje całkowita pewność, że zostały dokonane rozmyślnie. Tak samo jak w polityce, gdzie czasami dokonuje się przetasowań, których nikt nie jest w stanic zauważyć. Jeżeli do zapłonu samochodowego podłącza się bombę, oznacza to oczywiście robotę wrogich sił. Jeżeli w powietrze wylatuje budynek użyteczności publicznej albo siedziba partii, oznacza to istnienie przeciwnika politycznego. Jeśli jednak zdarza się tylko wypadek lub seria wypadków, jeżeli pewne urządzenia zwyczajnie przestają działać, psują się, i to niezbyt często, niejako w sposób naturalny, jeżeli zdarzają się niewielkie defekty i usterki, to wtedy ofiara - obojętnie, czy jest to pojedynczy człowiek, partia polityczna czy państwo - nigdy się nie zmobilizuje do skutecznej obrony.
 Dochodzi w końcu do sytuacji, pomyślał Arctor, jadąc wolno autostradą, w której ofiara zaczyna uważać, że ulega paranoi, że żaden wróg nie istnieje, zaczyna wątpić w siebie. Zepsuł się samochód - no cóż, po prostu pech. Przyjaciele też tak sądzą. Taki sposób myślenia może załatwić go znacznie skuteczniej niż jakakolwiek jawna akcja. Jednak trwa to dłużej. Człowiek czy też ludzie, którzy próbują go zlikwidować, muszą stracić sporo i czasu na dłubaninę i zdać się w dużej mierze na przypadek. Tymczasem, jeżeli ofierze uda się wpaść na trop prześladowców, zyskuje ona sposobność ich unieszkodliwienia, co oczywiście stanowi o przewadze tej metody nad, powiedzmy, eliminacją za pomocą karabinu z lunetą. Tu właśnie leży jego szansa.
 We wszystkich krajach na świecie szkoli się i wysyła w teren tłumy agentów, którzy tu i ówdzie odkręcają  śrubki, uszkadzają gwinty, przecinają druty, wywołują niewielkie pożary, gubią dokumenty - jednym słowem powodują drobne szkody. Guma do żucia w kserokopiarce stojącej w ministerstwie może spowodować zniszczenie cennego dokumentu, którego nie będzie już można odtworzyć - nie powstaje kopia, a ginie oryginał. Trochę  mydła i papieru toaletowego, o czym dobrze wiedzieli  działacze Międzynarodowej Partii Młodych w latach sześćdziesiątych, może spowodować zapchanie rur odpływowych i na tydzień sparaliżować cały biurowiec. Kulka naftaliny wrzucona do baku z benzyną nie pozostawia śladów w paliwie i powoduje zatarcie się silnika po
 dwóch tygodniach, kiedy samochód jest już w innym  mieście. Stację radiową albo telewizyjną może unieruchomić kafar do wbijania pali, który przypadkowo uszkodzi przewód mikrofalowy albo kabel doprowadzający prąd. Przykłady można mnożyć.
  Tak radziły sobie kiedyś pokojówki, ogrodnicy, służba
 w bogatych arystokratycznych domach - stłuczony wazon, złośliwie upuszczona na podłogę bezcenna pamiątka rodzinna...
 - Dlaczegoś to zrobił, Rastusie Brown?
 - O, o Jezu, panie, zapomniałem...
 Właściwie nie można się było ustrzec takich wypadków. Nikt nie mógł nic poradzić - ani bogaty właściciel posiadłości, ani zaangażowany politycznie pisarz, za którym nie przepadał rząd, ani nowo powstałe niewielkie
 państewko wymachujące piąstkami w stronę USA albo ZSRR.
 Pewien ambasador amerykański w Gwatemali miał żonę, która pochwaliła się publicznie, ze jej znany z bezpardonowych metod mąż praktycznie w pojedynkę obali lewicowy rząd w tym kraju. Po zmianie gabinetu w Gwatemali ambasador, którego rola już się skończyła, został przeniesiony do niewielkiego państwa w Azji. Kiedyś, gdy jechał swoim sportowym samochodem, spostrzegł nagle wyjeżdżającą tuż przed nim na drogę ciężarówkę z sianem. W chwilę później z ambasadora została tylko krwawa miazga. Ani bezpardonowe metody, ani cała sformowana przez CIA prywatna armia nie mogły mu w niczym pomóc.                                 
 - Że co, proszę? - powiedział zapewne właściciel ciężarówki z sianem przesłuchującym go policjantom. - Co zrobiłem? O Jezu...                                 
 Arctor pomyślał o swojej byłej żonie. Pracował wtedy j jako detektyw w ubezpieczalni (Czy pańscy sąsiedzi z na-przeciwka dużo piją?), a żona miała mu za złe, że siedzi] do późna w nocy nad sprawozdaniami, zamiast się napawać jej widokiem. Pod koniec małżeństwa, w czasie jego wieczornej pracy, zaczęło się zdarzać, że to przypaliła sobie przypadkiem dłoń zapalniczką, to wpadło jej coś do oka, to znów brała się do porządków w gabinecie albo zaczynała szukać jakiegoś drobiazgu akurat koło jego maszyny do pisania. Z początku z urazą przerywa! pracę i ulegle zaczynał napawać się widokiem żony, ale potem pewnego dnia uderzył się w głowę, kiedy wyciągał maszynkę do popcornu, i znalazł lepsze rozwiązanie.
 - Jeżeli pozabijali nasze zwierzaki - mówił Luckman - to ich wykończę. Wszystkich dopadnę. Wynajmę w Los Angeles płatnych morderców, na przykład bandę Panter.
 - Nic im nic zrobią - powiedział Barris. - Co można zyskać, jeżeli zrobi się krzywdę zwierzęciu? Zwierzęta nie są niczemu winne.
 - A ja jestem, co? - zapytał Arctor.
 - Najwyraźniej ktoś tak myśli.
 - Gdybym wiedziała, że nic mi nie zrobi, to sama bym ją zabiła" - odezwał się Luckman. - Pamiętacie?
 - No tak, tylko że ta dziewczyna nie ćpała - powiedział Barris. - Miała kupę siana i nic ją nie obchodziło. Pamiętacie jej mieszkanie? Bogaci nigdy nie będą w stanie zrozumieć, jaką wartość ma życie. Inny świat. Bob, pamiętasz Thelmę Kornford? Taka mała z dużym biustem, nigdy nie nosiła stanika, a myśmy zawsze patrzyli, jak jej sterczą cycki? Przyszła kiedyś do nas, żebyśmy zabili ważkę. Kiedy jej wytłumaczyliśmy...
 Siedzący za kierownicą Arctor przestał się zastanawiać nad teorią i przypomniał sobie scenę, która na nich wszystkich zrobiła wrażenie - zgrabna, elegancka, normalna, nie ćpająca dziewczyna w golfie, dzwonach, z odjazdowymi cyckami przyszła do nich, żeby zamordowali dużego, nieszkodliwego owada, który właściwie był nawet pożyteczny, bo żywił się komarami, a w hrabstwie Orange spodziewano się tego roku epidemii zapalenia opon mózgowych. Kiedy zrozumieli, o co jej chodzi, i wytłumaczyli, że ważki nie są groźne, powiedziała coś, co stało się dla nich parodią wypisanego na murze napisu;
 coś, co miało odtąd symbolizować wszystko, czego się
 bali i czym gardzili:
 GDYBYM WIEDZIAŁA, ŻE NIC MI NIE ZROBI, TO SAMA BYM JĄ ZABIŁA.
 To zdanie uzasadniało całą ich nieufność do normalnych ludzi, do wrogów, jeżeli w ogóle takich mieli. Chyba jednak mieli, bo Thelma Kornford z całym swoim wykształceniem i pieniędzmi, w momencie, w którym powiedziała to coś, od czego, ku jej zdumieniu, uciekli z jej mieszkania do swojej zaśmieconej dziury, stała się ich wrogiem. Przepaść między jej światem a mmi stała się nagle bardzo głęboka i nie mogła zniknąć, choćby nie wiadomo jak długo zastanawiali się, jak by tu tryknąć Thelmę Kornford. Jej serce, pomyślał Bob Arctor, było jak pusta kuchnia, wyłożona kafelkami podłoga, rury, wyczyszczona do połysku suszarka i zapomniana szklanka na brzegu zlewozmywaka.
 Pewnego razu, zanim na dobre zajął się pracą tajnego agenta, przyjmował zeznanie od pary zamożnych normalnych ludzi, których, gdy nie było nikogo w domu, okradziono z mebli. Najprawdopodobniej zrobiły to jakieś ćpuny, bo w tamtych czasach bogaci ludzie mieszkali jeszcze w dzielnicach, gdzie grasowały bandy, które kradły wszystko, co im wpadło w ręce, zostawiając praktycznie tylko gołe ściany. Były to gangi profesjonalistów, które wystawiały czujki wyposażone w krótkofalówki kilka mil od miejsca kradzieży, żeby w porę wiedzieć, czy lokatorzy wracają do domu. Przypomniał sobie, co powiedział wtedy ten mężczyzna i jego żona: ludzie, którzy włamują się do cudzego domu i kradną kolorowy telewizor, są takimi samymi kryminalistami jak ci, którzy zabijają zwierzęta albo niszczą bezcenne dzieła sztuki. Nie, powiedział wtedy Bob Arctor, przerywając na  chwilę spisywanie zeznań, a dlaczego państwo tak sądzą? Z tego, co wiedział, rzadko się zdarzało, żeby narkomani robili krzywdę zwierzętom. Sam widział, jak ćpuny całymi miesiącami opiekowały się zranionymi stworzeniami, które normalni ludzie pewnie dawno by już uśpili. Jeżeli w ogóle istniały typowe terminy wymyślone przez normalnych, to słowo uśpić" na pewno było jednym z nich. W terminologii Syndykatu uśpić" oznaczało zamordować. Kiedyś zdarzyło mu się asystować dwóm
 kompletnie zaćpanym nałogom w smutnej procedurze oswobadzania kota, który utkwił między stłuczonymi.
 szybami okna. Faceci, którzy ledwo widzieli na oczy i prawie nie zdawali sobie sprawy, co się wokół nich dzieje, pracowali sprawnie i cierpliwie przez prawie godzinę, aż w końcu wyciągnęli zwierzę spomiędzy szyb. Wszyscy się trochę pocięli - i kot, i ćpuny. Zwierzak był spokojny. Jeden ćpun pracował z Arctorem wewnątrz;
 domu, a drugi na dworze, bo tam wystawał koci tyłek  i ogon. Potem nakarmili kota, któremu właściwie nic się:
 nie stało. Nie wiedzieli, do kogo należy. Wyglądało na to, że był głodny, poczuł zapach jedzenia dolatujący przez rozbite okno i ponieważ nie udało mu się zwrócić na, siebie ich uwagi, spróbował wskoczyć do środka. Nie, wiedzieli o bożym świecie, aż obudził ich wrzask zwierzaka i wtedy zapomnieli na chwilę o swoich odjazdach i halucynacjach, żeby mu pomóc.                    
 Jeśli natomiast chodzi o bezcenne dzieła sztuki, to Arctor nie był pewien, jakie stanowisko powinien zająć, bo nie bardzo wiedział, co się pod tym określeniem kryje.  W wiosce My Lai podczas wojny wietnamskiej na rozkaz CIA zniszczono doszczętnie czterysta pięćdziesiąt bezcennych dzieł sztuki, a oprócz tego woły i kurczęta, o innych zwierzętach nie wspominając. Zawsze, kiedy o tym myślał, brała go taka cholera, że trudno było z nim rozmawiać o wiszących w muzeach malowidłach.
 - Jak myślicie - zapytał głośno, przeciskając się z trudnością między jadącymi samochodami - czy kiedy umrzemy i staniemy przed Bogiem w Dniu Sądu, to nasze grzechy będą uporządkowane chronologicznie, czy w zależności od ich wagi - to znaczy rosnąco albo malejąco, czy też może alfabetycznie? Nie mam wcale ochoty, żeby Bóg na mnie ryczał, kiedy umrę w wieku osiemdziesięciu sześciu lat: A, to ty jesteś tym małym chłopcem, który w 1962 roku ukradł trzy butelki coli z ciężarówki zaparkowanej przed 7-11? Będziesz się teraz musiał nieźle napocić, żeby się z tego wytłumaczyć!"
 - Myślę, że będą miały odsyłacze - powiedział Luckman. - Dostaniesz po prostu do ręki wydruk komputerowy, gdzie cała kolumna będzie już podsumowana.
 - Grzech - rzekł Barris, chichocząc - to tylko przestarzały mit kultury judeochrześcijańskiej.
 - Niewykluczone, że twoje grzechy będą w dużej beczce po ogórkach - zasugerował Arctor, piorunując wzrokiem Barrisa antysemitę. - Po koszernych ogórkach. Wyleją ci je na głowę i będą z ciebie ściekały. Twoje własne grzechy plus kilka cudzych, które dostaną się do  beczki przez pomyłkę.
 - Przecież może być kilka osób, które się tak samo nazywają - powiedział Luckman. - Może być jakiś inny Robert Arctor. Jak myślisz? - Luckman szturchnął Barrisa łokciem. - Czy można by sobie wydrukować taką listę z komputera Cal Techu? I przy okazji dowiedzieć się, ilu jest Jimów Barrisów?
 Ilu jest Robertów Arctorów? - zastanowił się Arctor. Co za idiotyczna, dziwna myśl. Wiem przynajmniej o dwóch. Jeden nazywa się Fred i zajmuje się obserwowaniem drugiego, na którego mówią Bob. To przecież ta sama osoba. Czy aby na pewno? Czy Fred rzeczywiście jest Bobem? Czy jest ktoś, kto wie? Jeżeli ktoś w ogóle wie, to chyba ja, bo tylko ja wiem, że Fred jest jednocześnie Bobem Arctorem. No ale, pomyślał, kim ja jestem? Który z nich jest mną?    
 W końcu samochód zatrzymał się na podjeździe przed  domem. Wysiedli i ruszyli ostrożnie w stronę drzwi. Nie były zamknięte na klucz, a kartka Barrisa wisiała na swoim miejscu. Otwarli je delikatnie i weszli do środka, Wyglądało na to, że w domu wszystko jest tak, jak przed odjazdem.
 Barris natychmiast nabrał podejrzeń.
 - Aha - wymamrotał, wchodząc. Szybkim ruchem sięgnął na wiszącą tuż koło drzwi półkę z książkami i zdjął swoją dwudziestkę dwójkę. Trzymał ją w dłoni, a Luckman i Arctor chodzili po mieszkaniu. Zwierzęta wyszły im jak zawsze na spotkanie, głośno domagając się jedzenia.
 - Cóż, Barris - powiedział Luckman - wygląda na to, że masz rację. Na pewno ktoś tutaj był. Sam widzisz, i ty też, Bob, że staranne zatarcie wszystkich śladów, które powinny być tutaj widoczne, może tylko świadczyć o ich... -Puścił bąka i poszedł do kuchni, żeby poszukać w lodówce piwa. - Popierdolony jesteś, Barris - skończył.
 Barris zignorował go; trzymając ciągle broń w ręku, chodził ostrożnie po domu i szukał śladów. Może mu się uda coś znaleźć, pomyślał Arctor, patrząc na niego. Mogli zostawić jakieś ślady. Dziwne, jak czasem na krótko paranoja spotyka się z rzeczywistością. Może się tak stać tylko w bardzo szczególnych okolicznościach, takich, jakie zaistniały dzisiaj. Barris zaraz pomyśli sobie, że wyciągnąłem ich podstępem z domu, żeby umożliwić tajemniczym intruzom działanie. Potem dowie się, dlaczego, kim są ci ludzie i tak dalej. Właściwie niewykluczone, że już wie. Już od dawna. Dostatecznie dawno, żeby zacząć akcje sabotażowe: uszkodzić cefoskop, samochód i Bóg jeden wie co jeszcze. Może kiedy zapalę światło w garażu, to cały dom wyleci w powietrze. Teraz chodzi przede wszystkim o to, czy ekipa policyjna była tutaj i czy zainstalowała wszystkie urządzenia. Tego jednak się nie dowie, dopóki nie porozmawia z Hankiem i dopóki Hank go nie poinformuje, gdzie są monitory, jak się dostać do bębnów rejestrujących i co tam jeszcze będą mu chcieli wcisnąć do głowy szef techników i inni eksperci od podsłuchu. Wszyscy ludzie, którzy ręka w rękę biorą udział w grze przeciwko podejrzanemu Bobowi Arctorowi.
 - Patrzcie! -wykrzyknął Barris. Pochylił się nad stojącą na małym stoliku popielniczką. - Chodźcie no tutaj - powiedział ostro.
 Luckman i Arctor podeszli do niego. Arctor wyciągnął rękę i poczuł podnoszącą się z popielniczki falę ciepła.
 - Niedopałek - rzekł Luckman ze zdziwieniem. - Jeszcze ciepły. Nie ma wątpliwości.
 Jezus Maria, pomyślał Arctor. Sknocili sprawę. Któryś palił papierosa, a potem odruchowo odłożył niedopałek do popielniczki. To znaczy, że dopiero co wyszli. Popielniczka jak zwykle była pełna petów, technik pomyślał, że nikt nie zauważy jednego więcej i że za parę minut niedopałek i tak ostygnie.
 - Zaraz, zaraz - powiedział Luckman, przyglądając się uważnie. Spomiędzy niedopałków wyciągnął peta po skręcie z marihuany. - To rzeczywiście jest ciepłe. Palili skręty. Ale czego mogli tu szukać? Czego, do cholery, mogli tu szukać? - Popatrzył dookoła z nachmurzoną miną. Był wyraźnie zły i zdezorientowany. - Kurwa, Bob, Barris ma rację. Ktoś tutaj był! Pet jest jeszcze ciepły i pachnie. - Podstawił go Arctorowi pod nos. -W środku jeszcze się żarzy. Marycha. Źle oczyszczona przed skręceniem.
 - Ten pet - odezwał się Barris z równie groźnym wyrazem twarzy - mógł zostać tutaj podłożony celowo. To wcale nie musiała być przypadkowa wpadka.
 - No i co? - spytał Arctor, zastanawiając się, jak w ekipie policyjnych techników mógł się znaleźć ktoś, kto zapalił w czasie pracy, i to przy kolegach, skręta z marihuany.
 - Może przyszli specjalnie po to, żeby podłożyć nam w domu towar - zastanawiał się Barris. - Podłożyli, a potem zadzwonią na gliny... Prochy mogą być na przykład schowane w telefonie albo w kontaktach. Będziemy musieli wyczyścić cały dom, zanim zadzwonią z donosem. Wygląda na to, że mamy nie więcej niż parę godzin.
 - Sprawdźcie gniazdka - powiedział Luckman. - A ja rozbiorę telefon.
 - Zaraz - odezwał się Barris, przytrzymując go za rękę. - Jeżeli się zorientują, że kręcimy się po domu  bezpośrednio przed akcją...                          
 - Jaką akcją? - zapytał Arctor.                    
 - Jeżeli będziemy biegali jak dzicy i spłukiwali prochy w sedesie - tłumaczył Barris - to nie będziemy już mogli twierdzić, nawet jeśli to prawda, że nie wiedzieliśmy o towarze w domu. Złapią nas za rękę. Może i o to  chodzi w tym ich planie.
 - Co za gówno - powiedział Luckman z obrzydzeniem. - Gówno, gówno, gówno. Nic nie możemy zrobić. Prawdopodobnie towar jest schowany w tysiącu różnych ;
 miejsc, których w życiu nie znajdziemy. Ładnie nas załatwili! - Popatrzył na Arctora. Widać było, że jest wściekły i skonfundowany. - Ładnie nas załatwili!          
 - A jak tam twoje elektroniczne urządzenie z kasetą podłączone do drzwi? - spytał Arctor Barrisa. Zupełnie o tym zapomniał. Barris i Luckman najwidoczniej też.
 - Tak, w tych okolicznościach może dostarczyć nam  niezwykle cennych informacji - powiedział Barris. Uklęknął koło kanapy, sięgnął pod nią ręką, stęknął i w koń-cu wydobył mały magnetofon kasetowy z plastyku.
 - Tak, teraz będziemy się mogli dowiedzieć ciekawych rzeczy. - Przerwał, a na jego twarzy odmalowało się rozczarowanie. - Wygląda na to, że ostatecznie nie okazał się taki użyteczny, jak myślałem. - Wyciągnął z tylnej ścianki kabel zasilania i postawił magnetofon na stoliku. - Przynajmniej wiemy o najważniejszym: że
 ktoś tu był podczas naszej nieobecności. I takie też było główne zadanie tego urządzenia.                      
 Zapadła cisza.                                    
 - Mogę się założyć, że wiem, co tu się działo.
 - Pierwsze co, którą zrobili, jak tylko tu weszli, to przestawili przełącznik w pozycję wyłączone". Kiedy  wychodziłem, przełącznik był w pozycji włączone", a jak widzicie, teraz jest na wyłączone", więc mimo, że ja... 
 - Nic się nie nagrało? - spytał wyraźnie zawiedziony Luckman.
 - Działali bardzo szybko - stwierdził Barris. - Wyłączyli go, zanim się nagrał chociażby cal taśmy. Jeśli już o tym mówimy, to jest to znakomity gadżet. Sony. Ma osobne głowice do odtwarzania, wymazywania i nagrywania i system redukcji szumów Dolby. Dostałem go  bardzo tanio. Zamieniłem się. I nigdy nic miałem z nim żadnych problemów.
 - W takim razie czeka nas przymusowy wypoczynek połączony z medytacją - powiedział Arctor.
 - Zdecydowanie tak - zgodził się Barris. Usiadł na krześle, oparł się wygodnie i zdjął okulary słoneczne. -W nowo powstałej sytuacji, w obliczu stosowanych przez przeciwnika uników, nie widzę innego rozwiązania. Wiesz co, Bob? Jest jedno, co mógłbyś zrobić, tylko że na to trzeba czasu.
    - Sprzedać dom i wyprowadzić się - domyślił się Arctor.
    Barris pokiwał twierdząco głową.
    - Cholera - zaprotestował Luckman. - Przecież my  tu mieszkamy.
    - Ciekawe, ile może kosztować dom w tej okolicy? -zapytał Barris z rękami założonymi za głową. - Na rynku nieruchomości. Interesuje mnie też, jakie jest teraz oprocentowanie wkładów. Może mógłbyś na tym jeszcze nieźle zarobić. Z drugiej strony na szybkiej sprzedaży możesz też stracić. No ale, Bob, na Boga, masz na karku zawodowców.
 - Znacie może jakiegoś dobrego pośrednika? - Spytał Luckman.
 - A co mielibyśmy powiedzieć, jak zapyta, dlaczego sprzedajemy? Zawsze zadają takie pytania.
 - No tak, pośrednikowi nie można mówić prawdy -zgodził się Luckman. - Moglibyśmy na przykład powiedzieć... - Zastanawiał się przez chwilę, pijąc z ponurą miną piwo. - Nic mi nie przychodzi do głowy - oznajmił w końcu. - Barris, co by tam można podrzucić na rybkę?
 - Powiemy po prostu i otwarcie, że w całym domu poutykane są narkotyki, a ponieważ nic wiemy gdzie, to zdecydowaliśmy się wyprowadzić, żeby policja dobrała się do tyłka nie nam, tylko nowemu właścicielowi -powiedział Arctor.
 - Nie - rzekł Barris. - Nie sądzę, abyśmy mogli sobie pozwolić aż na taką szczerość. Proponuję, abyś powiedział, że twoja firma przenosi cię w inne miejsce.
 - Dokąd? - spytał Luckman.                     
 - Do Cleveland.
 - Wydaje mi się, że nie powinniśmy kłamać - sprzeciwił się Arctor. - Proponuję dać ogłoszenie do L. A. Times": Nowoczesny czteropokojowy dom, dwie łazienki umożliwiające łatwe i szybkie spłukiwanie towaru, w całym domu pochowane prochy w najlepszym gatunku.  Prochy w cenie nieruchomości".                      
 - Będą dzwonić i pytać o towar - powiedział Luckman. - A my nie wiemy, co to jest. To może być cokolwiek.
 - I ile - mruknął Barris. - Zainteresowani kupnem będą chcieli otrzymać informację na temat ilości.
 - To może być uncja gównianej trawy na skręty -dodał Luckman - albo całe funty heroiny.
 - Proponuję - powiedział Barris - żebyśmy zadzwonili do wydziału narkotyków, powiedzieli im, jak wygląda sytuacja, i poprosili ich, żeby przyjechali i zabrali ten towar. Niech przeszukają dom, znajdą, co jest, i zabiorą 
 to stąd. Bądźmy realistami: nie mamy czasu, żeby sprzedać dom. Kiedyś nawet analizowałem podobną sytuację i okazało się, że większość autorów podręczników prawniczych twierdzi, że...
 - Zwariowałeś - przerwał mu Luckman, patrząc na niego tak, jakby miał przed sobą jedną z mszyc Jerry'ego Fabina. - Zadzwonić na policję? Gliny będą tutaj, za-nim...                                             
 - To najlepsze rozwiązanie - upierał się nie zbity  z tropu Barris. - Możemy się poddać testom na wykrywaczu kłamstw i udowodnić, że nie wiedzieliśmy, gdzie  to jest, co to jest i że nie mieliśmy z tym nic wspólnego, Że towar znalazł się tutaj bez naszej wiedzy i zgody.  Jeśli im to powiesz, Bob, to uwolnią cię od zarzutów. No,  po pewnym czasie - przyznał po chwili. - Kiedy wszystkie fakty wyjdą na jaw przed sądem.
 - Ale przecież są jeszcze nasze własne skrytki - przypomniał Luckman. - I wiemy dokładnie, gdzie one są. Chcesz powiedzieć, że mamy wyczyścić wszystkie skrytki? A jak o którejś zapomnimy? Choćby o jednej? O Jezu,  to przecież straszne!
 - Nie ma wyjścia - stwierdził Arctor. - Wygląda na to, że nas mają.
 Z sypialni wyszła Donna Hawthorne ubrana w śmieszne spodenki do kolan. Twarz miała rozespaną, włosy w nieładzie.
 - Weszłam, tak jak było napisane na kartce - powiedziała. - Posiedziałam chwilę, a potem mnie zmogło. Na kartce nie było napisane, kiedy wracacie. Czemu tak krzyczeliście? Boże, ale jesteście wkurzeni! Obudziliście;
 mnie.
 - Paliłaś niedawno skręta? - spytał Arctor. - Zanim cię zmogło?
 - No pewnie - odparła. - Inaczej w ogóle bym nie zasnęła.
 - To pet Donny - powiedział Luckman. - Oddaj jej. Mój Boże, pomyślał Arctor. Wlazłem w tę paranoję tak samo głęboko jak oni. Przeszedł go dreszcz. Otrząsnął się i zamrugał powiekami. Mimo że wiedziałem więcej od Barrisa i Luckmana, wdepnąłem w to wariactwo razem z nimi i widziałem tylko to co oni, to znaczy kompletny zamęt. Ciemność, pomyślał. Ta sama ciemność ogarnęła ich i mnie. Ciemność, która panuje w nierzeczywistym i strasznym świecie, w którym żyjemy.
 - Wyciągnęłaś nas - rzekł do Donny.
 - Z czego was wyciągnęłam? - spytała Donna, która była wyraźnie senna i nie wiedziała, o co chodzi.
 To nie ja sam, pomyślał, ani nie to, co miało się tu dzisiaj zdarzyć, tylko ta dziewczyna sprawiła, że moja głowa zaczęła normalnie funkcjonować. Wyciągnęła nas j wszystkich. Mała, czarnowłosa cizia, na którą donoszę, którą oszukuję i którą mam nadzieję przerżnąć. Pierdolony, oszukany świat, pomyślał, kręcący się wokół ładnej cizi, dzięki której wyskoczyliśmy znowu na powierzchnię. Gdzie byśmy wylądowali, gdyby nie ona? Wszyscy trzej zupełnie straciliśmy kontakt z rzeczywistością.
 Niejeden raz, pomyślał. Nawet dzisiaj niejeden raz.
 - Nie powinniście zostawiać otwartych drzwi - powiedziała Donna. - Ktoś mógł was okraść i to by była wasza wina. Nawet duże kapitalistyczne ubezpieczalnie ostrzegają, że jeżeli zostawi się drzwi otwarte i zdarzy się kradzież, to nie dostanie się od nich odszkodowania.
 Właśnie z tego powodu weszłam do środka, kiedy zobaczyłam kartkę. Jeżeli drzwi są otwarte, to ktoś powinien być w środku.
 - Jak długo już tu jesteś? - spytał Arctor. Możliwe, że Donna przerwała akcję zakładania techniki. Chociaż pewnie nie.
 Donna spojrzała na swojego timexa za dwadzieścia dolarów, którego dostała kiedyś od niego w prezencie.
 - Mniej więcej trzydzieści osiem minut. Ale, Bob -jej twarz nagle pojaśniała - przyniosłam tę książkę o wilkach. Chcesz poczytać? Ostre numery tam opisują, no wiesz.
 - Całe życie - powiedział Barris niby to do siebie -składa się wyłącznie z ostrych numerów. Jest tylko jedna droga, cała najeżona ostrymi numerami, która pro-wadzi wszystkich i wszystko prosto do grobu.
 - Mówiliście, że chcecie sprzedać dom? - spytała Don-na. - Czy to mi się może, no wiecie, śniło? Sama już nit wiem, bo to, co słyszałam, brzmiało tak jakoś dziwacz-nie.                                               i
 - Wszyscy tu śnimy - powiedział Arctor. Jeżeli osoba uzależniona ostatnia zdaje sobie sprawę ze swojego uzależnienia, to może jest też tak, że jeśli mówi to, co myśli to też tego z początku nie wie, pomyślał. Ciekaw był, ile z tych bzdur, które podsłuchała Donna, naprawdę chciał powiedzieć. Zastanawiał się, ile z paranoi, która wypełniła dzisiejszy dzień - jego paranoi - miało związek z rzeczywistością, a ile wywołała sama sytuacja. Donna zawsze stanowiła dla niego realny punkt odniesienia. To, o co zapytała, było dla niej zupełnie normalne. Żałował, że nie może jej odpowiedzieć.
 
Rozdział siódmy
   Następnego dnia Fred założył kombinezon zakłócający i poszedł do pracy, żeby się dowiedzieć czegoś bliższego na temat instalacji podglądowej.  - Sześć holodetektorów... wydaje się nam, że sześć powinno na razie wystarczyć... przekazuje obraz do mieszkania operacyjnego, które mieści się na tej samej ulicy co dom Arctora - wyjaśnił Hank, rozkładając na dzielącym ich metalowym blacie plan domu Boba Arctora. Na widok planu Fred poczuł lekki dreszcz, jednak to uczucie nie było zbyt silne. Wziął go do ręki i przyjrzał się, jak rozmieszczono detektory w poszczególnych pomieszczeniach, żeby zapewnić nieprzerwany podgląd i pod-słuch mieszkańców.
 - Więc taśmy będę mógł odtwarzać w lokalu operacyjnym? - spytał Fred.
 - Lokal jest wykorzystywany do monitorowania ośmiu albo może już nawet dziewięciu domów i mieszkań w tej okolicy. Oznacza to, że w czasie odtwarzania na-grań będziesz spotykał innych tajnych agentów wydziału. Musisz za każdym razem koniecznie mieć na sobie
  kombinezon.
  - Zobaczą mnie, jak idę do togo mieszkania. To za  blisko domu.
 - Blisko jest, prawda, ale to bardzo duże osiedle z setkami mieszkań, a poza tym to jedyne miejsce, które nadawało się do zainstalowania elektroniki. Na razie ten lokal będzie musiał wystarczyć, przynajmniej do czasu, aż uda nam się wyeksmitować kogoś z innego miejsca. Zajmujemy się tym właśnie... dwie ulice dalej, tam nie będziesz się tak rzucał w oczy. Pewnie potrwa to jeszcze jakiś tydzień albo dwa. Gdyby obraz holograficzny mógł być przekazywany z zachowaniem rozsądnej rozdzielczości przez mikroprzewody albo łączami tek fonicznymi, tak jak kiedyś...
 - Gdyby Arctor albo Luckman, którykolwiek z ni trzech, zobaczył, jak idę na to osiedle, to powiem im, mam tam jakąś dupę.
 Właściwie nowa procedura nie skomplikuje mu zanadto życia; przeciwnie, oszczędzi czas na dojazdach, za które i tak nikt mu nie płaci. Może się z łatwością dostać do lokalu operacyjnego, odtworzyć taśmy, dowiedzieć;
 się, co należałoby zamieścić w raporcie, a co można opuścić, i wrócić...
 Do mojego własnego domu, pomyślał. Do domu Arctora. Kawałek dalej, na tej samej ulicy, jestem Bobem Arctorem, ćpunem, na którym ciążą poważne podejrzenia, obserwowanym przez wydział. Co parę dni wynajduję sobie jakiś pretekst, żeby pójść do lokalu operacyjnego, gdzie stanę się Fredem, przeglądającym całe mile taśmy, żeby się przekonać, co robiłem. Ta cała sprawa, pomyślał, mocno mnie przygnębia. Ma jednak dobre strony - informacje zapewnią mi bezpieczeństwo.
 Wygląda na to, że ten ktoś, kto usiłuje mnie załatwić, zostanie wykryty przez holodetektory w ciągu tygodnia, 
 Kiedy o tym pomyślał, poczuł się znacznie spokojniejszy.                                                     
 - Doskonale - powiedział do Hanka.             
 - Wiesz już, jak rozmieszczone są detektory. Gdyby trzeba było coś naprawić, sam mógłbyś się tym zająć, kiedy w domu Arctora nikogo nie będzie. Możesz tam swobodnie wchodzić, prawda?                      
 Cholera, pomyślał Fred. Gdybym zaczął coś przy nich grzebać, to zostanie zarejestrowane na taśmie. Kiedy oddam taśmy Hankowi, on będzie wiedział, że jestem jednym z ludzi nagranych przez detektory, i to właściwie zakończy całą sprawę.                          
 Dotychczas nigdy nie mówił Hankowi, skąd ma informacje na temat podejrzanych. To on sam, Fred, był ekranem, na którym się ukazywały. No ale teraz detektory nie usuną przecież informacji, które mogłyby go zdemaskować; co innego, kiedy osobiście składał ustne raporty. Wobec tego będzie widać, jak Robert Arctor grzebie coś przy holodetektorach, jego twarz rośnie, wypełnia ekran... Z drugiej strony to on będzie pierwszą osobą odtwarzającą taśmy, co pozwoli mu na ich przemontowanie. Tyle że montaż taśm będzie wymagał czasu i staranności.
 Wyciąć, ale co wyciąć? Wyciąć całego Arctora? Przecież to Arctor jest podejrzanym. Ten sam Arctor, który będzie naprawiał holodetektory.
 - Powycinam siebie z tych nagrań - powiedział. -Tak, żebyś nie mógł mnie zobaczyć. To konieczne dla mojego bezpieczeństwa.
 - Oczywiście. Nigdy jeszcze tego nie robiłeś? - Hank pokazał mu kilka zdjęć. - Możesz użyć głowicy wymazującej, która usunie te fragmenty, w których pojawiasz się na taśmie. To dotyczy obrazu. Co do dźwięku, to nie mamy ustalonych procedur, no ale z tym nie będzie problemu. Zakładamy, że jesteś jedną z osób należących do otoczenia Arctora i że często pojawiasz się w jego domu. Jesteś albo Jimem Barrisem, albo Ernie Luckmanem, albo Charlesem Freckiem albo Donną Hawthorne...
 - Donną? - Zaśmiał się. Właściwie to zaśmiał się kombinezon, na swój, specyficzny sposób.
 - ...albo Bobem Arctorem - dokończył Hank, patrząc na listę podejrzanych.
 - Cały czas na siebie donoszę - powiedział Fred.
 - W takim razie od czasu do czasu powinieneś się pojawić na taśmach, które będziesz nam przekazywał, ponieważ jeślibyś stale się wycinał, to drogą prostej eliminacji dowiemy się, kim jesteś, nawet gdybyśmy tego nie chcieli. Musisz powycinać się w sposób... jakby ci to wyjaśnić?... pomysłowy, artystyczny... cholera, już wiem: twórczy -to jest to słowo. Na przykład wycinaj krótkie fragmenty, kiedy jesteś w domu sam, pracujesz nad czymś, przeglądasz papiery, otwierasz szuflady albo naprawiasz detektor w polu widzenia innego detektora.
 - Przyślijcie najlepiej co miesiąc kogoś w mundurze, kto by się zajął obsługą tych urządzeń - rzekł Fred. -I niech powie: Dzień dobry, przyszedłem, żeby przejrzeć urządzenia podsłuchowe, które zainstalowaliśmy w domu, na linii telefonicznej i w samochodzie". Można nawet przesłać Arctorowi rachunek.
 - Arctor pewnie by go zabił, a potem się ulotnił.
 - Jeżeli w ogóle Arctor ma aż tyle do ukrycia. Te jeszcze do końca nie wiadomo - powiedział kombinezon zwany Fredem.
 - Arctor prawdopodobnie ma bardzo wiele do ukrycia. Zebraliśmy ostatnio dane na jego temat i poddaliśmy je analizie. Co do jednego nie może być poważniej-szych wątpliwości: to lepszy cwaniak, gość równie autentyczny jak trzydolarowy banknot. Ten facet udaje. Uważaj na niego, aż mu się noga powinie i będziemy mieli dosyć materiału, żeby go wsadzić i trochę potrzymać.
 - Chcecie podłożyć towar.
 - Tę sprawę omówimy innym razem.
 - Myślisz, że on może być gdzieś wysoko w Agencji SA?                                            
 - To, co sobie na prywatny użytek myślimy, nie ma znaczenia w naszej pracy - powiedział Hank. - Dokonujemy analizy materiału, który dostarczasz nam w formie raportów i ograniczonych siłą rzeczy konkluzji. Nie chodzi o to, że nie doceniamy twojej pracy, ale dysponujemy informacjami, i to bardzo wieloma informacjami, do których nie masz dostępu. Mamy szerszy obraz spraw. Komputerowy.
 - Jeżeli Arctor rzeczywiście coś kombinuje - odrzekł Fred - to nie może mu się udać. Z tego, co mi powiedziałeś, zaczynam się domyślać, o co mu może chodzić.
 - Powinniśmy mu w najbliższym czasie zmontować sprawę - oznajmił Hank. - Wtedy będzie można odłoży jego akta na półkę, co nam wszystkim powinno sprawić
 ulgę.
 Fred zapamiętał adres lokalu operacyjnego, a potem przypomniał sobie, że obserwował kiedyś parę młodych ludzi, którzy wchodzili i wychodzili z tego właśnie budynku. Ostatnio gdzieś zniknęli. Wydział musiał id zwinąć i przejąć mieszkanie. Lubił ich. Dziewczyna miała długie jasne włosy i nie nosiła stanika. Kiedyś, jadą samochodem, zauważył, jak targała do domu zakupy. Zatrzymał się i zaproponował, że ją podrzuci. Zamienili kilka słów. Była z ekologicznych - megawitaminy, wodorosty, opalanie; miła, nieśmiała. W końcu jednak odmówiła. Teraz zrozumiał dlaczego. Najwidoczniej musieli mieć u siebie towar. Albo, co nawet bardziej prawdopodobne, zajmowali się handlem. Nawet jeśli nie i miał racji, a ich mieszkanie było potrzebne, wydział mógł ich przymknąć za posiadanie - za to można zamknąć każdego.
  A co zrobią z domem, kiedy przyskrzynią Boba Arctora? - zastanowił się. Najprawdopodobniej jeszcze większy ośrodek gromadzenia informacji.
 - Dom Arctora by ci się spodobał - powiedział. - Zapuszczony, brudny, jak to u nich, ale duży. Ładny ogród  i masa krzewów.
 - To samo powiedział szef ekipy, kiedy zdawał raport. Podobno można go znakomicie wykorzystać.
 - Co?! Powiedzieli, że można go znakomicie wykorzystać? - głos kombinezonu zatrzeszczał sucho, bez cienia
 emocji, co wprawiło go w jeszcze większą wściekłość. -Na przykład do czego?
  - Jedną z nasuwających się możliwości jest wykorzystanie livingroomu do obserwacji skrzyżowania: fotografowanie przejeżdżających samochodów, notowanie numerów rejestracyjnych... - Hank pogrzebał w olbrzymim stosie papierów. - Burt... to ciekawe, że nigdy nie mogę zapamiętać jego twarzy... więc Burt, szef ekipy, jest zdania, że dom jest w tak złym stanie, że nie warto go przejmować. Koszty byłyby zbyt wysokie.
 - A o co chodzi? Dlaczego w złym stanie?  - Dach.
 - Dach jest w najlepszym porządku.  - Trzeba by malować w środku i na zewnątrz. Podłogi są do niczego, szafki w kuchni...
 - Bzdura - powiedział Fred (a może raczej zabrzęczał kombinezon). - Zgadzam się, że Arctor zostawia nie pozmywane naczynia, nie wynosi śmieci i nie odkurza, tle tam mieszka trzech facetów bez dziewczyn. Żona go zostawiła, a to w końcu kobiety powinny się zajmować taką robotą. Gdyby wprowadziła się tam Donna Hawthorne, tak jak ją Arctor prosił... właściwie błagał... to dałaby sobie ze wszystkim radę. Każda firma zajmująca się sprzątaniem doprowadziłaby ten dom w pół dnia do porządku. A jeśli chodzi o dach, to naprawdę mnie wkurza, że...                                            
 - To znaczy, że sugerujesz, abyśmy przejęli dom, kiedy Arctor zostanie aresztowany i straci prawo własności?
 Fred (a właściwie kombinezon) przyjrzał mu się szeroko otwartymi oczami.
 - Tak czy nie? - spytał Hank obojętnie. Długopis
 zawisł w powietrzu.
 - Nie mam zdania na ten temat. Wszystko jedno. - Fred podniósł się z krzesła.
 - Nie możesz jeszcze odejść. - Hank pokazał mu, żeby usiadł. Pogrzebał wśród leżących na biurku papierów. - Mam tu taką notatkę...
 - Ty zawsze masz pełno notatek - powiedział Fred.-
 Dla każdego coś.
 - Zgodnie z tą notatką -. ciągnął Hank - mam ci
 przekazać, żebyś poszedł do pokoju 203, zanim opuścisz
 ten budynek,
 - Jeżeli to ma jakiś związek z. pogadanką w Lion's Club na temat narkotyków, to już mi się z tego powodu
 dobrali do dupy.
 - Nie o to chodzi. - Hank rzucił w jego stronę kartkę, która zatrzepotała w powietrzu. - To inna historia. Ja nie mam ci już nic więcej do powiedzenia, więc idź tam lepiej zaraz i załatw sprawę.
 Znalazł się w pomalowanym na biało pokoju, w którym wszystkie elementy wyposażenia, krzesła i stół były metalowe i przyśrubowane do podłogi, w pokoju przypominającym salę szpitalną - czystą, sterylną, chłodną, zalaną jaskrawym światłem. Po prawej stronie od wejścia stała nawet waga, na której zauważył napis: REGULACJA TYLKO PRZEZ OSOBY UPOWAŻNIONE. Dwaj zastępcy szeryfa w pełnym umundurowaniu i z paskami służby medycznej przyglądali mu się uważnie.
 - To pan jest agent Fred? - zapytał jeden z nich, z bujnym, zakręconym na końcach wąsem.
 - Tak jest, sir - odpowiedział Fred. Zdał sobie sprawę, że się boi.
 - Dobrze, Fred. Przede wszystkim powinienem panu powiedzieć, chociaż sam pan o tym z pewnością wie, że wszystkie odprawy z pana udziałom są rejestrowane, a potem odtwarzane i analizowane, aby uniknąć niebezpieczeństwa, że jakiś szczegół mógłby zostać przeoczony podczas samego spotkania. Ta standardowa procedura operacyjna dotyczy oczywiście nie tylko pana, ale wszystkich funkcjonariuszy, którzy składają ustne raporty.
 - Rejestrowane są także inne pana kontakty z wydziałem - odezwał się drugi zastępca szeryfa rozmowy telefoniczne i dodatkowe zajęcia, na przykład takie jak pańskie ostatnie wystąpienie publiczne w Anaheim w Rotary Club.
 - W Lion's Club - poprawił go Fred.
 - Czy przyjmuje pan Substancję A? - zapytał stojący po jego lewej stronie funkcjonariusz.
 - To pytanie - powiedział drugi z nich  jest właściwie nieoficjalne, ponieważ zakładamy, że w czasie pracy jest pan do tego zmuszony. Dlatego proszę nie odpowiadać. Nikt nie ma zamiaru pana obwiniać, to po prostu pytanie nieoficjalne. -Wskazał na stół, na którym leżały klocki i inne kolorowe zabawki, a oprócz tego jakieś zagadkowe przedmioty, których funkcjonariusz Fred nic był w stanie rozpoznać. - Proszę podejść tutaj i usiąść Przeprowadzimy z panem serię krótkich i nieskomplikowanych testów. Nie zajmą panu wiele czasu i nie będą wymagały wysiłku fizycznego.
 - Jeśli chodzi o tę pogadankę... - zaczął Fred.
 - Rzecz w tym - stojący po lewej zastępca szeryfa usiadł i wyciągnął długopis oraz jakieś formularze że przy okazji badań przeprowadzonych ostatnio przez wydział okazało się, iż kilku tajnych agentów działających w naszym rejonie zostało w ciągu ostatniego miesiąca odwiezionych do kliniki neurologicznej.
 - Czy zdaje pan sobie sprawę, że od Substancji A można się łatwo uzależnić? - spytał drugi zastępca szeryfa.
 - Oczywiście, że tak - odparł Fred.
 - Przystąpmy teraz do testów - powiedział siedzący funkcjonariusz. -Przeprowadzimy je w następującej kolejności. Najpierw ten, który nazywamy testem P, co oznacza...
 - Uważacie mnie, panowie, za uzależnionego? - zapytał Fred.
 - To, czy jest pan uzależniony, czy nie, nie ma specjalnego znaczenia, ponieważ w ciągu najbliższych pięciu lat Wydział Broni Chemicznej Wojsk Lądowych ma. nam dostarczyć antidotum.
 - Te testy nie mają wykazać uzależniających właściwości Substancji A, lecz... Zacznijmy może od testu podstawowego, dzięki któremu sprawdzimy pańską zdolność szybkiego odróżniania elementu od tła. Widzi pan ten rysunek? - Położył przed Fredem kartkę. - Wśród tych pozornie bezsensownie nakreślonych linii ukryty jest dobrze znany przedmiot. Pana zadaniem jest powiedzieć mi...
 Punkt kolejny: w lipcu 1969 roku Joseph E. Bogen opublikował rewolucyjny artykuł pod tytułem Druga strona mózgu - umysł dwubiegunowy. W artykule zacytował nie znanego szerzej doktora A. L. Wigana, który w 1844 roku napisał:
  Mózg jest w istocie dwoisty, podobnie jak organy, z którymi jest powiązany. Tej idei poświęciłem ponad ćwierć wieku badań i nie znalazłem jakiegokolwiek przekonywającego czy chociażby mającego pozory prawdopodobieństwa argumentu, który przemawiałby przeciw mojej teorii. Uważam przeto za udowodnione, iż: l) każda półkula jest osobnym i doskonałym w swojej istocie ośrodkiem myśli, 2) niezależny i odrębny proces myślenia i rozumowania może za-chodzić jednocześnie w obu półkulach.
 Bogen w swoim artykule konkluduje: Jestem zdania, (podobnie jak Wigan), że każdy z nas ma niejako dwie jaźnie. W tej kwestii należałoby jeszcze uporządkować bardzo wiele szczegółów. Musimy jednak w końcu stanąć przed zasadniczą przeszkodą, na którą napotyka teoria Wigana, to znaczy przed faktem, że każdy człowiek ma subiektywne poczucie bycia spoistą jednostką. To wewnętrzne przekonanie o jednostkowości leży u podstaw myślenia człowieka Zachodu".
 - ...jaki to przedmiot i pokazać mi go na rysunku. Robią mi tu wodę z mózgu, pomyślał Fred.
 - Co to ma właściwie znaczyć? - spytał, patrząc na zastępcę szeryfa, a nie na rysunek. - Mogę się założyć, że chodzi o pogadankę w Lions Club. - Był przekonany, że tak rzeczywiście jest.
 Siedzący funkcjonariusz powiedział:
 - U wielu osób przyjmujących Substancję A stwierdzono zerwanie kontaktu między prawą i lewą półkulą mózgu. Następuje u nich zakłócenie samoświadomości, to znaczy powstanie defektu zarówno w systemie percepcyjnym, jak i poznawczym, chociaż, na pozór system poznawczy wciąż funkcjonuje normalnie, Jednak te informacje, których dostarcza system percepcyjny, są w takim wypadku zafałszowane poprzez rozdwojenie, w następstwie czego również system poznawczy przestaje stopniowo działać i ulega stopniowej destrukcji. Znalazł pan ten przedmiot? Może mi go, pan pokazać?
 - Nie mówi pan chyba o śladowych ilościach ciężkich metali, które osadzają się w neuroreceptorach? O nieodwracalnych...
 - Nie - przerwał mu stojący funkcjonariusz.   Nie chodzi tu o uszkodzenie mózgu, tylko o rodzaj zatrucia. To jest psychoza wynikająca z zatrucia mózgu która uszkadza system poznawczy poprzez rozbicie go na dwie części. Przed sobą ma pan test podstawowy. za pomocą którego możemy ocenie, jak sprawnie pański system poznawczy potrafi działać Jako niepodzielna całość. Widzi pan, co to jest? Powinno się panu od razu rzucić w oczy.
 - Widzę butelkę coli.
 - Prawidłowa odpowiedź brzmi. butelka napoju chłodzącego - powiedział zastępca szeryfa i szybkim ruchem ściągnął kartkę ze stołu, kładąc na jej miejscu następną.
 - Zauważyliście coś, kiedy analizowaliście te odprawy i inne historie?   spytał Fred.   Cos, co nie było w porządku? To ta pogadanka, pomyślał.  A ta pogadanka? Były Jakieś objawy zakłócenia działania półkul mózgu? Czy to dlatego ściągnięto mnie tutaj na testy?
 Czytał kiedyś o testach na rozdwojenie jaźni które wydział przeprowadzał od czasu do czasu na swoich pracownikach.
 - Nie, to tylko rutynowe działanie   zaprzeczył siedzący funkcjonariusz. - Zdajemy sobie sprawę, ze tajni agenci muszą w czasie pełnienia obowiązków przyjmować narkotyki. Ci, którzy musieli pójść do kliniki federalnej...
 - Na zawsze? - zapytał Fred.
 - Tylko niewielu na zawsze. Powtórzę jeszcze raz:
 jest to rodzaj zatrucia systemu poznawczego, które może z czasem ustąpić, jeżeli...
 - Ciemność - powiedział Fred. - Wszędzie ciemność.
 - Czy miewa pan czasem interferencje? - zagadnął go nagle jeden z zastępców szeryfa.
 - Co? - spytał niepewnie Fred.
 - Zakłócenia pomiędzy półkulami mózgu. Jeżeli następuje uszkodzenie lewej półkuli, gdzie mieści się ośrodek mowy, to czasami zdarza się, że prawa przejmuje tę funkcję w takim stopniu, w jakim jest to możliwe.
 - Nie wiem - odparł Fred. - Nie wydaje mi się.
 - Na przykład czy nachodzą pana myśli, które nie należą do pana? Jakby jakaś inna osoba, jakiś inny umysł myślał za pana, i to inaczej niż zwykle. Mogą się pojawiać nie znane panu słowa w obcych językach, to znaczy słowa, które kiedyś przyswoił pan sobie pozaświadomie.
 - Nie, zauważyłbym przecież, gdyby coś takiego się zdarzyło.
 - Najprawdopodobniej tak. Z tego, co wiemy od pacjentów z uszkodzeniem lewej półkuli, jest to dość wstrząsające przeżycie.
 - No to w takim razie na pewno bym zauważył.
 - Kiedyś żywiono przekonanie, że prawa półkula nie ma nic wspólnego z funkcjami językowymi, no ale to było jeszcze w czasach, zanim ludzie zaczęli sobie niszczyć narkotykami lewe półkule i zanim dali prawym szansę przejęcia tych funkcji. Chodzi tu o wypełnienie powstającej próżni.
 - Będę miał oczy szeroko otwarte - powiedział Fred i pomyślał, że mechaniczny głos kombinezonu zabrzmiał teraz jak głos pilnego ucznia. Trzeba się zgodzić na najgłupsze nawet polecenie tych, którzy mają nad nim władzę. Ci mężczyźni górowali nad nim wzrostem oraz rangą i mogli mu narzucić swoją wolę siłą, niezależnie od tego, czy miało to jakiś sens, czy nie.
 Trzeba się na wszystko zgadzać, pomyślał. I robić, co każą.
 - Co pan widzi na tym rysunku?
 - Owcę - odpowiedział Fred.
 - Proszę mi ją pokazać. - Siedzący funkcjonariusz pochylił się nad stołem i obrócił kartkę. - Upośledzenie umiejętności rozpoznawania elementów może oznaczać masę kłopotów: nie chodzi nawet o to, że nic pan nie widzi, zaczyna pan widzieć zdeformowane kształty.
 Na przykład psie gówna, pomyślał Fred. Psie gówna na pewno zostałyby zakwalifikowane do zdeformowanych kształtów. Pod każdym względem. Czuł się...
  Zgromadzone dane wskazują na to, że milcząca, mniej aktywna półkula mózgu specjalizuje się w percepcji form i jest. organem dokonującym syntezy nadchodzących informacji Mówiąca, ważniejsza półkula działa w przeciwieństwie do niej w sposób bardziej logiczny, analityczny, niejako komputerowy. Dotychczasowe odkrycia pozwalają sądzić, ze powodem lateralizacji mózgu jest prawdopodobnie brak zgodności między funkcjami językowymi z jednej strony a syntetyczno-poznawczymi z drugiej.
 ...chory i przygnębiony, prawic tak bardzo, jak w czasie spotkania w Lion's Club.
 - Nie ma tam żadnej owcy, prawda? zapytał. Ale byłem blisko?
 - To nie jest test Rorschacha - powiedział siedzący funkcjonariusz - gdzie rozmazany kleks każdy może sobie interpretować na swój sposób. W tym teście należy znaleźć tylko jeden konkretny obiekt ukryty wśród linii. Tu akurat jest to pies.
 - Co? - zapytał Fred.
 - Pies.
 - Skąd wiadomo, że to pies? Fred nic mógł dostrzec żadnego psa. - Proszę mi pokazać. Zastępca szeryfa...
  Ten wniosek znajduje potwierdzenie w doświadczeniach przeprowadzonych na zwierzętach, u których dokonano uprzednio rozcięcia połączeń między półkulami. Okazało się, że obie półkule mogą niezależnie od siebie reagować na bodźce i opracowywać strategie działania. U ludzi myślenie jednohiegunowe jest, zlateralizowane i przypisane jednej półkuli mózgu Druga półkula specjalizuje się w innym sposobie myślenia który nazwiemy tutaj dwubiegunowym. zasady działania i struktury myślenia jednobiegunowego, to znaczy zachodzącego w tej stronie mózgu która odpowiada za mowę, pisanie i czytanie, od lat są przedmiotem analiz syntaktycznych, semantycznych i logiczno-matematycznych. Mechanizmy rządzące myśleniem dwubiegunowym, zachodzącym w drugiej półkuli, wymagają jeszcze długotrwałych badań.
 ...odwrócił kartkę; na drugiej stronie widniał narysowany prosto i schematycznie wizerunek PSA. Dopiero teraz Kred rozpoznał kształt ukryty wśród linii na wierzchu kartki - chart z ostro wciętym brzuchem.
 - Co to może oznaczać, że zobaczyłem owcę, a nie psa? - spytał.
 - Prawdopodobnie jakaś blokada - powiedział stojący funkcjonariusz, przestępując z nogi na nogę. - Dopiero kiedy pokażemy panu wszystkie kartki i zrobimy kilka innych testów...
 - Ten test jest lepszy od testu Rorschacha, ponieważ me trzeba go interpretować - wtrącił siedzący zastępca szeryfa. - Jest nieskończenie wiele fałszywych odpowiedzi i tylko jedna prawidłowa. Należy odnaleźć obiekt, który Departament Psychologiczno Graficzny Stanów Zjednoczonych wrysował w te linie, co jest urzędowo potwierdzone na każdej kartce, ł to jest słuszne, ponieważ zostało nam przekazane z Waszyngtonu. Albo jest pan w stanie znaleźć właściwy kształt, albo nie. Jeżeli się okaże, że nie uda się to panu kilka razy z rzędu, może to oznaczać, że cierpi pan na zaburzenia funkcji poznawczych, a wtedy będziemy musieli pana posłać na odwyk i potrzymać tak długo, aż uda się panu rozwiązać test prawidłowo.
 - Do kliniki federalnej?
 - Tak. A teraz proszę nam powiedzieć, jaki kształt widzi pan wśród tych oto białych i czarnych linii.
 Miasto śmierci, pomyślał Fred, patrząc na rysunek. Widzę śmierć, i to nie w jednej, prawidłowej formie, ale wszędzie. Mali, przykurczeni ludzie wzrostu trzech stóp, siedzący na wózkach.
 - Proszę mi powiedzieć, czy to moje wystąpienie w Lion's Club was zaalarmowało? Funkcjonariusze służby medycznej spojrzeli po sobie.
 - Nie - odezwał się w końcu ten stojący.   Chodzi o rozmowę między panem a Hankiem: właściwie nic takiego, takie tam bzdury. Mniej więcej dwa tygodnie temu... Zdaje sobie pan chyba sprawę, że z przyczyn czysto technicznych mamy pewne opóźnienia w opracowywaniu tego całego śmiecia, tych wszystkich nieuporządkowanych danych, które do nas napływają. Do spotkania w Lion's Club jeszcze nie doszliśmy. To potrwa parę dni.
 - Jakie bzdury?
 - Coś o jakimś skradzionym rowerze   powiedział drugi funkcjonariusz. - O rowerze z tak zwaną przerzutką siedmiobiegową. Zdaje się, że próbował pan się do-wiedzieć, gdzie są pozostałe biegi, prawda?
 Funkcjonariusze służby medycznej jeszcze raz spojrzeli po sobie.
 - Wydawało się panu, że te trzy dodatkowe biegi zostały na podłodze garażu, z którego rower został skradziony, czy nie tak?
 - Cholera jasna - zaprotestował Fred. To nie była moja wina, tylko Charlesa Frecka. Wszystkim dupę zawracał tym rowerem. Po prostu wydawało mi się, że to śmieszna historia.
 BARRIS: (stoi z bardzo zadowoloną miną na środku living roomu obok wspaniałego, dużego, błyszczącego roweru): Zobaczcie, co mi się udało dostać za dwadzieścia dolarów.
 FRECK: Co to jest?
 BARRIS: Rower, wyścigówka z dziesięciobiegową przerzutką, właściwie zupełnie nowa. Zobaczyłem, że stoi u sąsiadów w ogrodzie, zapytałem i okazało się, ze mają cztery takie, więc zaproponowałem im dwadzieścia dolarów gotówką, no i mi sprzedali. To kolorowi. Nawet podali mi go przez płot.
 LUCKMAN: Nie wiedziałem, że za dwadzieścia dolarów można dostać rower z dziesięciobiegową przerzutką. To niesamowite, jakie rzeczy można kupić za dwadzieścia dolarów. DONNA: Jest taki sam jak ten, co go ukradli w zeszłym miesiącu dziewczynie z drugiej strony ulicy. To ci czarni musieli go jej podpieprzyć. ARCTOR: Pewnie, jeśli mają aż cztery i sprzedali za pół darmo. 
 DONNA: Musisz go jej oddać albo chociaż spytać, czy to nie jej.
 BARRIS: Nie może być jej, bo to jest męski rower. 
 FRECK: Czemu mówisz, że jest dziesięć biegów, jak tu jest tylko siedem trybów? 
 BARRIS (zdumiony): Co? 
 FRECK (podchodzi do roweru i pokazuje): Popatrz: pięć tutaj i dwa z przodu przy pedałach. Dwa dodać pięć równa się...
  Jeśli u kota lub małpy dokona się przecięcia skrzyżowania nerwów wzrokowych, to bodźce z prawego oka będą napływały tylko do prawej półkuli i podobnie lewe oko będzie współpracowało tylko z lewą półkulą. Przeprowadzone testy dowiodły, że jeżeli zwierzę z tego typu uszkodzeniem zostało przedtem przyuczone do rozpoznawania dwóch symboli jednym tylko okiem, to jest w stanie również potem dokonać właściwego wyboru drugim. Jeżeli jednak spoidła - a zwłaszcza spoidło wielkie mózgu - zostały przecięte przed rozpoczęciem treningu, to oko, które było zakryte, i współpracująca z nim półkula muszą być przyuczane osobno. Oznacza to, że informacje nie przepływają z jednej półkuli do drugiej, jeżeli spoidła są przerwane. Jest to fundamentalny wniosek wypływający z doświadczeń na mózgu rozdzielonym, przeprowadzonych przez Myersa i Sperry'ego (1953; Sperry, 1961; Myers, 1965; Sperry, 1967).
 ...siedem, co oznacza, że ten rower ma tylko siedem
 biegów.
 LUCKMAN: No tak, ale nawet siedmiobiegowa wyścigówka za dwadzieścia dolarów to niezła okazja.
 BARRIS (zirytowany): Ci kolorowi powiedzieli mi, że biegów jest dziesięć. Niezłe oszustwo.
 (Wszyscy gromadzą się wokół roweru i zaczynają gorączkowo liczyć biegi).
 FRECK: Teraz wychodzi mi osiem. Sześć z przodu i dwa  z tyłu to by było osiem.
 ARCTOR (rzeczowo): Powinno być dziesięć. Nie ma siedmio- albo ośmiobiegowych wyścigówek. W życiu o czymś takim nie słyszałem. Jak myślicie, co się mogło stać z brakującymi trybami?
 BARRIS: Ci kolorowi pewnie coś grzebali, rozebrali przekładnię bez pojęcia i nieodpowiednimi narzędziami, a potem, kiedy złożyli wszystko z powrotem, to te trzy tryby zostały na podłodze w garażu. Pewnie jeszcze tam leżą.
 LUCKMAN: No to powinniśmy do nich pójść i powiedzieć, żeby je nam oddali.
 BARRIS (zastanawia się, wygląda na zdenerwowanego): No ale na tym pewnie polega to całe oszustwo. Prawdopodobnie nie będą chcieli ich oddać, tylko sprzedać. Ciekawe, co jeszcze mogli zepsuć, (ogląda dokładnie cały rower)
 LUCKMAN: Jeżeli pójdziemy wszyscy razem, to na pewno nam oddadzą. Człowieku, mogę się z tobą założyć. Idziemy wszyscy, dobra? (rozgląda się wokół szukając poparcia)
 DONNA: Jesteście całkiem pewni, że jest tylko siedem biegów?
 FRECK: Osiem.
 DONNA: Siedem czy osiem, wszystko jedno. Nie wygląda na to, żeby ktoś przy tym rowerze grzebał. Chodzi mi p to, że może by jeszcze kogoś zapytać, zanim do nich pójdziecie i zaczniecie się przypieprzać. Dotarło do was?
 ARCTOR: Donna ma rację.
 LUCKMAN: Kogo mamy zapytać? Czy znamy może kogoś, kto zna się na rowerach wyścigowych?
 FRECK: Zapytamy pierwszego człowieka, który się nawinie. Wyprowadzimy rower na zewnątrz i jak jakiś gość będzie przechodził, to go spytamy. W ten sposób będziemy mieli przynajmniej jakąś niezależną opinię.
 (Wspólnie wyprowadzają rower na zewnątrz i zaraz trafiają na młodego Murzyna, parkującego właśnie samochód. Pokazują mu siedem / osiem? / biegów i pytają, ile widzi, chociaż sami wiedzą doskonale -z wyjątkiem Charlesa Frecka - że jest ich tylko siedem:
 pięć z jednej strony łańcucha i dwa z drugiej. Pięć i dwa daje siedem. Mogą się o tym przekonać na własne oczy, więc o co właściwie chodzi?)
 MŁODY MURZYN (spokojnie): Musicie pomnożyć liczbę trybów z przodu przez liczbę trybów z tyłu. Nie wolno wam dodawać, tylko mnożyć. Łańcuch przeskakuj z jednego koła zębatego na drugie (pokazuje pięć kół zębatych), co mnożymy przez jedno z przodu (pokazuje) i otrzymujemy pięć. Potem przełączacie dźwigni na kierownicy (demonstruje, jak to zrobić), łańcuch przeskakuje na drugie koło zębate z przodu i znowu współdziała z pięcioma tylnymi, co daje dodatkowe pięć biegów. Teraz możecie sobie dodać: pięć plus pięć równa się dziesięć. Rozumiecie teraz, jak to działa? Przełożenie w przekładni zębatej zawsze oblicza się...
 (Dziękują mu i bez słowa wprowadzają rower z powrotem do domu. Młody, mający nie więcej niż siedemnaście lat Murzyn, którego nigdy przedtem w widzieli, zamyka kluczykiem drzwiczki wyglądającej jak stary dostawczak zdemolowanej ciężarówki. Arctor i reszta wchodzą do domu, zamykają za sobą drzwi i stoją w milczeniu.)
 LUCKMAN: Ma ktoś może trawę? Gdzie jest trawa, je zabawa.
 (Nikt...
  Wszystkie dowody wskazują na to, że rozdzielenie półkul mózgu powoduje powstanie dwóch niezależnych ośrodków świadomości w obrębie jednej czaszki, to znaczy w jednym organizmie. Ten wniosek jest z pewnością niewygodny dla tych, którzy przywykli traktować świadomość jako niepodzielną właściwość ludzkiego mózgu Innym wydaje się on przedwczesny, ponieważ są przekonani, że funkcje prawej półkuli, które dotychczas poznaliśmy, są bardziej ograniczone i dają się porównać z działaniem prostego automatu Oczywiście w zbadanych przypadkach istnieje pewna nierównowaga w działaniu półkul, ale może ona wynikać równie dobrze z cech osobniczych zbadanych pacjentów. Jest całkowicie prawdopodobne, że gdyby dokonać rozcięcia półkul u bardzo małego dziecka, to w efekcie każda z nich rozwinęłaby wyższe funkcje na poziomie na jakim w normalnej sytuacji funkcjonuje tylko lewa półkula.
 ...się nie śmieje.)
 - Wiemy, że był pan jedną z osób w tej grupie  po-wiedział siedzący zastępca szeryfa. - Nie; ma znaczenia którą. Żadne z was, patrząc na rower, nic było w stanie przeprowadzić prostej operacji matematycznej potrzebnej do obliczenia liczby biegów w niewielkiej przekładni.
 Fredowi wydało się, że w głosie funkcjonariusza zabrzmiało współczucie, jakaś doza sympatii.
 - Tego typu działania są częścią składową testów wstępnych do szkoły średniej. Byliście wszyscy zaćpani?
 - Nie - zaprzeczył Fred.
  - Takim testom poddaje się dzieci powiedział drugi zastępca szeryfa.
 - Fred, w takim razie na czym polegał problem? zapytał pierwszy.
 - Sam już nie wiem - stwierdził Fred, po czym zamilkł na chwilę i w końcu odezwał się znowu: Wygląda mina to, że coś się popieprzyło w systemie poznawczym, a nie w percepcyjnym. Przecież tego typu rozumowanie wymaga myślenia abstrakcyjnego, prawda? A nie...
 - Może się tak panu wydawać - przerwał mu siedzący funkcjonariusz - jednak doświadczenia wskazują na to, że system poznawczy przestaje funkcjonować prawidłowo, ponieważ nie otrzymuje prawidłowych danych. Innymi słowy: wchodzące informacje są na tyle dezorientujące, że jeżeli analizuje pan to, co pan widzi, analizuje pan nieprawidłowo, ponieważ... - Funkcjonariusz machnął ręką, próbując znaleźć właściwe słowo.
 - No ale przecież dziesięciobiegowy rower ma tylko siedem trybów - powiedział Fred. - Dwa z przodu i pięć z
  tyłu.
  - Rzecz w tym, ze żadne z was nie potrafiło pojąc, jak one współdziałają: te pięć z tyłu z każdym z obu przednich, właśnie tak, jak wam powiedział ten Murzyn. Czy K był ktoś dobrze wykształcony?  - Chyba nie - rzekł Fred.
 - Ten Murzyn widział coś innego niż wy. Zobaczył dwa osobne połączenia pomiędzy układem przerzutek z przodu i z tyłu, dwa równoległe połączenia prowadzące od przodu roweru do każdego trybu z tyłu... A wyście widzieli tylko jedno.
 - No ale wtedy to by było tylko sześć - powiedział Fred. -Dwa biegi z przodu, jedno połączenie...
 - Co oznacza tylko jedno, a mianowicie niewłaściwą percepcję. Tego czarnego chłopaka nikt nie musiał uczyć tego, co zobaczył. Nauczono go tylko, jeżeli w ogóle go kiedykolwiek uczono, rozpoznawać znaczenie, które mogą mieć takie połączenia. A wyście jednego z nich nie zauważyli. Żadne z was. Znaleźliście z przodu dwa biegi i potraktowaliście je jako całość.
 - Następnym razem pójdzie mi lepiej - odezwał się Fred.
 - Jakim następnym razem? Następnym razem, kiedy będzie pan kupował kradzioną dziesięciobiegową wyścigówkę? Czy na co dzień, kiedy będzie pan analizował wchodzące informacje?
 Fred nie odpowiedział.
 - Kontynuujmy test - rzekł siedzący funkcjonariusz. -Co pan widzi na tym rysunku?
 - Psie gówno z plastyku - odparł Fred. - Dokładnie takie, jakie można kupić w Los Angeles i okolicy. Mogę już odejść?
 Czuł, że ogarnia go to samo uczucie, co wtedy, w Lion's Club.
 Jednak obaj funkcjonariusze roześmiali się.
 - Wie pan co - powiedział ten siedzący -jeżeli będzie panu nadal tak dopisywało poczucie humoru, to niewykluczone, że się panu uda.
 - Uda? - powtórzył jak echo Fred. - Co się uda? Dostać do drużyny? Sypnąć panienkę? Naprawić błędy? Dać sobie radę? Coś zobaczyć? Znaleźć sens? Zarobić? Znaleźć okazję? Powiedzcie, w czym rzecz. Uda kojarzą mi się mianowicie głównie z jebaniem, a ja...
  Mózg wyżej rozwiniętych zwierząt i człowieka jest organem dwoistym, składającym się z lewej i prawej półkuli, połączonych więziną tkanki nerwowej zwaną ciałem modzelowatym. Około piętnastu lat temu Ronald K. Myers i R. W. Sperry, ówcześnie pracujący na uniwersytecie w Chicago, dokonali zaskakującego odkrycia: po przecięciu połączenia między półkulami każda z nich zaczęła funkcjonować niezależnie, tak jakby była osobnym mózgiem.
 ...gówno sobie ostatnio... Plastykowe gówno albo jakiekolwiek inne gówno. Jeżeli wy, drodzy panowie, jesteście specami od psychologii i jeżeli słuchaliście moich nie kończących się raportów, które składam Hankowi, to może mi powiecie, jaki jest sposób na Donnę? Jak się do niej zbliżyć? Jak to się robi? Jak się dobrać do takiej miłej, wyjątkowej, upartej panienki?
 - Każda dziewczyna jest inna - powiedział siedzący zastępca szeryfa.
 - Chodzi mi o to, żeby się do niej dobrać w sposób etyczny - sprecyzował Fred. - A nie naładować ją barbituranami i wódą, a potem jej włożyć, kiedy będzie leżała na podłodze w living roomie.
 - Niech pan jej kupi kwiaty - podsunął stojący funkcjonariusz.
 - Co? - zapytał Fred i otworzył szeroko przefiltrowane przez kombinezon oczy.
 - O tej porze roku można kupić wiosenne kwiatki. Na przykład w dziale ogrodniczym Penney's albo K. Mart. Może azalie?
 - Kwiaty - mruknął Fred. - Myśli pan o plastykowych czy o prawdziwych? Prawdziwe pewnie lepsze.
 - Plastykowe są do niczego - stwierdził siedzący funkcjonariusz. - Wyglądają na... no, na sztuczne. Jakby nienaturalnie.
 - Mogę już odejść? - spytał Fred.
 Zastępcy szeryfa spojrzeli po sobie i jednocześnie skinęli głowami.
 - Testy przeprowadzimy innym razem - powiedział ten, który stał. - Nie spieszy się. Hank powiadomi pana o następnym terminie.
 Z jakiegoś dziwnego powodu Fred miał ochotę podać im rękę, zrezygnował jednak z tego; po prostu wyszedł, trochę przygnębiony i trochę zdziwiony, pewnie dlatego, że ta cała dziwaczna sprawa spadła na niego tak nagle. Przeglądali po kilka razy te taśmy, pomyślał, próbowali znaleźć dowód na to, że już robię bokami, i w końcu im się udało. Znaleźli przynajmniej tyle, że wpadli na pomysł przeprowadzenia testów.
 Wiosenne kwiaty, pomyślał, idąc do windy. Małe kwiatki, które pewnie rosną blisko ziemi i masa ludzi po nich depcze. Ciekawe, czy rosną dziko, czy w specjalnych pojemnikach, a może na wielkich zamkniętych farmach? Ciekawe, jak to jest. na wsi? Te wszystkie pola, dziwne zapachy. Ciekawe, jak można by się tego dowiedzieć? - zastanowił się. Dokąd można by pojechać i jak się tam zaczepić? Czym tam się jedzie i gdzie można kupić bilet? I od kogo go kupić?
 Kiedy pojadę na wieś, pomyślał, chciałbym zabrać kogoś ze sobą. Może Donnę? Ale jak ją zapytać, czy by chciała, jak zapytać dziewczynę, do której się nawet nie mogę zbliżyć, mimo że kombinuję jak się da, a nie mogę zrobić nawet pierwszego kroku. Powinniśmy się pospieszyć, bo później te wszystkie kwiaty, o których mi powiedzieli, będą już martwe.
 
Rozdział ósmy
 Po drodze do domu Boba Arctora, w miejscu, gdzie nieodmiennie można było spotkać paru ćpunów, zawsze gotowych miło spędzić resztę dnia, Charles Freck wymyślił numer, za pomocą którego chciał się odegrać na Barrisie za wredną podpuchę w Fiddlers Three. Omijał sprytnie pułapki radarowe, które policja porozstawiała po całym mieście (radary kontrolujące kierowców były zazwyczaj ukryte w starych furgonetkach volkswagena, pomalowanych na matowobrązowy kolor i prowadzonych przez brodatych ćpunów. Ilekroć Freck zauważył taki samochód, zaraz zwalniał), a jednocześnie wyświetlał sobie w głowie zwiastun swojego numeru:
 FRECK (na luzie): Kupiłem dzisiaj kolbę metedryny. 
 BARRIS (z widoczną złością): Metedryna jest rodzajem benzedryny, jak speed, to jest śnieżna pigułka, krystaliczna amfetamina, którą otrzymuje się sztucznie w laboratorium. Nie jest organiczna, jak trawa, więc nie ma czegoś takiego jak kolba metedryny, bo metedryna nie jest rośliną.
 FRECK (zbliża się do puenty mającej załatwić Barrisa):
 Chciałem powiedzieć, że odziedziczyłem po wujku czterdzieści tysięcy dolarów i kupiłem od jednego gościa kolbę do produkcji metedryny z całym oprzyrządowaniem, które trzyma w garażu. Ma tam całą fabrykę metedryny. Kolba w sensie...
 Kiedy tak jechał samochodem, nie mógł znaleźć odpowiedniego słowa, ponieważ część świadomości miał zaprzątniętą innymi pojazdami i światłami na skrzyżowaniach, ale był pewien, że gdy tylko przyjedzie do domu Arctora, uda mu się znakomicie zrobić Barrisa w konia. Gdyby jeszcze było przy tym parę osób, to Barris tym piękniej złapałby przynętę i wszyscy zobaczyliby jak na dłoni, jaki z niego dupek. To właśnie byłby najlepszy sposób odegrania się na nim, ponieważ Barris, najbardziej z nich wszystkich, nie znosił żartów na własny temat.
 Zaparkował i zobaczył, że Barris naprawia stojący przed domem samochód Boba Arctora. Maska była podniesiona, a Barris i Arctor stali obok, wśród porozrzucanych narzędzi.
 - Słuchaj no - powiedział Freck, zatrzaskując drzwiczki i ruszając niespiesznie w ich stronę. - Słuchaj no, Barris... - powtórzył niedbale, kładąc mu rękę na ramieniu, żeby zwrócić na siebie uwagę.
 - Nie teraz - burknął Barris. Ubrany był w robocze rzeczy. Smar i jakieś inne paskudztwa poplamiły i tak już zabrudzoną tkaninę.
 - Kupiłem dzisiaj kolbę metedryny.
 - Jak dużą? - spytał zniecierpliwiony Barris, rzucając mu jednocześnie gniewne spojrzenie.
 - Co masz na myśli?
 - No, jak duża jest ta kolba?
 - Nooo - powiedział Freck, zastanawiając się jednocześnie, jak się teraz zachować.
 - Ile za nią zapłaciłeś? - spytał Arctor, też cały ubabrany smarem.
 Wymontowali gaźnik, Freck zauważył filtr powietrza, przewody i inne części.
 - Mniej więcej dziesięć baksów - odpowiedział.
 - Jim mógłby ci załatwić taniej - stwierdził Arctor, wracając do pracy. - Prawda, Jim?
 - Ostatnio kolby metedryny można dostać prawie za darmo - powiedział Barris.
 - Mam cały zasrany garaż! - zaprotestował Freck. -Fabrykę! Można wyprodukować milion tabletek dziennie, jest maszyna do formowania pigułek, wszystko tam jest. Wszystko!
 - Wszystko za jedne dziesięć dolarów? spytał Barris, uśmiechając się szeroko.
 - Gdzie jest ten garaż? - zapytał Arctor.
 - Nie w naszej okolicy - odpowiedział niepewnie Freck. - Wiecie co? Odwalcie się, chłopaki.
 Barris przerwał na chwilę pracę - często przerywał pracę, niezależnie od tego, czy z kimś właśnie rozmawiał, czy nie - i powiedział:
 - Posłuchaj mnie, Freck, jeżeli będziesz pompować albo łykać za dużo metedryny, to w końcu zaczniesz mówić jak kaczor Donald.
 - Tak? - odezwał się Freck.
 - I nikt cię nie będzie mógł zrozumieć.
 - Co powiedziałeś, Barris? - spytał Arctor. - Nie zrozumiałem.
 Z rozjaśnioną radością twarzą Barris zaczął naśladować głos kaczora Donalda. Freck i Arctor, którym to się wyraźnie spodobało, uśmiechali się. Barris zabawiał się tak przez dłuższą chwilę, aż w końcu pokazał na gaźnik.
 - Co jest z gaźnikiem? - Arctor przestał się uśmiechać.
 - Przelot jest skrzywiony. Właściwie trzeba by nawet wymienić cały gaźnik. Inaczej może się zdarzyć, że odetnie ci dopływ benzyny, kiedy będziesz na autostradzie, silnik zdechnie i jakiś palant wjedzie ci w tyłek. Na dodatek czysta benzyna dostanie się do cylindrów, zmyje olej ze ścianek, cylindry się zatrą na wieki wieków amen i będziesz musiał na nowo robić szlif.
 - Czemu przelot jest skrzywiony? zapytał Arctor. Barris nie odpowiedział, tylko wzruszył ramionami i wziął się znowu do rozbierania gaźnika. Odpowiedź na to pytanie zostawił Arctorowi i Freckowi, którzy nic wiedzieli nic o silnikach, a już na pewno nie o naprawach tak skomplikowanych jak ta.
 Z domu wyszedł Luckman, ubrany w odjazdową koszulę i obcisłe levisy. Na nosie miał słoneczne okulary, a w ręku książkę.
 - Zadzwoniłem, właśnie sprawdzają, ile będzie kosztował gaźnik po remoncie do tego modelu. Mają oddzwonić za chwilę, więc zostawiam drzwi otwarte.
 - Jak już przy tym grzebiemy, to mógłbyś założyć czteroprzelotowy gaźnik zamiast dwuprzelotowego - zasugerował Barris. - Ale wtedy trzeba by też zamontować nowe przejście do wydechu. Można tanio kupić używane.
 - Będziesz miał za wysokie jałowe obroty - powiedział Luckman. - Mówisz o tym czteroprzelotowym rochesterze, prawda? I skrzynia nie będzie prawidłowo wchodzić na wyższe biegi.
 - Można dać dyszę jałowych obrotów z mniejszym otworem - podsunął Barris. - Powinno wystarczyć. Poza tym może sobie odczytywać obroty z zegara i uważać, żeby za wysoko nie kręcić silnika. Zorientuje się z obrotomierza, jeżeli skrzynia nie przełączy na wyższy bieg. Zwykle wystarczy tylko lekko zdjąć nogę z gazu i już się przełącza, to znaczy wtedy, kiedy automat sam tego nie zrobi. Wiem, gdzie można dostać obrotomierz. Właściwie to nawet sam mam jeden na zbyciu.
 - Aha - odezwał się Luckman - tyle tylko, że jak będzie jakaś niebezpieczna sytuacja na autostradzie i będzie chciał ostro przydusić, żeby silnik dostał ciągu, to skrzynia zredukuje mu bieg i obroty tak podskoczą, że ciśnienie wypieprzy uszczelkę spod głowicy albo, jeszcze gorzej, wywali cały silnik.
 - Przecież będzie widział, że wskazówka idzie do góry, i zredukuje obroty - odpowiedział cierpliwie Barris.
 - Przy wyprzedzaniu? W połowie długości zasranej ciężarówy? Człowieku, będzie musiał trzymać nogę na gazie niezależnie od wszystkiego; już lepiej, żeby rozwalił silnik, niż się wycofał, bo inaczej nigdy mu się nie uda wyprzedzić.
 - Jest jeszcze bezwładność - powiedział Barris. - Taki ciężki samochód pojedzie dalej siłą rozpędu, nawet gdyby zdjął nogę z gazu.
 - A jak będzie pod górkę? - spytał Luckman. - Siłą rozpędu daleko pod górkę nie zajedziesz, zwłaszcza przy wyprzedzaniu.
 Barris zwrócił się do Arctora:
 - Ile ma ten... - pochylił się, żeby odczytać markę samochodu - ten... - poruszył wargami - oldsmobile?
 - Około tysiąca funtów - odpowiedział Arctor. Charles Freck zauważył, jak mruga do Luckmana.
 - W takim razie masz rację - rzekł Barris. - Ma za małą masę, żeby uzyskać dostateczny pęd. Ale może... -Rozejrzał się za kartką i czymś do pisania. - Tysiąc funtów poruszające się z szybkością osiemdziesięciu mil na godzinę daje wielkość pędu wynoszącą...
 - Tysiąc funtów - wtrącił się Arctor - ale tylko z pasażerami, pełnym bakiem benzyny i dużym kartonem cegieł w bagażniku.
 - Ilu pasażerów? - zapytał Barris ze śmiertelnie poważną miną.
 - Dwunastu.
 - Sześciu z tyłu - dodał Luckman - i sześciu z....
 - Nie - przerwał mu Arctor. - Jedenastu z tyłu i kierowca sam z przodu. Chodzi o to, żeby był większy nacisk na tylną oś, przez co koła lepiej trzymają się drogi. Wtedy nie zarzuca.
 Barris spojrzał na niego uważnie.
 - Twój samochód zarzuca?
 - Kiedy z tyłu siedzi jedenaście osób, to nie  odpowiedział Arctor.
 - Może lepiej załadować do bagażnika worki z piaskiem - zastanawiał się Barris. - Trzy worki po dwieście funtów. Pasażerowie będą się mogli rozmieścić bardziej równomiernie i będzie im wygodniej.
 - A może wstawić do bagażnika sześćsetfuntową skrzynię ze złotem - zaproponował Luckman. Zamiast trzech worków po dwieście...
 - Odwal się, co? - warknął Barris. - Próbuję właśnie obliczyć wielkość pędu tego samochodu, gdyby poruszał się z prędkością osiemdziesięciu mil na godzinę.
 - Nie wyciągnie osiemdziesięciu - powiedział Arctor-bo zdechł jeden cylinder. Chciałem ci to powiedzieć już przedtem. Wczoraj, jak jechałem do domu z 7-11, coś mi wywaliło w silniku.
 - To po co wyciągnęliśmy gaźnik? - zniecierpliwił się Barris. - Teraz trzeba będzie zdjąć całą głowicę. Albo nawet jeszcze więcej. Właściwie to nawet możliwe, że
 masz pęknięty blok silnika. Teraz wiem, czemu nie chce zapalić.
 - Samochód ci nie odpala? - zapytał Freck Boba Arctora.
 - Nie chce zapalić, ponieważ wymontowaliśmy gaźnik - wyjaśnił Luckman,
 - Właściwie po co wymontowaliśmy gaźnik? - spytał zdezorientowany Barris. - Sam już nie wiem.
 - Żeby wymienić sprężynki i inne duperele - powiedział Arctor. - Żeby się znowu nie spierdolił i nas wszystkich nic pozabijał. Mechanik ze stacji Union powiedział, że tak mamy zrobić.
 - Gdybyście przestali wreszcie jazgotać jak obżarci wesołymi pigułami, to mógłbym dokończyć obliczeń i powiedzieć wam, jak by się zachowywał wóz Boba, gdyby zamontować w nim czteroprzelotowy gaźnik typu rochester; oczywiście po wkręceniu dysz jałowych obrotów z mniejszymi otworami. - Barris wyglądał teraz na autentycznie wściekłego. - WIĘC SIĘ W KOŃCU ZAMKNIJCIE!
 Luckman otworzył trzymaną w ręku książkę, po czym nadął się jeszcze bardziej niż zwykle, a jego szeroka pierś i bicepsy się powiększyły.
 - Barris, przeczytam ci coś. - Zaczął czytać z książki, wyjątkowo płynnie akcentując frazy: - Człowiek, któremu dane jest obcować z Chrystusem w sposób bardziej namacalny niż z całą otaczającą go rzeczywistością..."
 - Co takiego? - zapytał Barris. Luckman czytał dalej:
 - ...niż z całą otaczającą go rzeczywistością naszego świata, z Chrystusem wszechobecnym i tryumfującym;
 z Chrystusem, który jest jedyną definicją i uniwersalną zasadą działania Wszechświata..."
 - Co to jest? - zapytał Arctor.
 - Chardin. Teilhard de Chardin.
 - Jezus Maria, Luckman - powiedział Arctor.
 - ...taki właśnie człowiek żyje w przestrzeni, w której nie nęka go wielopostaciowość rzeczy, a która jest jednocześnie miejscem najdogodniejszym do osiągnięcia ostatecznego spełnienia". - Luckman zamknął książkę.
 Charles Freck, który dzięki wysoko rozwiniętej spostrzegawczości zorientował się, na co się zanosi, wsunął się między Barrisa i Luckmana.
 - Uspokójcie się, chłopaki.
 - Zejdź mi z drogi, Freck - ostrzegł go Luckman, opuszczając ramię, żeby zadać Barrisowi straszliwy cios. -Chodź no tu tylko, Barris. Za to, że mówiłeś w ten sposób do lepszych od siebie, przypierdolę ci teraz tak, że prześpisz spokojnie do jutra.
 Ogarnięty dzikim, paraliżującym przerażeniem, Barris upuścił na ziemię pisak i blok i rzucił się nieprzytomnie w stronę otwartych drzwi domu, krzycząc jednocześnie:
 - Dzwoni telefon! To na pewno w sprawie gaźnika! Popatrzyli za nim.
 - Ja tylko żartowałem - wyjaśnił Luckman, pocierając dolną wargę.
 - A jak przyniesie pistolet z tłumikiem? - spytał Freck, najwyraźniej ponad miarę spanikowany. Zaczął się powoli przesuwać w stronę swojego samochodu, by móc się za nim schować, gdyby Barris pokazał się w drzwiach, strzelając z pistoletu.
 - Dalej - powiedział Arctor do Luckmana i obaj zajęli się znowu silnikiem.
 Freck łaził wokół swojego auta, obserwował uważnie dom i zastanawiał się, po co właściwie tu dzisiaj przyjechał. Brakowało zwykłego w tym miejscu ciepła, rozwiało się gdzieś bez śladu. Od samego początku czuł złe wibracje, czające się w niewinnych na pozór żartach. Co się, kurwa, mogło stać? - pomyślał i w ponurym nastroju wsiadł do samochodu.
 Czy tutaj też wszystko pójdzie w złym kierunku? Czy tu też będzie tak, jak było w domu Jerry'ego Fabina w ciągu ostatnich kilku tygodni, które spędzili razem? Kiedyś było tu ciepło i miło, pomyślał. Wszyscy na luzie, podkręceni, wchodzili po schodach do raju, słuchając acid rocka - najchętniej Stonesów. Siedziała z nimi Donna, ubrana w skórzaną kurtkę i wysokie buty, i napełniała kapsułki. Luckman zwijał skręty i opowiadał o seminarium z palenia trawy i kręcenia petów, które miał zamiar poprowadzić na uniwersytecie stanowym, i o tym, jak pewnego dnia zrobi absolutnie perfekcyjnego skręta, który zostanie wystawiony w Constitution Hall jako zabytek historii Ameryki w szklanej witrynie wypełnionej helem obok innych, równie ważnych pamiątek. Kiedy zastanawiam się nad tym, jak to było kiedyś, pomyślał, nawet parę dni temu w Fiddlers z Jimem Barrisem... wtedy było jakoś lepiej. Zaczęło się od Jerry'ego, przeszło mu przez głowę, a teraz to coś, co zabrało ze sobą Jerry'ego Fabina, pojawiło się tutaj. Jak to może być, że dni, zdarzenia, chwile, które były tak piękne, nagle stają się wstrętne, i to bez żadnego, żadnego konkretnego powodu? Po prostu się zmieniają. Bez najmniejszej przyczyny.
 - Zmywam się - rzucił do Luckmana i Arctora, którzy przyglądali się, jak zapuszcza silnik.
 - No nie, stary, zostań - zaprotestował Luckman z serdecznym uśmiechem. - Potrzebujemy cię. Jesteś naszym bratem.
 - Nie, spływam.
 Z domu wychynął ostrożnie Barris. W ręku trzymał
 młotek.
 - To była pomyłka! - krzyknął, posuwając się naprzód z niezwykłą uwagą, zatrzymując się i rozglądając jak jakiś wielki krab w tanim filmie grozy.
 - Po co ci ten młotek? - zapytał Luckman.
 - Żeby naprawić silnik - powiedział Arctor.
 - Pomyślałem, że zabiorę go ze sobą - tłumaczył się Barris, kiedy dotarł wreszcie do oldsmobile'a. - Byłem w domu i akurat nawinął mi się pod rękę.
 - Najgroźniejsi są ludzie, którzy się boją własnego cienia - stwierdził Arctor.
 To była ostatnia rzecz, którą Freck usłyszał, kiedy odjeżdżał sprzed domu. Zastanawiał się, o co mogło Arctorowi chodzić, jeżeli rzeczywiście miał na myśli jego, Charlesa Frecka. Było mu wstyd. Chociaż, cholera jasna, pomyślał, po co było tam siedzieć, kiedy zrobił się taki syf? Gdzie tu tchórzostwo? Nie ładuj się nigdy w mętne sytuacje - przypomniał sobie swoje życiowe motto. Jechał dalej, nie oglądając się za siebie. Niech się pozabijają. Komu są właściwie potrzebni? Czul się naprawdę fatalnie, bo ich tam zostawił, bo był świadkiem, jak wstąpili w mrok, a on ciągle nie wiedział, dlaczego tak się stało i co to wszystko ma znaczyć, jednak po chwili przyszło mu do głowy, że może jeszcze wszystko się odwróci i pójdzie w dobrą stronę, i ta myśl dodała mu otuchy. Właściwie spowodowała nawet, że prowadząc samochód i omijając niewidoczne policyjne pułapki, wyświetlił sobie w głowie fantastyczną scenkę:
 I OTO SIEDZIELI ZNÓW OBOK SIEBIE, JAK NIEGDYŚ BYWAŁO.
 Nawet ci, którzy już nic żyli albo wypalili się jak Jerry Fabin. Siedzieli tu i tam w jakimś dziwnym świetle, które nie było światłem słonecznym, tylko czymś lepszym, czymś na kształt oceanu, który otaczał ich ze wszystkich stron.
 Donna i inne panienki wyglądały odlotowo, w bluzkach bez pleców i krótkich spodenkach albo obcisłych koszulkach, pod którymi nie miały biustonoszy. Słyszał muzykę, chociaż nie bardzo mógł się zorientować, jaki to kawałek i z jakiej płyty. Może Hendrix, pomyślał. Na pewno stary utwór Hendrixa. Potem ni z tego, ni z owego usłyszał Janis Joplin. Wszyscy śpiewali jednocześnie:
 Jim Croce, J. J., ale najwięcej było Hendrixa. Zanim umrę", śpiewał Hendrix, pozwól mi żyć, jak chcę" i wtedy nagle fantastyczna scenka rozwiała się jak dym, bo zapomniał zupełnie, że Hendrix nie żyje, i tego, jak umarł;
 i on, i Joplin, nie wspominając nawet o Crocc'ie. Oboje przedawkowali herę, dwoje równych, sympatycznych, odjazdowych ludzi, dwie wspaniałe istoty. Przypomniał sobie, jak ktoś mu kiedyś mówił, że impresario Janis Joplin dawał jej od czasu do czasu tylko po kilkaset dolców, bo ze względu na uzależnienie nie mogła dostawać więcej z tych wszystkich pieniędzy, które zarabiała. Potem usłyszał w głowie jej piosenkę Wszystko jest samotnością i rozpłakał się. I tak pojechał dalej, w stronę domu.
 Arctor siedział z przyjaciółmi w living roomie i zastanawiał się, czy potrzebny mu jest nowy gaźnik, gaźnik po remoncie, czy może gaźnik czteroprzelotowy i nowe przejście do wydechu. Czuł, że jest pod cichą, nieprzerwaną obserwacją, domyślał się obecności elektronicznych holodetektorów i było mu z tym dobrze.
 - Wyglądasz na wyluzowanego - dziwił się Luckman. 
 -Jakbym musiał wypluć sto dolców, to bym się tak dobrze nie czuł.
 - Będę jeździł po ulicach tak długo, aż znajdę takiego oldsa jak mój i wymontuję mu gaźnik. Wtedy nie zapłacę ani grosza. Wszyscy nasi znajomi tak robią.
 - Zwłaszcza Donna - zgodził się Barris. - Szkoda, że tu weszła, kiedy nas nic było. Donna kradnie wszystko, co tylko może wynieść, a jeśli nie może, to dzwoni po swoich kumpli i oni wynoszą to za nią.
 - Opowiem wam historię, którą słyszałem o Donnie -powiedział Luckman. - Kiedyś, rozumiecie, Donna wrzuciła dwadzieścia pięć centów do automatu, z którego wychodzą znaczki pocztowe. Automat zgłupiał i zaczął wywalać te znaczki bez przerwy. Po jakimś czasie miała ich cały koszyk, a automat trzepał dalej. W końcu Donna i ci jej kumple policzyli je i okazało się, że mają osiemnaście tysięcy znaczków po piętnaście centów. Świetna sprawa, oczywiście, tylko co Donna Hawthorne miała z nimi zrobić? W życiu nie napisała żadnego listu, może tylko do swojego adwokata, kiedy chciała podać do sądu jednego gościa, który przewalił ją na towarze.
 - Co? - zdziwił się Arctor. - Donna ma adwokata, który jej pomaga, kiedy zostanie oszukana na nielegalnej transakcji? Jak to możliwe?
 - Pewnie powiedziała tylko, że facet wisi jej kasę.
 - Wyobraźcie sobie, że po jakimś lewym handlu towarem dostajecie od prawnika list w stylu płać albo do sądu" - powiedział Arctor, pełen (nie pierwszy zresztą raz) podziwu dla Donny.
 - W każdym razie - ciągnął Luckman - Donna miała koszyk, w którym było przynajmniej osiemnaście tysięcy znaczków pocztowych, i żadnego pomysłu, co z nimi zrobić. Nie można ich było przecież odsprzedać poczcie. Gdyby zjawił się ktoś z poczty, kto obsługuje te maszyny, to zaraz by się zorientował, że ten automat zgłupiał, i gdyby wtedy Donna pojawiła się przy okienku ze znaczkami, i to jeszcze w rolce, to z miejsca by załapali w czym rzecz. Właściwie to pewnie by na nią nawet czekali. No więc poszła po rozum do głowy... oczywiście już po tym, jak załadowała te znaczki do MG i odjechała stamtąd... i zadzwoniła do paru innych znajomych bandziorów, powiedziała, żeby przyjechali, a oni zjawili się z młotem pneumatycznym, takim specjalnym odjazdowym, chłodzonym i wyciszanym wodą, który też skądś ukradli. Ci goście w środku nocy wyrwali tym młotem automat do znaczków z betonowej nawierzchni i zawieźli do Donny na pace forda ranchem, którego też pewnie specjalnie w tym celu podprowadzili.
 - Chcesz powiedzieć, że zaczęła sprzedawać znaczki? - zdumiał się Arctor. - Z automatu? Na sztuki?
 - Przewieźli tę maszynerię ze znaczkami Poczty Stanów Zjednoczonych, przynajmniej tak słyszałem, w okolice ruchliwego skrzyżowania, gdzie chodzi masa ludzi, zamontowali tak trochę z tyłu, żeby nikt z poczty, przejeżdżając furgonetką, jej nic zauważył, a potem uruchomili sprzedaż.
 - Mądrzej byłoby po prostu rozwalić pojemnik na monety - zauważył Barris.
 - Maszyna działała - ciągnął Luckman - przez kilka tygodni, aż... co w końcu oczywiste... znaczki się skończyły. I co, kurwa, robić dalej? Wyobrażam sobie, jak przez te wszystkie tygodnie pracował jej chłopski móżdżek... przodkowie Donny byli kmiotami gdzieś w Europie. W każdym razie, zanim rolka się skończyła, Donna zdecydowała się rąbnąć automat do sprzedaży napojów chłodzących, też z poczty, a oni ich tam strasznie pilnują. Za taki numer można dostać dożywocie.
 - To wszystko prawda? - nie mógł uwierzyć Barris.
 - Co prawda? - zapytał Luckman.
 - Ta dziewczyna ma z głową - stwierdził Barris. -Powinno się ją zamknąć. Czy nic rozumiecie, że przez to, że ukradła te znaczki, wszystkie podatki zaraz poszły w górę? - w jego głosie znów zabrzmiał gniew.
 - Napisz w tej sprawie do Waszyngtonu - podsunął zimno Luckman, wyraźnie wściekły na Barrisa. - I poproś Donnę o znaczek, to ci sprzeda.
 - Za pełną cenę - powiedział równie wkurzony Barris.
 Na holodetektorach, pomyślał Arctor, takie rozmowy zajmują całe mile kosztownej taśmy. To nie będą całe mile pustej taśmy, ale mile taśmy zapełnionej podobnymi bredniami, wygadywanymi pod wpływem prochów.
 Właściwie ważne było nie to, co działo się w czasie, gdy Robert Arctor siedział przed obiektywem holodetektora, ale... - nagle się zastanowił: ważne dla kogo?... dla niego?... dla Freda?... - a więc ważne było to, co się działo, gdy Bob Arctor był gdzie indziej, kiedy spał, a inni znajdowali się w zasięgu obiektywów. Powinienem się zmyć, pomyślał, tak jak zamierzałem, zostawić ich i ściągnąć tu innych znajomych. Od tej chwili mój dom powinien być otwarty dla wszystkich.
 Potem zakiełkowała mu w głowie straszna i zła myśl. Przypuśćmy, że kiedy będę odtwarzał taśmy, zobaczę Donnę, jak otwiera okno łyżką albo ostrzem noża, jak wchodzi i niszczy moje rzeczy, jak kradnie. Zobaczę inną Donnę, taką, jaka jest naprawdę, a w każdym razie taką, jaka jest, kiedy jej nie widzę. Filozoficzny problem: co dzieje się ze mną, kiedy w lesie przewraca się drzewo? Jaka jest Donna, kiedy nikt na nią nie patrzy?
 Czy ta miła, kochana, bystra i bardzo, bardzo sympatyczna dziewczyna może się nagle stać perfidna? Czy kiedyś zobaczę przemianę, która rozsadzi mi czaszkę? Inną Donnę albo innego Luckmana, kogoś, na kim mi zależy? To tak, jakby pies albo kot, kiedy wychodzisz z domu... gdyby na przykład twój kot zdejmował poszewkę z poduszki i ładował tam wszystkie wartościowe rzeczy: elektryczny budzik, radio, które stoi przy łóżku, maszynkę do golenia, po prostu wszystko, co się da, zanim wrócisz. To zupełnie inny kot, kiedy cię nie ma - kradnie i oddaje do lombardu twoje rzeczy, pali twoją trawkę, łazi po suficie, prowadzi rozmowy zamiejscowe i Bóg jeden wie co jeszcze. Horror, dziwaczny, inny świat po drugiej stronie lustra, miasto strachu odwrócone o sto osiemdziesiąt stopni, pełne nieznanych, pełzających stworzeń; Donna czołgająca się na czworakach, wyjadająca z psiej miski... jakiś psychodeliczny dziki odlot, niezrozumiały i wstrętny.
 Do diabła, pomyślał, może Bob Arctor też wstaje w nocy i robi podobne numery. Na przykład kopuluje ze ścianami. Albo może pojawiają się tajemnicze ćpuny, których nigdy przedtem nie widział, cała masa ćpunów kręcących głowami jak sowy. Podsłuch wychwyci niesamowite, obłąkane plany uknute przez tych ćpunów i jego samego, plany wysadzenia w powietrze męskiej toalety na stacji Standard przez napchanie do klozetu u plastycznego materiału wybuchowego w celu, który mógł się
 wylęgnąć tylko w zupełnie wypalonym mózgu. Może takie rzeczy dzieją się każdej nocy, kiedy mu się wydaje, że śpi, i mijają z nastaniem dnia.
 Bob Arctor, pomyślał, może się o sobie (dowiedzieć więcej, niż jest w stanie przyjąć, może się dowiedzieć więcej, niż by chciał, o ubranej w skórzaną kurtkę Don nie i o Luckmanie w tych jego eleganckich ciuchach a nawet o Barrisie - możliwe, że Barris, kiedy nikogo nie ma w pobliżu, zwyczajnie zasypia i budzi się dopiero gdy znów się ktoś pojawia.
 Mało prawdopodobne. Pewnie raczej Barris znalazł gdzieś w bałaganie i chaosie panującym w jego pokoju. ukryty przekaźnik. W pokoju, który podobnie jak wszystkie inne pomieszczenia, jest obserwowany przez dwadzieścia cztery godziny na dobę. Znalazł przekaźnik, a potem wysłał zaszyfrowany sygnał do bandy jakichś skurwysynów, z którymi konspiruje z jakiegoś nieznanego powodu. A może, zastanowił się Arctor, to po pro stu jakaś inna agencja rządowa.
 Z drugiej strony Hank i inni faceci w centrali nie byliby zbyt zadowoleni, gdyby Bob Arctor wyniósł się z domu po tym, jak dużym nakładem sił i środków zainstalowano holodetektory, i gdyby nigdy już się; mc pojawił na taśmie. Nie mógł tak po prostu zniknąć, żeby prowadzić prywatne śledztwo kosztem oficjalnej akcji. To W końcu ich pieniądze.
 W scenariuszu, który realizowano, miał hyc najważniejszym aktorem. Aktor Arctor, pomyślał. Bob Aktor, którego wszyscy gonią - wróg publiczny numero uno.
 Mówią, że nie można rozpoznać własnego głosu, gdy człowiek pierwszy raz słyszy siebie z taśmy. A co,. kiedy pierwszy raz zobaczę siebie na filmie albo, jak w tym wypadku, na trójwymiarowym obrazie holograficznym7 Czy też się nie rozpoznam? Wyobrażasz sobie siebie jako wysokiego, czarnowłosego grubasa, a tu okazuje się nagle, że jesteś malutką, chudą kobietą, i to zupełnie łysą... czy to tak jest? Jestem pewien, że rozpoznam Boba Arctora, pomyślał, chociażby po ubraniu albo droga eliminacji. To, co nic jest Barrisem ani Luckmanem, a mieszka tutaj, musi być Bobem Arctorem. No ale są jeszcze kot i pies. Trzeba będzie zwrócić baczną uwagę wyłącznie na stworzenia poruszające się w pozycji wyprostowanej.
 - Słuchaj, Barris, jadę zobaczyć, czy nie uda się załatwić trochę forsy - powiedział. Potem nagle jakby sobie przypomniał, że przecież nic ma samochodu. - Luckman, czy twój falcon jest na chodzie?
 - Nie - zaprzeczył Luckman po zastanowieniu. - Nie
 sądzę.
 - Jim, mogę wziąć twój samochód? - spytał Barrisa.
 - Nie przypuszczam, żebyś... potrafił sobie z nim dać radę - odpowiedział Barris.
 Próby pożyczenia samochodu od Barrisa zawsze natrafiały na sprzeciw, ponieważ Barris dokonał pewnych bliżej nie określonych i tajemniczych modyfikacji:
 a) zawieszenia,
 b) silnika,
 c) skrzyni biegów,
 d) tylnej osi,
 e) napędu,
 f) instalacji elektrycznej,
 g) przedniej osi i układu kierowniczego, h) a także zegara, zapalniczki, popielniczki i schowka. W szczególności schowka na rękawiczki. Schowek w samochodzie Barrisa był zawsze zamknięty na klucz. Również radio było sprytnie przerobione (Barris nigdy nic wyjaśnił, w jaki sposób i dlaczego). Kiedy nastawiło się pewną stację, słychać było tylko nadawane w minutowych odstępach piski. Niezależnie od tego, na jaki guzik się nacisnęło, zawsze słychać było tylko ten bezsensowny dźwięk i-co dziwne - nigdy nie nadawano na tej stacji muzyki rockowej. Czasami, kiedy Barris woził ich na zakupy i zostawiał w samochodzie przed sklepem, nastawiał bardzo głośno tę właśnie stację. Kiedy się zorientował, że podczas jego nieobecności próbowali coś zmienić, zaczynał się dziwnie zachowywać, nie rozmawiał z nimi w drodze powrotnej i niczego nigdy nie wyjaśniał. Prawdopodobnie nastawione na tę częstotliwość radio wysyłało sygnały do:
 a) policji,
 b) prywatnej paramilitarnej organizacji politycznej,
 c) Syndykatu,
 d) istot pozaziemskich obdarzonych bardzo wysoką inteligencją.
 - Chcę przez to powiedzieć, że jadąc z prędkością...
 - Nie pierdol - wtrącił się ostro Luckman. - Twój samochód, ty dupku, ma zupełnie zwyczajny sześciocylindrowy silnik. Kiedy zatrzymujemy się w centrum L. A., to parkingowy zawsze sam go odstawia. Myślisz, że Bob nie potrafiłby go prowadzić? Ty zasrańcu jeden.
 Także Bob Arctor poprosił, by radio w jego samochodzie wyposażyć w pewne dodatkowe urządzenia, w pewne sekretne dodatki. Nigdy jednak o tym nie mówił. Właściwie to Fred prosił o wprowadzenie tych zmian. W każdym razie na czyjąś prośbę zamontowano te urządzenia, które działały trochę tak, jak elektroniczne zabawki konstruowane przez Barrisa, chociaż, z drugiej strony, to może właściwie zupełnie inaczej.
 Na przykład każdy samochód policyjny emituje w całym zakresie fal pewien rodzaj szumów, które brzmią w zwykłym radiu samochodowym tak, jakby uszkodzony był system wyciszający zakłócenia wywoływane przez świece. To tak, jakby samochód policyjny miał uszkodzony zapłon. Ze względu na to, że Bob Arctor był tajnym agentem, przydzielono mu pewien drobiazg, który po zamontowaniu w radiu powodował, że szumy te dostarczały mu bardzo wielu informacji, będąc jednocześnie zupełnie niezrozumiałe dla innych - większości innych - kierowców. Nikt nawet się nie domyślał, że te zakłócenia" niosą ze sobą jakieś wiadomości. Przede wszystkim dźwięki te informowały Boba Arctora o tym, w jakiej odległości od niego znajduje się policyjny samochód, czy podlega miastu, hrabstwu, czy należy do drogówki czy do służb federalnych. Również w jego radiu słychać było nadawane co minutę piski, których zadaniem było odmierzanie czasu, co było szczególnie przydatne dla funkcjonariuszy siedzących w zaparkowanym samochodzie, którzy mogli z ich pomocą ocenić, jak długo już czekają, nie wykonując przy tym zbędnych ruchów rękami. Kiedy na przykład decydowali się wkroczyć do czyjegoś domu za dokładnie trzy minuty, pisk z radia wskazywał precyzyjnie wyznaczony moment.
 Arctor wiedział również, jaka stacja na falach średnich nadaje utwory z listy przebojów przerywane potworną ilością gadaniny, która czasami nie jest taką sobie zwykłą gadaniną. Kiedy nastawiło się radio na tę stację i kiedy dźwięk wypełnił wnętrze samochodu, każdy, kto chciałby podsłuchiwać, słyszał tylko normalną stację nadającą muzykę rozrywkową i typowy bełkot prowadzącego, w związku z czym rezygnował, ale nawet gdyby słuchał dalej, i tak by się nie zorientował, że gość prowadzący audycję, tym samym bezbarwnym, świergotliwym głosem, którym przed chwilą powiedział: A teraz piosenka dla Phila i Jane, nowy utwór Cata Stevensa pod tytułem...", czasami wtrąca też coś więcej, na przykład: Niebieski, jedź milę dalej na północ w kierunku Bastanchury. Pozostałe jednostki..." i tak dalej. Nigdy się nie zdarzyło, żeby ktoś się połapał, chociaż Arctor woził różnych facetów i panienki i czasami musiał nastawić radio na tę właśnie stację, na przykład gdy szykowało się przejęcie większej partii towaru albo kiedy odbywała się jakaś akcja, która mogła wymagać jego udziału. Jeżeli nawet ktoś kiedyś coś usłyszał, to doszedł najpewniej do wniosku, że sam jest naładowany, że dostał jakiejś paranoi, i wkrótce zapominał o całej sprawie.
 Wiedział również, że wiele samochodów policyjnych to na przykład stare chevrolety z podniesionym tyłem, hałasującymi (zabronionymi) rurami wydechowymi i wymalowanymi wzdłuż karoserii pasami, prowadzone z szaleńczą prędkością przez dziko wyglądających hipisów. Rozpoznawał je po sygnałach emitowanych przez radio w całym zakresie częstotliwości, kiedy któryś z nich przykleił mu się do tylnego zderzaka albo przelatywał obok. Dawno już się przyzwyczaił nie zwracać uwagi na takie samochody.
 Kiedy wduszał przycisk, który zmieniał zakres fal z ultrakrótkich na średnie, odbierał stację nadającą jakąś zupełnie banalną muzykę, z tym że sygnał wchodzący do odbiornika był filtrowany, odkodowywany przez przekaźnik połączony z mikrofonem i wszystko to, co mówiły osoby znajdujące się w jego samochodzie, było wychwytywane przez urządzenie umieszczone w radiu i przekazywane do centrali. Muzyka z tej specjalnej stacji, niezależnie od tego, jak głośno nastawiłby radio, nie była przez centralę odbierana, ponieważ elektronika eliminowała ją w czasie nadawania.
 To, co Barris, według własnych słów, miał u siebie w radiu, wykazywało pewne podobieństwo do urządzenia, którym Bob Arctor - tajny agent - dysponował naprawdę. Oprócz tego nie dokonano w samochodzie Arctora żadnych modyfikacji, ani w zawieszeniu, ani w silniku, ani w skrzyni biegów, ani nigdzie indziej. Tego rodzaju ulepszenia Arctor uznał za zbędne i zbytnio rzucające się w oczy. Poza tym miliony majsterkowiczów potrafiłyby z równym powodzeniem dokonać podobnych zmian, więc zadbał tylko o to, żeby przydzielono mu samochód z mocnym silnikiem, i na tym poprzestał. Mocniejszy samochód zawsze wyprzedzi słabszy. W tym sensie gadanie Barrisa było gówno warte, bo takie na przykład ferrari ma zawieszenie i układ kierowniczy, z którymi nie mogą konkurować żadne specjalne przeróbki, więc do diabła z nimi. Gliniarzom nie daje się sportowych samochodów, nawet tych tańszych, o ferrari w ogóle nie wspominając. W efekcie o wszystkim i tak decydują umiejętności kierowcy.
 Mimo to Arctor miał w swoim samochodzie jeszcze jedno ulepszenie przeznaczone specjalnie dla funkcjonariuszy policji. Były to bardzo wymyślne opony. Wiole lat temu Michelin wprowadził do swojej serii X metalowe paski. Opony Arctora były jeszcze lepsze, bo pod warstwą gumy były całkowicie metalowe. Zużywały się szybciej, ale za to samochód był szybszy i miał lepsze przyspieszenie. Ich podstawową wadą była wysoka cena, ale Arctor dostawał je za darmo w punkcie serwisowym, który w tym wypadku nie był zakonspirowany Jako automat do napojów chłodzących Doktora Peppera. Układ z oponami funkcjonował znakomicie, z tym że mógł je dostać tylko wtedy, kiedy było to rzeczywiście niezbędne. Opony zmieniał zawsze sam, kiedy nikogo nie było w pobliżu. W podobny sposób zamontował urządzenia w radiu.
 Jeśli chodzi o radio, głównym zmartwieniem Arctora nie było to, że jakiś nieproszony ciekawski - na przykład Barris - mógłby odkryć specjalne modyfikacje, ale obawa przed zwykłą kradzieżą. Dodatkowe urządzenia sprawiały, że wymiana odbiornika na nowy byłaby bardzo kosztowna; gdyby go okradziono, musiałby się gęsto tłumaczyć.
 Oczywiście w samochodzie miał także broń. Barris, nawet w swoich najbardziej pokręconych odlotach po zażyciu piguły, nigdy by nie wpadł na to, gdzie jest ukryty pistolet. Barris pomyślałby na pewno, że musi być to jakiś nadzwyczajny schowek, na przykład w kolumnie kierownicy. Albo że broń jest w baku, zawieszona na drucie, tak jak paczka kokainy w słynnym filmie Easy Rider, chociaż akurat zbiornik w motocyklu chyba najgorzej nadaje się na kryjówkę. Każdy policjant, który widział ten film, musiał się natychmiast zorientować, że - jak to potem ocenili doświadczeni psychiatrzy -dwaj motocykliści będący głównymi bohaterami sami chcieli, żeby ich złapano, a może nawet zabito. W samochodzie Arctora pistolet leżał w schowku na rękawiczki. Wszystkie te niby sprytne urządzonka, o których często napomykał Barris, miały jakiś tam związek z rzeczywistymi urządzeniami zainstalowanymi w samochodzie Arctora. Wiele z nich należało do standardowego wyposażenia policji i mówiło się o nich w późnowieczornych programach telewizyjnych. Dyskutowali o nich specjaliści od elektroniki, którzy współpracowali przy ich projektowaniu albo czytali coś na ten temat w specjalistycznych czasopismach, albo je kiedyś widzieli, albo zostali wyrzuceni z laboratoriów policyjnych i mieli teraz o to pretensje. Przeciętny obywatel (albo, jak mawiał Barris tym swoim pseudowyszukanym, podniosłym stylem, typowy przeciętny obywatel) wiedział już, aby nie ma obawy, aby zwykły czarno-biały radiowóz mógł zatrzymać podrasowanego i pomalowanego w rajdowe pasy chevroleta model 57 z siedzącym za kierownicą opitym piwem Coors nastolatkiem, który akurat nie jest nastolatkiem, lecz tajnym agentem wydziału do spraw narkotyków w pogoni za przestępcą. Tak więc typowy przeciętny obywatel wiedział obecnie, w jaki sposób i dlaczego nie oznakowane samochody policyjne, straszące rykiem silników starsze panie oraz innych normalnych ludzi i zmuszające ich do pisania pełnych oburzenia protestów, nieprzerwanie wysyłają sygnały informujące inne wozy policyjne o swojej tożsamości... Czy to właściwie miało jakieś znaczenie? Natomiast rzeczywisty problem - aż strach pomyśleć jaki - powstałby wtedy, gdyby różnym oprychom, hot-roddersom, rockersom, a przede wszystkim handlarzom, pośrednikom i hurtownikom udało się zbudować i zainstalować w swoich samochodach podobne urządzenia.
 Wtedy mogliby sobie jeździć spokojnie. Bez żadnego ryzyka.
 - Więc się przejdę - powiedział Arctor. Od początku zamierzał tak zrobić. Nie chciał pożyczać samochodu ani od Luckmana, ani od Barrisa. Podpuścił ich tylko. Musiał się koniecznie przejść.
 - Dokąd idziesz? - zapytał Luckman.
 - Do Donny.
 Mieszkała tak daleko, że właściwie nie można było dotrzeć do niej na piechotę. Powiedział, że się do niej wybiera, tylko po to, aby żaden z nich nie chciał mu towarzyszyć. Założył płaszcz i ruszył w stronę drzwi.
 - No to na razie.
 - Mój samochód... - zaczął Barris, jakby mato mu jeszcze było wykrętów.
 - Gdybym spróbował pojechać tym twoim samochodem - powiedział Arctor - to na pewno nacisnąłbym jakiś niewłaściwy guzik i pofrunąłbym nad przedmieściami L. A. jak sterowiec Goodyeara i w końcu kazaliby mi zrzucać boran na płonące szyby naftowe.
 - Cieszę się, że mnie zrozumiałeś - mruknął jeszcze Barris, kiedy Arctor zamykał drzwi.
 Fred, w kombinezonie zakłócającym, siedział przed holograficzną skrzynką monitora numer dwa i obojętnie spoglądał na migoczący mu przed oczami obraz. W lokalu operacyjnym byli też inni funkcjonariusze oglądający na swoich monitorach nagrane wcześniej hologramy. Fred obserwował rozgrywającą się na żywo akcję; taśma oczywiście rejestrowała wszystko, ale on przewinął nagrany już odcinek do miejsca, w którym mógł oglądać obraz przesyłany na bieżąco z tak podobno zrujnowanego domu Boba Arctora.
 Na kolorowym obrazie holograficznym wysokiej rozdzielczości zobaczył Barrisa i Luckmana. Barris siedział w najlepszym fotelu, pochylony nad fajką do haszyszu, przy której dłubał od wielu dni. Nawijał właśnie zwoje białej nitki na szklany pojemnik, przy czym jego twarz wyglądała jak maska wyrażająca samo skupienie. Luckman zgarbił się nad stolikiem i jadł kurczaka - konserwę firmy Swanson. Wrzucał do ust potężne kawały, oglądając jednocześnie w telewizji western. Cztery puszki po piwie, zupełnie puste, leżały na stoliku zmiażdżone jego potężnym kułakiem. Teraz sięgnął właśnie po piątą, w połowie jeszcze pełną, i przewrócił ją. Piwo się wylało. Luckman złapał puszkę i zaklął. Barris, usłyszawszy przekleństwo, podniósł wzrok, spojrzał na niego jak Mime w Zygfrydzie i na powrót zajął się fajką. Fred patrzył dalej.
 - Pierdolona telewizja - wymamrotał Luckman z ustami pełnymi jedzenia, po czym nagle upuścił łyżkę, zerwał się na nogi, zachwiał się, zatoczył, odwrócił w stronę Barrisa i zamachał rękami. Z otwartych ust wypadały mu na ubranie i podłogę kawałki na wpół przeżutego jedzenia. Żwawo podbiegły doń koty.
 Barris przerwał robotę przy fajce i spojrzał na niego. Wyglądający jak półtora nieszczęścia, oszalały Luckman, któremu wyrywały się z gardła jakieś dzikie dźwięki, zmiótł jednym ruchem ze stolika puszki po piwie i jedzenie. Przerażone koty śmignęły na boki. Barris, wciąż nie
 ruszając się z miejsca, wpatrywał się w niego zafascynowany. Luckman zrobił kilka chwiejnych kroków w kierunku kuchni; umieszczony tam detektor pokazał patrzącemu ze zgrozą Fredowi, jak w półmroku szuka szklanki i próbuje odkręcić kran, żeby napełnić ją wodą. Fred zerwał się na równe nogi i osłupiały zobaczył na monitorze numer dwa, że Barris, nieporuszony, znowu mozol-nie nawija nitkę na zbiorniczek fajki. Nie odrywał od niej wzroku; monitor numer dwa pokazywał go całkowicie pochłoniętego pracą.
   Na taśmach audio nagrał się hałas: ogłuszające odgłosy miotającego się w agonii, duszącego się człowieka i rumor spadających na podłogę przedmiotów. Luckman ciskał garnkami, patelniami, talerzami i sztućcami, usiłując zwrócić na siebie uwagę Barrisa. Wśród tego całego zgiełku Barris metodycznie pracował dalej, nic podnosząc wzroku.
 W kuchni, na ekranie monitora numer jeden, Luckman upadł na podłogę. Nie osunął się powoli na kolana, lecz runął nagle z głuchym odgłosem i leżał teraz z rozrzuconymi ramionami. Barris dalej nawijał nitkę na fajkę, kąciki ust wykrzywił mu wredny uśmieszek,
 Fred stał przed ekranem i patrzył z przerażeniem, rozgorączkowany i sparaliżowany jednocześnie. Wyciągnął rękę w kierunku stojącego przy monitorze policyjnego telefonu, zawahał się i patrzył dalej.
 Przez kilka minut Luckman leżał bez ruchu na podłodze, a Barris ciągle okręcał fajkę nitką. Pochylony nad nią, jak starsza pani pochłonięta całkowicie robieniem na drutach, uśmiechał się do siebie, kołysał się w przód i w tył i ciągle się uśmiechał, aż nagle rzucił fajkę, wstał, spojrzał uważnie na rozciągniętego na kuchennej podłodze Luckmana, na odłamki rozbitej szklanki, na całe to pobojowisko, na patelnie, potłuczone talerze i wtedy na twarzy pojawił mu się wyraz kpiącego zdziwienia, Gwałtownym ruchem zdjął słoneczne okulary, oczy rozszerzyły mu się groteskowo, załamał ramiona w geście bezsilnego przerażenia, zaczął się miotać we wszystkie strony, podbiegł do Luckmana, zatrzymał się kilka stóp przed nim i pobiegł w przeciwnym kierunku, ciężko dysząc.
 Przygotowuje teatralny numer, zdał sobie sprawę Fred. Pracuje nad scenką pod tytułem Zobaczyłem i wpadłem w panikę". Zachowuje się tak, jakby dopiero wszedł. W pudle monitora numer dwa Barris z pociemniałą (warzą okręcił się na pięcie i powlókł w stronę telefonu, szarpnął go do siebie, upuścił i zaraz podniósł trzęsącymi się rękami... właśnie odkrył, że Luckman, sam jeden w kuchni, zakrztusił się na śmierć kęsem jedzenia, zrozumiał Fred, i że nie było nikogo, kto by go usłyszał i pospieszył na ratunek. Teraz Barris próbuje sprowadzić pomoc. Za późno.
 Barris mówił do słuchawki powoli i nienaturalnie wysokim głosem:
 - Centrala? Jak się właściwie mówi: karetka inhalacyjna, karetka czy karetka pierwszej pomocy?
 - Proszę pana - zaskrzeczał w głośniku Freda głos ze słuchawki - czy ktoś ma kłopoty z oddychaniem? Czy chce pan...
 - Wydaje mi się, że to zawał serca - Barris mówił teraz tym swoim niskim, wystudiowanym, spokojnym, lecz przynaglającym tonem, w którym brzmiała świadomość śmiertelnego zagrożenia, powagi sytuacji i uciekającego czasu. - To albo zawał, albo przypadkowe wprowadzenie obcego ciała do dróg oddechowych...
 - Proszę podać adres - przerwał mu głos w słuchawce.
 - Adres - powtórzył Barris - chwileczkę, adres...
 - Chryste Panie - jęknął Fred.
 Nagle rozciągnięty na podłodze Luckman wciągnął konwulsyjnie powietrze. Drgnął, wykrztusił to coś, co utkwiło mu w gardle, poruszył bezładnie kończynami i otworzył oczy, rozglądając się wokół w niemym zdumieniu.
 - Wygląda na to, że wszystko jest już w porządku -powiedział spokojnie do słuchawki Barris. - Dziękuję bardzo, ale już nie potrzebujemy pomocy. - Szybkim ruchem odłożył słuchawkę na widełki.
 - Jezu - wymamrotał niewyraźnie Luckman, siadając. - Kurwa. - Oddychał ze świstem, kaszląc i próbując złapać powietrze.
 - Wszystko w porządku? - zapytał Barris z troską w głosie.
 - Musiałem się zakrztusić. Straciłem przytomność?
 - Niezupełnie. Znalazłeś się jednak w odmiennym stanie świadomości. Na kilka sekund. Prawdopodobnie znalazłeś się w stanie alfa.
 - Boże! Ale się uświniłem! - Luckman, chwiejąc się i zataczając, zdołał wstać i teraz kołysał się niepewnie w przód i w tył, przytrzymując się ściany. - Zaczynam schodzić na psy - mruknął z dezaprobatą. - Jak jakiś stary nałóg. - Niepewnym krokiem ruszył w stronę zlewu, żeby się obmyć.
 Patrząc na Luckmana, Fred czuł, że opuszcza go strach. Luckmanowi nic nie będzie. Ale Barris! Co to za człowiek? Luckmanowi udało się jakoś dojść do siebie nie dzięki niemu, ale wbrew niemu. Co za wariat, pomyślał.
 Co za pokręcony wariat. Gdzie on miał głowę, żeby stać tak bezczynnie?
 - Można się w taki sposób przekręcić - powiedział Luckman, polewając się wodą. Barris uśmiechnął się.
 - Mam wyjątkowo silny organizm - dodał Luckman, pociągając dużymi łykami wodę z filiżanki. - A co ty robiłeś, kiedy leżałem na podłodze? Konia sobie waliłeś?
 - Sam widziałeś, że rozmawiałem przez telefon i chciałem wezwać pogotowie. Wkroczyłem do akcji, gdy tylko...
 - Chuja tam - uciął Luckman kwaśno i znowu łyknął czystej, świeżej wody z filiżanki. - Wiem, co byś zrobił, gdybym umarł: na pewno byś wyczyścił mój schowek
 z towarem. Pewnie nawet byś mi grzebał po kieszeniach.
 - To zadziwiające - odezwał się Barris -jak oszczędnie zbudowany jest ludzki organizm. Pożywienie i powietrze wchodzą tą samą drogą. W ten sposób ryzyko...
 Luckman bez słowa pokazał mu wyprostowany środkowy paluch.
 Pisk hamulców. Klakson. Bob Arctor spojrzał szybko w kierunku przejeżdżających obok samochodów. Przy krawężniku stał kabriolet z pracującym silnikiem; ze środka machała do niego dziewczyna.
 Donna.
 - Chryste - powiedział i podszedł do krawężnika. Otworzyła drzwi MG i spytała:
 - Przestraszyłam cię? Mijałam cię po drodze, kiedy do ciebie jechałam, i dopiero po chwili skapowałam, że to ty, więc zawróciłam. Wsiadaj.
 Wsiadł bez słowa i zatrzasnął za sobą drzwi.
 - Co tak łazisz po ulicach? - zapytała. - To z powodu samochodu? Jeszcze nie naprawiony?
 - Miałem właśnie taki jeden odjazdowy numer. Nie na prochach, ale po prostu... - Wzruszył ramionami.
 - Mam dla ciebie towar - oznajmiła Donna.
 - Co?
 - Tysiąc tabletek Agonii.
 - Agonii? - powtórzył.
 - No, Agonii. W najlepszym gatunku. Ruszajmy. Wrzuciła bieg, włączyła się do ruchu i już po chwili jechała z niedozwoloną szybkością. Donna zawsze gnała z niedozwoloną szybkością i podjeżdżała zbyt blisko do innych samochodów, z tym że robiła to z wprawą.
 - Ten Barris pierdolony... - warknął. - Wiesz, jaką ma metodę? Nie zabija tego, kogo chciałby sprzątnąć, tylko kręci się w pobliżu i czeka, aż dojdzie do sytuacji, kiedy ten ktoś może umrzeć, i wtedy siedzi sobie tylko i patrzy. Właściwie sam doprowadza do takiej sytuacji, a potem trzyma się z boku. Z tym że nie wiem dokładnie, jak to robi. Tak czy inaczej aranżuje taką sytuację, a potem pozwala, kurwa, człowiekowi umrzeć. - Zamilkł i pogrążył się w myślach. - Na przykład - odezwał się po chwili - Barris nie podłączyłby ci ładunku plastyku do zapłonu. Natomiast...
 - Masz forsę? - spytała Donna. - Forsę na tabletki? Towar jest naprawdę pierwsza klasa, a ja potrzebuję zaraz szmalu. Muszę go mieć na dzisiaj, bo chcę jeszcze załatwić parę innych spraw.          
 - Jasne. - Pieniądze miał w portfelu.
 - Nie znoszę Barrisa - powiedziała Donna. - I nie ufam mu. Wiesz, myślę, że ma z głową. Kiedy jest z tobą, to zaczynasz mieć wrażenie, że też wariujesz. A potem, kiedy się zmywa, znowu wszystko jest w porządku. Teraz to ty wyglądasz, jakbyś miał z głową.
 - Naprawdę? - zapytał zdumiony.
 - Tak - potwierdziła spokojnie Donna.
 - No tak - powiedział. - Jezus Maria. - Nie wiedział, jak ma zareagować. Szczególnie że Donna nigdy się nie myliła.
 - Słuchaj - odezwała się z ożywieniem - mógłbyś mnie zabrać na koncert? Na stadion w Anaheim w przyszłym tygodniu? Mógłbyś?
 - Jasne  mruknął automatycznie. Potem nagle dotarło do niego, co Donna właśnie powiedziała: poprosiła, żeby się razem gdzieś wybrali. - Oooczywiście - powiedział z entuzjazmem. Poczuł, jak wraca weń życie. Jeszcze raz ta ciemnowłosa panienka, którą tak kochał, sprawiła, że odzyskał zdolność przeżywania uczuć. -Kiedy?
 - W niedzielę po południu. Zabiorę ze sobą trochę tego tłustego ciemnego haszu, to będziemy mogli się ostro naładować. Nikt się nie połapie. Będą tam tysiące ćpunów. - Spojrzała na niego krytycznie. - Tylko powinieneś się ładnie ubrać, nie w te dziwaczne ciuchy, które czasem zakładasz. To znaczy -jej głos złagodniał - chcę, żebyś fajnie wyglądał, bo jesteś fajny facet.
 - Dobrze - zgodził się zachwycony.
 - Pojedziemy teraz do mnie - oznajmiła zza kierownicy pędzącego przez noc małego samochodu. - Jak masz pieniądze, to możesz mi je dać, a potem wrzucimy sobie parę tabletek, odpoczniemy i wyluzujemy się, możesz też kupić butelkę southern comfort, to się jeszcze dodatkowo nawalimy.
 - O rany - rzekł Arctor z entuzjazmem.
 - Wiesz, na co mam dzisiaj ochotę? - powiedziała, skręcając ostro w swoją ulicę i wjeżdżając na podjazd. Chciałabym pojechać do samochodowego kina. Kupiłam gazetę i sprawdziłam, co grają, ale nie było niczego ciekawego oprócz jednego filmu w Torrance Drive-in, tylko ten film już się zaczął. O wpół do szóstej, niech to cholera.
 Arctor spojrzał na zegarek.
 - No to jesteśmy spóźnieni.
 - Nie, jeszcze możemy zobaczyć większą część. - uśmiechnęła się do niego ciepło. Zatrzymała samochód i zgasiła silnik. - Puszczają Planetę małp, wszystkie jedenaście części. Lecą od wpół do ósmej wieczorem do ósmej rano. Pojadę do pracy prosto z kina, więc już teraz będę się musiała przebrać. Przesiedzimy naładowani całą noc w kinie i będziemy popijać southern comfort. Możesz to sobie wyobrazić? - Spojrzała na niego z wyczekiwaniem.
 - Całą noc - odpowiedział jak echo.
 - Świetnie, świetnie, świetnie. - Donna wyskoczyła zza kierownicy i obeszła samochód, żeby pomóc Arctorowi otworzyć małe drzwiczki po stronie pasażera. - Kiedy ostatnio oglądałeś wszystkie części Planety małp? Widziałam większość z nich na początku roku, ale kiedy leciała końcówka, zrobiło mi się niedobrze i musiałam się zmyć. To przez kanapkę z szynką, którą tam kupiłam w automacie. Strasznie się wkurzyłam, bo nie obejrzałam ostatniej części, w której okazuje się, że wszyscy wielcy ludzie, na przykład Lincoln i Neron, byli w rzeczywistości małpami kierującymi od samego początku historią. Dlatego tak bardzo bym chciała, żebyśmy tam pojechali. - Kiedy zbliżali się do drzwi, ściszyła głos. -Zrobili mnie w konia z tą kanapką, no więc... tylko się nie wygadaj... następnym razem, kiedy pojechaliśmy do takiego kina, do tego w La Habra, włożyłam do automatu zgiętą monetę, żeby się odegrać, a potem załatwiliśmy jeszcze kilka innych. Z Larrym Tallingiem pogięliśmy dużym kluczem na imadle całą masę dwudziestopięciocentówek i półdolarówek. Pamiętasz Larry'ego? Chodziłam z nim kiedyś. Oczywiście sprawdziłam najpierw, że te wszystkie maszyny należą do tej samej firmy, a potem spieprzyliśmy parę z nich, a właściwie wszystkie. - W przyćmionym świetle powoli i jakby uroczyście otworzyła kluczem drzwi.
 - Wygląda na to, że lepiej nie robić cię w konia -powiedział Arctor, kiedy wchodzili do małego, zadbanego mieszkania.
 - Nie wchodź na dywan.
 - To jak mam wejść?
 - Stój w miejscu albo wejdź na gazety.
 - Donna...
 - Nie truj mi tylko, że musisz chodzić po gazetach. Wiesz, ile kosztuje czyszczenie dywanu? - Zatrzymała się i zaczęła rozpinać kurtkę.
 - Sknerstwo - rzekł Arctor, zdejmując płaszcz. - Jesteś skąpa jak francuski chłop. Czy ty w ogóle coś wyrzucasz? Pewnie nawet chowasz kawałki sznurka, za krótkie, żeby...
 - Kiedyś - odpowiedziała, potrząsając długą, czarną grzywą i zsuwając z ramion skórzaną kurtkę - wyjdę za mąż, a wtedy przydadzą się wszystkie drobiazgi, które uda mi się teraz zgromadzić. Po ślubie potrzeba człowiekowi całej masy rzeczy. Na przykład kiedyś zobaczyliśmy w ogrodzie u sąsiada wielkie lustro. Trzeba było trzech osób i przeszło godziny, żeby je przenieść przez płot. Jak się...
 - A ile z tego, co udało ci się zgromadzić, kupiłaś? A ile ukradłaś?
 - Kupiłam? - Spojrzała na niego niepewnie. - Co chcesz przez to powiedzieć?
 - No, na przykład tak, jak się kupuje prochy. Wiesz,
 mam na myśli transakcję. - Wyciągnął portfel. - Daję ci pieniądze, tak?
 Donna kiwnęła głową, przyglądając mu się posłusznie (właściwie raczej przez grzeczność), lecz z godnością. A także z pewną rezerwą.
 - A ty mi za nie dajesz działkę towaru - ciągnął, trzymając w ręku banknoty. - Kiedy używam słowa kupować", mam na myśli przejście od tego co właśnie robimy, to znaczy od kupowania towaru, do szerszego pojęcia oznaczającego zawierane przez ludzi transakcje.
 - Wydaje mi się, że rozumiem. - Jej duże, ciemne
 oczy były spokojne, lecz uważne. Była gotowa nauczyć się czegoś nowego.
 - Na przykład wtedy, kiedy obrobiłaś ciężarówkę Coca-Coli, tę, za którą jechałaś... Ile butelek ukradłaś? Ile skrzynek?
 - Starczyło na miesiąc - odparła Donna. - Dla mnie i dla znajomych.
 Popatrzył na nią z naganą.
 - To coś w rodzaju handlu wymiennego - powiedziała.
 - A co... - Roześmiał się. - Co dajesz w zamian?
 - Siebie.
 Teraz śmiał się już na cały głos.
 - Komu? Kierowcy ciężarówki, który pewnie musiał za wszystko zapłacić?
 - Coca-Cola jest kapitalistycznym monopolistą. Nikt inny nie produkuje coli, tylko oni. Tak samo jest, kiedy chcesz do kogoś zadzwonić: kasuje tylko telekomunikacja. To wszystko są kapitalistyczni monopoliści. Czy wiesz -jej ciemne oczy zabłysły - że skład coca-coli jest starannie strzeżoną tajemnicą przekazywaną od wieków z pokolenia na pokolenie i znaną tylko kilku członkom jednej rodziny, i że kiedy umrze ostatni człowiek znający na pamięć tę formułę, to nie będzie już nigdy więcej coca-coli? Dlatego istnieje pisemna kopia ukryta w jakimś sejfie - dodała po namyśle. - Ciekawe gdzie - powiedziała, pogrążając się w zadumie i mrugając powiekami.
 - Ani ty, ani ci twoi kumple nawet za milion lat nie znajdziecie tej receptury.
 - A KOMU BY SIĘ, KURWA, CHCIAŁO PRODUKOWAĆ COLĘ, JEŻELI MOŻNA JĄ UKRAŚĆ Z CIĘŻARÓWKI? Mają kupę tych ciężarówek. Ciągle je widać, jak tak wolno przejeżdżają. Podjeżdżam blisko za każdym razem, kiedy taką zobaczę. Kierowców cholera bierze. - Posłała mu sekretny, miły, przewrotny, figlarny uśmieszek, jakby chciała go wciągnąć podstępem w dziwną rzeczywistość, gdzie jeździ przylepiona do zderzaka wlokącej się ciężarówki, stopniowo wpadając w coraz większą wściekłość i tracąc cierpliwość, aż w końcu, kiedy ciężarówka się zatrzymuje, Donna, zamiast przemknąć obok z rykiem silnika, jak zrobiłaby większość kierowców, zatrzymuje się i kradnie wszystko, co jest na ciężarówce. Nawet nie dlatego, że jest złodziejką albo chce się zemścić, po prostu, jadąc tak blisko, zdążyła się przyjrzeć tym wszystkim skrzynkom coca-coli tak dokładnie, że wyobraziła już sobie, co mogłaby z nimi zrobić. Jej zniecierpliwienie przybrało kształt konkretnego pomysłu. Ładuje do pełna samochód - nie MG, tylko większy, camaro, którym jeździła, zanim rozwaliła go w drobny mak - skrzynkami i przez następny miesiąc ona i jej kolesie te sukinsyny, opijają się do oporu darmową coca-
 colą, a potem...
 Potem oddaje puste butelki w różnych sklepach, żeby
 dostać pieniądze za kaucję.
 - A co robisz z kapslami? - zapytał ją kiedyś. - Owijasz w muślin i chowasz w komodzie z cedru?
 - Wyrzucam - odparła posępnie. - Kapsli po coli nie można do niczego wykorzystać. Kiedyś były różne konkursy, ale teraz już nie. - Zniknęła w drugim pokoju i po chwili pojawiła się z kilkoma plastykowymi torebkami w ręku. - Chcesz policzyć? - zapytała. - Na pewno jest tysiąc. Zanim zapłaciłam, zważyłam je na dokładnej
 wadze.
 - W porządku - powiedział Arctor. Wziął od niej torebki, a ona od niego pieniądze i wtedy pomyślał: Donna, mam jeszcze jedną okazję, żeby cię przyskrzynić, ale pewnie nigdy tego nie zrobię, niezależnie od wszystkiego, nawet gdybyś mi podłożyła świnię, bo jest w tobie cos niebywale cudownego, sympatycznego i pełnego życia;
 coś, czego nie potrafiłbym w żadnym razie zniszczyć. Nic umiem tego nazwać, ale to fakt.
 - Dasz mi dziesięć? - spytała.
 - Dziesięć? Dziesięć tabletek? Oczywiście. - Otworzył jedną z torebek - było dość trudno rozwiązać supeł, ale Arctor miał w tym wprawę - i odliczył dokładnie dziesięć sztuk. A potem dziesięć dla siebie. Zawiązał
 torbę i poszedł wsadzić resztę do wiszącego w szafie płaszcza.
 - Wiesz, na jaki pomysł wpadli ostatnio w sklepach z kasetami? - zapytała z ożywieniem, kiedy wrócił do pokoju. Dziesięciu tabletek nie było nigdzie widać, zdążyła je już ukryć. - Chodzi o kasety.
 - Zamykają klientów, którzy je kradną   odpowiedział.
 - Tak było do tej pory. A teraz... no wiesz, kiedy niesiesz kasetę albo płytę do kasy i sprzedawca odrywa nalepkę z ceną, to wiesz, co się dzieje? Wiesz? Wiesz, czego się dowiedziałam? O mało przy tym nie wpadłam. - Usiadła z rozmachem na krześle, uśmiechając się szeroko z wyczekiwaniem, a potem wyciągnęła malutką, owiniętą w folię kostkę, w której, zanim jeszcze zdążyła ją rozpakować, Arctor rozpoznał kawałek haszu. To nie jest tylko naklejka z ceną. W środku jest jeszcze kawałek jakiegoś stopu albo czegoś takiego i jeżeli sprzedawca przy kasie nie zdejmie tej nalepki, a ty spróbujesz przejść przez drzwi, to włącza się alarm.
 - Dlaczego powiedziałaś, że o mało przy tym nie wpadłaś?
 - Jakaś gówniara, która przechodziła przez drzwi tuż przede mną, miała pod płaszczem schowaną kasetę. Włączył się alarm, złapali ją, a potem przyjechały psy.
 - A t y ile miałaś pod płaszczem?
 - Trzy.
 - Miałeś może towar w samochodzie? - zapytał. Kiedy wsadzają za kradzież taśmy, to zajmują też samo chód. Ty siedzisz na posterunku, a oni odholowują wóz, to rutynowa procedura, i wtedy znajdują towar i dowalają jeszcze jeden zarzut. Założę się, że ten sklep nie był w naszej okolicy. Założę się, że zrobiłaś to gdzieś, gdzie... - chciał właśnie powiedzieć: Gdzieś, gdzie nie znasz nikogo w policji, kto mógłby cię wyciągnąć", ale zamilkł, bo miał na myśli siebie. Gdyby Donna kiedykolwiek wpadła, gdyby zabrali ją na taki posterunek, do którego miał dojścia, to zesrałby się chyba, żeby ją wyciągnąć. Jednak nie mógłby nic zrobić, gdyby zatrzymali ją na przykład ci z hrabstwa Los Angeles. Jeśli się coś takiego stanie, a musi się w końcu stać, to będzie to właśnie gdzieś zbyt daleko stąd, by mógł jej pomóc. Wtedy wyświetliła mu się w głowie scenka jak z horroru: Donna umierająca tak jak Luckman - nikt nic nie słyszy, nie chce pomóc, nie spieszy na ratunek; a gdyby nawet ktoś ją usłyszał, to pozostanie bierny i obojętny, jak Barris, dopóki nie nadejdzie koniec. Donna nie umrze naprawdę, tak jak Luckman. Czy Luckman właściwie umarł? To znaczy tak, jak mógł umrzeć. Jednak Donna, która jest uzależniona od Substancji A, będzie cierpiała nie tylko z powodu zamknięcia, ale i trzęsionki po odstawieniu tabletek. Ponieważ Donna nie tylko bierze, ale także handluje, do czego dojdzie jeszcze sprawa o kradzież, zamkną ją na dłuższy czas i może się z nią stać wiele innych strasznych rzeczy. Kiedy wyjdzie, nie będzie to już ta sama Donna. Jej spokój, delikatność, za którymi tak przepadał, jej ciepło zamienią się w coś innego, Bóg jeden wie w co, ale na pewno w coś, co będzie puste i wypalone. Donna stanie się rzeczą - co prawda im wszystkim to kiedyś pisane, ale miał nadzieję, że przynajmniej Donna uchowa się tak długo, że on tego nie doczeka. Żeby tylko nie stało się to gdzieś, gdzie nie będzie mógł jej pomóc.
 - Hasz ożywia - powiedział całkiem teraz nieszczęśliwy Arctor - i nie straszy.
 - Co powiedziałeś? - Po chwili zrozumiała. - Aha, masz na myśli terapię transakcyjną. No ale kiedy biorę hasz... - wyciągnęła okrągłą glinianą fajeczkę do haszyszu, przypominającą jeżowca, i zapaliła - ...to czuję się wyzwolona. - Popatrzyła na niego rozjaśnionymi oczyma, zaśmiała się i skinęła drogocenną fajką. - Podładuję cię - oświadczyła. - Siadaj.
 Usiadł, a ona wstała i zaczęła pociągać z fajki, żeby rozżarzyć haszysz, a potem podeszła do niego, kołysząc biodrami, i pochyliła się. Arctor otworzył usta. Zupełnie jak pisklę, pomyślał, jak zawsze, kiedy to robili. Donna wdmuchnęła mu w usta wielkie, szaro, potężne kłęby narkotycznego dymu, napełniając go swoją gorąca, radosną, nieposkromioną energią, która zawierała w sobie jednak jakiś pierwiastek spokoju, odprężający i wyciszający ich oboje - Donnę, która dawała, i Boba Arctora, który przyjmował.
 - Kocham cię - powiedział. Podładowywanie było substytutem seksu, może było nawet lepsze niż seks, tak ważne, tak intymne, a jednocześnie dziwne, bo najpierw to ona wprowadzała coś w niego, a potem, gdyby chciał, mógł jej to oddać. Mogli nawet podawać sobie dym z ust do ust, aż skończyłby się haszysz.
 - No przecież wiem, że mnie kochasz. - Zaśmiała się i usiadła obok niego, żeby pociągnąć z fajki. Tym razem tylko dla siebie.
 
Rozdział dziewiąty
 - Ty, Donna, słuchaj, lubisz koty?     Zamrugała przekrwionymi oczami.
 - Małe, paskudne stworzenia. Poruszają się tuż nad
 ziemią.
 - Nad? Nie, chodzą po ziemi.
 - Paskudne. Chowają się za meblami.
 - A małe wiosenne kwiatki? - zapytał.
 - No - odpowiedziała - rozumiem. Małe wiosenne kwiatki z żółtym w środku. Te, co pierwsze zakwitają.
 - Aż... - zaczął. - Aż...
 - Tak. - Z zamkniętymi oczyma skinęła głową. Odpłynęła gdzieś bardzo daleko. - Aż ktoś ich nie zdepcze.
 - Rzeczywiście mnie znasz - powiedział. - Rozumiesz,
 co chcę ci powiedzieć.
 Odchyliła się i odłożyła wygasłą już fajkę.
 - Nie ma więcej. - Jej uśmiech zniknął powoli.
 - Co się stało? - zapytał.
 - Nic. - Donna potrząsnęła tylko głową.
 - Mogę cię objąć? - zapytał. - Chcę cię potrzymać w ramionach. Dobra? Chcę cię... no wiesz... uścisnąć.
 Mogę?
 Otworzyła ciemne, zmęczone, błędne oczy o rozszerzonych źrenicach.
 - Nie. Nie, bo jesteś brzydki.
 - Co?
 - Nie! - powtórzyła, teraz już ostro. - Wciągam dużo koksu. Muszę być cholernie ostrożna, bo wciągam mnóstwo koksu.
 - Brzydki?! - powtórzył z wściekłością Arctor.  Pieprzę cię.
 - Trzymaj ręce przy sobie - powiedziała, patrząc na niego.
 - Jasne. Oczywiście. - Podniósł się i cofnął nieco. -Pewnie, że tak. - Miał ochotę pójść do samochodu po pistolet, strzelić jej w głowę i rozwalić jej czaszkę i oczy na kawałki. Potem nagle wszystko z niego uszło: haszysz, nienawiść i furia. - Kurwa - warknął ponuro.
 - Nie lubię, jak mnie ktoś dotyka - wyjaśniła Donna. -Muszę bardzo uważać, bo biorę masę koksu. Zaplanowałam sobie, że przewiozę kiedyś w cipie cztery funty koksu przez granicę kanadyjską. Powiem, że jestem katoliczką i dziewicą. Dokąd idziesz? - Uniosła się na łokciu zaniepokojona.
 - Spadam.
 - Przecież nie masz samochodu. Przyjechałeś tu ze mną. - Wstała z trudem i na wpół śpiąca, rozczochrana i zdezorientowana, ruszyła w stronę szafy po swoją skórzaną kurtkę. - Odwiozę cię. Rozumiesz teraz, dlaczego muszę trzymać nogi razem? Cztery funty koksu są warte...
 - Wykluczone, kurwa - odpowiedział Arctor. Jesteś tak naćpana, że nie ujechałabyś ani kawałka, a mnie i tak nie pozwolisz prowadzić tej swojej deskorolki.
 Popatrzyła mu w oczy i powiedziała z wściekłością:
 - To dlatego, kurwa, że nikt nie potrafi prowadzić mojego samochodu! Nikomu to nie wychodzi, a już szczególnie facetom! Facetom w ogóle nic nie wychodzi! Chciałeś mi wsadzić łapę w...
 Po chwili był już gdzieś w panującym na zewnątrz mroku, bez płaszcza, i wlókł się przez nieznaną dzielnicę. Sam, kurwa, pomyślał, a potem usłyszał, że biegnie za nim Donna, próbując go dogonić, i łapie z trudem powietrze, bo ostatnio brała tyle trawki i haszu, ze jej płuca były w połowie zaklejone smołą. Zatrzymał się i czekał na nią, nie odwracając się. Czuł się naprawdę zdołowany.
 Donna podbiegła do niego, zwolniła i wysapała:
 - Strasznie mi przykro, że cię obraziłam. No wiesz, tym, co powiedziałam. Nie wiedziałam, co się ze mną dzieje.
 - Aha - powiedział. - Za brzydki jestem, co?
 - Czasami, po całym dniu w pracy, kiedy jestem bardzo, bardzo zmęczona, pierwsze uderzenie zwala mnie z nóg. Chcesz wrócić? Co? Może jednak pojedziemy do kina? Kupisz butelkę southern comfort? Mnie nie sprzedadzą, no wiesz, jestem przecież niepełnoletnia.
 - Dobra - zgodził się i oboje zawrócili.
 - Niezły ten hasz, co? - powiedziała Donna.
 - Jest czarny i lepki - odparł Bob Arctor - to znaczy, że jest nasączony alkaloidami opium. Palisz właściwie opium, a nie haszysz, wiedziałaś o tym? To dlatego jest taki drogi; wiedziałaś czy nie? - Zorientował się, że podnosi głos i przystanął. - Nic ładujesz wcale haszu, kotuś. Ładujesz opium, a to oznacza uzależnienie do końca życia i... ile kosztuje teraz funt tego twojego haszu? Będziesz palić i przysypiać i nie będziesz mogła nawet opanować samochodu, zaczniesz wpadać na ciężarówki i będziesz musiała sobie zapalić codziennie rano przed pójściem do pracy...
 - Już muszę - przyznała Donna. - Zawsze sobie jednego przypalam przed wyjściem do pracy. A drugiego w południe, kiedy wracam do domu. Handluję właśnie dlatego, żeby kupić hasz. Hasz jest odjazdowy. Hasz to jest to.
 - Opium, a nie hasz - powtórzył. - Za ile teraz można dostać hasz?
 - Jakieś dziesięć tysięcy za funt - odparła. Lepszy gatunek.
 - Chryste Panie, to tyle co za herę.
 - W życiu bym się nie kłuła. Nigdy nie używałam pompki i nie będę używać. Jak zaczniesz walić w żyłę, to nie pociągniesz dłużej niż sześć miesięcy, niezależnie od tego, co bierzesz. Nawet gdyby to była woda z kranu. Można się uzależnić.
 - Ty już jesteś uzależniona.
 - Wszyscy jesteśmy - powiedziała Donna. - Ty na przykład bierzesz Substancję A. No i co? Co za różnica? Ja jestem zadowolona. A ty nie? Przychodzę do domu wieczorem, zapalam sobie fajeczkę znakomitego haszyszu... i odlatuję. Nie próbuj mnie zmienić. Ani mnie, ani moich zasad. Jestem, kim jestem, i biorę hasz. W końcu to moje życie.
 - Widziałaś kiedyś zdjęcie starego palacza opium? Na przykład takiego, jacy kiedyś byli w Chinach? Albo takiego, jacy są teraz w Indiach? Widziałaś, jak wyglądają na starość?
 - Nie sądzę, żebym długo pożyła - powiedziała. - No i co z tego? Wcale nie mam ochoty za długo się plątać między ludźmi. A ty? Co takiego jest na tym świecie? A ty, czy widziałeś kiedyś... cholera, pomyśl o Jerrym Fabinie; przyjrzyj się komuś, kto długo bierze Substancję A. Czym jest ten świat? To miejsce, gdzie karze się nas za to, że urodziliśmy się złymi ludźmi, przystanek na drodze do innej rzeczywistości.
 - Przecież jesteś katoliczką.
 - Cały czas spadają na nas kary, więc jeśli od czasu do czasu zdarza ci się okazja, żeby odjechać, to się, cholera, nie zastanawiaj. Parę dni temu omal się nic zabiłam, jadąc do pracy. Miałam włączone radio, paliłam hasz w fajeczce i zupełnie nic zauważyłam takiego starego faceta w fordzie imperatorze...
 - Jesteś głupia - powiedział. - Wyjątkowo głupia.
 - Przecież ci mówiłam, że młodo umrę. Tak czy inaczej. Niezależnie od tego, co bym robiła. Najprawdopodobniej na autostradzie. Wiesz, że w moim MG prawie w ogóle nie działają hamulce? W tym roku dostałam już pięć mandatów za przekroczenie szybkości. Będę musiała pójść na dodatkowy kurs. Cholera, całe sześć miesięcy.
 - To znaczy, że pewnego dnia po prostu już cię nic zobaczę, tak? Już nigdy więcej?
 - Z powodu tego kursu? No nic, po sześciu miesiącach...
 - Znajdziesz się w parku sztywnych - wyjaśnił jej. Poniosą cię nogami do przodu, zanim według prawa stanu Kalifornia... według pierdolonego prawa stanu Kalifornia... osiągniesz wiek, kiedy można legalnie kupić puszkę piwa albo butelkę czegoś lepszego.
 - No tak - wykrzyknęła Donna - southern comfort! Dalej! Kupujemy butelkę southern comfort i jedziemy oglądać Planetę małp czy nie? Zostało jeszcze osiem części, razem z tą, gdzie...
 - Posłuchaj mnie - powiedział Bob Arctor, przytrzymując ją za ramię.
 Odsunęła się instynktownie.           
 - Nie.
 - Wiesz, na co powinni ci pozwolić chociaż raz? Jeden jedyny raz? Powinni pozwolić ci wejść do sklepu i oficjalnie kupić puszkę piwa.
 - Dlaczego? - zapytała ze zdumieniem.
 - Powinnaś dostać prezent za to, że jesteś taka dobra.
 - Kiedyś mnie obsłużyli! - zawołała z zachwytem. W barze. Byłam dobrze ubrana, w towarzystwie i kelnerka spytała, co chcę do picia, a ja powiedziałam, że chcę vodka collins, i mi przyniosła. To było w La Paz, bardzo przyjemne miejsce. Niesamowite, co? Przypomniałam sobie nazwę vodka collins z jakiejś reklamy. No więc się nauczyłam, że jak się w barze tak spytają, to trzeba walić na pewniaka, no nie? - Przełożyła nagle rękę pod ramieniem Arctora i objęła go: coś, czego prawie nigdy nic robiła.
 - W takim razie dostałaś już ten swój jedyny prezent.
 - Świetnie - powiedziała Donna. - Po prostu świetnie. Oczywiście powiedzieli mi później... ci ludzie, z którymi byłam... że powinnam była zamówić jakiegoś meksykańskiego drinka, na przykład tequilę sunrise, bo to był meksykański bar przy restauracji La Paz. Następnym razem będę wiedziała; wbiłam to sobie w głowę na wypadek, gdybym jeszcze raz tam poszła. Wiesz, dokąd kiedyś pojadę? Przeprowadzę się na północ do Oregonu i zamieszkam tam, gdzie pada śnieg. Codziennie rano będę odgarniała śnieg sprzed drzwi. I będę miała mały domek i warzywa w ogródku.
 - W takim razie musisz oszczędzać, ile tylko możesz. To wszystko kosztuje.
 Nagle w jej oczach pojawiło się onieśmielenie.
 - On mi to wszystko kupi. Ten, no wiesz...
 - Kto?
 - No wiesz - głos Donny zmiękł, jakby kryła się w nim tajemnica, którą chciała mu powierzyć, bo był jej przyjacielem i mogła mu ufać. - Mój książę. Wiem już, jaki będzie: będzie jeździł aston-martinem i zabierze mnie nim na północ. I będziemy tam mieszkać w staroświeckim domu, w śniegu, na północy. - Po chwili dodała: - Podobno śnieg jest fajny, wiesz coś o tym?
 - A ty nie? - zapytał.
 - Nigdy nie widziałam śniegu. Tylko raz w górach, w San Berdoo, ale tamten śnieg był mokry i błotnisty i nawet się wypierdoliłam. Mam na myśli prawdziwy śnieg.
 Bob Arctor, który poczuł raptem jakiś ciężar na sercu, zapytał:
 - Jesteś pewna, że tak będzie? Naprawdę?
 - Tak będzie. - Skinęła głową. - Mam to zapisane w kartach.
 Nie mówiąc ani słowa, szli dalej w kierunku domu, po MG: Donna, zaabsorbowana swoimi marzeniami i planami, i Arctor, który przypomniał sobie właśnie Barrisa, Luckmana, Hanka, lokal operacyjny, a na koniec Freda.
 - Słuchaj no - powiedział - może zabierzesz mnie ze sobą do Oregonu, co? Kiedy będziesz się w końcu przeprowadzać?
 Uśmiechnęła się do niego lekko i bardzo czule, a on zrozumiał, że w tym uśmiechu kryje się odmowa.
 Znał ją, więc pojął, co ma na myśli. Donna nie zmieni decyzji. Po plecach przebiegł mu dreszcz.
 - Zimno ci? - zapytała.
 - Aha - odparł. - Bardzo zimno.
 - W MG jest dobre ogrzewanie - powiedziała. - Jak będziemy w kinie, to się rozgrzejesz. - Ścisnęła go za rękę, przytrzymała, a potem nagle puściła.
 Jednak prawdziwy dotyk Donny pozostał w jego sercu. Tyle mu po niej zostanie. Przez wszystkie te lata, które były jeszcze przed nim, przez długie lata bez Donny, kiedy nie będzie mógł jej widywać ani nie będzie miał od niej wiadomości, nie będzie wiedział, czy żyje, czy jest szczęśliwa, czy może już umarła - ten dotyk zostanie na zawsze, zapieczętowany w jego duszy. Jedno jedyne dotknięcie ręki.
 Tego wieczoru przyprowadził do domu Connie - milutką cizię o pokłutych ramionach, która zgodziła się, żeby ją wydmuchał w zamian za dziesięć działek mexu.
 Dziewczyna, chudzielec z niesamowicie prostymi włosami, siedziała na brzegu łóżka i rozczesywała swoją dziwną fryzuro. Pierwszy raz zgodziła się z nim pójść. Spotkał ją kiedyś na imprezie dla ćpunów i właściwie prawie nic o niej nie wiedział, chociaż od ładnych paru tygodni nosił przy sobie jej numer telefonu. Ponieważ dziewczyna dawała w żyłę, była oczywiście oziębła, ale to mu nie przeszkadzało - seks nie sprawiał jej żadnej przyjemności, ale z drugiej strony było jej też wszystko jedno, jaki to seks.
 Wystarczyło na nią popatrzeć. Connie siedziała na wpół rozebrana, bez butów, trzymając w ustach szpilkę do włosów, patrzyła nieruchomo przed siebie i widać było, że w głowie wyświetla sobie właśnie jakiś własny film. W wydłużonej, chudej twarzy była jakaś siła, może dlatego, pomyślał, że jej kości, a szczególnie linia szczęki, rysowały się tak wyraźnie. Na prawym policzku miała pryszcz. Z pewnością go nawet nie zauważyła, pryszcze pewnie znaczyły dla niej równie niewiele co seks.
 Może nawet nie potrafiła zauważyć różnicy. Może dla Connie, która już od dawna się kłuła, seks i pryszcze były pojęciami równoznacznymi. Co za dziwne wrażenie, przeszło mu przez głowę, tak na moment zajrzeć w duszę ćpuna.
 - Masz dla mnie jakąś szczoteczkę do zębów? - spytała Connie. Kiwała głową i mamrotała coś pod nosem, jak to zwykle ćpuny o tej porze. - A tam, srać, zęby to zęby. Wyczyszczę sobie... - mówiła teraz tak cicho, że już jej nie słyszał, chociaż po ruchu warg widział, że jeszcze coś mruczy.
 - Wiesz, gdzie jest łazienka? - zapytał.
 - Jaka łazienka?
 - No, łazienka w tym domu.
 Ocknęła się i odruchowo znów zaczęła się czesać.
 - Co to za faceci, co siedzą tak długo? Kręcą trawę i cały czas gadają. Mieszkają z tobą, co? Na pewno tak. Tacy jak oni nie mogą gdzie indziej mieszkać.
 - Dwaj mieszkają ze mną - powiedział Arctor.
 Zwróciła na niego spojrzenie martwych, rybich oczu.
 - Jesteś pedałem?
 - Próbuję nie być. Dlatego tu ze mną jesteś.
 - Pewnie bardzo ze sobą walczysz.
 - Oczywiście, że walczę. Connie pokiwała głową.
 - Wygląda na to, że będę miała okazję się przekonać. Jeżeli jesteś ukrytym pedałem, to pewnie będziesz chciał, żebym przejęła inicjatywę. Połóż się, to ci zrobię dobrze. Mam cię rozebrać? Spokojnie, leż po prostu, a ja się już tobą zajmę. - Sięgnęła mu do rozporka.
 Później, \v półmroku, odespał swój odlot jeżeli W ogóle można tak nazwać to, co się stało. Connie pochrapywała obok niego, z rękami wyciągniętymi wzdłuż ciała na kołdrze. Widział niewyraźnie jej sylwetkę. Wszystkie ćpuny śpią jak książę Drakula, pomyślał. Patrzą nieruchomo w górę, a potem nagle się podnoszą, jak automat, który wykonał ruch z pozycji A do pozycji B. Już-jest--dzień", mówi ćpun, a właściwie to nie on sam, tylko taśma w jego głowie. Taśma, która odtwarza polecenia, bo umysł ćpuna jest jak muzyka, którą gra radio połączone z budzikiem... czasami ładnie brzmi, ale jest tylko po to, żebyś wiedział, że czas coś zrobić. Muzyka z radia jest po to, żeby cię obudzić, a muzyka, którą gra ćpun, po to, byś mu załatwił szmal, za który kupi sobie następną działkę towaru, żebyś przydał mu się, na ile tylko potrafisz. Ćpun jest maszyną, która zamienia cię w inną, podległą sobie maszynę. Każdy ćpun, pomyślał, jest tylko nagraniem na taśmie.
 Rozmyślając o tych wszystkich złych rzeczach, znów zapadł w półsen. W końcu ćpun -jeżeli jest to dziewczyna - nie ma już nic więcej do sprzedania oprócz swojego ciała. Jak Connie, pomyślał. Jak Connie, która leży obok mnie.
 Otworzył oczy, odwrócił się w stronę leżącej obok panienki i zobaczył Donnę Hawthorne.
 Podniósł się gwałtownie. Donna! Widział wyraźnie jej twarz. Nie było wątpliwości. Chryste! - pomyślał i sięgnął do nocnej lampki. Namacał ją palcami, lampka zakołysała się i spadła, jednak dziewczyna się nie obudziła. Nie odrywał od niej wzroku, a potem, stopniowo, znowu zobaczył Connie - ostre rysy, podobną do dzioba szczękę, zapadłą, wymizerowaną twarz oderwanej od rzeczywistości narkomanki. To była Connie, a nie Donna; ta dziewczyna, a nie tamta.
 Opadł na poduszkę. Czuł się fatalnie. Znów zapadł w coś w rodzaju snu, zastanawiając się, co to wszystko mogło znaczyć. Myślał o tym bez przerwy, wpatrując się w ciemność.
 - To co, że śmierdział - wymamrotała po jakimś czasie przez sen leżąca obok dziewczyna. - I tak go kochałam.
 Zastanowił się, o kim mogła mówić. O swoim chłopaku? O ojcu? O kocie? O ulubionej przytulance z dzieciństwa? Może o wszystkim naraz? Powiedziała kochałam", a nie kocham". Najwidoczniej ten ktoś, czy to coś, już nie istnieje. Może, pomyślał, kazali jej (kimkolwiek byli) pozbyć się tego kogoś czy czegoś ze względu na smród. Pewnie tak. Zastanowił się, ile lat miała wtedy ta zniszczona narkotykami dziewczyna, która leżała teraz obok niego.
 
Rozdział dziesiąty
 Fred, ubrany w kombinezon zakłócający, siedział przed rzędem migoczących obrazów holograficznych i przyglądał się, jak Barris w living roomie Boba Arctora czyta książkę o grzybach. Dlaczego o grzybach? - zdziwił się Fred i przewinął taśmy o godzinę do przodu. Barris ciągle siedział w tym samym miejscu, czytał z wielką uwagą i robił notatki.
 Naraz Barris odłożył książkę, wyszedł z domu i zniknął z zasięgu detektorów. Kiedy wrócił, miał ze sobą brązową papierową torebkę. Postawił ją na stoliku i otworzył. Wyjął z niej suszone grzyby i zaczął je jeden po drugim porównywać z kolorowymi ilustracjami w książce. Z niezwykłą dla siebie namaszczoną uwagą oglądał każdy egzemplarz. W końcu odsunął na bok jednego szczególnie marnie wyglądającego grzyba i wrzucił resztę do torby; z kieszeni wyjął garść pustych kapsułek i z wielką precyzją wkruszył do nich kawałki tego grzyba.
 Gdy zakręcił kapsułki, zaczął telefonować. Urządzenie podsłuchowe zainstalowane w telefonie automatycznie rejestrowało wybierane przez niego numery.
 - Cześć, mówi Jim.
 - No?
 - Wiesz co? Załatwiłem.
 - Nie pieprz.
 - Psilocybe mexicana.
 - Co to takiego?
 - Rzadki grzyb o działaniu halucynogennym, stosowany tysiąc lat temu w południowoamerykańskich obrzędach kultowych. Latasz, stajesz się niewidzialny, zaczynasz rozumieć mowę zwierząt...
 - Nie, dziękuję. - Odgłos odkładanej słuchawki. Wybieranie numeru.
 - Cześć, mówi Jim.
 - Jim? Jaki Jim?
 - Z brodą... w zielonych okularach słonecznych, w skórzanych spodniach. Spotkaliśmy się na happeningu u Wandy.
 - Ach tak, Jim. No?
 - Interesuje cię może kupno psychodelików pochodzenia organicznego?
 - No, nie wiem. Czy ty na pewno jesteś Jim? Masz jakby inny głos.
 - Mam na składzie coś niesamowitego: rzadki grzyb z Ameryki Południowej stosowany przez Indian tysiąc lat temu w czasie obrzędów kultowych. Latasz, stajesz się niewidzialny, twój samochód znika, zaczynasz rozumieć mowę zwierząt...
 - Mój samochód cały czas znika. Za każdym razem, jak zaparkuję przy zakazie, to mi go odholowują. Cha, cha.
 - Mógłbym ci odpalić sześć kapsułek psilocybe.
 - Za ile?
 - Pięć dolarów za sztukę.
 - Niesamowite! Nic żartujesz? Musimy się gdzieś spotkać. - Nagła podejrzliwość w głosie: - Wiesz co, zaczynam sobie przypominać... zrobiłeś mnie kiedyś w konia. Skąd masz tego grzyba? Skąd mogę mieć pewność, że to nie jakieś słabe LSD?
 - Grzyby przyjechały do Stanów w glinianej figurce bożka - powiedział Barris. - Figurka była oznaczona i wchodziła w skład specjalnie chronionego transportu przeznaczonego dla pewnego muzeum. Gliny na granicy w niczym się nie zorientowały. - Po chwili dodał: - Jeżeli na nich nie odjedziesz, to zwrócę ci pieniądze.
 - Pieniądze nie mają znaczenia, kiedy ma się wyżarty mózg i skacze po drzewach jak małpa.
 - Dwa dni temu sam sobie wrzuciłem jedną kapsułkę - rzekł Barris. - Żeby je wypróbować. To był najlepszy odjazd, jaki miałem w życiu; masa kolorów. Z całą pewnością lepszy niż po meskalu. Nie chcę, żeby moi klienci kupowali kota w worku. Sprawa jest gwarantowana.
 Za Fredem stanął inny kombinezon zakłócający i popatrzył w ekran.
 - Czym on tam handluje? Mówił, zdaje się, coś o meskalu.
 - Zbiera w okolicy grzyby i ładuje w kapsułki. Może zresztą ktoś mu zbiera - odparł Fred.
 - Niektóre gatunki grzybów są wyjątkowo toksyczne - zauważył stojący za Fredem kombinezon.
 Trzeci kombinezon oderwał się na chwilę od swojego monitora i dołączył do nich.
 - Niektóre gatunki z grupy amanita zawierają cztery typy toksyn, które niszczą czerwone ciałka krwi. Śmierć następuje po dwóch tygodniach i nie ma na to żadnego antidotum. Wyjątkowo bolesny koniec. Tylko ekspert potrafi z całą pewnością odróżnić poszczególne gatunki, kiedy dziko rosną.
 - Słyszałem - powiedział Fred i zanotował na użytek wydziału stan licznika taśmy.
 Barris ciągle siedział przy telefonie.
 - Pod jaki paragraf ten facet właściwie podpada? -zapytał Fred.
 - Pod nierzetelną reklamę produktów. - Oba kombinezony zaśmiały się i wróciły do swoich ekranów.
 Fred patrzył dalej.
 Na monitorze holograficznym numer cztery otworzyły się właśnie drzwi i do domu wszedł wyglądający na zmartwionego Bob Arctor.
 - Cześć.
 - Siemasz - odpowiedział mu Barris. Zgarnął kapsułki i schował je głęboko w kieszeni. - Jak się udał atak na Donnę? - Zachichotał. - Uderzyłeś z różnych kierunków, co?
 - A odpierdol się - powiedział Arctor i zniknął z ekranu monitora numer cztery, by po chwili znaleźć się w zasięgu umieszczonego w sypialni detektora numer pięć. Zamknął kopniakiem drzwi i wyciągnął kilka plastykowych woreczków wypełnionych białymi tabletkami; przez chwilę stał niezdecydowany, a potem wcisnął je pod pościel i zdjął płaszcz. Twarz miał ściągniętą i wyglądał na zmęczonego i nieszczęśliwego.
 Przez chwilę Bob Arctor siedział zatopiony w myślach na brzegu nie zasłanego łóżka. Potem potrząsnął głową, podniósł się i stanął, nie wiedząc, co ze sobą zrobić... w końcu przygładził ręką włosy i opuścił pokój. Podszedł do Barrisa i znalazł się w zasięgu umieszczonego w living roomie centralnego detektora. Tymczasem detektor numer dwa pokazał, jak Barris chowa brązową torebkę z grzybami pod leżące na kanapie poduszki i wciska książkę na półkę.
 - Co robisz? - zapytał go Arctor.
 - Prowadzę badania - oświadczył Barris.
 - Nad czym?
 - Badam właściwości pewnych tworów mykologicznych o bardzo delikatnej budowie - zaśmiał się Barris. - Nie poszło ci za dobrze z małą panną wielkocycą, co?
 Arctor zmierzył go zimnym spojrzeniem i poszedł do kuchni, żeby nastawić ekspres do kawy.
 - Bob - powiedział Barris, idąc za nim bez pośpiechu - przykro mi, jeżeli powiedziałem coś, co mogło cię urazić.
 Arctor czekał, aż kawa będzie gotowa, a Barris stał obok, bębnił bez celu palcami i mruczał pod nosem jakąś melodię.
 - Gdzie jest Luckman?
 - Przypuszczam, że poszedł obrobić budkę telefoniczną. Zabrał ze sobą podnośnik hydrauliczny, a to, jeśli się nie mylę, zawsze oznacza, że zamierza obrobić budkę.
 - Mój podnośnik - powtórzył Arctor.
 - Wiesz dobrze, że możesz liczyć na moją profesjonalną pomoc i radę, gdybyś dalej chciał się dobrać do panny...
 Fred przesunął taśmę na dużej szybkości do przodu. Wreszcie licznik pokazał, że upłynęły dwie godziny.
 - ...cholera, zapłać w końcu zaległy czynsz albo zacznij naprawiać cefoskop - mówił właśnie wyraźnie zły Arctor.
 - Zamówiłem już oporniki, które...
 Fred znów przewinął taśmę do przodu. Znów o dwie godziny.
 Teraz monitor holograficzny numer pięć pokazywał Arctora leżącego w łóżku w sypialni; radio z budzikiem nastawione na stację KNX cicho grało folk rocka. W monitorze numer dwa widać było siedzącego samotnie w living roomie Barrisa, znów z nosem w książce o grzybach. Przez dłuższy czas nic się nic zmieniało. Tylko raz Arctor obrócił się na łóżku, sięgnął ręką i nastawił głośniej radio - najwidoczniej właśnie leciała jakaś piosenka, którą lubił. Siedzący w living roomie Barris cały czas czytał, prawie się przy tym nie poruszając. Arctor opadł znów na plecy i leżał nieruchomo.
 Zadzwonił telefon. Barris przechylił się i podniósł słuchawkę.
 - Tak?
 Urządzenie podsłuchowe zarejestrowało męski głos:
 - Pan Arctor?
 - Tak, to ja - powiedział Barris. O, do kurwy nędzy, zaklął w duchu Fred. Nastawił głośniej podsłuch telefonu.
 - Panie Arctor - mówił powoli, niskim głosem nieznany mężczyzna - przepraszam, że dzwonię tak późno, ale ten pana czek, którego nie mogę zrealizować...
 - A, tak - powiedział Barris. - Miałem zamiar zadzwonić do pana w tej sprawie. Sytuacja przedstawia się tak, że miałem ciężki atak grypy jelitowej połączony z obniżeniem temperatury ciała, kurczami odźwiernikowymi i spazmami... nie mogę się jeszcze pozbierać na tyle, żeby pokryć ten pana czek na drobną sumę dwudziestu dolarów, a mówiąc szczerze, to nawet nie mam takiego zamiaru.
 - Co? - zapytał nieznany mężczyzna. Nie był nawet zaskoczony, ale jego chrapliwy głos zabrzmiał złowieszczo.
 - Tak, tak. - Barris pokiwał głową. - Dobrze mnie pan zrozumiał.
 - Panie Arctor, ten czek został mi już dwukrotnie zwrócony przez bank, a objawy grypy, o których pan mówił...
 - Zdaje się, że ktoś wcisnął mi jakieś gówno - rzekł Barris, wykrzywiając twarz w uśmiechu.
 - Sądzę - powiedział mężczyzna - że jest pan jednym z tych... - usilnie szukał właściwego słowa.
 - Niech pan sobie myśli, co się panu podoba - odparł Barris, ciągle się uśmiechając.
 - Panie Arctor - rzekł mężczyzna, dysząc głośno w słuchawkę - pójdę z tym czekiem do prokuratora, a skoro już rozmawiamy, to chciałbym panu powiedzieć parę słów na temat...
 - Wyłącz się, zejdź mi z fali i do widzenia - uciął rozmowę Barris i odłożył słuchawkę.
 Urządzenie podsłuchowe na linii automatycznie zarejestrowało numer dzwoniącego, przechwytując informację zawartą w niesłyszalnym dla ludzkiego ucha sygnale, który został wysłany w momencie, gdy Barris podniósł słuchawkę. Fred odczytał numer z wyświetlacza, zatrzymał wszystkie taśmy holodetektorów, sięgnął po swój policyjny telefon i zadzwonił, żeby się dowiedzieć, do kogo należy ten numer.
 - Warsztat ślusarski Engelsohna, 1343 Harbor w Anaheim, kochasiu - oznajmił mu funkcjonariusz z centrali.
 - Ślusarz - powiedział Fred. - W porządku. - Zapisał dane na kartce i odłożył słuchawkę. Ślusarz... dwadzieścia dolarów; okrągła sumka. To by oznaczało robotę poza warsztatem, prawdopodobnie dojazd do klienta i dorobienie duplikatu klucza zgubionego przez właściciela.
 Założenie teoretyczne: Barris podał się za Arctora, zadzwonił do warsztatu ślusarskiego Engelsohna, żeby zdobyć nielegalny duplikat klucza do domu albo do samochodu, albo obu naraz. Powiedział pewnie Engelsohnowi, że zgubił cały pęk kluczy... potem ślusarz, na wszelki wypadek, zażądał od niego czeku jako dowodu tożsamości. Barris wrócił do domu, podwędził nie wypełnioną książeczkę czekową Arctora i wystawił czek, który nie miał pokrycia. Ale dlaczego nie? Arctor miał na koncie sporo pieniędzy, czek na tak małą sumę musiał mieć pokrycie. Jednak gdyby się tak stało, to Arctor zorientowałby się z wyciągu, że czek nie został wystawiony przez niego, lecz przez Barrisa. Dlatego przypuszczalnie pogrzebał w szafie Arctora i znalazł - najpewniej już wcześniej - starą książeczkę z numerom nic używanego rachunku i wykorzystał ją. Konto było zamknięte, czek nie miał pokrycia. Teraz Barris tkwił po uszy w kłopotach.
 Ale dlaczego nie poszedł po prostu do warsztatu i nie uregulował rachunku gotówką? Teraz wierzyciel wściekł się, zadzwonił, a w końcu zaniesie pewnie czek do prokuratora. Arctor się dowie. Na Barrisa zwali się masa gówna. No, ale sposób, w jaki Barris rozmawiał przez telefon z i tak już rozjuszonym wierzycielem... chytrze wprawił go w jeszcze większą wściekłość, przez co ślusarz był teraz zdolny do wszystkiego. Co gorsza, opis objawów grypy pasował dokładnie do symptomów występujących przy wychodzeniu z zatrucia heroiną, w czym mógł się połapać każdy, kto ma w ogóle jakieś pojęcie o świecie. Na dodatek Barris skończył rozmowę zwrotem, który sugerował, że jest głęboko uzależnionym ćpunem i że mu wszystko jedno, czy się ktoś o tym dowie, czy nie. Powiedział to wszystko jako Bob Arctor.
 Teraz ślusarz wiedział już, że ma klienta-ćpuna, który wystawił mu lewy czek, ma to w dupie i nie zamierza zapłacić. Ćpun ma takie podejście do sprawy, ponieważ najwyraźniej jest tak pokręcony, wypalony i odmóżdżony narkotykami, że mu wszystko wisi. A to była obraza dla całej Ameryki. Zamierzona i ciężka.
 W rzeczywistości zwrot, którym Barris skończył rozmowę, był dokładnym cytatem z agresywnego wyzwania, które Tim Leary rzucił kiedyś całemu społeczeństwu i wszystkim normalnym. A to jest przecież hrabstwo Orange. Orange, gdzie mieszka wielu praworządnych obywateli uzbrojonych w karabiny - członków Minutemen i John Birch Society, którzy tylko czekają na taką ostrą odżywkę ze strony brodatych narkomanów.
 Barris wystawił Arctora na strzał. W najlepszym razie czekało go aresztowanie za lewy czek, w najgorszym - prawdziwa kula albo jakaś inna akcja odwetowa. Arctor nawet się nie zorientuje, co go może spotkać.
 Dlaczego? - zastanowił się Fred. Zanotował stan liczników taśmy holografu i taśmy z nagraniem rozmowy telefonicznej. Za co Barris chce się odegrać? Co takiego Arctor mu zrobił? Musiał podłożyć Barrisowi niezłą świnię, pomyślał. Przecież to zwyczajne draństwo - małe, podłe i złośliwe.
 Ten cały Barris, pomyślał, to niezły kawał skurwysyna. W końcu doprowadzi do tego, że ktoś zginie.
 Z zadumy wyrwał go jeden ze znajdujących się w lokalu operacyjnym kombinezonów.
 - Znasz tych facetów? - Kombinezon skinął ręką w stronę ślepych teraz ekranów, przed którymi siedział Fred. -Jesteś tam z nimi w przebraniu?
 - No - odpowiedział Fred.
 - Nie byłoby źle ostrzec ich przed trucizną w grzybach, które ten gość im podstawia, no ten w tych komicznych zielonych okularach. Możesz im to jakoś przekazać, tak żeby nie wpaść?
 Inny, siedzący w pobliżu kombinezon odezwał się ze swojego obrotowego krzesła:
 - Kiedy któryś z nich dostaje gwałtownych mdłości, czasami może to oznaczać zatrucie grzybami.
 - Jak po strychninie? - zapytał Fred. Nagle ogarnął go chłód, przypomniał mu się umazany psim gównem dzień, kiedy spotkał się z Kimberły Hawkins, i wymioty w samochodzie po tym, jak... W jego samochodzie. -Powiem Arctorowi. Podrzucę mu pomysł tak, żeby się nie zorientował. Facet jest podatny i łatwo się uczy.
 - Niezły z niego brzydal - powiedział jeden z kombinezonów. - To ten skacowany typ, który wszedł zgięty
 w pół?
 - Aha - potwierdził Fred i odwrócił się znów w stronę ekranów. Cholera, pomyślał, tamtego dnia, kiedy staliśmy na poboczu autostrady, Barris dał nam przecież tabletki... Nagle zawirowało mu w głowie, jaźń rozjechała się w dwie strony i rozpadła, podzielona dokładnie na pół. Kiedy się wówczas ocknął, był w łazience lokalu operacyjnego i płukał usta wodą z wielkiego blaszanego kubka. Byt sam i mógł się spokojnie zastanowić. Kiedy tak dobrze podumać, to przecież j a jestem Arctorem, pomyślał. To j a jestem człowiekiem, którego obserwują detektory i podejrzanym, którego Barris usiłował w dziwacznej rozmowie telefonicznej ze ślusarzem wystawić pod lufę, a mimo to zadałem sobie pytanie, co takiego Arctor mógł zrobić Barrisowi, że ten chce się aż tak odegrać. Oszalałem. Mój mózg oszalał. Sam sobie nie wierzę, kiedy patrzę i widzę, że przecież ja to Fred... Fred w tamtym domu bez kombinezonu zakłócającego -tak właśnie wygląda, kiedy zdejmie kombinezon!
 Zdał sobie sprawę, że tamtego dnia Fred o mały włos się nie przekręcił, kiedy połknął kawałki trującego grzyba. Mało brakowało, a nie dotarłby do lokalu operacyjnego i nie włączył holodetektorów. No ale w końcu się udało.
 Fred miał jeszcze cień szansy.
 Że też musieli mi dać taką kretyńską robotę, pomyślał. Z drugiej strony, gdybym ja się tym nie zajął, robiłby to ktoś inny, i to pewnie gorzej. Wrobiliby go, wmanewrowaliby Arctora w sytuację bez wyjścia, podkablowali dla nagrody: podłożyliby mu prochy i zgarnęli szmal. Jeżeli już ktoś musi obserwować ten dom, to pewnie najlepiej, żebym ja to robił. Mimo wszystkich niedogodności samo to, że trzeba ochraniać innych przed
 tym popierdolonym zboczeńcem Barrisem, usprawiedliwia moją akcję.
 Jeżeli jakiś inny funkcjonariusz zobaczyłby to, co ja sam pewnie kiedyś zobaczę, doszedłby do wniosku, że Arctor jest największym pośrednikiem na całym zachodzie Stanów i zaproponowałby - o Chryste! - żeby go po cichu sprzątnąć. Ściągnęliby w tym celu tajną jednostkę - facetów w czarnych kombinezonach, których pożyczają sobie czasem ze Wschodniego Wybrzeża. Facetów, którzy chodzą cały czas na palcach i są uzbrojeni w dalekosiężne winchestery 803. Ich nowe celowniki snajperskie na podczerwień są zsynchronizowane z pociskami typu EE. Tym ludziom się nie płaci, nie ma dla nich nawet automatów Doktora Peppera; są tak dobrzy, że ciągną tylko słomki o to, który z nich ma zostać następnym prezydentem Stanów Zjednoczonych. Boże, przeszło mu przez głowę, te skurwysyny potrafią zestrzelić przelatujący samolot w taki sposób, że wygląda to na wypadek spowodowany wciągnięciem do silnika stada ptaków. Pociski EE - kurwa ich mać, pomyślał - są tak preparowane, że zostawiają nawet ślady piór na resztkach silnika.
 Aż strach się nad tym wszystkim zastanawiać. Arctor nie byłby już nawet podejrzanym, tylko... celem. Będę go obserwował; Fred zajmie się tym, co sobie zaplanował, i tak będzie o wiele lepiej. Mogę przycinać taśmę, przedstawiać własną wersję zdarzeń, mogę cały czas mówić:
 Poczekajmy jeszcze, aż sam się wkopie" i tak dalej. Kiedy o tym pomyślał, odstawił kubek i wyszedł z łazienki.
 - Wyglądasz fatalnie - powiedział jeden z kombinezonów.
 - Tak - zgodził się Fred - ciekawa rzecz zdarzyła mi się po drodze do grobu. - Oczyma wyobraźni zobaczył naddźwiękowy miotacz fal kierunkowych, który spowodował śmiertelny atak serca u czterdziestodziewięcioletniego prokuratora okręgowego, kiedy miał ponownie otworzyć postępowanie w sprawie potwornego i słynnego zabójstwa pewnego polityka, dokonanego właśnie tutaj, w Kalifornii. - Prawie bym do niego wpadł.
 - Prawic to prawic - odparł kombinezon. - Prawie to nie znaczy zupełnie.
 - No tak - przyznał Fred. - Zgadza się.
 - Siadaj - powiedział kombinezon - i bierz się do roboty, bo nie doczekasz wypłaty i będziesz musiał żyć
 z zapomogi.
 - Wyobrażasz sobie, napisać w podaniu o pracę, że się robiło coś takiego... - zaczął Fred, lecz żaden z dwóch pozostałych kombinezonów nie uznał tego za śmieszne, właściwie to nikt go nawet nie słuchał. Usiadł i zapalił papierosa. A potem raz jeszcze włączył monitory.
 Powinienem teraz wyjść na ulicę i wrócić do domu, przyszło mu do głowy. Natychmiast, dopóki jeszcze myślę o tej całej sprawie i zanim coś mnie nie rozproszy, powinienem dopaść Barrisa i go zastrzelić.
 W czasie służby.
 Powiem: Słuchaj, stary, potrzebuję sobie załadować -miałbyś dla mnie szluga? Zapłacę ci dolca". Barris da mi skręta, a wtedy go aresztuję, zaciągnę do samochodu, wyjadę na autostradę, a potem przyłożę mu kolbą pistoletu i wyrzucę z samochodu pod ciężarówkę. Zawsze mogę powiedzieć, że się wyrwał i próbował wyskoczyć. Takie rzeczy stale się zdarzają.
 Jeśli tego nie zrobię, to ani ja, ani Luckman. Ani Donna, ani Freck nie będziemy mogli już tknąć niczego do jedzenia ani do picia, do czego Barris miałby dostęp, bo inaczej umrzemy zatruci małymi kawałkami trujących grzybów, a potem Barris opowie, jak to chodziliśmy do lasu, zbieraliśmy grzyby na chybił trafił, jedliśmy je i że on próbował nas do tego zniechęcić, ale myśmy nie słuchali, ponieważ nigdy nie chodziliśmy do college'u.
 Nawet gdyby sądowi psychiatrzy uznali go za zupełnie wypalonego przez prochy pokręconego ćpuna i gdyby kazali go zamknąć na resztę życia w gumowych ścianach, to i tak ktoś straciłby życie. Na przykład Donna. Może przecież kiedyś przyjść na haszu szukając mnie i wiosennych kwiatków, które jej obiecałem, a Barris zaproponuje jej miseczkę galaretki zrobionej według jakiegoś swojego specjalnego przepisu i dziesięć (dni potem Donna będzie leżała w agonii na intensywnej terapii i nie będzie już dla niej żadnej nadziei.
 Gdyby tak się stało, to ugotuję go w drano   wrzucę
 Barrisa do wanny z gorącym drano i poczekam, aż zostaną z niego same kości, a potem poślę je jego matce albo dzieciom, a jeśli nie ma rodziny. to rzucę je  psom.
 Tyle że zła wyrządzonego dziewczynie nie będzie już można odwrócić.
 Słuchajcie, powiedział w myśli do obu kombinezonów. nic wiecie czasem, gdzie o tej porze można dostać stufuntową puszkę drano?
 Starczy, pomyślał i odwrócił się w stronę ekranów, żeby się już nie narażać na głupie uwagi pracujących) z nim w lokalu operacyjnym funkcjonariuszy.
 Na ekranie monitora numer dwa Barris przemawiał właśnie do Luckmana, który wtoczył się prze frontowe drzwi zupełnie pijany    najprawdopodobniej urżnięty tanim winem marki Ripple.
 - W Stanach Zjednoczonych więcej ludzi jest uzależnionych od alkoholu niż od jakiegokolwiek innego narkotyku - mówi Barris do Luckmana, który w pożałowania godnym stanie próbował odszukać drzwi  do sypialni żeby się położyć.  Uszkodzenia mózgu i wątroby, a  dodatkowo zanieczyszczenia....
 Luckman,. który chyba nawet nie zauważył  Barrisa,, zniknął z ekranu Życzę mu wszystkiego  dobrego. pomyślał Fred. Na dłuższą metę jednak same życzenia to za mało. Ten skurwiel Barris ciągle jest w moim domu.
 No ale jest jeszcze Fred. Jednak Fred widzi wszystko z opóźnieniem. Chyba... przyszło mu do głowy, chyba żebym przewinął taśmy do tyłu. Wtedy uzyskam przewagę nad Barrisem. Będę mógł wkroczyć do akcji, zanim Barris zrobi jakiś ruch, zawsze szybszy od niego, o ile w ogóle w takim układzie będzie w stanie cokolwiek
 przedsięwziąć.
 Wtedy właśnie włączyła się druga połowa jego mózgu i odezwała się spokojniej, jakby jakaś inna część jego jaźni chciała mu podpowiedzieć, co należy zrobić.
 Żeby załagodzić sprawę ze ślusarzem, usłyszał, powinieneś jutro z samego rana pójść na Harbor Street, zapłacić mu i odebrać czek. Wybierz się tam, zanim zrobisz następny krok. Zrób to zaraz. Zacznij właśnie od tego końca. Innymi, poważniejszymi sprawami zajmij się dopiero wtedy, kiedy to załatwisz. Zgoda? Zgoda, pomyślał. W ten sposób znajdę wreszcie grunt pod nogami. Od tego trzeba zacząć.
 Przesuwał taśmę szybko w przód tak długo, aż zorientował się z liczników, że teraz monitory pokażą nocną scenę, kiedy wszyscy mieszkańcy już śpią. Chciał mieć jakąś wymówkę, żeby skończyć pracę w lokalu operacyjnym.
 Światła w domu Arctora były zgaszone, holodetektory przełączyły się na podczerwień. Luckman leżał w łóżku w swojej sypialni, Barris w swojej, a Arctor obok dziewczyny. Wszyscy spali.
 Sprawdźmy to sobie, pomyślał. Connie. Mamy ją w komputerze - uzależniona od mocnych narkotyków, prostytuuje się i do tego handluje. Zupełnie przegrana
 postać.
 - Przynajmniej nie musiałeś się przyglądać, jak twój podopieczny odbywa stosunek - odezwał się zza jego pleców jeden z kombinezonów i odszedł do swoich spraw.
 - Zawsze jakaś pociecha - odparł Fred, przyglądając się ze stoickim spokojem dwóm śpiącym postaciom. Myśli miał zaprzątnięte sprawą ślusarza, zastanawiał się właśnie, jak ma się nazajutrz zachować. - W ogóle nie znoszę...
 - Miła rzecz, kiedy się ją robi samemu - zgodził się kombinezon - ale niezbyt miła do oglądania.
 Arctor śpi, pomyślał Fred. Obok swojej kurewki. No cóż, zaraz będę mógł się zmyć; pewnie jeszcze będą się rżnąć, kiedy się obudzą, ale na tym koniec.
 Patrzył jednak dalej. Widok śpiącego Arctora, pomyślał Fred, godzina za godziną. I wtedy zauważył coś, czego przedtem nie dostrzegł. Przecież ta dziewczyna wygląda zupełnie jak Donna Hawthorne! Donna w łóżku z Arctorem.
 Przecież to się nie może zgadzać, pomyślał i jednym ruchem zatrzymał taśmę. Przewinął ją w tył, a potem znów do przodu. Bob Arctor z panienką, ale przecież to nie może być Donna! Przecież to ta zaćpana Connie! Teraz się zgadzało - obie sylwetki leżały obok siebie, pogrążone we śnie. A potem Fred zobaczył, jak ostre rysy Connie rozmywają się i wygładzają i jak jej twarz staje się twarzą Donny. Znowu zatrzymał taśmę. Siedział i łamał sobie głowę. Nic nie rozumiem, pomyślał. Jak to się nazywa... kiedy obraz się jakby rozpuszcza. Jest taka technika filmowa. Kurwa, co to jest? Edycja obrazu telewizyjnego? Przez reżysera, który używa efektów specjalnych?
 Jeszcze raz przewinął taśmę w tył i w przód. Kiedy zobaczył, że rysy Connie zaczynają się zmieniać, zatrzymał taśmę. Stopklatka hologramu wypełniła ekran.
 Przekręcił gałkę i powiększył obraz. Z ośmiu monitorów powstał olbrzymi ekran. Nocna scena przedstawiająca Boba Arctora i dziewczynę, leżących nieruchomo na łóżku.
 Fred wstał, wszedł w trójwymiarowy obraz holograficznego monitora i zatrzymał się przy łóżku, żeby przyjrzeć się dokładniej twarzy dziewczyny.
 Pół na pół, zdecydował. Już nie Connie, a jeszcze nie całkiem Donna. Powinienem przekazać taśmę do laboratorium, pomyślał. Musiał ją spreparować specjalista. Podłożyli mi falsyfikat.
 Ale kto to mógł być? - zastanowił się. Wyszedł z holograficznego obrazu, wyłączył monitor i z wielkiego ekranu powstało znów osiem małych. Usiadł i znów pogrążył się w myślach.
 Ktoś nałożył obraz Donny na Connie. Powstał spreparowany dowód na to, że Arctor sypia z małą Hawthorne. Ale dlaczego? Dobry specjalista potrafi manipulować taśmami audio i wideo, a teraz okazało się - na co dowód miał w ręku - że można to robić również z obrazami holograficznymi. Skomplikowana sprawa, ale...
 Jeżeli holodetektory rejestrują cykl następujących po sobie w krótkich odstępach ujęć, pomyślał, to mielibyśmy teraz sekwencję pokazującą Arctora w łóżku z dziewczyną, której nigdy do tego łóżka nie zaciągnął i pewnie już nie zaciągnie. Ale na taśmie to widać.
 Możliwe też, że to po prostu zakłócenie obrazu albo usterka w systemach elektronicznych, rozważał Fred. Coś, co nazywa się echem - echem holograficznym, przeniesieniem zapisu z jednego odcinka taśmy na drugi. Jeżeli taśma leży zbyt długo nie ruszana i jeżeli w czasie nagrania impuls był zbyt silny, to następuje przeniesienie sygnału. Chryste, to może być twarz Donny z poprzedniego albo późniejszego nagrania, na przykład ze sceny w living roomie.
 Szkoda, że nie wiem więcej na temat techniki działania holodetektorów. Powinienem się podciągnąć z teorii, zanim zacznę tę sprawę rozdmuchiwać. Przecież to może być tak samo jak ze stacjami radiowymi na średnich falach -jedna nakłada się na drugą, zakłóca...
 Interferencja, zdecydował. Zwykła sprawa, przypadek.
 Czasami na ekranie telewizora pojawiają się duchy. Technicznie rzecz biorąc, to zakłócenia. Zakłócające obraz impulsy innego nadajnika.
 Jeszcze raz przesunął taśmę. Connie... i ciągle Connie. A potem... Fred znowu zobaczył, jak powoli pojawia się twarz Donny, tym razem mężczyzna śpiący obok, czyli Bob Arctor, obudził się po chwili, usiadł gwałtownie, poszukał ręką lampki, lampka spadła, a Arctor wbił wzrok w twarz dziewczyny i patrzył długo - na śpiącą Donnę.
 Kiedy na twarzy śpiącej znów pojawiły się rysy Connie, Arctor odprężył się, opadł w końcu na plecy i zasnął. Teraz jednak spał już niespokojnie.
 No tak, pomyślał Fred, w ten sposób szlag trafił teorię zakłóceń technicznych. Nie było żadnego echa ani żadnej interferencji. Arctor też ją widział. Obudził się, popatrzył i poddał się.
 Chryste, pomyślał Fred i wyłączył wszystkie znajdujące się przed nim urządzenia.
 - Zdaje się, że na dzisiaj mam dosyć - oświadczył i wstał niepewnie. - Starczy.
 - Obejrzałeś sobie parę niezłych zboczeń, co? - zapytał kombinezon. - Przyzwyczaisz się do tej roboty.
 - Do tej roboty nigdy się nie przyzwyczaję - odparł Fred. - Możemy się założyć.
 
Rozdział jedenasty
 Następnego dnia rano taksówka Yellow Cab - musiał pojechać taksówką, bo teraz miał w naprawie nie tylko cefoskop, ale i samochód - powiozła go pod drzwi warsztatu ślusarskiego Engelsohna. W kieszeni miał czterdzieści dolarów gotówką, a w sercu sporą dozę niepokoju.
 Na starej drewnianej fasadzie budynku widniał nowocześniejszy w stylu szyld, a w oknie wystawowym leżały najrozmaitsze metalowe gadżety: śmieszne, ozdobne skrzynki na listy, cudaczne klamki przypominające ludzkie głowy i wielkie, czarne klucze z żelaza, nie pasujące do żadnego zamka. Wszedł do pogrążonego w półmroku wnętrza. Wygląda tu jak u jakiegoś narkomana, pomyślał z ironią.
 Zza lady, na której dostrzegł dwie wielkie maszyny do dorabiania kluczy i tysiące jeszcze nie przyciętych kluczy wiszących na haczykach, powitała go starsza, zażywna kobieta.
 - Czym mogę służyć? Dzień dobry panu.
 - Przyszedłem tutaj... - powiedział Arctor.
 
  Ihr Instrumente freilich spottet mein, 
  Mit Rad und Kämmen, Walz' und Bügel;
  Ich stand am Tor, ihr solltet Schlüssel sein;
  Zwar euer Bart ist kraus, doch hebt ihr nicht die Riegel.
 - ...żeby wykupić mój czek, który został zwrócony przez bank. Zdaje się, że chodzi o dwadzieścia dolarów.
 - Och. - Kobieta, najwyraźniej bardzo chcąc mu pomóc, podniosła z lady metalowe pudełko na fiszki i zaczęła szukać klucza; dopiero po chwili zorientowała się, że pudełko nie jest zamknięte. Otworzyła je i zaraz znalazła czek, do którego była przyczepiona kartka.
 - Pan Arctor?
 - Tak-powiedział, trzymając już w ręku pieniądze.
 - Tak, dwadzieścia dolarów. Oderwała kartkę i zaczęła na niej pracowicie notować, że właściciel czeku zjawił się i go wykupił.
 - Przykro mi z powodu tej sprawy, ale przez pomyłkę wypisałem czek na stary rachunek, a nic na ten, którego obecnie używam.
 - Umm. - Kobieta uśmiechnęła się, nie przerywając pisania.
 - Byłbym też pani bardzo wdzięczny, gdyby powiedziała pani mężowi, który jakiś czas temu do mnie dzwonił...
 - To mój brat, Carl - powiedziała kobieta. Obejrzała się przez ramię. - Jeżeli Carl z panem rozmawiał... Uśmiechnęła się i machnęła ręka. Czasami zbytnio się denerwuje, kiedy są kłopoty z czekami... Przepraszam pana, jeżeli mówił z panem... no wie pan.
 - Proszę mu przekazać - ciągnął Arctor który wykuł wszystko na pamięć - że kiedy zadzwonił, to sam byłem bardzo zdenerwowany, i że również go przepraszam.
 - Tak, zdaje się, że coś wspomniał.   Położyła na ladzie czek, a on dał jej dwadzieścia dolarów.
 - Czy są jakieś dodatkowe opłaty?
 - Nie, nie ma.
 - Byłem bardzo zdenerwowany   rzucił okiem na czek i schował go do kieszeni - ponieważ jeden z moich przyjaciół niespodziewanie zmarł.
 - O Boże - powiedziała kobieta.
 Arctor, ciągle nic ruszając się z miejsca, dodał:
 - Udławił się na śmierć kawałkiem mięsa. Był sam w pokoju i nikt go nie słyszał.
 - Czy wie pan, że z tego powodu zdarza się więcej śmiertelnych wypadków, niż się na ogół sądzi? Czytałam kiedyś, że jeśli je się z kimś posiłek i ten ktoś przez jakiś czas nic nie mówi, to należy się pochylić w Jego stronę i zapytać, czy może się odezwać. Ponieważ mógł się właśnie czymś zadławić i nie może wydobyć z siebie głosu.
 - Tak - rzekł Arctor. - Dziękuję. Ma pani rację. I dziękuję za czek.
 - Bardzo mi przykro z powodu pana przyjaciela.
 - Tak, to właściwie był mój najbliższy przyjaciel.
 - To straszne - powiedziała kobieta. - Ile miał lat?
 - Był po trzydziestce - odparł Arctor. Nie kłamał:
 Luckman miał trzydzieści dwa lata.
 - Okropność. Powiem Carlowi. I dziękuję, że się pan tak daleko fatygował.
 - Dziękuję pani. I proszę ode mnie podziękować panu Engelsohnowi. Bardzo dziękuję państwu obojgu. - Wyszedł i znów znalazł się na chodniku rozgrzanym porannym słońcem. Blask i śmierdzące powietrze sprawiły, że zmrużył oczy.
 Zadzwonił po taksówkę. Po drodze do domu gratulował sobie, że tak łatwo udało mu się wyplątać z zastawionej przez Barrisa pułapki, unikając jednocześnie przykrej sceny. Mogło się skończyć o wiele gorzej, pomyślał. Zapłacił i nie musiał mieć do czynienia z tym facetem.
 Wyciągnął czek z kieszeni, żeby się przyjrzeć, na ile Barrisowi udało się podrobić jego podpis. Tak, to konto było już zamknięte; od razu rzucił mu się w oczy kolor blankietu - całkowicie zamknięty rachunek, bank przybił na nim nawet pieczątkę RACHUNEK ZAMKNIĘTY. Nie ma się co dziwić, że ślusarz się wściekł. A potem, kiedy się przyjrzał dokładniej, zdał sobie sprawę, że to jego własne pismo.
 To nie mogła być robota Barrisa. Fałszerstwo było doskonałe. Nigdy by się nie zorientował, że to nie jego własny charakter pisma, gdyby nie pamiętał, że nie wypisywał tego czeku.
 O Boże, pomyślał, ciekawe, ile takich czeków Barris dotychczas wypisał? Może podprowadził mi już połowę tego, co mam?
 Barris jest geniuszem. Chociaż może przepisał wszystko przez kalkę albo użył jakiegoś mechanicznego urządzenia. Ale przecież ja nie wystawiałem nigdy czeku warsztatowi Engelsohna, jakim więc cudem mógł go skopiować? Przecież nie było oryginału. Przekażę go naszym grafologom, niech mi powiedzą, jak to zostało zrobione. Może po prostu ćwiczył, ćwiczył i Jeszcze raz ćwiczył.
 A jeśli chodzi o numer z grzybami, zdecydował, to pójdę prosto do Barrisa i powiem mu, że słyszałem od różnych ludzi, że próbował im wcisnąć kawałki grzybów. I żeby sobie odpuścił. Powiem, że mam informację od kogoś, kto się przestraszył, co zresztą w tej sytuacji jest zupełnie naturalne.
 Jednak wszystkie te sprawy, pomyślał, o których się dowiedziałem, kiedy pierwszy raz przeglądałem taśmę, to tylko przypadkowe poszlaki, wskazujące na istnienie jakiegoś uknutego przez Barrisa planu. To są tylko fragmenty całości, której przyjdzie mi się przeciwstawić. Bóg jeden wie, co on jeszcze mógł namotać. Miał tyle czasu, ile chciał, żeby snuć się z miejsca na miejsce, czytać podręczniki, knuć spiski i intrygi, konspirować i tak dalej... Może powinienem, przyszło mu nagle do głowy, sprawdzić mój telefon i zobaczyć, czy nic jest na podsłuchu. Barris ma całą skrzynkę z różnymi częściami elektronicznymi, a już nawet Sony produkuje i sprzedaje cewki indukcyjne, których można używać do budowy urządzeń podsłuchowych. Telefon jest prawdopodobnie na podsłuchu. I to pewnie od dłuższego czasu.
 To znaczy, pomyślał, są teraz dwa urządzenia: Barrisa i to, które trzeba było ostatnio założyć.
 W trzęsącej się na wybojach taksówce jeszcze raz obejrzał czek i nagle pomyślał: A co, jeżeli to rzeczywiście ja go wypisałem? Jeżeli wypisał go Arctor? Pewnie tak, podejrzewam, że ten jebany idiota Arctor sam go wystawił. Litery są pochylone, bo pisał bardzo szybko -z jakiegoś powodu mu się spieszyło. Namazał coś raz dwa na złym blankiecie, a potem zapomniał, zupełnie zapomniał o całej sprawie.
 Zapomniał, pomyślał, jak...
  Was grinsest du mir, hohler Schädel, her?
  Als daß dein Hirn, wie meines, einst verwirret
  Den leichten Tag gesucht und in der Dämmrunq, schwer,
  Mit Lust nach Wahrheit, jämmerlich geirret.
  
 ...wytoczył się na zgiętych nogach z wielkiego narkotycznego happeningu w Santa Ana, gdzie spotkał tę małą blondyneczkę, która miała takie dziwne zęby, długie włosy i wielki tyłek, ale za to była bardzo sprytna i miła... i nie mógł uruchomić samochodu, bo był zaćpany po same uszy. W żaden sposób nie mógł sobie poradzić - za dużo tam łykali, pompowali i wąchali, a wszystko trwało prawie do świtu. Masa Substancji A - a do tego primo, pierwsza klasa. Ulubiony towar Arctora.
 Pochylił się w stronę kierowcy i powiedział:
 - Proszę się zatrzymać przy tej stacji Shella. Wysiadam.
 Wyszedł z taksówki, zapłacił, potem wszedł do budki
 telefonicznej, znalazł numer ślusarza i zadzwonił. Odebrała starsza pani.
 - Warsztat ślusarski Engelsohna, dzień do...
 - To jeszcze raz ja, Arctor, przepraszam, że zawracam pani głowę. Pod jakim adresem była wtedy wykonywana ta usługa? Ta, za którą wystawiono czek?
 - Zaraz sprawdzę. Chwileczkę, panie Arctor. - Stuknęła odkładana na bok słuchawka.
 Z daleka zabrzmiał niewyraźnie głos mężczyzny:
 - Kto to jest? Czy to ten Arctor?
 - Tak, Carl, ale proszę cię, nic nie mów. Był tu niedawno...
 - Pozwól mi z nim pomówić.
 Pauza. A potem znów starsza pani:
 - Znalazłam. - Odczytała mu jego domowy adres.
 - Czy to tam pojechał pani brat, żeby dorobić klucz?
 - Chwileczkę. Carl, pamiętasz może, gdzie pojechałeś, żeby dorobić klucz panu Arctorowi? Z oddali usłyszał pomruk męskiego głosu:
 - Na Katella.
 - Nie do domu?
 - Na Katella!
 - Gdzieś na Katella, panie Arctor. W Anaheim. Nie, zaraz. Carl mówi, że to było w Santa Ana, na Main. Czy
 to...
 - Dziękuję - powiedział i odwiesił słuchawkę. Santa
 Ana. Na Main Street. To tam było to zasrane spotkanie. Musiałem wtedy zanotować chyba ze trzydzieści numerów rejestracyjnych i tyle samo nazwisk. To nic była taka sobie normalna impreza. Z Meksyku przyszła właśnie duża dostawa. Hurtownicy dzielili między siebie towar i -jak to zwykle bywa - sprawdzali jego jakość. Połowę z nich już pewnie przymknęli podstawieni agenci. Do licha, pomyślał, ciągle przypominam sobie tamtą noc, a może powinienem raczej powiedzieć, że już nigdy jej sobie dokładnie nie przypomnę.
 Tak czy inaczej nic nie usprawiedliwia Barrisa, że podał się złośliwie i celowo za Arctora, kiedy rozmawiał ze ślusarzem przez telefon. Jednak dowody wskazują na to, że Barris wszystko to wykoncypował na poczekaniu. Cholera, może tamtego wieczoru był nawalony i robił to, co zwykle robią nawaleni faceci, to znaczy wykorzystywał każde kolejne zdarzenie, żeby się trochę zabawić. Arctor wypisał czek - co do tego nie było już żadnych wątpliwości, a Barris tylko przypadkiem odebrał telefon. Wykombinował sobie w tym rozbabranym łbie, że to
 świetny numer. Zachował się nieodpowiedzialnie, ale nic poza tym.
 Kiedy wystukiwał numer Yellow Cab, pomyślał, że również Arctor nie wykazał się odpowiedzialnością, skoro przez tak długi czas nie wykupił czeku. I czyja to wina? Jeszcze raz wyciągnął z kieszeni czek i spojrzał na datę. Półtora miesiąca. Boże, i kto tu mówi o nieodpowiedzialności! Arctor mógł wylądować w pudle; dzięki Bogu ten pokręcony Carl nie poszedł prosto do prokuratora. Pewnie powstrzymała go jego sympatyczna siostra.
 Arctor powinien wziąć się w garść, bo zrobił parę kretyńskich numerów, o których dotychczas nic nie wiedziałem. Barris nie jest tu jedynym, a prawdopodobnie nawet nie głównym, źródłem zmartwień. Przede wszystkim należałoby wyjaśnić powód, dla którego z tak konsekwentną złośliwością prześladuje Arctora W końcu nikt nie zadaje sobie tyle trudu, żeby bez przyczyny kogoś wykończyć. Barris nie próbuje zaszkodzić nikomu innemu - ani Luckmanowi, ani Charlesowi Freckowi, ani Donnie Hawthorne, a poza tym to właśnie on najbardziej przyczynił się do umieszczenia Jerry'ego Fabina w klinice federalnej i bardzo lubi domowe zwierzaki.
 Kiedyś Arctor był już prawie zdecydowany, żeby zawieźć psa - mała czarną sukę, na którą wołali, zdaje się, Popo czy jakoś podobnie - do schroniska, aby ją uśpili, bo nie można jej było nauczyć, żeby nie brudziła w domu. A Barris siedział z Popo całymi godzinami, właściwie całymi dniami, i spokojnie z nią rozmawiał, aż w końcu suka się uspokoiła i nauczyła wychodzić na dwór i nie trzeba jej było usypiać. Gdyby Barris był z gruntu złym człowiekiem, to nie robiłby dobrych uczynków.
 - Yellow Cab - zabrzmiał głos w słuchawce.
 Podał adres stacji Shella.
 Jeżeli ślusarz zorientował się, że Arctor jest ćpunem, rozmyślał, plącząc się ponuro po stacji w oczekiwaniu na taksówkę, to nie ma w tym winy Barrisa. Kiedy Carl pojawił się o piątej nad ranem, żeby dorobić kluczyk do oldsa, Arctor zapewne spacerował właśnie po chodnikach z budyniu, łaził po ścianach, odbijał rakietką rybie oczy i robił różne inne rzeczy, jakie można robić tylko wtedy, kiedy ma się odlot po dobrych pigułach. Kiedy Carl szlifował klucz, Arctor pewnie fruwał wywrócony podszewką na wierzch albo podskakiwał, stojąc na głowie, i bredził coś piąte przez dziesiąte. Nie ma się co dziwić, że Carl nie był nim zachwycony.
 Właściwie, przyszło mu do głowy, to możliwe nawet, że Barris próbuje kryć coraz to nowe wpadki Arctora. Arctor nie dba już o samochód tak jak kiedyś i wystawia nieważne czeki nie celowo, ale dlatego, że jego mózg oszalał od narkotyków. To właściwie najgorsza ze wszystkich możliwości. Barris robi co w jego mocy, żeby pomóc Arctorowi - to możliwe. Z tym że jego mózg też oszalał. Mózgi ich wszystkich...
 
  Dem Wurme gleich' ich, der den Staub durchwühlt, 
  Den, wie er sich im Staube nährend lebt, 
  Des Wandrers Tritt uernichtet und begräbt.
 ...oszalały i wysyłają do siebie szalone sygnały. Szaleńcy prowadzą szaleńców. Prosto do zguby.        
 Można przypuszczać, pomyślał, że to Arctor poprzecinał i powyginał przewody i porobił krótkie spięcia w cefoskopie. W środku nocy. Ale z jakiego powodu?
 Oto pojawia się trudne pytanie: dlaczego? Kiedy jest się szaleńcem, to wszystko jest możliwe, w grę wchodzą wszelkie, pokręcone jak druty w cefoskopie, motywy. W czasie pracy tajnego agenta wiele, wiele razy miał okazję się przyglądać podobnym sytuacjom. Ta tragedia nie była dla niego niczym nowym. W komputerowych kartotekach to tylko jedna fiszka więcej. Przystanek na
 drodze do kliniki federalnej - podobnie jak u Jerry'ego Fabina.
 Wszyscy ci ludzie grają w jedną grę - teraz stoją na różnych polach planszy, w różnej odległości od celu, który osiągną w różnym czasie. Jednak wszyscy w końcu tam dojdą - do kliniki federalnej.
 Mają to zapisane w tkance nerwowej, a raczej w tym,
 co z niej zostało. Nic nie może ich zatrzymać ani zawrócić z drogi.
 Zaczął przypuszczać, że Boba Arctora dotyczy to bardziej niż innych. Tyle podpowiedziała mu budząca się w nim intuicja, która nie poddawała się skutkom działań Barrisa. Nowe, profesjonalne spojrzenie na sprawę.
 Przecież także jego przełożeni w Biurze Szeryfa Hrabstwa Orange podjęli decyzję o skoncentrowaniu działań na osobie Boba Arctora. Mieli niewątpliwie ku temu swoje powody, o których nic nie wiedział. Niewykluczone, że oba fakty wzajemnie się potwierdzają: z Jednej strony rosnące zainteresowanie wydziału - ostatecznie musieli wydać masę pieniędzy na zainstalowanie holodetektorów w jego domu, na wynagrodzenia dla Freda, który analizował nagrania, i dla innych, stojących wyżej w hierarchii funkcjonariuszy, którzy oceniali jego składane okresowo raporty - a z drugiej wyjątkowa uwaga, jaką Arctorowi poświęcał Barris. Zarówno wydział, jak i Barris obrali go sobie za cel numer jeden. A co nienaturalnego on sam zauważył w zachowaniu Arctora? Bezpośrednio i niezależnie od działań wydziału i Barrisa?
 Jadąc taksówką, pomyślał, że najprawdopodobniej będzie musiał przez jakiś czas obserwować dom, zanim natknie się na coś wartego uwagi. W ciągu najbliższych dwudziestu czterech godzin nie zobaczy na monitorach nic interesującego. Będzie się musiał uzbroić w cierpliwość, przygotować na długą obserwację i wprowadzić się w stan ducha, który pozwoli mu czekać.
 Jednak gdyby w końcu udało mu się zobaczyć na ekranie jakieś dziwne lub podejrzane zachowanie Arctora, to wtedy powstanie trzeci wierzchołek trójkąta -będzie miał w ręku trzeci dowód na to, że zainteresowanie Arctorem jest uzasadnione. Byłoby to potwierdzenie i zarazem usprawiedliwienie wydatków i czasu poświęconego tej sprawie.
 Zastanawiam się, czy Barris wie, że my nie wiemy, pomyślał. Może powinniśmy ściągnąć go do nas i zapytać. Jednak lepiej byłoby zgromadzić materiał samodzielnie, w przeciwnym wypadku będziemy tylko powielać informacje znajdujące się w ręku Barrisa - niezależnie od tego, kim Barris właściwie jest i dla kogo pracuje.
 O czym ja właściwie myślę? - przyszło mu do głowy w chwilę potem. Musiałem chyba zwariować. Znam przecież Boba Arctora, tu porządny facet. Na pewno nic nie kombinuje. A przynajmniej nic mętnego. Bob Arctor pracuje nawet pod przykrywką dla Biura Szeryfa Hrabstwa Orange. I to jest najprawdopodobniej powód, dla którego...
 
  Zwei Seelen wohnen, ach! in meiner Brust, 
  Die eine will sich von der underen trennen:
  Die eine hält, in derber Liebeslust,
  Sich an die Welt mit klammernden Organen;
  Die andere hebt gewaltsam sich vom Dust 
  Zu den Gefilden hoher Ahnen.
 ...Barris go prześladuje.
 No ale, pomyślał, to w dalszym ciągu nie wyjaśnia powodu, dla którego prześladuje go również Biuro Szeryfa Hrabstwa Orange - szczególnie jeśli wziąć pod uwagę, że zainstalowano mu w domu te wszystkie holodetektory i przydzielono na pełny etat agenta, który go obserwuje i składa sprawozdania. To nie dlatego.
 Nie zgadza się, pomyślał. Więcej, o wiele więcej dzieje się w tym domu, w zrujnowanym i zagraconym domu z zarośniętym chwastami ogrodem; w domu, gdzie stoi nigdy nie opróżniana kocia ubikacja, gdzie zwierzęta łażą po kuchennym stole i gdzie walają się nigdy nie wynoszone śmieci.
 Co za marnotrawstwo, pomyślał, taki porządny dom. Tyle można by tu zrobić. Mogłaby tu mieszkać rodzina -dzieci, kobieta. Po to został zaprojektowany, ma przecież trzy sypialnie. Co za marnotrawstwo, co za pierdolone marnotrawstwo! Powinni mu go odebrać. Wkroczyć zdecydowanie i rozstrzygnąć sprawę. Może kiedyś tak zrobią. I wtedy powinni wykorzystać go do jakiegoś innego, lepszego celu; dom aż się o to prosi. Mogą jeszcze powrócić czasy, kiedy wyglądało tu o wiele lepiej. Gdyby tylko zamieszkał tu ktoś inny i zajął się tym domem.
 Szczególnie trzeba by się zająć ogrodem, pomyślał,
 kiedy taksówka zatrzymała się na usianym gazetami podjeździe.
 Zapłacił kierowcy, wyciągnął z kieszeni klucz i wszedł do środka.
 Natychmiast poczuł, że jest obserwowany przez skierowane na niego holodetektory. W momencie, kiedy przekroczył próg własnego domu. Był sam, w domu poza nim nie było nikogo. Nieprawda! Oprócz niego były tu jeszcze detektory - podstępne i niewidzialne, które obserwowały go i nagrywały na taśmę. Wszystko, co robił. Każde jego słowo.
 To jak bazgroły na ścianie publicznej toalety, pomyślał, które czyta się podczas sikania: UŚMIECHNIJ SIĘ! UKRYTA KAMERA! Kiedy tylko przekroczę próg, patrzy na mnie taka kamera. Niesamowite. Nie lubił tego wrażenia. Czuł się onieśmielony. To uczucie narastało w nim od pierwszego dnia, kiedy wrócili do domu - od dnia umazanego w psim gównie, jak zaczął go nazywać - i nie mógł się od niego uwolnić. Z każdym dniem był bardziej świadomy obecności holodetektorów.
 - Zdaje się, że nikogo nie ma - powiedział głośno, jak zawsze, kiedy wchodził, wiedząc, że detektory natychmiast wychwycą jego głos. Musiał się jednak mieć na baczności - nie wolno mu było dać poznać, że wie o obecności urządzeń. Jestem jak aktor na planie, pomyślał. Trzeba grać tak, jakby nie było kamery, bo inaczej cała scena na nic. Do kitu.
 A w tym wypadku nie ma możliwości powtórki. 
 Zamiast tego wymażą mnie z taśmy. Muszę się z tym liczyć. To znaczy ja muszę się z tym liczyć, a nie ludzie siedzący po drugiej stronie detektorów.
 Żeby wyplątać się z tej historii, pomyślał, powinienem sprzedać dom; przecież i tak jest w złym stanie. Ale... ja kocham ten dom. Nie ma mowy!
 To mój dom.
 Nikt mnie stąd nie przepędzi.
 Niezależnie od tego, dlaczego chcieliby, czy już może chcą to zrobić.
 Zakładając, że w ogóle istnieją jacyś oni.
 Może to tylko moja wyobraźnia - ci oni, którzy mnie obserwują. Paranoja. Może raczej należałoby powiedzieć to". Bezosobowe to.
 To, co mnie obserwuje, nie jest żywe.
 Przynajmniej nie dla mnie. Nie wiem, co to mogłoby
 być.
 Z jednej strony to głupie, a z drugiej przerażające, pomyślał. Jakaś rzecz robi ze mną, co chce, w moim własnym domu, na moich oczach.
 Na oczach tego czegoś, w zasięga jego wzroku. To coś nie mruga nawet, jak ciemnooka Donna. Co widzi detektor? - zadał sobie pytanie. To znaczy tak naprawdę widzi? Co przekazuje mózgowi? Co zostaje w sercu? Czy pasywne detektory na podczerwień, jakich kiedyś używano, albo sześcienne holodetektory, jakie stosuje się teraz, mogą przejrzeć mnie, nas wszystkich, na wylot? Czy widzą jasno, czy może jak przez ciemne szkło? Mam nadzieję, że widzą jasno, boja sam ostatnio nie potrafię zajrzeć w głąb duszy. Widzę tylko ciemność. Ciemność w sobie i ciemność dookoła. Mam nadzieję, że detektory widzą jaśniej, tak byłoby lepiej dla wszystkich. Bo jeśli detektory widzą wszystko jak przez ciemne szkło, tak jak ja, to jesteśmy skazani na zgubę, skazani od samego początku, i umrzemy, znając tylko niewielki fragment rzeczywistości, który w dodatku pojmujemy na opak.
 Ze stojącego w living roomie regału zdjął książkę, Ilustrowany podręcznik miłości fizycznej. Otworzył ją na chybił trafił na stronie przedstawiającej mężczyznę bawiącego się z uszczęśliwioną miną prawym cycem wzdychającej panienki i powiedział na głos, jakby czytał z tej książki, jakby cytował jakiegoś słynnego, niezwykle cwanego starożytnego filozofa (co oczywiście nic było prawdą):
 - Każdy człowiek widzi tylko drobny ułamek całej prawdy i bardzo często, a właściwie...
 
 Weh! steck' ich in dem Kerker noch?
 Verfluchtes dumpfes Mauerloch, 
 Wo selbst das liebe Himmelslicht 
 Trüb durch gemalte Scheiben bricht! 
 Beschränkt mit diesem Bücherhauf, 
 Den Würme nagen, Staub bedeckt, 
 Den bis ans hohe...
 ...nieprzerwanie i celowo oszukuje się również co do natury tego niewielkiego, lecz bezcennego ułamka. Część jego jaźni obraca się przeciw niemu i zachowuje się jak inna osoba, zwalczająca go od wewnątrz. To człowiek w człowieku. Człowiek, który jednocześnie nie jest człowiekiem.
 Kiwając głową, jakby poruszony mądrością słów, których na tej stronie nie było, zamknął wielki, oprawny w czerwoną okładkę ze złotymi tłoczeniami Ilustrowany podręcznik miłości fizycznej i odłożył go na półkę. Mam nadzieję, że detektory nie zrobiły najazdu na okładkę i że to małe oszustwo się nic wyda, pomyślał.
 Charles Freck, coraz bardziej przygnębiony tym, co działo się z wszystkimi jego znajomymi, zdecydował się skończyć ze sobą. W kręgach, w których się obracał, samobójstwo nie przedstawiało problemu. Wystarczyło kupić większą ilość seconalu, późną nocą połknąć to wszystko i popić tanim winem, pamiętając jednocześnie, by zdjąć słuchawkę z telefonu, żeby nikt nic przeszkadzał.
 W fazie planowania należało pomyśleć o przedmiotach, które archeolodzy mieli później znaleźć przy zwłokach. Należało dobrać je tak, by się zorientowali, z jakiej warstwy kulturowej pochodzi zmarły. Chodziło także o to, by na ich podstawie mogli stwierdzić, co się działo w jego umyśle, gdy umierał.
 Wybieranie odpowiednich rekwizytów zabrało mu kilka dni. O wiele więcej, niż potrzebował na podjęcie decyzji o samobójstwie, i mniej więcej tyle samo, ile zajęło mu zdobycie seconalu. W końcu zdecydował się, że zostanie znaleziony w pozycji leżącej, na plecach, z książką Ayn Rand The Fountainhead (co miało dowieść, że był nadczłowiekiem nie zrozumianym przez masy i że w pewnym sensie zabiło go ich lekceważenie) oraz z nie dokończonym listem do firmy Exxon, w którym protestował przeciwko odebraniu mu karty kredytowej upoważniającej do zakupu benzyny. W ten sposób zamierzał oskarżyć system i sprawić, by jego śmierć miała dla innych o wiele większe konsekwencje niż dla niego samego.
 W głębi duszy był znacznie bardziej przekonany o skuteczności działania obu wybranych przez siebie przedmiotów niż samej śmierci, no ale tak czy inaczej wszystko to razem tworzyło pewną całość, więc zaczął się przygotowywać jak zwierzę czujące, że zbliża się jego czas i instynktownie realizujące ułożony przez naturę program, który trzeba wykonać, zanim nadejdzie nieuchronny koniec.
 W ostatnim momencie (zanim w klepsydrze przesypały się ostatnie ziarenka piasku) zmienił zdanie w sprawie pewnego szczegółu o decydującym znaczeniu i zdecydował się popić seconal szlachetnym winem, a nie ripple'em albo thunderbirdem, w związku z czym pojechał do sklepu Trader Joes, specjalizującego się w wykwintnych winach, i kupił butelkę mondavi cabernet sauvignon, za którą wybulił trzydzieści dolarów, czyli wszystko, co miał.
   Po powrocie do domu odkorkował butelkę, pozwolił, by  wino się wyszambrowało, wypił kilka kieliszków i spędził  kilka minut, rozmyślając o ulubionej stronie z Ilustrowanego podręcznika miłości fizycznej, na której była ilustracja przedstawiająca dziewczynę na facecie. Następnie położył woreczek z seconalem obok łóżka przy książce Ayn Rand i nie dokończonym liście protestacyjnym do Exxona, spróbował pomyśleć o czymś istotnym - co mu się nie udało, chociaż stale miał przed oczami obraz dziewczyny na facecie - a potem połknął cały seconal naraz i popił kieliszkiem cabernet sauvignon. Kiedy już się stało, co się miało stać, wyciągnął się na plecach, położył na piersi książkę i list i zaczął czekać.
 Okazało się jednak, że został przewalony na transakcji. W kapsułkach nie było spodziewanych barbituranów. Były za to jakieś dziwaczne psychodeliki, których jeszcze nigdy nie próbował - prawdopodobnie mieszanka, nowy artykuł na rynku. Zamiast się spokojnie udusić, Charles Freck dostał halucynacji. No cóż, pomyślał z filozoficznym spokojem, tak wygląda historia mojego życia. Zawsze mnie ktoś przewali. Biorąc pod uwagę to, że połknął sporą garść kapsułek, musiał się przygotować na ostry odjazd.
 Pierwszą rzeczą, którą zobaczył, był stwór pochodzący z przestrzeni położonej między wymiarami, stojący obok łóżka i patrzący na niego z dezaprobatą.
 Stwór mierzył osiem stóp, miał wiele oczu rozsianych po całym ciele i był ubrany w supermodne, drogie ciuchy. Oprócz tego trzymał w ręku wielki zwój pergaminu.
 - Teraz odczytasz mi moje grzechy   domyślił się Charles Freck.
 Stwór skinął głową i złamał pieczęć na pergaminie.
 - To potrwa sto tysięcy godzin - rzekł bezbronny, leżący na łóżku Freck.
 Stwór skupił na nim spojrzenie oczu, które wyglądały jak złożone z wielu soczewek, i powiedział:
 - Nie znajdujemy się już w znanym ci wszechświecie. Przyziemne kategorie przestrzeni i czasu nie mają tu zastosowania. Zostałeś przeniesiony do obszaru transcendencji. Twoje grzechy będą ci odczytywane bez przerwy, w systemie zmianowym, przez całą wieczność. Ich lista nigdy się nie skończy.
 Trzeba wiedzieć, od kogo się kupuje, pomyślał Charles Freck, żałując, że nie może cofnąć ostatnich trzydziestu minut swojego życia.
 Tysiąc lat później ciągle jeszcze leżał na łóżku i słuchał, jak książka Ayn Rand i list do Exxona odczytują mu grzechy. Doszli właśnie do pierwszej klasy, kiedy miał sześć lat.
 Dziesięć tysięcy lat później byli już przy szóstej klasie. Był to rok, w którym Freck odkrył samogwałt.
 Zamknął oczy, ale to mu nic nie pomogło, ciągle widział wielookie stworzenie wzrostu ośmiu stóp, czytające bez przerwy z nie kończącego się zwoju pergaminu. 
 - A następnie... - mówił stwór.
 Przynajmniej napiłem się dobrego wina, pomyślał Charles Freck.
 
Rozdział dwunasty
 Dwa dni później Fred przyglądał się ze zdumieniem, jak jego podopieczny na ekranie monitora numer trzy zdejmuje, najwyraźniej na chybił trafił, jakąś książkę ze stojącego w living roomie regału. Może schował za nią narkotyki, pomyślał Fred i powiększył obraz. A może w książce jest zanotowany numer telefonu albo adres? Widział wyraźnie, że Arctor nie wziął książki po to, żeby czytać; wszedł właśnie do domu i ciągle miał na sobie płaszcz. Zachowywał się jakoś dziwnie, był jakby jednocześnie spięty i smutny, podenerwowany i zarazem przygnębiony.
 Obiektyw o zmiennej ogniskowej zamontowany w holodetektorze pokazał stronę książki i kolorową fotografię przedstawiającą mężczyznę gryzącego prawy sutek kobiety. Obie postacie były nagie, a kobieta najwyraźniej przeżywała właśnie orgazm; miała wpółprzymknięte oczy i usta otwarte w niemym jęku. Może Arctor patrzy na zdjęcie, żeby się podniecić, pomyślał Fred. Jednak Arctor nie zwracał uwagi na ilustrację, tylko skrzypiącym głosem recytował jakiś dziwaczny tekst, częściowo po niemiecku, najwidoczniej po to, żeby zmylić kogoś, kto mógłby go w tej chwili podsłuchiwać. Może myślał, że jego współlokatorzy są gdzieś w domu, i chciał ich zwabić do living roomu.
 Nikt się jednak nie pojawił. Luckman - o czym Fred miał okazję się przekonać, bo siedział już przed monitorami od dłuższej chwili - łyknął parę kapsułek seconalu z Substancją A i zasnął, nie zdejmując ubrania, o parę kroków od swojego łóżka. Barrisa w ogóle nie było w domu.
 O co może chodzić Arctorowi? - zastanowił się Fred i zanotował stan licznika taśmy. Zachowuje się coraz dziwniej. Zaczynam rozumieć, co miał na myśli informator, który dzwonił w jego sprawie.
 Możliwe też, pomyślał, że zdania, które wypowiadał Arctor, stanowiły dźwiękowy sygnał dla jakiegoś elektronicznego urządzenia, które było zainstalowane w domu. Włączyć - raz, wyłączyć - dwa. Niewykluczone, że może wytworzyć pole osłaniające przed obserwacją... taką na przykład, jaka odbywa się w tej chwili. W to jednak Fred wątpił. Wydawało się mało prawdopodobne, żeby wypowiedziane zdania były racjonalne, celowe lub miały jakiekolwiek znaczenie... chyba tylko dla samego Arctora.
 Zwariował facet, pomyślał. Naprawdę zwariował. Wszystko zaczęło się tego dnia, kiedy ktoś popsuł mu cefoskop, a już na pewno wtedy, gdy wrócił do domu spierdolonym samochodem, spierdolonym do tego stopnia, że o mało się nie zabił - od tamtego momentu mu odbiło. W jakimś stopniu był szalony również przedtem, ale z : całą pewnością od dnia umazanego psim gównem, jak mówił Arctor.
  Właściwie nawet nie można było mieć do niego pretensji. To, przez co przeszedł, pomyślał Fred, patrząc, jak Arctor z trudnością wyplątuje się z płaszcza, mogło każdemu namieszać w głowie. Jednak większość ludzi potrafi potem dojść do siebie. On nie. Jest coraz gorzej. Czyta na głos jakieś nie istniejące teksty, choć nikt tego nie słucha, i to do tego w obcych językach.
 Chyba że mnie nabiera, pomyślał Fred z niepokojem. W jakiś sposób dowiedział się, że jest obserwowany, i teraz usiłuje... zatuszować swoje sprawki? A może bawi się z nami w jakieś dziwne gierki? Z czasem się przekonamy, pomyślał Fred.
 Wydaje mi się jednak, że nas nabiera, zdecydował. Niektórzy ludzie potrafią w jakiś sposób wyczuć, że są obserwowani. Mają szósty zmysł. To nie objawy paranoi, tylko prymitywny instynkt -jak u myszy, jak u każdej  istoty, na którą się poluje. Wiedzą, że są osaczani. Czują to. Arctor odgrywa na nasz użytek komedię, wodzi nas za nos. Jednak nigdy nie można być do końca pewnym. W tym wypadku oszustwo goni oszustwo. W kółko.
 Głos Arctora czytającego tajemniczy tekst obudził Luckmana, co zarejestrował detektor obserwujący sypialnię. Luckman podniósł się chwiejnie i zaczął nasłuchiwać. Usłyszał hałas upadającego wieszaka, na którym Arctor usiłował powiesić płaszcz. Podkurczył muskularne nogi, złapał siekierę ze stojącego obok stolika, wyprostował się i ruszył czujnie jak zwierzę w kierunku drzwi sypialni.
 W living roomie Arctor zabrał się do przeglądania leżącej na stoliku poczty. Rzucił dużą kopertę 7. reklamami w kierunku kosza na śmieci i chybił.
 Luckman to usłyszał. Zesztywniał i wysunął głowę, jakby próbował zwęszyć jakiś unoszący się w powietrzu zapach.
 Czytający listy Arctor zmarszczył nagle brwi i powiedział:
 - A niech to cholera.
 Luckman uspokoił się, odłożył z łoskotem siekierę, przygładził włosy, otworzył drzwi i wyszedł z sypialni.
 - Cześć. Co się dzieje?
 - Przejeżdżałem dzisiaj koło budynku Korporacji Maylar, która zajmuje się mikrofotografią.
 - Napędziłeś mi stracha.
 - I wiesz co? - powiedział Arctor. - Mieli właśnie inwenturę. Któryś z  pracowników musiał przypadkowo wynieść na zewnątrz pod butem jakieś dokumenty. Wszyscy kręcili się po parkingu, mieli pincetę, całe mnóstwo malutkich szkieł powiększających i papierową torebeczkę.
 - Wyznaczyli jakąś nagrodę? - spytał Luckman, ziewając i tłukąc się otwartymi dłońmi po płaskim, twardym brzuchu.
 - Nagrodą miała być malutka jednocentówka, ale ją też zgubili.
 - Widujesz wiele podobnych zdarzeń, kiedy jeździsz samochodem? - zapytał Luckman.
 - Tylko w hrabstwie Orange.
 - Jak duży jest budynek Korporacji Maylar?
 - Ma mniej więcej cal wysokości.
 - A jak sądzisz, ile może ważyć?
 - Razem z pracownikami?
 Fred przewinął taśmę do przodu na dużej szybkości. Kiedy licznik pokazał, że upłynęła godzina, zatrzymał ją.
 - ...mniej więcej dziesięć funtów - mówił właśnie Arctor.
 - No to w takim razie jak mogłeś go zauważyć, skoro na tylko cal wysokości i waży dziesięć funtów?
 - Mają duży szyld - wyjaśnił Arctor, który siedział teraz na kanapie, trzymając nogi na stoliku.
 Jezus Maria, pomyślał Fred i jeszcze raz przewinął taśmę. Kiedy minęło dziesięć minut rzeczywistego czasu, zatrzymał ją pod wpływem nagłego impulsu.
 - ...jak wygląda ten szyld? - pytał Luckman. Siedział na podłodze i czyścił pudełko po trawie. - Czy to jakiś neon? Kolorowy? Nie pamiętam, żebym go widział. Wpada w oko?
 - Pokażę ci - powiedział Arctor; sięgając do kieszeni koszuli. - Przywiozłem go ze sobą. Fred znów przewinął taśmę do przodu.
 - ...wiesz, jak można przemycić do Stanów mikrofotografie, tak żeby nikt się nie dowiedział? - spytał Luckman.
 - Właściwie wszystko jedno jak - odparł Arctor, który rozparty wygodnie na kanapie, palił skręta z marihuany. W powietrzu było szaro od dymu.
 - Nie, chodzi mi o taki sposób, którego nikt by się nie domyślił - tłumaczył mu Luckman. - Barris podrzucił mi kiedyś ten pomysł w tajemnicy. Nie miałem nikomu mówić, bo chce napisać o tym w swojej książce.
 - W jakiej książce? W Domowym poradniku produkcji narkotykom dla...
 - Nie. W Prostych sposobach przemycania różnych przedmiotów na i. z terytorium Stanów Zjednoczonych w zależności od tego, w którą stronę przekracza się granicę. Mikrofotografie przewozi się w ładunku narkotyków. Na przykład w heroinie. Wkłada się je do paczek. Nikt się nie zorientuje, bo mikrofotografie są bardzo małe. Nie są w stanie...
 - No ale jakiś ćpun mógłby sobie wstrzyknąć działkę składającą się w połowie z hery i w połowie z mikrofotografii.
 - W takim razie zostałby najbardziej wykształconym ćpunem na całej pierdolonej planecie.
 - Zależy co by było na tych mikrofotografiach.
 - Barris wpadł na inny jeszcze pomysł, jak przemycać towar przez granicę. Wiesz, jak to jest. Celnicy zawsze pytają, czy masz coś do oclenia. Nie możesz przecież powiedzieć, że narkotyki, bo...
 - No dobra, to jak?
 - Bierze się, rozumiesz, wielką bryłę haszu i rzeźbi się tak, żeby przypominała człowieka. Potem wydłubuje się w niej dziurę i wkłada motorek nakręcany kluczykiem, taki jak w zabawkach dla dzieci, i matą kasetę magnetofonową. Potem ustawiasz się z nią w kolejce do odprawy celnej i zanim bryła przejdzie przez kontrolę, nakręcasz motorek. Haszysz podchodzi do celnika, który pyta: Ma pan coś do oclenia?" A bryła odpowiada: Nie, nie mam", idzie dalej i przekracza granicę.
 - Można by użyć baterii słonecznej zamiast motorka i wtedy taka bryła haszu mogłaby chodzić całymi latami. Właściwie bez końca.
 - Po co? W końcu doszłaby na brzeg Pacyfiku albo Atlantyku. A może nawet na koniec świata, na przykład...
 - Wyobraź sobie wioskę Eskimosów i bryłę haszu wartości... Ile by kosztowała?
 - Jakiś miliard dolarów.
 - Więcej. Dwa miliardy.
 - Eskimosi żują kawałki skóry, wycinają harpuny z kości, aż tu nagle po śniegu idzie bryła haszu za dwa miliardy dolarów, która cały czas powtarza: Nie, nie mam".
 - Zastanawialiby się, o co jej może chodzić.
 - Do końca życia by się nie domyślili. Powstawałyby na ten temat legendy.
 - Wyobrażasz sobie, jak stary Eskimos opowiada swoim wnukom: Na własne oczy widziałem kiedyś, jak z mlecznobiałej mgły wyłoniła się wysoka na sześć stóp bryła haszyszu wartości dwóch miliardów dolarów, przeszła w tym miejscu, gdzie stoję, i powiedziała: ťNie, nie mamŤ". Wnuki kazałyby go zamknąć w domu wariatów.
 - Inaczej. Legendy zawsze wyolbrzymiają fakty. Po kilkuset latach opowiadaliby: Pewnego dnia, dawno, dawno temu, zjawiła się u nas olbrzymia bryła afgańskiego haszu najwyższej jakości za osiem trylionów dolarów, wzrostu dziewięćdziesięciu stóp, plująca ogniem i zawołała: ťZdychajcie, psy eskimoskieŤ; a wtedy złapaliśmy za włócznie i zabiliśmy ją po długiej walce".
 - Dzieci by i tak nie uwierzyły.
 - Dzieci już w ogóle w nic nie wierzą.
 - Czasami można się załamać, kiedy chcesz coś powiedzieć dzieciakowi. Kiedyś spytał mnie taki: Jak to było, kiedy zobaczyłeś pierwszy samochód?" Cholera, człowieku, przecież ja się urodziłem w 1962 roku.
 - Chryste - powiedział Arctor - kiedyś o to samo zapytał mnie facet, o którym wiedziałem, że wypalił się po LSD. Miał wtedy dwadzieścia siedem lat, a ja byłem tylko trzy lata starszy. Kompletnie już nie rozumiał, co się wokół niego dzieje. Łyknął jeszcze parę tabletek LSD, czy co tam mu sprzedali jako LSD, a potem nasikał i nasrał na podłogę. Kiedy coś się do niego mówiło, na przykład: Jak się masz, Don", to powtarzał tylko jak papuga: Jak się masz, Don".
 Dwaj palący skręty mężczyźni zamilkli W zadymionym living roomie zapadła na długą chwilę posępna cisza.
 - Wiesz co, Bob... - odezwał się w końcu Luckman. -Kiedyś miałem tyle samo lat co wszyscy.
 - Myślę, że ja też.
 - Nie wiem dlaczego.
 - Oczywiście, że wiesz - powiedział Arctor -jest tylko jeden taki powód.
 - Wiesz co, nie mówmy o tym. - Luckman wciągnął ze świstem dym. Od jego pociągłej, ziemistej twarzy odbijało się przymglone światło południa.
 W lokalu operacyjnym zadzwonił telefon. Jeden z kombinezonów zakłócających podniósł słuchawkę, a potem przesunął aparat w stronę Freda.
 - Fred.
 Fred wyłączył monitory i wziął do ręki słuchawkę.
 - Przypomina sobie pan, jak był pan u nas w centrali w zeszłym tygodniu? - Fred usłyszał męski głos. Pod-daliśmy pana testom.
 Po chwili milczenia powiedział:
 - Tak.
 - Miał pan się zjawić jeszcze raz. Teraz również po drugiej stronie zapadła cisza. - Opracowaliśmy nowy materiał na pana temat... Uznałem za stosowne poddać pana standardowemu zespołowi tostów percepcyjnych i przy okazji paru innym. Ma pan termin jutro o trzeciej, w tym samym pokoju co ostatnio. W sumie potrwa to mniej więcej cztery godziny. Pamięta pan numer pokoju?
 - Nie - odpowiedział.
 - Jak się pan czuje?
 - Dobrze - odparł spokojnie Fred.
 - Ma pan jakieś kłopoty? W pracy albo poza pracą?
 - Pokłóciłem się z dziewczyną.
 - Może miewać pan zaburzenia świadomości? Problemy z rozpoznawaniem przedmiotów albo osób? Czy to, co pan widzi, nic wydaje się panu odwrócone, jakby przenicowane? A skoro już o tym mówimy... może ma
 pan jakieś zaburzenia związane z czasem, przestrzenią. albo językiem?
 - Nie - odparł głucho. - Odpowiedź na wszystkie powyższe pytania brzmi nie".
 - No to zobaczymy się jutro w pokoju 203   powie-dział policyjny psycholog.
 - A jaki materiał na mój temat uznał pan za...
 - Pomówimy o tym jutro. Proszę się zjawić, dobrze? I, Fred, niech pan się za bardzo nie martwi.  Klik. Klik ci w oko, pomyślał Fred i odłożył słuchawkę. Z irytacją, poczuciem, że zmuszają go do czegoś, czego nie znosi robić, Fred ponownie; włączył monitory; raz jeszcze ekrany zabłysły kolorami, a trójwymiarowe postacie ożyły. Z taśm audio odezwał się bezsensowny, denerwujący, przynajmniej dla Freda, bełkot:
 - Dziewczyna - nudził dalej Luckman zaszła w ciążę i złożyła wniosek o pozwolenie na skrobankę, bo już od czterech miesięcy nie miała okresu i zaczęła się robić wyraźnie grubsza. Cały czas skarżyła się tylko na wysokie koszty zabiegu; z jakiegoś powodu pomoc społeczna nie chciała zapłacić. Kiedyś, kiedy u niej byłem, spotkałem jej koleżankę, która tłumaczyła właśnie, że to ciąża urojona. Ty po prostu bardzo chcesz wierzyć, że jesteś w ciąży", truła jej ta koleżanka. A skrobanka i cały ten szmal, który będziesz musiała zapłacić, to kara, którą sama chcesz sobie wymierzyć". I wtedy ta dziewczyna... naprawdę ją lubiłem... spojrzała na nią spokojnie i powiedziała: Jeżeli to ciąża urojona, to będę miała urojoną skrobankę i zapłacę za nią urojonymi pieniędzmi".
 - Ciekawe, kto jest na urojonej pięciodolarówce - powiedział Arctor.
 - Kto był prezydentem, który najwięcej sobie uroił?
 - Bill Falkes. Falkesowi tylko wydawało się, że jest
 prezydentem.
 - A kiedy to niby miało być?
 - Wydawało mu się, że urzędował przez dwie kadencje około 1882 roku. Potem, po długim leczeniu, doszedł do wniosku, że był prezydentem tylko cztery lata.
 Fred z wściekłością przewinął taśmę o dwie i pół godziny do przodu. Jak długo można wygadywać takie bzdury? Cały dzień? Całe życie?
 - ...idziesz z dzieciakiem do lekarza, do psychologa, i mówisz, że dziecko cały czas krzyczy i ma napady złości. - Luckman miał przed sobą na stoliku puszkę piwa i dwa woreczki z trawą, którą poddawał właśnie szczegółowej analizie. - No i kłamie, dzieciak kłamie i wymyśla jakieś niestworzone historie. Psycholog bada go i stawia diagnozę: Proszę pani, pani dziecko mą urojenia. Ma pani dziecko, które ma urojenia, nie wiem jednak dlaczego". I w tym właśnie momencie nadchodzi twoja szansa jako matki, żeby wygarnąć mu całą prawdę: To dlatego, panie doktorze, że byłam w urojonej ciąży".
 Luckman i Arctor wybuchnęli śmiechem; śmiał się również Barris, który wrócił tymczasem do domu i teraz siedział z nimi, nawijając białą nitkę na swoją śmieszną
 fajkę do haszu.
 Fred znowu przewinął taśmę o godzinę do przodu. - ...ten facet - mówił Luckman, zgarbiony nad pudełkiem, w którym starannie układał trawę, podczas gdy siedzący naprzeciwko Arctor bezmyślnie mu się przyglądał - wystąpił w telewizji i oświadczył, że jest znanym na całym świecie oszustem. Powiedział dziennikarzowi, który robił z nim wywiad, że podawał się już za słynnego chirurga z Johns Hopkins Medical College, za fizyka z Harvardu na stypendium rządowym, zajmującego się teorią wielkich szybkości cząsteczek submolekularnych, za fińskiego powieściopisarza, laureata Nagrody Nobla, i za usuniętego ze stanowiska prezydenta Argentyny, męża...
 - I zawsze mu się udawało? - zapytał Arctor. - Nigdy go nie złapali?
 - Ten facet nigdy za nikogo takiego się nie podawał. Podawał się tylko i wyłącznie za znanego oszusta. Sprawdzili to i opisali w L. A. Times". Naprawdę był zamiataczem w Disneylandzie, przynajmniej do czasu, kiedy przeczytał autobiografię pewnego słynnego oszusta i zdecydował: Cholera, przecież ja też mógłbym udawać tych wszystkich dziwnych facetów i nic by mi się nie stało". A potem zmienił zdanie: Cholera, a właściwie po co? Będę się po prostu podawał za oszusta. W Timesie" napisali, że zarobił w ten sposób kupę szmalu. Prawie tyle samo co ten prawdziwy. A twierdził, że było mu o wiele łatwiej.
 Siedzący samotnie w kącie i zajęty nawijaniem nitki Barris odezwał się:
 - Nam też się zdarza od czasu do czasu widywać oszustów. Na co dzień. Z tym że nie podają się za fizyków teoretyków.
 - Masz na myśli agentów - powiedział Luckman. -No, ciekawe, ilu znamy agentów? Jak oni mogą wyglądać?
 - To tak, jakbyś spytał: A jak wygląda oszust?" -wtrącił Arctor. - Rozmawiałem kiedyś z hurtownikiem zajmującym się sprzedażą haszu, który wpadł z dziesięcioma funtami towaru. Zapytałem go, jak wyglądał agent, który go aresztował. Wiecie, ten, jak to ich tam nazywają, funkcjonariusz przeprowadzający kontrolowaną transakcję, podał się za znajomego wspólnego znajomego i kupił towar.
 - Wyglądał pewnie tak samo jak my - zauważył ciągle nawijający nitkę Barris.
 - Bardziej - powiedział Arctor. - Hurtownik powiedział mi... miał już wyrok i następnego dnia mieli go zamknąć... że agenci mają jeszcze dłuższe włosy niż my. Wydaje mi się, że morał tej historii brzmi: Trzymaj się z daleka od ludzi, którzy są podobni do ciebie".
 - Są wśród nich również kobiety - rzekł Barris.
 - Chciałbym kiedyś spotkać agenta - powiedział Arctor. - To znaczy tak, żebym wiedział na pewno, aby nie było wątpliwości, kto to jest.
 - Nigdy nie możesz być całkiem pewien, dopóki nie założy ci kajdanek, kiedy nadejdzie twoja godzina. 
 - Ciekawe, czy agenci mają przyjaciół? Jak żyją? Czy ich żony wiedzą, czym się zajmują mężowie?
 - Agenci nie mają żon - stwierdził Luckman. - Mieszkają w jaskiniach, leżą pod zaparkowanymi samochodami i obserwują przechodniów. Jak trolle.
 - A co jedzą? - spytał Arctor.
 - Ludzi - odpowiedział Barris.
 - Jak można w ogóle coś takiego robić? - dziwił się Arctor. -Jak można się podawać za agenta?
 - Co? - Luckman i Barris odezwali się jednocześnie.
 - Cholera, już mi się miesza - powiedział Arctor, szczerząc zęby. - Podawać się za agenta, cholera. - Potrząsnął głową i wykrzywił twarz.
 Luckman przyjrzał mu się uważnie i powiedział:
 - PODAWAĆ SIĘ ZA AGENTA? PODAWAĆ SIĘ ZA AGENTA?
 - W mózgu mi się dzisiaj wymieszało - tłumaczył się Arctor. - Chyba powinienem się kimnąć.
 Siedzący przed monitorami Fred zatrzymał taśmę;
 obraz znieruchomiał, dźwięk zamarł.
 - Co, Fred, przerwa?! - zawołał do niego jeden z kombinezonów.
 - Tak - odpowiedział. - Zmęczony jestem. Po jakimś czasie to całe gówno zaczyna człowiekowi działać na nerwy. - Wstał i wyciągnął papierosy. - Nie rozumiem połowy z tego, co mówią. Taki jestem zmęczony. Zmęczony - dodał - słuchaniem ich gadania.
 - Kiedy z nimi jesteś - odrzekł kombinezon - to chyba nie jest tak najgorzej, co? Zdaje się, że byłeś tam z nimi do niedawna pod przykryciem, zgadza się?
 - W życiu bym się nie zadawał z takimi trupami -powiedział Fred. - Powtarzają w kółko jedno i to samo, jak jacyś starzy skazańcy. Dlaczego właściwie robią to, co robią? Dlaczego siedzą cały czas i pieprzą od rzeczy?
 - A dlaczego my robimy to, co robimy? Jak się porządnie zastanowić, to na jedno wychodzi.
 - My musimy: to nasza praca. Nie mamy wyboru.
 - Tak samo jak skazańcy - zauważył kombinezon. -My też nie mamy wyboru.
 Podawać się za agenta, pomyślał Fred. Co to właściwie znaczy? Kto to wie.
 To właściwie tak, jak udawanie oszusta, pomyślał. Takiego, który mieszka pod samochodem i je śmieci. Nie światowej sławy chirurga ani powieściopisarza albo polityka; nikogo, kim mogliby się zainteresować telewidzowie. To nie jest życie, które ktokolwiek przy zdrowych zmysłach...
 Jestem jak robak, co pełznie przez pył,
 W pyle żyje i pyłem się karmi,
 Aż zmiażdży i pogrzebie go wędrowca stopa.
 Tak, pomyślał, to jest odpowiedź. Ten wiersz. Luckman pewnie kiedyś mi go przeczytał albo sam czytałem go w szkole. Śmieszne rzeczy się człowiekowi przypominają. Ile jednak zostaje w głowie.
 Ciągle brzmiały mu w uszach dziwaczne słowa Arctora, mimo że zatrzymał już taśmę. Chciałbym zapomnieć, pomyślał. Chciałbym na chwilę o nim zapomnieć.
 - Czasami wydaje mi się - powiedział - że wiem, co zaraz powiedzą. Słowo po słowie.
 - To się nazywa deja vu - zgodził się jeden z kombinezonów. -Pozwól, że dam ci radę: przewijaj taśmę dalej do przodu, nie o godzinę, ale na przykład o sześć. Potem przewijaj do tyłu, aż znajdziesz coś ciekawego. Do tyłu, rozumiesz, a nie do przodu. W ten sposób nie poddajesz się ich rytmowi życia. Sześć albo nawet osiem godzin do przodu, a potem do tyłu, dużymi skokami... Szybko się przyzwyczaisz i będziesz potrafił się zorientować, kiedy całymi godzinami nie dzieje się nic, a kiedy trafia się coś interesującego.
 - Właściwie nawet nie będziesz musiał ich słuchać -dodał drugi kombinezon - dopóki nie znajdziesz czegoś interesującego. To tak jak matka, której nic nie obudzi, nawet przejeżdżająca ciężarówka, dopóki jej dziecko nie zacznie płakać. To dopiero ją niepokoi i podrywa na nogi, nawet jeżeli płacz jest bardzo cichy. Podświadomość potrafi działać wybiórczo, jeżeli ją nauczyć, na jakie odgłosy ma reagować.
 - Wiem - powiedział Fred. - Mam dwoje dzieci.
 - Chłopców?
 - Dziewczynki. Dwie małe dziewczynki.
 - Świetnie! - zawołał jeden z kombinezonów. - Ja mam córkę. Ma roczek.
 - Tylko bez nazwisk, proszę - powiedział drugi i wszyscy się roześmiali. Na krótko.
 Jest jednak pewna rzecz, pomyślał, którą trzeba skopiować z taśmy i posłać wyżej. Tajemnicze zdanie Arctora o udawaniu agenta. Ci dwaj, którzy byli w pokoju z Arctorem, też się zdziwili. Kiedy przyjdę tu jutro o trzeciej, zrobię kopię - wystarczy sam dźwięk - i porozmawiam o tym z Hankiem. O tym i o innych rzeczach, które mogłyby się pojawić.
 Nawet jeżeli już nic więcej dla Hanka nie znajdę, pomyślał, jest to jednak jakiś początek. Dowód, że całodobowa obserwacja Arctora nie jest tylko stratą czasu.
 To dowód na to, że miałem rację.
 Arctorowi wypsnęło się coś, czego nie chciał powiedzieć. Popełnił błąd.
 Jednak nie wiedział jeszcze, co to może znaczyć.
 Z pewnością się dowiemy, pomyślał. Będziemy pilnować Arctora tak długo, aż się na czymś wysypie, chociaż obserwowanie na okrągło jego i jego kumpli to nieprzyjemna robota. Jego kolesie, pomyślał, są tak samo beznadziejni jak on. Jak mógłbym siedzieć tam z nimi przez cały czas? Co za sposób na życie; co za, jak powiedział właśnie któryś kombinezon, jedno nie kończące się nic.
 Tam, u nich, pomyślał, jest tylko ciemność; ciemność w umysłach i ciemność dookoła. Wszędzie ciemność. Sami są winni temu, że tacy się stali. 
 Z papierosem w ręku poszedł znów do łazienki, zamknął drzwi i zaryglował od środka, a potem z paczki papierosów wyciągnął dziesięć tabletek Agonii. Napełnił żelazny kubek wodą i połknął wszystkie od razu. Żałował, że nie wziął ze sobą więcej. No trudno, pomyślał, wrzucę sobie jeszcze parę, kiedy skończę pracę i wrócę do domu. Spojrzał na zegarek i spróbował obliczyć, jak długo jeszcze musi tu siedzieć. Czuł pustkę w głowie. Ile to, do cholery? - zapytał sam siebie. Od patrzenia w ekrany zupełnie zdumiałem, zdał sobie sprawę. Nie wiem nawet, która jest godzina.
 Czuję się, jakbym połknął LSD i wjechał do myjni samochodowej. Ze wszystkich stron wysuwają się niezliczone, gigantyczne, nasączone mydłem szczotki; łańcuch wciąga mnie w tunele wypełnione czarną pianą. Co za parszywy sposób zarabiania pieniędzy, pomyślał. Otworzył drzwi łazienki i niechętnie wrócił do pracy.
 Kiedy znów puścił taśmę, usłyszał głos Arctora:
 - ...jestem prawie całkowicie przekonany, że Bóg umarł.
 - Nie wiedziałem, że chorował - odparł Luckman.
 - Ponieważ mój oldsmobile jest już zupełnie do niczego - mówił Arctor - zdecydowałem, że go sprzedam i kupię henwaya.
 - Co to jest henway? - zapytał Barris. Około trzech funtów, pomyślał Fred.
 - Około trzech funtów - powiedział Arctor.
 Następnego popołudnia o trzeciej dwaj oficerowie służby medycznej - inni niż ostatnio - poddali Freda serii testów. Fred czuł się jeszcze gorzej niż poprzednio.
 - Zobaczy pan teraz następujące po sobie w szybkim tempie obrazy znanych sobie przedmiotów. Najpierw będzie je pan oglądał lewym, a potem prawym okiem. Jednocześnie na podświetlonym ekranie pokażą się kontury tych przedmiotów; pana zadaniem jest dać znak piórem świetlnym wtedy, kiedy obraz na ekranie będzie się zgadzał z obrazem widocznym przed okiem. Obrazy będą się przesuwały bardzo szybko, więc proszę się zbyt długo nie zastanawiać. Będziemy oceniali zarówno czas, jak i poprawność odpowiedzi. W porządku?
 - W porządku - powiedział Fred, trzymając pióro w pogotowiu.
 Przed oczami przefrunęło mu mnóstwo obrazów znanych przedmiotów, a on dotykał piórem podświetlonych fotografii na znajdującym się niżej ekranie. Najpierw patrzył lewym okiem, a później wszystko się powtórzyło, z tym że teraz patrzył prawym.
 - Teraz zasłonimy panu lewe oko, a prawym zobaczy pan obraz znanego przedmiotu. Lewą, powtarzam, lewą ręką ma pan wyciągnąć rzecz, której obraz pan zobaczył.
 - Rozumiem - powiedział Fred. Mignął mu obraz kostki do gry; lewą ręką pogrzebał wśród leżących przed nim małych przedmiotów i znalazł kostkę.
 - Następny test: w zasięgu lewej ręki znajdują się niewidoczne dla pana litery składające się na pewne słowo. Pana zadaniem będzie zidentyfikować je dotykiem, a potem prawą ręką napisać słowo, które tworzą.
 Zrobił, co mu powiedziano. Litery składały się na słowo ŻAR.
 - Proszę powiedzieć, jakie to słowo. Więc odpowiedział:
 - Żar.
 - Teraz zawiążemy panu oczy, a potem, nie widząc nic, włoży pan lewą rękę do tego oto pudełka i namaca pan pewien przedmiot. Pana zadaniem będzie zidentyfikować ten przedmiot i powiedzieć nam, co to jest, mimo że nie będzie go pan mógł zobaczyć. Następnie pokażemy panu trzy podobne do siebie przedmioty, a pan nam powie, który z nich przypomina najbardziej to, czego dotykał pan ręką.
 - W porządku - zgodził się Fred, a potem zrobił ten test, a po nim inne, co zabrało mu prawie godzinę. Namacaj, powiedz, spojrzyj jednym okiem, wybierz. Namacaj, powiedz, spojrzyj jednym okiem, wybierz. Napisz, narysuj.
 - Następny test: teraz znów zawiążemy panu oczy i będzie pan musiał każdą ręką osobno dotykać pewnego przedmiotu. Ma pan nam powiedzieć, czy przedmiot dotykany lewą ręką jest taki sam jak dotykany prawą.
 Zrobił, co mu kazano.
 - Zobaczy pan teraz następujące szybko po sobie rysunki trójkątów, ustawionych w rożnych pozycjach. Ma pan nam powiedzieć, czy to ten sam trójkąt, czy...
 Po dwóch godzinach kazali mu wciskać klocki o skomplikowanych kształtach w równie skomplikowane otwory, mierząc jednocześnie czas. Czuł się, jakby znów znalazł się w pierwszej klasie, czuł, że idzie mu źle. Gorzej niż wtedy. Panna Frinkel, pomyślał, stara panna Frinkel. Stała nade mną i przyglądała się, jak robię błędy, wysyłając mi jednocześnie rozkaz umrzyj" - tak to się nazywa w analizie transakcyjnej. Umrzyj. Zniknij. Czarodziejskie rozkazy. Wysyłała je tak długo, aż w końcu wszystko mi się popierdoliło. Panna Frinkel pewnie już nie żyje. Może komuś udało się skutecznie odesłać jej odwrotną pocztą rozkaz umrzyj". Miał taką nadzieję. Może to nawet jego własna zasługa. Tak samo jak wtedy, teraz też odsyłał podobne rozkazy testującym go psychologom.
 Teraz jego metoda najwyraźniej nic była skuteczna. Test trwał.
 - Co się nie zgadza na tym rysunku? Jeden z przedmiotów nie pasuje do pozostałych. Ma pan zaznaczyć...
 Zrobił, czego chcieli. Potom pokazali mu nic rysunki, tylko rzeczywiste przedmioty, z których jeden nic pasował do pozostałych; miał wyciągnąć rękę i odłożyć go na bok; a potem, po zakończeniu testu, wybrać wszystkie nie pasujące przedmioty z wielu zestawów, jak je nazwali psychologowie, i powiedzieć, czy mają one jakąś wspólną cechę, czy tworzą same w sobie osobny zestaw.
 Ciągle jeszcze próbował wykonać to zadanie, kiedy powiedzieli mu, że czas przeznaczony na wykonanie serii testów się skończył i że ma pójść na kawę i poczekać na zewnątrz, dopóki go nie zawołają.
 Po przerwie, która wydawała mu się cholernie długa, pojawił się jeden z psychologów i powiedział:
 - Jest jeszcze jedna sprawa, Fred. Potrzebujemy próbki pana krwi. - Podał mu świstek papieru, skierowanie do laboratorium. - Niech pan pójdzie korytarzem do drzwi z tabliczką Pracownia patologiczna" i odda im tę kartkę; kiedy pobiorą panu krew, proszę tu wrócić i zaczekać.
 - Oczywiście - odparł ponuro i z kartką w ręku powlókł się w kierunku laboratorium.  Ślady we krwi, pomyślał. Szukają śladów.  Kiedy wrócił z pracowni patologicznej do pokoju 203, podszedł do jednego z przeprowadzających testy psychologów i zapytał:
  - Czy mógłbym pójść na górę i porozmawiać z moim przełożonym, skoro i tak muszę czekać na wyniki? Niedługo kończy pracę.
  - Zgoda - odparł psycholog. - Ponieważ zdecydowaliśmy, że trzeba zrobić panu analizę krwi, to i tak potrwa trochę, zanim wydamy opinię; tak, niech pan idzie. Zadzwonimy po pana, kiedy będziemy gotowi. Idzie pan do Hanka, prawda?
  - Tak, będę na górze u Hanka.  - Wydaje mi się, że jest pan o wiele bardziej przygnębiony niż wtedy, kiedy się ostatnio widzieliśmy - zauważył psycholog.  - Słucham? - zdziwił się Fred.
 - Poprzednim razem, kiedy pan tu był. W zeszłym tygodniu. Żartował pan i śmiał się. Chociaż trzeba przysnąć, że bardzo nerwowo.
 Fred przyjrzał mu się uważnie i nagle zdał sobie sprawę, że to jeden z dwóch zastępców szeryfa, których wcześniej spotkał. Nic powiedział jednak nic, chrząknął tylko, wyszedł z pokoju i poszedł w stronę windy. Załamać się można, pomyślał. Co za historia. Ciekawe, który to z nich, zastanowił się. Czy to ten z podkręconym wąsem, czy ten drugi...? Chyba drugi, bo nie ma zarostu.
 - Proszę ręcznie dotknąć tego przedmiotu lewą ręką - powiedział do siebie na głos - a potem popatrzeć na niego drugą. Następnie proszę nam opisać swoimi słowami... - Żadna inna bzdura nie chciała mu już przyjść do głowy. Musieliby mu pomóc.
 Kiedy wszedł do pokoju swojego przełożonego, przekonał się, że w rogu, naprzeciwko Hanka, siedzi jakiś mężczyzna, który nie ma na sobie kombinezonu.
 Hank powiedział:
 - To jest właśnie informator, który dzwonił do nas przez elektroniczną przystawkę w sprawie Boba Arctora. Wspominałem ci o nim.
 - Tak - rzekł Fred, nie ruszając się z miejsca.
 - Zadzwonił ostatnio jeszcze raz, żeby przekazać kolejne informacje o Arctorze; powiedzieliśmy mu, żeby się ujawnił. Zażądaliśmy, żeby przyszedł do nas, no i jest tutaj. Znasz go?
 - Oczywiście, że znam - powiedział Fred, patrząc na Jima Barrisa, który siedział z uśmiechem na twarzy i bawił się nożyczkami. Barris wyglądał na zdenerwowanego. I był brzydki. Bardzo brzydki, pomyślał Fred z niechęcią.
 - Nazywa się pan Jim Barris, prawda? - zapytał. -Czy był pan kiedyś aresztowany?
 - Z jego dokumentów wynika, że jest to James R. Barris - powiedział Hank. - Tak też się nam przedstawił. Nie ma go w kartotece osób aresztowanych - dodał.
 - Czego on chce? - zapytał Fred. A potem zwrócił się do Barrisa: - Jakie pan ma informacje?
 - Mam dowody - odparł Barris niskim głosem - że pan Arctor należy do rozległej, tajnej organizacji, która dysponuje sporymi funduszami, arsenałami broni, używa zaszyfrowanego sposobu przekazywania informacji i prawdopodobnie ma na celu obalenie...
 - To tylko spekulacje - przerwał mu Hank. - Jaki dokładnie mają cel? Jakie ma pan dowody? Proszę nie mówić nam niczego, czego nie wie pan z pierwszej ręki.
 - Czy był pan kiedyś w szpitalu psychiatrycznym? --zapytał Fred.
 - Nie - odpowiedział Barris.
 - Czy jest pan gotów złożyć przed prokuratorem swoje informacje i dowody w formie zaprotokołowanego i zaprzysiężonego zeznania? Czy jest pan gotów zeznawać w sądzie pod przysięgą i...
 - Powiedział mi już, że tak - przerwał mu Hank.
 - Moje dowody - odezwał się Barris - których nic mam teraz przy sobie, ale które mogę przedstawić, to nagrane na taśmę rozmowy telefoniczne prowadzone przez Arctora. Mam na myśli rozmowy, które prowadził, kiedy byt przekonany, że nikt go nie słyszy.
 - Co to za organizacja? - zapytał Fred.
 - Wydaje mi się... - zaczął Barris, lecz Hank przerwał mu gestem ręki. - To organizacja polityczna - powiedział Barris, dysząc i trzęsąc się trochę, chociaż w sumie wyglądał na zadowolonego z siebie - skierowana przeciwko naszemu państwu. Sterowana z zewnątrz. Są wrogami Stanów Zjednoczonych.
  - Co łączy Arctora ze źródłem Substancji A? - zapytał Fred.
 Barris zamrugał powiekami, oblizał wargi, wykrzywił twarz i w końcu odpowiedział:
  - W moich... - przerwał. - Kiedy dokonacie analizy moich informacji... to znaczy moich dowodów, niewątpliwie dojdziecie do wniosku, że Substancja A jest produkowana przez obce państwo, którego celem jest zniszczenie Stanów Zjednoczonych, i że pan Arctor tkwi w tej prawie po uszy.
 - Czy może pan podać konkretne nazwiska jakichś mych członków tej organizacji? - zapytał Hank. - Nazwiska osób, z którymi Arctor rozmawiał? Zdaje pan sobie chyba sprawę, że wprowadzanie w błąd organów ścigania jest przestępstwem, za które mógłby pan zostać postawiony przed sądem?
 - Zdaję sobie sprawę.
 - Z kim Arctor prowadził rozmowy? - pytał Hank.
 - Z niejaką Donną Hawthorne. Jeździ do niej pod różnymi pretekstami i spiskuje.
 - Spiskuje? - zaśmiał się Fred. - Co pan ma na myli?
 - Śledziłem go - rzekł powoli i wyraźnie Barris. -jeździłem za nim moim własnym samochodem. Arctor tym nie wiedział.
 - Często tam jeździ? - zapytał Hank.
 - Tak - odparł Barris. - Bardzo często. Tak często, jak tylko...
 - To jego dziewczyna - wtrącił się Fred.
 - Pan Arctor także... - powiedział Barris. Hank odwrócił się w stronę Freda i zapytał:
 - Myślisz, że to ma jakiś sens?
 - Na pewno powinniśmy się przyjrzeć jego dowodom - powiedział Fred.
 - Niech pan przyniesie swoje materiały - nakazał
 Hank Barrisowi. - Wszystko, co pan ma. Przede wszystkim interesują nas nazwiska... nazwiska, numery rejestracyjne, numery telefonów. Czy widział pan kiedyś, żeby Arctor miał duże ilości narkotyków? Więcej niż na własne potrzeby?
 - Oczywiście, że tak - odpowiedział Barris.
 - Jakiego rodzaju?
 - Różne. Mam próbki. Z całą pieczołowitością pobrałem próbki... żebyście mogli je poddać analizie. Mogę je przynieść. Jest tego trochę, różne rodzaje narkotyków.
 Hank i Fred spojrzeli po sobie.
 Barris patrzył przed siebie nie widzącym wzrokiem i uśmiechał się.
 - Czy chciałby pan coś dodać? - zapytał Hank. A potem zwrócił się do Freda: - Może powinniśmy posłać z nim policjanta, żeby przyniósł te jego dowody. Chciał przez to powiedzieć, że woli się upewnić, iż Barris nie wpadnie w panikę i nie ucieknie; że nie zmieni zdania i się nie wycofa.
 - Jest jeszcze jedna rzecz, o której chcę powiedzieć. Pan Arctor jest uzależniony, uzależniony od Substancji A, a jego umysł jest rozstrojony. Ulegał procesowi destrukcji przez dłuższy czas i teraz pan Arctor stał się niebezpieczny.
 - Niebezpieczny - powtórzył jak echo Fred.
 - Tak - potwierdził Barris. - Zdarzało się już, że reagował w sposób typowy dla człowieka, którego mózg jest zatruty przez Substancję A. Skrzyżowanie nerwów wzrokowych musiało ulec uszkodzeniu, co pociągnęło za sobą osłabienie ipsilateralnego elementu... A poza tym... - Barris odchrząknął. - Nastąpiło również uszkodzenie ciała modzelowatego.
 - Tego rodzaju niczym nic poparte spekulacje... jak już pana informowałem, jak ostrzegałem... są bezwartościowe. W każdym razie poślemy z panem policjanta. Zgadza się pan?
 Barris wyszczerzył zęby i skinął głową.
 - Ależ oczywiście.
 - Policjant będzie w cywilu.
 - Mógłbym zostać... - Barris poruszył ręką - zamordowany. Jak już powiedziałem, pan Arctor...
 Hank pokiwał głową.
  - W porządku, panie Barris. Nie lekceważymy tego  rozumiemy, na jak olbrzymie ryzyko się pan wystawia. Jeśli wszystko pójdzie po naszej myśli, jeżeli pańskie informacje okażą się w sądzie istotne dla uzyskania wyroku skazującego, to wtedy oczywiście...  - Nie dlatego tutaj przyszedłem - rzekł Barris. - Ten człowiek jest chory. Jego mózg jest uszkodzony przez Substancję A. Powód, dla którego tu przyszedłem...  - Nie interesuje nas, dlaczego pan tu przyszedł. Interesuje nas tylko, czy pańskie dowody i materiały mają jakąkolwiek wartość. Cala reszta to pana problem.  - Dziękuję panu - powiedział Barris i uśmiechnął się szeroko.
 
Rozdział trzynasty
 Fred wrócił do pokoju 203, w którym mieścił się policyjny gabinet psychologiczny, i słuchał teraz bez zainteresowania obu psychologów, którzy objaśniali mu wyniki testów.
 - Występuje u pana coś, co nazwalibyśmy nie tyle uszkodzeniem mózgu, ile raczej zjawiskiem rywalizacji. Proszę usiąść.
 - Dobrze - powiedział spokojnie Fred i usiadł.
 - Mam na myśli rywalizację między lewą i prawą półkulą. To, co odkryliśmy, nie jest zniekształconym pojedynczym sygnałem, ale dwoma sygnałami, które zakłócają się nawzajem, ponieważ niosą ze sobą sprzeczne informacje.
 W normalnej sytuacji - ciągnął psycholog - u człowieka aktywna jest lewa półkula. Tam mieści się jaźń, ego, czy świadomość - obojętnie, jak to nazwiemy. Lewa półkula dominuje, ponieważ to właśnie tam znajduje się centrum mowy; mówiąc dokładniej, dwustronność mózgu polega na tym, że lewa półkula jest odpowiedzialna za umiejętność mówienia... w każdym razie potencjalnie... podczas gdy prawa steruje funkcjami przestrzennymi. Lewą można przyrównać do maszyny matematycznej działającej na zasadzie cyfrowej, podczas gdy prawa działa analogowo. Dlatego też dwustronność nie oznacza zwykłego powielania się funkcji; oba systemy percepcyjne w różny sposób nadzorują i opracowują nadchodzące informacje. Jednak w pana przypadku żadna z półkul nie dominuje, a do tego obie nic uzupełniają się nawzajem. Jedna mówi panu co innego niż druga.
 - To tak, jakby miał pan w samochodzie dwa wskaźniki paliwa - powiedział drugi mężczyzna. - Jeden z nich mówi panu, że zbiornik jest pełny, a drugi, że pusty. Oba jednocześnie nie mogą wskazywać stanu faktycznego. Istnieje pomiędzy nimi konflikt. Jednak w pana przypadku nie jest tak, że jeden z nich jest sprawny, a drugi uszkodzony; chodzi o to... Chcę przez to powiedzieć, że oba wskaźniki mierzą dokładne tę samą zawartość paliwa: tego samego paliwa w tym samym zbiorniku. Mierzą dokładnie to samo. Pan, jako kierowca, ma tylko pośredni wgląd w to, co się dzieje w baku - poprzez wskaźnik, to znaczy w tym wypadku przez dwa wskaźniki. Właściwie zbiornik z paliwem mógłby zupełnie odpaść od samochodu, a pan by się nawet nie zorientował, dopóki jakaś inna lampka na tablicy rozdzielczej nie zasygnalizowałaby, że silnik już nie pracuje. Nigdy nie powinno być dwóch wskaźników, które przekazują sprzeczne informacje, ponieważ kiedy tak jest, nie otrzymuje pan żadnych danych dotyczących stanu faktycznego. To nie jest układ składający się ze wskaźnika głównego i pomocniczego, który włącza się wtedy, kiedy ten pierwszy zostanie uszkodzony.
 - Więc co to wszystko znaczy? - zapytał Fred.
 - Jestem przekonany, że sam pan się już zorientował - powiedział stojący po lewej psycholog. - Odczuwał pan skutki tego, o czym tu mówimy, choć nie wiedział pan, co się właściwie dzieje i dlaczego.
 - Półkule mojego mózgu rywalizują ze sobą, tak? -zapytał Fred.
 - Tak.
 - Dlaczego?
 - Za sprawą Substancji A. Substancja A często powoduje tego typu zakłócenia funkcjonalne. Spodziewaliśmy się tego, a teraz testy potwierdziły nasze przypuszczenia. Uszkodzenie nastąpiło w lewej, dominującej zwykle lewej półkuli, a prawa usiłuje naprawić defekt. Jednak funkcje, które w tej sytuacji są dublowane po obu stronach, nie stapiają się w całość, ponieważ sytuacja jest nienormalna, a organizm nie jest na nią przygotowany. Coś takiego nie powinno się nigdy zdarzyć. Nazywamy to skrzyżowaniem sygnałów. Jest związane ze zjawiskiem mózgu podzielonego. Moglibyśmy usunąć prawą półkulę, ale...
 - Czy to minie? - przerwał mu Fred. - Jeśli przestanę brać Substancję A?
 - Możliwe - powiedział stojący po lewej psycholog. -To jest uszkodzenie funkcjonalne.
 - To może być uszkodzenie organiczne - zastrzegł jednak drugi. - Może być nieodwracalne. Przekonamy się po pewnym czasie, i to dopiero wtedy, kiedy przez dłuższy okres nie będzie pan brał Substancji A. Ani jednej tabletki.
 - Co? - zapytał Fred. Nie zrozumiał odpowiedzi: tak czy nie? Czy uszkodzenie jest nieodwracalne, czy nie? Co właściwie mu odpowiedzieli?
 - Nawet jeżeli nastąpiło uszkodzenie tkanki mózgu -powiedział jeden z psychologów - to prowadzi się w tej chwili eksperymenty polegające na usuwaniu małych wycinków z obu półkul jednocześnie, żeby zahamować zjawisko rywalizacji w procesie gestalt. Przypuszcza się, że takie działanie może w końcu spowodować, że lewa półkula odzyska dominację.
 Istnieje jednakże niebezpieczeństwo, że taka osoba będzie przez resztę życia odbierać wrażenia, nadchodzące informacje, tylko częściowo. Zamiast podwójnego sygnału - połowiczny. Moim zdaniem to takie samo upośledzenie. Mimo to połowiczna funkcja bez zjawiska rywalizacji jest i tak lepsza niż nic, ponieważ skrzyżowanie konkurujących ze sobą sygnałów oznacza percepcję zerową.
 - Widzi pan, Fred - odezwał się drugi mężczyzna -nie ma pan już...
 - Nie wezmę już nigdy Substancji A - zapewnił Fred. -Do końca życia.
 - Ile pan teraz bierze?
 - Niedużo. - Przerwał na chwilę, a potem dodał: -Ostatnio więcej. Mam kłopoty w pracy.
 - Zdecydowanie powinno się pana zwolnić z obowiązków - stwierdził psycholog. - Ze wszystkich. Jest pan upośledzony. To potrwa dłuższy czas. W najlepszym wypadku. Co będzie potem, nie wiadomo. Może pan z tego wyjdzie, może nie.
 - Jak to możliwe - wycedził Fred przez zaciśnięte zęby - że nawet jeżeli obie półkule mojego mózgu są dominujące, to nie odbierają tych samych bodźców? Dlaczego oba te, jak im tam, nie mogą zostać zsynchronizowane jak dźwięk stereofoniczny?
 Cisza.
 - Chciałem przez to powiedzieć - Fred zrobił jakiś
 gest - że lewa ręka albo prawa, jeżeli chwytają ten sam
 przedmiot, powinny...
  - Lewostronność w przeciwieństwie do prawostronności rozumiana jako, powiedzmy, lustrzane odbicie, gdzie lewa ręka staje się prawą... - Psycholog pochylił się nad Fredem, lecz ten nie podniósł głowy. - Jak opisałby pan, czym różni się lewa rękawiczka od prawej,
 komuś, kto nie zna pojęć lewa i prawa, w taki sposób, żeby ten ktoś zrozumiał, o co panu chodzi? Tak, żeby wziął do ręki właściwą rękawiczkę? Mówiłby pan o lustrzanym odbiciu?
 - Lewa rękawiczka... - odezwał się Fred i zamilkł.
 - To tak, jakby jedna półkula pańskiego mózgu odbierała świat odbity w lustrze. W lustrze, rozumie pan? Prawa strona staje się lewą ze wszystkimi tego konsekwencjami. Nie wiemy jeszcze, jak to jest, kiedy widzi się świat w ten sposób. W rozumieniu topologii lewa rękawiczka jest prawą przeciągniętą przez nieskończoność.
 - Przez lustro - powiedział Fred. Przez ciemne zwierciadło, pomyślał, przez ciemny ekran. Święty Paweł, kiedy mówił o zwierciadle, nie miał na myśli szklanego lustra, bo takich wtedy jeszcze nie było, ale swoje odbicie, kiedy patrzył w wypolerowane dno metalowego naczynia. Powiedział mu o tym kiedyś Luckman, który czytał teologiczne książki. Nie chodzi o teleskop czy układ soczewek, które nie odwracają obrazu; nie o świat widziany przez coś, ale o własną twarz w odbiciu, w odwróceniu - przeciągniętą przez nieskończoność. To tak, jak mi właśnie powiedzieli. Nie patrzy się przez lustro, ale widzi się obraz odbity w lustrze. Obraz, który do ciebie wraca: to ty, twoja twarz, ale jednocześnie ktoś inny. Wtedy nie było jeszcze kamer, więc człowiek mógł zobaczyć samego siebie tylko tak: w lustrzanym odbiciu.
 Zobaczyłem siebie w lustrzanym odbiciu. W pewnym sensie zacząłem nawet widzieć w ten sposób cały wszechświat. Drugą stroną mózgu!
 - Topologia jest mało znaną nauką - rzekł Jeden z psychologów - albo gałęzią matematyki; wszystko jedno, jak ją nazwiemy. To tak jak z czarnymi dziurami w kosmosie. W jaki sposób...
 - Fred patrzy na świat od wewnątrz - przerwał mu drugi mężczyzna. - Sądzę, że z przodu i z tyłu jednocześnie. Trudno nam powiedzieć, jak go odbiera. Topologia jest gałęzią matematyki zajmującą się tymi właściwościami figur geometrycznych... i nie tylko geometrycznych... które pozostają niezmienne, kiedy figury te są poddawane przekształceniom homeomorficznym, jakimkolwiek ciągłym przekształceniom homeomorficznym. Jednak w odniesieniu do psychologii...
 - Gdyby to samo działo się z przedmiotami, to nie można przewidzieć, jak mogłyby wyglądać. Byłyby nie do poznania. To tak, jakby dziki człowiek po raz pierwszy zobaczył swoją fotografię. Nie rozpoznałby się, mimo że widział już swoje odbicie wiele razy: w strumieniu czy w metalowych naczyniach. Odbicie jest odwrócone, a fotografia nie. Dlatego nie wiedziałby, że to ta sama osoba.
 - Przyzwyczaił się do odbitego, odwróconego obrazu i jest przekonany, że tak rzeczywiście wygląda.
 - Kiedy nagrasz się na taśmę i puścisz ją do tyłu...
 - To inna sprawa. Wtedy mamy do czynienia z rezonansem sinusoidalnym...
 - Może to wy, skurwiele jedni - warknął Fred - widzicie świat na odwrót, jak w lustrze. Może to ja widzę prawidłowo.
 - Pan widzi go i tak, i tak.
 - A który...
 - Uważało się kiedyś, że widzimy tylko odbicia, a nie samą rzeczywistość - powiedział psycholog. - W tym wypadku problem nie polega na tym, że odbicie nie jest rzeczywiste, ale na tym, że jest odwrócone. Zastanawiam się... - Miał jakiś dziwny wyraz twarzy. - Chodzi o parzystość. O naukową zasadę parzystości. Z pewnego powodu bierzemy odbicie wszechświata za rzeczywisty wszechświat... dlatego mianowicie, że nie mamy zmysłu bilateralnej parzystości.
  Mimo że fotografia jest w stanie zrekompensować ten brak, nie jest ona samą rzeczą. Nie jest również odwrócona. W ten sposób obrazy fotograficzne nie są obrazami, lecz prawdziwą formą przedmiotów. Są odwróceniem odwrócenia.
  No ale również fotografię można przypadkowo odwrócić. Kiedy włoży się negatyw niewłaściwą stroną, otrzyma się odwróconą odbitkę. Można się zorientować, że tak się stało, tylko wtedy, kiedy na zdjęciu widać jakiś napis. Ale nie twarz. Jeśli mamy dwa zdjęcia tego samego człowieka, z których jedno jest odwrócone, to ktoś, kto nigdy go nie widział, nie jest w stanie powiedzieć, które z nich jest wiernym obrazem; może tylko stwierdzić, że fotografie nie są identyczne i że nie można ich na siebie nałożyć.
  Teraz widzi pan, Fred, jak skomplikowany jest problem zdefiniowania różnicy między lewą rękawiczką a... - I wtedy wypełni się słowo napisane - powiedział jakiś glos. - Śmierć zniknie, bo połkną ją zwycięzcy. -Możliwe, że tylko Fred usłyszał te słowa. - Kiedy zobaczysz odwrócony napis, będziesz wiedział, co jest iluzją, a co prawdą. Skończy się zamęt, i śmierć... ostatni wróg, substancja zwana Agonią... zostanie połknięta, lecz nie ogarnie już ciała, tylko zniknie pożarta przez zwycięzców. Słuchaj teraz, bo wyjawię ci sekret: nie wszyscy
 zaśniemy w objęciach śmierci.
 Sekret, pomyślał, wyjaśnienie tajemnicy. Świętej tajemnicy. Nie umrzemy.   Odbicia znikną.
 Natychmiast.
 I zajdzie w nas zmiana. Chce mi przez to powiedzieć, że zostaniemy nagle odwróceni we właściwą stronę. I to w mgnieniu oka.
  Patrzył, jak obaj psychologowie notują swoje spostrzeżenia i składają podpisy.  Wydaje mi się, pomyślał ponuro, że wszyscy jesteśmy odwróceni: każdy człowiek, każda rzecz, a nawet przestrzeń i czas. Kiedy fotograf zrobi odbitki  kontaktowe odbitki - i zorientuje się, że jeden z negatywów jest odwrócony, to ile czasu potrzebuje, żeby położyć go we właściwy sposób? Żeby odwrócić go tak, aby uzyskać prawidłowy obraz na fotografii? Ułamek sekundy.
 Teraz rozumiem, co oznacza ten cytat z Biblii: niejasno jak w zwierciadle. Jednak mój system percepcyjny jest w proszku. Tak, jak mi powiedzieli. Rozumiem, ale sam nie potrafię sobie pomóc.
 A może, pomyślał, ponieważ widzę jednocześnie oba obrazy, odwrócony i prosty, jestem pierwszym człowiekiem w historii mającym wgląd w tę prawdziwą rzeczywistość, która kiedyś nadejdzie? Chociaż, z drugiej strony, widzę też tak, jak inni ludzie. Który obraz jest który? Który z nich jest odwrócony, a który nie? Kiedy patrzę na fotografię, a kiedy na odbicie? Ile dostanę zasiłku chorobowego, emerytury albo renty, kiedy będę na odwyku? - zadał sobie pytanie, czując już przerażający strach, przenikający do szpiku kości lęk i chłód. Wie kalt ist es in diesem unterirdischen Gewölbe! Das ist natürlich, es ist ja tief. Będę musiał się od tego gówna odzwyczaić. Widywałem już ludzi, którzy przez to przechodzili. Jezu Chryste, pomyślał i zamknął oczy.
 - Brzmi to może trochę metafizycznie - powiedział jeden z psychologów - ale ludzie zajmujący się matematyką twierdzą, że stoimy u progu nowej kosmogonii, która tak bardzo...
 Drugi wtrącił się z ożywieniem:
 - Nieskończoność czasu wyrażona przez nieskończoność przestrzeni, jak pętla! Jak pętla taśmy magnetycznej.
 Miał jeszcze godzinę do czasu, kiedy powinien się zjawić w biurze Hanka, żeby obejrzeć i ocenić materiał dowodowy zebrany przez Jima Barrisa.
 Nabrał nagle ochoty, żeby pójść do znajdującej się w budynku stołówki, więc ruszył w tę stronę, mijając ludzi ubranych w mundury, w kombinezony zakłócające albo w zwykłe spodnie i krawaty.
 Do tego czasu wnioski psychologów zostaną prawdopodobnie przekazane Hankowi. Będzie już je miał, kiedy Fred się tam zjawi. To da mi trochę czasu na zastanowienie, pomyślał, wchodząc do stołówki i ustawiając się w kolejce. Czas. Przypuśćmy, że czas jest kulisty jak Ziemia. Żeglujesz na zachód, żeby dopłynąć do Indii. Wszyscy się śmieją, ale w końcu masz Indie przed, a nie za sobą. Może ukrzyżowanie Chrystusa jest jeszcze przed nami, a my żeglujemy przed siebie w czasie, przekonani, że zostało gdzieś z tyłu, na wschodzie.
 Przed nim stała sekretarka: obcisły niebieski sweter, bez stanika, spódniczka tak krótka, że właściwie nie warta wspomnienia. Było mu miło tak się jej przyglądać, więc gapił się i gapił, aż w końcu zauważyła to i odsunęła się z tacą o parę kroków.
 Pierwsze i drugie nadejście Chrystusa to to samo wydarzenie, pomyślał. Czas jest jak pętla taśmy. Nic dziwnego, że byli pewni, iż nadejdzie. Na pewno się jeszcze zjawi.
 Patrzył na tyłek sekretarki i nagle zdał sobie sprawę, że dziewczyna nie może go zobaczyć tak, jak on ją widzi, ponieważ w kombinezonie zakłócającym nie ma ani twarzy, ani tyłka. Na pewno czuje, za się jej przyglądam, zdecydował. Cizia z takimi nogami potrafi się domyślić, kiedy faceci się na nią gapią.
 Kiedy mam na sobie kombinezon, mógłbym rąbnąć ją w głowę i dmuchać tak długo, jak miałbym na to ochotę, li kto by się domyślił, że to ja? Jak miałaby mnie zidentyfikować?
 Ile przestępstw można by popełnić, mając na sobie kombinezon rozpraszający, zadumał się. Przestępstw i innych paskudnych rzeczy, na które zawsze miało się ochotę, a nigdy nie było okazji, żeby je zrobić.
 - Proszę pani - powiedział do dziewczyny w obcisłym niebieskim swetrze. - Ma pani wspaniałe nogi. No ale przypuszczam, że sama pani o tym wie, bo inaczej nie nosiłaby pani takiej mikrospódniczki.  Dziewczyna westchnęła.
 - Co? - odezwała się. - Aaa, wiem już, kim pan jest.
 - Tak? - zapytał zdumiony.
 - Pete Wickam - powiedziała dziewczyna. - Pan jest Pete Wickam. Siada pan zawsze naprzeciwko mnie. Prawda?
 - Jestem facetem - powiedział Fred - który siada zawsze naprzeciwko, patrzy na pani nogi i wyobraża sobie różne rzeczy. Wie pani jakie?
 Skinęła głową.
 - Czy mam jakieś szanse?
 - Cóż, to zależy.
 - Mógłbym panią zaprosić kiedyś na kolację?
 - Myślę, że tak.
 - Mogłaby pani dać mi swój numer telefonu? Żebym mógł zadzwonić?
 - Niech mi pan da swój - mruknęła dziewczyna.
 - Dam pani swój numer - powiedział - jeżeli usiądzie pani ze mną i zje, co tam pani chce. Ja wezmę kanapkę i kawę.
 - Nie mogę, koleżanka na mnie czeka. U, lam.
 - Mógłbym się do was dosiąść.
 - Miałyśmy porozmawiać o prywatnych sprawach.
 - W porządku - powiedział Fred.
 - No to do zobaczenia, Pete. - Przesunęła się do przodu w kolejce, razem z tacą, sztućcami i serwetką.
 Fred dostał kawę i kanapkę, znalazł wolny stolik, usiadł i zaczął wrzucać do kubka kawałki chleba.
 Kurwa, zdejmą mnie z Arctora, pomyślał. Trafię na odwyk do Synanon albo do Nowej Drogi, a oni wyznaczą kogoś innego, żeby go obserwował i wyciągał wnioski. Jakiegoś dupka, który gówno wie o Arctorze. Będą musieli zacząć wszystko od początku.
 Powinni mi przynajmniej pozwolić na ocenę materiałów Barrisa, a nie odstawiać w tymczasowy stan spoczynku, zanim sprawdzimy jego dowody, cokolwiek by to mogło być.
 Gdybym ją przeleciał, a ona zaszłaby w ciążę, zastanowił się, to dziecko... bez twarzy. Tylko niewyraźna plama. Przeszedł go dreszcz.
 Rozumiem, że muszą mnie zawiesić. Ale dlaczego koniecznie teraz? Mógłbym jeszcze zrobić parę rzeczy... ocenić informacje Barrisa, wziąć udział w podejmowaniu decyzji w jego sprawie. Albo chociaż usiąść i przyjrzeć się temu, co Barris przyniesie. Dla własnej satysfakcji dowiedzieć się, co planuje Arctor. Czy on w ogóle coś planuje? Chociaż tyle są mi dłużni. Powinni mi pozwolić zajmować się sprawą Arctora tak długo, aż się dowiem, co knuje.
 Gdybym tylko mógł słuchać i patrzeć, nawet nie mówiąc ani słowa.
 Siedział jak przyśrubowany przy stoliku, aż w końcu zauważył, że dziewczyna w obcisłym niebieskim swetrze i jej czarnowłosa, krótko ostrzyżona koleżanka wstają z krzeseł i zbierają się do wyjścia. Koleżanka, która nie była zbyt atrakcyjna, zatrzymała się i podeszła do stolika, gdzie siedział Fred, zgarbiony nad kubkiem kawy kawałkami kanapki.
 - Pete? - odezwała się krótkowłosa dziewczyna. Spojrzał na nią.
 - Eee, Pete - powiedziała nerwowo. - Tylko sekunda. Eee, Ellen chciała ci to powiedzieć sama, ale stchórzyła. Pete, ona dawno by się już z tobą umówiła, jakiś miesiąc temu, może jeszcze w marcu. Gdyby...
 - Gdyby co? - zapytał.
 - Mam ci od niej przekazać, że przez pewien czas próbowała ci podsunąć pomysł, że byłoby o wiele lepiej, gdybyś używał, no, jakiegoś dezodorantu do ust. Może scope?
 - Szkoda, że wcześniej nie wiedziałem - odparł bez entuzjazmu.
 - No dobra, Pete - rzuciła dziewczyna z ulgą i ruszyła w stronę drzwi. - Zobaczymy się jeszcze. - Skrzywiła usta w uśmiechu i odeszła szybkim krokiem.
 Biedny skurwiel z tego Pete'a, pomyślał. Czy to wszystko prawda? Czy może tylko dwaj faceci z głowami pełnymi złośliwych pomysłów zobaczyli, że Fred siedzi - że ja siedzę - sam i zaplanowali na poczekaniu wredny numer. A do cholery z tym wszystkim, pomyślał.
 A może to prawda? Wytarł usta, zmiął serwetkę i wstał ciężko od stolika. Ciekawe, czy świętemu Pawłowi śmierdziało z ust. Wyszedł ze stołówki z rękami znów wbity-mi głęboko w kieszenie. Najpierw włożył ręce do kieszeni kombinezonu, a potem do kieszeni zwykłego ubrania, które miał pod spodem. Może to dlatego święty Paweł tak często pod koniec życia siedział w więzieniu. Zamykali go za śmierdzący oddech.
 W takie dni zawsze się człowiekowi zdarzają pojebane odjazdy, pomyślał, wychodząc ze stołówki. Dziewczyna dowaliła mi jeszcze, jakbym mało miał dzisiaj kłopotów. Nie dość, że załatwili mnie dwaj nieomylni papieże testów psychologicznych, to teraz jeszcze ona. Cholera, pomyślał. Czuł się jeszcze gorzej niż przedtem: ledwo szedł i prawie nie mógł myśleć. W głowie miał kompletny zamęt. Zamęt i rozpacz. Scope nie jest za dobry, lavoris jest lepszy. Z tym że jak się go wypluwa, to wygląda jak krew. Może micrin, pomyślał. Micrin powinien być najlepszy.
 Jeśli w budynku byłby drugstore, to mógłbym kupić butelkę i przepłukać usta, zanim pójdę do Hanka. Może wtedy poczułbym się bardziej pewny siebie. Może miałbym większe szanse.
 Potrzebuję pomocy, pomyślał. Jakiejkolwiek. Jakiejkolwiek wskazówki, na przykład takiej, jaką dała mi ta dziewczyna. Jakiejkolwiek sugestii. Cholera. I co mam teraz zrobić?
 Skończyło się. Nigdy już ich nie zobaczę, nie zobaczę moich przyjaciół, ludzi, których obserwowałem i których znałem. Wysiadka; może poślą mnie do końca życia na rentę. W każdym razie nigdy już nie zobaczę Arctora, Luckmana, Jerry'ego Fabina, Charlesa Frecka i Donny - przede wszystkim Donny Hawthorne. Nic zobaczę ich już nigdy, do końca wieczności. Koniec.
 Donna. Przypomniał sobie, jak jego cioteczny dziadek wiele lat temu śpiewał po niemiecku: Ich seh', wie ein Engel im rosigen Duft l Sich tröstend zur Seite mir stellet, co, jak mu wyjaśnił, znaczyło: Widzę, jak w różanym powietrzu anioł staje u mojego boku, by mnie pocieszyć". To była dziewczyna, którą kochał i która uratowała mu życie (to znaczy bohaterowi piosenki). W piosence, a nie w życiu. Cioteczny dziadek już nic żyje i minęło już wiele lat od czasu, kiedy ostatni raz słyszał tę piosenkę. Cioteczny dziadek, który urodził się w Niemczech, śpiewał czasem po niemiecku albo czytał na głos:
 
  Gott! Welch Dunkel hier! O grauenvolle Stille! 
  Öd' ist es um mich her. Nichts, lebet außer mir...
  
  Boże! Jak ciemno tu! Cisza jaka straszna!  
  W przestrzeni pustej sam jeden tylko żyję...
  Zdał sobie sprawę, że nawet jeśli jego mózg nie jest jeszcze kompletnie wypalony, to zanim wróci do służby, tak przydzielą im kogoś innego. Albo wszyscy już umrą dostaną się do pudła czy do kliniki federalnej. Albo po prostu rozejdą się w różne strony, w różne strony, w różne strony. Będą przeżarci prochami, zniszczeni, tak jak ja, niezdolni zrozumieć, co się z nimi dzieje. Dla mnie to już koniec. Nawet nie zdążyłem się zorientować, kiedy powiedziałem do widzenia.
 Mogę sobie tylko czasem dla przypomnienia puścić taśmy z holodotektorów.
 - Powinienem pójść do lokalu operacyjnego... - Rozejrzał się wokół i zamilkł. Powinienem pójść do lokalu operacyjnego, pomyślał, i podprowadzić taśmy. Póki jeszcze mogę. Potem pewnie je wymażą, a ja i tak nie będę miał do nich dostępu. Srać na wydział, pomyślał, niech mi odciągną forsę z pensji. Z etycznego punktu widzenia taśmy z nagraniami tego domu i tych ludzi należą do mnie.
 Teraz zostały mi tylko taśmy; tyle mogę sobie zabrać.
 No ale, przeszło mu nagle przez myśl, żeby odtworzyć taśmy, potrzebny jest cały system monitorów holograficznych, który znajduje się w lokalu operacyjnym. Trzeba go będzie zdemontować i wynieść kawałek po kawałku. Holodetektory i urządzenia do nagrywania nie będą potrzebne. Wezmę tylko odtwarzacz i przede wszystkim skrzynki monitorów. Wyniosę je sztuka po sztuce. Przecież mam klucz. Później będę musiał go oddać, ale mogę obie teraz na miejscu dorobić duplikat; to jest zwykły klucz do zamka typu Schlage. Uda mi się! Poczuł się lepiej, kiedy zdał sobie z tego sprawę; czuł w sobie zawziętość, moralną siłę i jakby gniew. Na wszystkich. Czuł przyjemność płynącą z przeświadczenia, że weźmie prawy w swoje ręce.
 Z drugiej strony, pomyślał, gdybym podprowadził też holodetektory, głowice nagrywające i całą resztę, mógłbym prowadzić obserwację na własną rękę. Mógłbym ich dalej śledzić, jak dotychczas. Przynajmniej przez jakiś czas. No ale w końcu nic na świecie nie trwa wiecznie, co widać na załączonym obrazku.
 Przede wszystkim należy zapewnić ciągłość obserwacji, zdecydował. W miarę możliwości to właśnie ja powinienem ją prowadzić. Powinienem patrzeć - patrzeć i wyciągać wnioski, nawet jeżeli nigdy nie podejmę żadnego konkretnego działania; nawet gdybym miał tylko siedzieć przed monitorami i patrzeć, niewidoczny, to i tak ma jakieś znaczenie, że ja - obserwator zdarzeń -jestem na swoim miejscu.
 Nie przez wzgląd na nich, tylko na mnie.
 No, poprawił się, na nich też. Na wypadek, gdyby coś się stało, na przykład taka historia jak wtedy, kiedy Luckman się zakrztusił. Jeśli jest ktoś, kto patrzy - jeśli to ja bym patrzył - to zawsze może ściągnąć pomoc. Zadzwonić. Sprowadzić natychmiast ratunek.
 W każdym innym wypadku mogliby umrzeć, i co wtedy? Nikt by się nie dowiedział ani nie zainteresował.
 Stworzeniom, które prowadzą takie pokręcone i beznadziejne życie, trzeba pomagać. A przynajmniej rejestrować, jak się pojawiają i odchodzą. Rejestrować i zapisywać, żeby pozostał po nich ślad. Na lepsze dni, które jeszcze nadejdą, kiedy ludziom otworzą się oczy.
 W biurze Hanka zastał swojego przełożonego, jakiegoś policjanta w mundurze i spoconego, uśmiechającego się nerwowo informatora, Jima Barrisa. Stojący na stole
 magnetofon odtwarzał jedną z taśm Barrisa, a drugie urządzenie nagrywało w tym czasie kopię dla wydziału.
 - ...Ee, cześć. Słuchaj, nie mogę teraz mówić.
 - To kiedy?
 - Zadzwonię do ciebie.
 - Sprawa nie może czekać.
 - A o co chodzi?
 - Mamy zamiar...
 Hank wyciągnął rękę i dał Barrisowi znak, żeby zatrzymał taśmę.
 - Czy mógłby pan nam powiedzieć, czyje to głosy? -zapytał.
 - Tak - odpowiedział szybko Barris. - Kobiecy należy do Donny Hawthorne, a męski do Roberta Arctora.
 - Dobrze. - Hank pokiwał głową, a potem podniósł wzrok znad leżącego przed nim raportu psychologów spojrzał na Freda.  - Proszę dalej.
  - ...jutro wieczorem połowę obszaru południowej Kalifornii - powiedział głos zidentyfikowany przez Barrisa jako należący do Arctora - arsenał Sił Powietrznych w bazie Vandenberg zostanie zaatakowany w celu zdobycia broni automatycznej i półautomatycznej...
 Hank przerwał czytanie raportu i zaczął uważnie słuchać, przekrzywiając rozmazany przez kombinezon kontur głowy.
 Barris uśmiechnął się do siebie i do wszystkich innych w pokoju; w palcach obracał spinacze, które ściągnął ze stołu. Obracał je tak, jakby chciał z nich upleść metalową pajęczynę; obracał je, zginał, obracał i cały czas się przy tym pocił.
 Kobieta zidentyfikowana jako Donna Hawthorne powiedziała:
 - A co będzie ze środkami odurzającymi, które zorganizowali nam motocykliści? Kiedy wrzucimy to gówno do zbiornika wody pitnej, żeby...
 - Organizacja przede wszystkim potrzebuje broni. To, czym mówisz, to faza B.
 - No dobra. Muszę już kończyć, bo mam klienta.
 Stuknęły odkładane słuchawki.
 Barris poprawił się na krześle i powiedział:
 - Mogę dokonać identyfikacji gangu motocyklistów, którym tu mowa. Na innej taśmie...
 - Ma pan więcej tego typu materiałów? - zapytał Hank. - Chodzi o to, żeby zbudować pełny obraz. Czy może ta taśma to już wszystko?
 - Mam o wiele więcej.
 - Podobnych?
 - Tak. Rozmowy dotyczą tej samej tajnej organizacji jej celów. Dotyczą spisku. i - Kim są ci ludzie? Co to za organizacja?
 - To światowa...
 i - Nazwiska. Nie interesują mnie pana spekulacje. j - Przede wszystkim Robert Arctor i Donna Hawthorne. Mam ze sobą również zaszyfrowane notatki... - Barris zaczął grzebać w niechlujnie wyglądającym notesie, o mało go przy tym nie upuszczając.
 - Konfiskuję wszystkie przyniesione przez, pana materiały - oznajmił Hank. - Taśmy i całą resztę. Na pewien czas staną się naszą własnością. Sami je przejrzymy.
 - Moje pismo i zaszyfrowany materiał, który...
 - Będzie pan do naszej dyspozycji, kiedy dojdziemy do wniosku, że potrzebujemy wyjaśnień. - Hank dał znak umundurowanemu policjantowi, żeby zatrzymał taśmę. Barris sięgnął w stronę magnetofonu. Gliniarz natychmiast przytrzymał go i popchnął z powrotem na krzesło. Barris zamrugał powiekami i rozejrzał się wokół, bez przerwy się uśmiechając.
 - Panie Barris - powiedział Hank - nie wypuścimy pana stąd, dopóki nie zakończymy analizy pana materiałów. Aby był pan cały czas do naszej dyspozycji, zostanie pan formalnie oskarżony o celowe dostarczanie władzom fałszywych informacji. To oczywiście tylko pretekst, żeby zapewnić panu bezpieczeństwo, wszyscy zdajemy sobie z tego sprawę, ale i tak formalne oskarżenie musi zostać wniesione. Przekażemy je do prokuratora okręgowego z adnotacją, że prosimy o przeciągnięcie sprawy. Czy jest pan zadowolony z takiego rozwiązania? - Nie czekając na odpowiedź, Hank dał znak umundurowanemu funkcjonariuszowi, żeby wyprowadził Barrisa. Na stole zostały materiały dowodowe.
 Gliniarz wyprowadził ciągle uśmiechającego się Barrisa. Hank i Fred siedzieli naprzeciw siebie przedzieleni zawalonym śmieciami stołem. Hank milczał; czytał raport psychologów.
 Po pewnym czasie podniósł słuchawkę i wykręcił wewnętrzny numer.
 - Mam u siebie nie opracowany materiał. Chciałbym, żebyście się nim zajęli i powiedzieli mi, ile z tego jest sfałszowane. Dajcie mi znać, a potem powiem wam, co zrobić z resztą. W sumie jest tego jakieś dwanaście funtów. Będziecie potrzebowali tekturowego pudła numer trzy. W porządku, dziękuję. - Odłożył słuchawkę. Laboratorium kryptografii i elektroniki - poinformował Freda i wrócił do lektury.
 Zjawili się dwaj uzbrojeni po zęby pracownicy laboratorium z zamykanym na kłódkę metalowym pojemnikiem.
  - Nic innego nie mogliśmy znaleźć - przeprosił jeden
 z nich. Zbierali ostrożnie i ładowali do pojemnika leżące na stole przedmioty.
 - Kto jest na dole?
 - Hurley.
 - Powiedzcie mu, żeby to jeszcze dzisiaj przejrzał, i niech da mi znać, gdy tylko znajdzie jakiś ślad fałszerstwa. Koniecznie dzisiaj.
 Pracownicy laboratorium zamknęli metalowy pojemnik i wynieśli go z biura.
  Hank rzucił raport psychologów na stół, oparł się wygodnie i powiedział:
 - A co... Dobra, co sądzisz o dowodach Barrisa na podstawie tego, co słyszałeś?
 - Zdaje się, że dostałeś raport na mój temat, prawda? - zapytał Fred. Sięgnął ręką w stronę kartek, ale nagle się rozmyślił. - Ten krótki kawałek, który nam puścił, wydaje mi się autentyczny.
 - Fałszerstwo - ocenił Hank. - Bez wartości.
 - Możliwe, że masz rację - odparł Fred. - Ale ja jestem innego zdania.
 - Arsenał w Vandenberg, o którym mówili, to prawdopodobnie arsenał OSI. - Hank sięgnął po telefon. -Zaraz, zaraz - powiedział głośno do siebie - kto to jest ten facet z OSI, z którym ostatnio rozmawiałem... był tutaj w środę i przyniósł jakieś zdjęcia... - Potrząsnął głową, zostawił telefon w spokoju i odwrócił się w stronę Freda.
 - Poczekam. Sprawa może zaczekać, dopóki się nie dowiemy, czy te materiały są autentyczne. Fred?
 - Co jest w raporcie?..
 - W raporcie jest napisane, że jesteś kompletnie świrnięty.
 Fred (najlepiej, jak potrafił) wzruszył ramionami.
 - Kompletnie?
 Wie kalt ist es in diesem unterirdischen Gewölbe!
 - Możliwe, że pracują u ciebie jeszcze ze dwie szare komórki. Ale nie więcej. Przede wszystkim iskrzy ci w mózgu i masz krótkie spięcia. Das ist natürlich, es ist ja tief.
 - Dwie, mówisz? A ile jest w sumie?
 - Nie wiem. W mózgu jest bardzo wiele komórek. Zdaje mi się, że tryliony.
 - Jest między nimi więcej możliwych połączeń niż gwiazd w całym wszechświecie.
 - Jeżeli tak jest naprawdę, to obecnie wypadasz mocno poniżej średniej. Dwie komórki z... powiedzmy... sześćdziesięciu pięciu trylionów.
 - Może z sześćdziesięciu pięciu trylionów trylionów -powiedział Fred.
 - Gorzej niż Philadelphia Atletics, kiedy trenował ich Connie Mack. Kiedy kończyli sezon, to procentowo...
 - A co dostanę, kiedy powiem, że zdarzyło mi się to w czasie pełnienia obowiązków służbowych? - zapytał Fred.
 - Będziesz mógł sobie posiedzieć w poczekalni i poczytać za darmo Saturday Evening Post" i Cosmopolitan".
 - Gdzie?
 - A gdzie byś chciał?
 - Daj mi się zastanowić - powiedział Fred.
 - Powiem ci, co bym zrobił na twoim miejscu. Nic dałbym się zamknąć w klinice federalnej, tylko kupiłbym sześć butelek dobrego bourbona, na przykład harpera, poszedłbym w góry San Bernardino, gdzieś w okolice jeziora, i poczekałbym, aż wszystko się skończy. Zaszyłbym się gdzieś, gdzie nikt nie mógłby mnie znaleźć.
 - Ale to się może nigdy nie skończyć.
 - No to w ogóle nie wracaj. Znasz może kogoś, kto ma tam dom letniskowy?
 - Nie - powiedział Fred.
 - Nie masz kłopotów z prowadzeniem samochodu?
 - Ja... - Przerwał, bo nagle ogarnęła go przemożna senność. Odprężył się i uspokoił. Pokój i wszystkie przedmioty zafalowały. Zmiana była tak silna, że wpłynęła nawet na poczucie upływającego czasu. - Jest w... -Ziewnął.
 - Nie możesz sobie przypomnieć.
 - Pamiętam tylko, że cos nie działa.
 - Moglibyśmy zorganizować ci kogoś, kto by cię tam podrzucił. Tak byłoby w każdym razie bezpiecznej.
 Dokąd podrzucił? - zastanowił się. Którędy? Drogą? Szlakiem turystycznym? Ścieżką? Pieszo, krok za krokiem przez galaretę jak kocur na smyczy, który myśli tylko o tym, żeby się od niej uwolnić i wrócić do domu.
 Ein Engel, der Gattin so gleich, der führt mich zur Freiheit ins himmlische Reich, pomyślał.
 - Oczywiście - powiedział i uśmiechnął się. Ulga. Kocur najpierw próbuje ciągnąć smycz, żeby za wszelką cenę wyrwać się na wolność, a potem spokojnie kładzie się na ziemi. - Co o mnie teraz myślisz? - spytał. -Teraz, kiedy okazało się, że jestem pomylony... przynajmniej na jakiś czas. A może na zawsze.
 - Myślę, że jesteś dobrym człowiekiem - odparł Hank.
 - Dziękuję ci - powiedział Fred.
 - Zabierz ze sobą rewolwer.
 - Co? - zapytał.
 - Jeśli pójdziesz w góry San Bernardino z butelkami harpera, weź też ze sobą rewolwer.
 - Na wypadek, gdybym nie wyszedł z uzależnienia? To chciałeś powiedzieć, tak?
 - Tak czy inaczej, weź broń. Żeby wyciągnąć się z takiego nałogu, o jakim tu napisali... Weź rewolwer.
 - W porządku.
 - I zgłoś się do mnie, kiedy wrócisz - powiedział Hank.- Daj mi znać.
 - Cholera, nie będę już miał kombinezonu.
 - Zgłoś się i tak. W kombinezonie czy bez.
 - W porządku - powtórzył. Najwyraźniej nic już nie miało znaczenia. Skończyło się.
 - Twoja następna wypłata będzie inna niż zwykle. Co prawda tylko tym razem, ale różnica będzie znaczna.
 - Dostanę jakąś premię za to, co mi się przytrafiło?
 - Nie. Przeczytaj sobie przepisy wewnętrzne. Funkcjonariusz, który z własnej woli wpada w uzależnienie i nie składa natychmiast w tej sprawie raportu, popełnia wykroczenie i podlega karze pieniężnej w wysokości trzech tysięcy dolarów i ewentualnie także półrocznej karze aresztu. Ty prawdopodobnie będziesz musiał tylko zapłacić.
 - Z własnej woli? - zapytał zdziwiony.
 - Nikt nie trzymał ci lufy przy głowie, kiedy brałeś narkotyki. Nikt ci ich nie wrzucał do zupy. Z własnej woli i świadomie zażywałeś substancje oszałamiające i uszkadzające mózg.
 - Musiałem!
 - Mogłeś tylko udawać, że bierzesz - powiedział Hank. - Większości agentów się to udaje. Z raportu wynika, że ilości, jakie zażywałeś...
 - Traktujesz mnie jak przestępcę. Nie jestem przestępcą.
 Hank wziął do ręki notatnik i długopis i zaczął liczyć.
 - Ile zarabiasz? Mógłbym ci to teraz obliczyć, gdybyś...
 - Czy mógłbym zapłacić później? Może w miesięcznych ratach rozłożonych na dwa lata?
 - Daj spokój, Fred - powiedział Hank.
 - W porządku.
 - Ile zarabiasz na godzinę? Nie mógł sobie przypomnieć.
 - No to powiedz mi, ile masz wpisanych godzin.
 Tego też nie pamiętał.
 Hank rzucił notes na biurko.
 - Chcesz papierosa? - Podsunął Fredowi paczkę.
 - Od palenia też się odzwyczajam - rzekł Fred. Od wszystkiego, nawet od orzeszków i... - Nic nie przychodziło mu do głowy.
 Dwaj mężczyźni w kombinezonach zakłócających siedzieli naprzeciw siebie, nie mówiąc ani słowa.
 - Jak zawsze powtarzam moim dzieciom... - zaczął Hank.
 - Sam mam dwoje - powiedział Fred. - Dziewczynki.
 - Nie wierzę ci. Nie powinieneś mieć dzieci.
 - Może i nie. - Zaczął obliczać, kiedy zaczną się objawy odstawienia, a potem usiłował sobie przypomnieć, ile tabletek Substancji A ma jeszcze tu i tam pochowanych. I czy pieniędzy, które mu wypłacą, starczy na kupno świeżego towaru.
 - Może jednak chciałbyś, żebym ci obliczył, ile dostaniesz pensji? - spytał Hank.
  - W porządku. - Pokiwał energicznie głową. - Oczywiście. - Czekał, aż Hank skończy i nerwowo bębnił palcami po stole. Jak Barris.
  - Ile dostajesz na godzinę? - spytał jeszcze raz Hank, a potem sięgnął po telefon. - Zadzwonię do księgowości.  Fred się nie odezwał. Patrzył w podłogę i czekał. Może Donna by mi pomogła? Donna, pomyślał, pomóż mi.  - Nie sądzę, żeby udało ci się dostać w góry - powiedział Hank. - Nawet gdyby cię tam ktoś zawiózł.  - Aha.  - Dokąd chcesz pójść?
 - Muszę posiedzieć i się zastanowić.
 - Do kliniki federalnej?
 - Nie.
  Siedzieli naprzeciw siebie.
  Zastanawiał się, co mogły znaczyć słowa nie powinieneś".
 - A może do Donny Hawthorne? - podsunął Hank. -z materiałów od ciebie i innych agentów wiem, że jesteście ze sobą blisko.
 - Tak. - Pokiwał głową. - Jesteśmy blisko. - Podniósł wzrok i spytał: - Skąd wiesz?
 - Zwykła eliminacja - wyjaśnił Hank. - Wiem, kim nie jesteś, a w obserwowanej grupie nie ma przecież nieskończonej liczby podejrzanych; właściwie to bardzo niewielka grupka. Myśleliśmy kiedyś, że zaprowadzą nas wyżej. Teraz Barris stanowi jakąś szansę. Słuchaj, Fred, przegadaliśmy masę czasu. Dawno już poskładałem kawałek do kawałka. Ty jesteś Arctor.
 - Kto? - zapytał, wpatrując się rozszerzonymi oczyma w ukrytego w kombinezonie zakłócającym Hanka. -a jestem Bobem Arctorem? - Nie mógł w to uwierzyć. Przecież to bez sensu. To nie pasowało do niczego, co kiedykolwiek zrobił czy pomyślał. To groteska.
 - Mniejsza z tym - powiedział Hank. - Jaki jest numer Donny?
 - Powinna być teraz w pracy. - Fredowi zatrząsł się głos. - W perfumerii. Numer... - Nie był w stanie mówić normalnie i nie mógł sobie przypomnieć numeru. A, do cholery, na pewno nie, pomyślał. Nie jestem Bobem Arctorem. Ale w takim razie kim jestem? Może...
 - Dajcie mi numer Donny Hawthorne, do pracy -powiedział szybko Hank do słuchawki. - Masz. - Przesunął telefon w stronę Freda. - Połączę cię. Chociaż może lepiej nie. Powiem jej, żeby po ciebie przyjechała. Tylko dokąd? Podwieziemy cię gdzieś i wysadzimy; nie możecie się tutaj zobaczyć. Gdzie się zwykle spotykacie?
 - Zawieźcie mnie do niej do domu. Wiem, jak się dostać do środka.
 - Powiem jej, że tam jesteś i że masz objawy odstawienia. Powiem, że jestem twoim znajomym i że prosiłeś mnie, żebym do niej zadzwonił.
 - Znakomicie. Doceniam twoją pomoc. Dziękuję ci, stary.
 Hank kiwnął głową i zaczął wybierać jakiś miejski numer. Fredowi wydawało się, że każdą następną cyfrę wykręca coraz wolniej, w nieskończoność, aż w końcu zamknął oczy, wsłuchał się w swój oddech i pomyślał:
 cholera, odjechałem.
 Masz całkowitą rację, zgodził się ze sobą. Jesteś pokręconym pomyleńcem z kompletnie wypalonym i wymiękłym mózgiem, a do tego jesteś popierdolony. Kompletnie popierdolony. Chciało mu się śmiać.
 - Zawieziemy cię do niej - upewnił go Hank, a potem znów powiedział do słuchawki: - Słuchaj, Donna, jestem kumplem Boba. Fatalnie z nim. Nie, nie opowiadam ci głupot. Słuchaj, dziewczyno, on...
 Wspaniale, pomyślały unisono dwa głosy w jego głowie, kiedy usłyszał, jak Hank urabia Donnę. I nie zapomnij jej powiedzieć, żeby mi coś przyniosła; bardzo potrzebuję. Może uda jej się załatwić jakiś towar? Albo może mnie podładuje haszem, tak jak to ona potrafi. Wyciągnął rękę, żeby dotknąć Hanka, ale mu się nie udało. Nie sięgnął.
 - Kiedyś ci się odwdzięczę - obiecał Hankowi, kiedy ten odłożył słuchawkę.
 - Poczekasz tu, aż podstawią samochód. Zadzwonię teraz w tej sprawie. - Hank jeszcze raz wykręcił jakiś numer. - Garaż? Potrzebny mi samochód na zwykłych numerach i kierowca w cywilu. Co macie w tej chwili?
 Obaj mężczyźni przymknęli oczy i czekali ukryci w zamazanych plamach kombinezonów.
 - Może raczej powinienem posłać cię do szpitala -powiedział Hank. - Fatalnie z tobą. Barris mógł cię czymś podtruć. Tak naprawdę to interesuje nas Barris, a nie ty; obserwacja domu była prowadzona z myślą o Barrisie. Mieliśmy nadzieję, że sam do nas przyjdzie... no i udało się. - Hank zamilkł. - Dlatego byłem prawie pewien, że jego taśmy i cała reszta dowodów to falsyfikaty. Laboratorium to potwierdzi. Barris jest uwikłany w jakąś dużą sprawę. Dużą i mętną. Coś z bronią.
 - To kim j a jestem? - zapytał nagle bardzo głośno.
 - Musieliśmy się jakoś dobrać do Barrisa i go sprowokować.
 - Wy gnoje - powiedział.
 - Zaaranżowaliśmy to w ten sposób, żeby Barris... jeżeli to w ogóle jego prawdziwe nazwisko... nabierał coraz większych podejrzeń, że jesteś tajnym agentem, którego zadaniem jest złapać go na gorącym uczynku albo wykorzystać, żeby dostać się do kogoś siedzącego wyżej w hierarchii. No więc Barris...
 Zadzwonił telefon.
 - Dobrze - powiedział Hank w chwilę później. - Poczekaj chwilę, Bob. Bob, Fred, wszystko jedno. Nie martw się, udało nam się w końcu dostać łobuza i okazało się, że to jest niezły... Jak tam nas przed chwilą nazwałeś? W sumie było warto, co? Warto było próbować, żeby go złapać. Niezależnie od tego, w co jest wplątany.
 - Oczywiście, że warto. - Już prawie nie mógł mówić;
 jego głos zgrzytnął metalicznie. Siedzieli naprzeciw siebie.
 Kiedy jechali do Nowej Drogi, Donna zatrzymała samochód w miejscu, z którego było widać w dole wszystkie światła miasta. Ból już się zaczął; Donna zdawała sobie z tego sprawę i wiedziała, że nie zostało wiele czasu. Chciała jeszcze trochę z nim być. Cóż, najwyraźniej zbyt długo czekała. Łzy ciekły mu po policzkach, zaczął ciężko oddychać, a potem zwymiotował.
 - Posiedzimy sobie parę minut - powiedziała, prowadząc go przez krzaki i chwasty; szli po piaszczystej ziemi, między pustymi puszkami po piwie i innymi śmieciami. - Ja...
 - Masz fajkę do haszu? - udało mu się spytać.
 - Tak - odpowiedziała. Powinni teraz odejść od drogi dostatecznie daleko, żeby nie zauważył ich policjant przejeżdżający radiowozem. Albo chociaż tak daleko, żeby zdążyć schować fajkę, zanim do nich podejdzie. Wiedziała, że samochód zbliży się z wygaszonymi światłami i stanie w ukryciu kawałek dalej. Zdąży. Na pewno. Starczy czasu, żeby schować fajkę i nie bać się prawu. Jednak dla Boba Arctora było już za późno. Jego czas przynajmniej mierzony zwykłą miarą -już upłynął. Teraz Arctor wszedł w inny wymiar. W taki wymiar czasu, pomyślała, w jakim żyje szczur. Zwierzę, które biega bez sensu w tę i z powrotem. Przemieszcza się w tę i z powrotem, w tę i z powrotem, bez żadnego planu. Przynajmniej Bob widzi jeszcze te światła pod nami. Chociaż może to już nie ma dla niego żadnego znaczenia.
 Znaleźli osłonięte miejsce; Donna wyciągnęła fajkę i owinięte w srebrną folię kawałki haszyszu. Bob Arctor usiadł obok. Wydawało się, że nie zwraca na nią najmniejszej uwagi. Zrobił w spodnie. Donna wiedziała, ze Arctor się nie kontroluje i że prawdopodobnie nawet tego nie zauważył. Wszystkim, którzy odstawiają towar, zdarzają się takie historie.
 - Chodź tu. - Pochyliła się nad nim, żeby go podładować, ale nawet jej nie zauważył. Siedział tylko zgięty wpół, szarpany skurczami żołądka, na przemian robił pod siebie i wymiotował, trząsł się i jękliwym głosem śpiewał coś w rodzaju szalonej piosenki.
 Wtedy przypomniał jej się facet, który kiedyś zobaczył Boga. Zachowywał się bardzo podobnie, też jęczał i krzyczał, chociaż nie robił pod siebie. Zobaczył Boga w krótkim nawrocie, którego dostał, kiedy wybudził się po LSD. Eksperymentował z olbrzymimi dawkami witamin rozpuszczonych w wodzie. Wymyślona przez niego ortomolekularna formuła miała poprawić przepływ impulsów w neuronach mózgu. Jednak zamiast zmądrzeć, zobaczył Boga, co było dla niego całkowitym zaskoczeniem.
 Wydaje mi się, że nigdy nie możemy być pewni, co nas czeka - powiedziała. Siedzący obok Arctor jęknął tylko i nic nie odpowiedział.
 - Znałeś może faceta, który nazywał się Tony Amsterdam?
 Nie było odpowiedzi.
 Donna pociągnęła dym z fajki i zapatrzyła się w błyszczące w dole światła; czuła, jak pachnie powietrze, i wsłuchiwała się w ciszę.
 - Od kiedy objawił mu się Bóg, czuł się znakomicie przez mniej więcej rok. Potem gwałtownie mu się pogorszyło. Czuł się gorzej niż kiedykolwiek przedtem, ponieważ pewnego dnia zdał sobie sprawę, że nigdy go już nie zobaczy. Wiedział, że pożyje jeszcze kilkadziesiąt łat, może nawet pięćdziesiąt, i że przez resztę życia nie zobaczy nic nadzwyczajnego. Tylko to, co wszyscy na co dzień widzimy. Właściwie był w gorszej sytuacji, niż gdyby nigdy nie doznał objawienia. Powiedział mi, że pewnego dnia zupełnie padło mu na głowę, kompletnie mu odbiło: zaczął kląć i rozwalać wszystko w mieszkaniu. Rozpieprzył nawet wieżę stereo. Zrozumiał, że będzie tak żył i żył i nie zobaczy nic ciekawego. Zupełnie bez celu. Jak kawałek mięcha, który tylko kopuluje, je, pije, śpi, pracuje i sra.
 - Jak wszyscy - to były pierwsze słowa, które Arctor zdołał wypowiedzieć; wycedził je z trudnością, jakby ledwo powstrzymywał wymioty.
 - I tak mu właśnie powiedziałam. Zwróciłam mu uwagę, że jedziemy wszyscy na tym samym wózku i większość z nas nie robi z tego problemu. A on powiedział:
 Nie wiesz, co zobaczyłem. Po prostu nie wiesz".
 Ciałem Arctora wstrząsnął dreszcz. Udało mu się jednak wykrztusić:
 - Powiedział ci... co zobaczył?
 - Iskierki. Deszcz kolorowych iskierek, jak w popsutym telewizorze. Iskierki na ścianie i iskierki w powietrzu. Cały świat stał się nagle żywym organizmem, gdziekolwiek spojrzał. I nic już nie działo się przypadkiem: wszystkie elementy pasowały do siebie i współpracowały, żeby wspólnie osiągnąć jakiś cel. A potem zobaczył drzwi. Przez jakiś tydzień widział je wszędzie: w mieszkaniu i na dworze, kiedy szedł do sklepu albo jechał samochodem. I zawsze wyglądały tak samo: były bardzo wąskie. Mówił, że przyjemnie było na nic patrzeć. Tak właśnie powiedział: przyjemnie". Nigdy nic próbował przez nie przejść, przyglądał się tylko, bo takie to było przyjemne. Kształt drzwi był narysowany jasnoczerwonym i złotym światłem, jakby iskierki ułożyły się w geometryczne linie. Potem już ich nigdy nic zobaczył i przez to w końcu strasznie się wkurwił. Po chwili Bob Arctor zapytał:
 - A co było po drugiej stronie drzwi?
 - Powiedzał, że po drugiej stronie jest inny świat. Mówił, że go widział.
 - Nigdy... przez nic nie przeszedł?
 - Dlatego właśnie porozpieprzał wszystko w mieszkaniu; nigdy nawet nie pomyślał, żeby przez nic przejść, po prostuje podziwiał, a potem drzwi zniknęły i było już za późno. Otwarły się dla niego na kilka dni, a potem zamknęły i zniknęły na zawsze. Brał raz za razem LSD i rozpuszczone w wodzie witaminy, ale nigdy już ich nic zobaczył: nie mógł znaleźć właściwych proporcji.
 - Co było po drugiej stronie? - zapytał Arctor.
 - Powiedział, że po drugiej stronie była zawsze noc.
 - Noc!
 - Świecił księżyc i było widać wodę... zawsze to samo. Nic się nie zmieniało ani nie poruszało. Ciemna jak atrament woda i plaża: wybrzeże jakiejś wyspy. Był pewien, że to Grecja, starożytna Grecja. Wykombinował, że te drzwi to takie słabsze miejsce w linii czasu i że patrzy w przeszłość. Potem, kiedy drzwi zniknęły, jechał kiedyś autostradą razem z tymi wszystkimi ciężarówkami i zdenerwował się jak jasna cholera. Powiedział, że nie mógł znieść tego ruchu i hałasu, samochodów jadących tu i tam, brzęczenia i stukotu. I nic mógł zrozumieć, dlaczego pokazano mu to, co mu pokazano. Naprawdę był przekonany, że zobaczył Boga i drzwi do innego świata, no ale w efekcie pomieszało mu się tylko w głowie. Nie mógł zatrzymać tej wizji i nie potrafił dać sobie z tym rady. Za każdym razem, kiedy kogoś spotkał, już po chwili mówił, że stracił wszystko, co miał.
 - To tak jak ja - zauważył Bob Arctor.
 - Na wyspie była kobieta. Nie prawdziwa kobieta tylko raczej posąg. Mówił, że to Afrodyta z Cyreny. Jasny, zimny posąg z marmuru, stojący w świetle księżyca.
 - Powinien był przejść przez drzwi, jeśli miał okazję.
 - Nie miał okazji - powiedziała Donna. - To była tylko obietnica. Coś, co miało dopiero nadejść. Coś lepszego, co miało się zdarzyć w dalekiej przyszłości. Może dopiero... - przerwała - ...po śmierci.
 - Nie wykorzystał okazji - stwierdził Arctor. - W życiu ma się tylko jedną szansę. - Zamknął oczy, żeby łatwiej znieść ból wykręcający zalaną potem twarz. - Co może wiedzieć ćpun, który bierze LSD? Co my wszyscy w ogóle wiemy? Nie mogę mówić. Mniejsza z tym. - Odwrócił się od niej plecami i zapatrzył w ciemność, jego ciałem wstrząsały konwulsyjne dreszcze.
 - Czasami pokazują nam zwiastuny, jak w kinie - powiedziała Donna. - Objęła go z całej siły ramionami i zaczęła kołysać w przód i w tył. - Żebyśmy mogli wytrzymać.
 - Teraz próbujesz ze mną, co?
 - Jesteś dobrym człowiekiem. Po prostu wyciągnąłeś złą kartę. Ale życie się jeszcze dla ciebie nie skończyło. Bardzo mi na tobie zależy. Chciałabym...
 Obejmowała go, nie mówiąc już nic. Ciemność, która ogarniała Arctora od środka, zwyciężała nawet teraz, kiedy Donna była przy nim.
 - Jesteś dobrym, miłym człowiekiem - ciągnęła. - To wszystko jest niesprawiedliwe, ale tak musi być. Spróbuj poczekać, aż to się skończy. Kiedyś, w przyszłości, znajdziesz drogę, którą kiedyś szedłeś. Wrócisz na nią. -Odzyskasz to, co ci odebrano, pomyślała. Pewnego dnia wszystko, co ludzie niesprawiedliwie utracili, zostanie im zwrócone. Może dopiero za tysiąc lat albo jeszcze później, ale ten dzień nadejdzie i wszystkie rachunki zostaną wyrównane. Może, tak jak Tony Amsterdam, zobaczyłeś kiedyś Boga i ta wizja na pewien czas zniknęła. Zabrano ci ją, pomyślała, ale może wróci. Może w spalonych i dymiących ciągle obwodach mózgu, które zamieniają się w węgiel, nawet teraz, kiedy cię obejmuję, zabłyśnie kiedyś kolorowa iskierka i pojawi się jakieś ukryte tajemnicze światło, które poprowadzi cię siłą ukrytych w nim wspomnień przez lata, które nadejdą, przez straszne lata. Nie do końca zrozumiane słowo, jakaś mała rzecz, którą można zobaczyć, ale nie pojąć, jakiś okruch gwiazdy zmieszany z brudem naszego życia, którego blask poprowadzi cię do dnia... ale to jeszcze tak daleko. Sama nie potrafiła sobie tej chwili wyobrazić. Może zanim wszystko się skończyło, Bob Arctor zobaczył jakiś obraz innego świata, wynurzający się z banalnej rzeczywistości. Teraz mogła go tylko obejmować i nie tracić nadziei.
 Jednak kiedy znajdzie swoją drogę, jeśli będą mieli szczęście, znów będzie potrafił odróżniać kontury od tła. Prawa półkula znów będzie prawidłowo porównywać nadchodzące informacje, choćby tylko w subkorowy, jedyny dostępny w tym wypadku sposób. I ta podróż - tak straszna i kosztowna, i najzupełniej bezcelowa - się skończy.
 Oślepiło ją światło. Naprzeciw Donny stał gliniarz z pałką w jednej i latarką w drugiej ręce.
 - Proszę wstać i pokazać mi jakiś dowód tożsamości - powiedział. - Pani pierwsza.
 Puściła Arctora, który osunął się na bok i przewrócił na ziemię; nie zdawał sobie nawet sprawy z obecności policjanta, który wspiął się ukradkiem po zboczu wzgórza z leżącej poniżej bocznej drogi. Donna wyciągnęła z torebki portfel i dała policjantowi znak, żeby odeszli na bok, gdzie Arctor nie będzie mógł ich usłyszeć. Przez kilka minut policjant przyglądał się jej legitymacji w przyćmionym świetle latarki.
 - Jest pani tajną agentką służb federalnych.
 - Nie tak głośno - powiedziała Donna.
 - Przepraszam. - Policjant oddał jej legitymację.
 - Spierdalaj stąd - syknęła Donna.
 Gliniarz na krótką chwilę oświetlił jej twarz, a potem odwrócił się i odszedł tak samo, jak przyszedł - bezgłośnie.
 Kiedy wróciła do Arctora, zrozumiała od razu, że nawet się nie zorientował, że policjant tu był. Prawie z niczego nie zdawał już sobie sprawy. Z ledwością przyjmował do wiadomości, że ona tu jest, nic innego do niego nie docierało.
 Z oddali Donna usłyszała silnik radiowozu, który odjeżdżał niewidoczną stąd boczną polną drogą. Jakieś żuki, a może jaszczurka, przedzierały się przez rosnące wokół suche trawy. W dole widać było świecącą kreskę autostrady 91, jednak nie dochodził do nich żaden dźwięk:
 byli zbyt daleko.
 - Bob - powiedziała łagodnie - słyszysz mnie?
 Nie odezwał się.
 Wszystkie obwody zaspawały mu się na amen, pomyślała. Stopiły się i rozpłynęły. Nie uda się ich już uruchomić, choćby nie wiem jak próbowali. A na pewno będą próbowali.
 - Chodź - poprosiła, ciągnąc go i usiłując postawić na nogi. - Musimy jechać.
 - Nie mogę się kochać - powiedział Arctor. - Interes mi się gdzieś zapodział.
 - Czekają na nas - oświadczyła Donna zdecydowanie. - Muszę cię odwieźć.
 - No ale co ja zrobię, jeżeli mój interes gdzieś się zapodział? Będą mnie jeszcze chcieli przyjąć?
 - Przyjmą cię - zapewniła go Donna.
 Trzeba bardzo wielkiej mądrości, pomyślała, żeby wiedzieć, kiedy wolno komuś wyrządzić niesprawiedliwość. Jak w ogóle sprawiedliwość może paść ofiarą prawa? Czy to możliwe? To dlatego, że nad światem wisi klątwa, pomyślała; a to, co się stało, to dowód, że tak jest. Gdzieś na samym początku rozpadł się mechanizm, konstrukcja wszystkich rzeczy, a na jego szczątkach zrodziła się potrzeba popełniania złych uczynków. To musiało się zacząć tysiąc lat temu, a dziś przenika już naturę wszystkich rzeczy. I wszystkich ludzi. Nie możemy się odwrócić, otworzyć ust, odezwać się ani podjąć żadnej decyzji, żeby nie czynić zła. Nie obchodzi mnie, jak to się zaczęło, kiedy ani nawet dlaczego. Mam tylko nadzieję, że się kiedyś skończy, pomyślała. Tak jak Tony Amsterdam, mam nadzieję, że znów nadejdzie deszcz kolorowych iskier i że tym razem wszyscy je zobaczą. Wąskie drzwi, za którymi jest spokój. Posąg, morze i blask. który przypomina światło księżyca. I nic już nie będzie przeszkadzać, nic nie zakłóci ciszy.
 Dawno, dawno temu. pomyślała zanim spadło na nas przekleństwo i zanim wszystko zaczęło wyglądać tak jak teraz, panował Złoty Wiek, kiedy mądrość i sprawiedliwość oznaczały to samo. Tak było, zanim świat rozprysnął się na kawałki. W potrzaskane skorupy o ostrych brzegach, których nie można w żaden sposób złożyć znowu w całość chociaż cały czas próbujemy.
 Pod jej stopami, w ciemności, przez którą prześwitywały światła miasta, zawyła policyjna syrena. Pędzący w pościgu radiowóz. Brzmiało to jak ryk oszalałego, oślepionego żądzą zabijania zwierzęcia, które wie, że wkrótce dopadnie swoją ofiarę. Po plecach przeszedł jej dreszcz, robiło się chłodno. Pora ruszać.
 To już nie Złoty Wiek, pomyślała, jeżeli w ciemności słychać takie odgłosy. Czy ja też czasami chcę zabijać? Czy też jestem taka? Czy jestem jak zwierzę, które zbliża się do swojej ofiary, które szykuje się do skoku?
 Które już złapało?
 Leżący koło niej mężczyzna poruszył się i jęknął, kiedy spróbowała go dźwignąć. Pomogła mu w końcu podnieść się na nogi i poprowadziła krok za krokiem do samochodu. Pomogła mu, pomogła mu dalej żyć. Pod nimi policyjna syrena raptownie umilkła. Samochód zatrzymał swoją zdobycz. Jego zadanie się skończyło. Moje też, pomyślała, obejmując mocno Boba Arctora.
 Dwaj pracownicy Nowej Drogi przyglądali się leżącej u ich stóp rzeczy, która wymiotowała, trzęsła się i robiła pod siebie, obejmując ramionami ciało, jakby chciała się osłonić przed wywołującym gwałtowne drgawki chłodem.
 - Co to jest? - spytał jeden z nich.
 - To jest człowiek - odpowiedziała Donna.
 - Substancja A? Pokiwała głową.
 - Wyżarła mu mózg. Jeszcze jeden przegrany.
 - Łatwo jest wygrać - powiedziała do nich. - Wygrać każdy potrafi. - Pochyliła się nad Robertem Arctorem i pomyślała:
 Do widzenia.
 Kiedy wychodziła, kładli właśnie na nim stary wojskowy koc. Nie spojrzała za siebie.
 Wsiadła do samochodu ruszyła w stronę najbliższej autostrady i celowo wjechała w największy ruch. Z leżącego na podłodze pojemnika wyciągnęła swoją ulubioną kasetę, Tapestry Carole King, i wsunęła ją do odtwarzacza, a potem sięgnęła pod tablicę rozdzielczą i oderwała przymocowany magnesem pistolet typu Ruger. Podjechała bardzo szybko pod tylny zderzak ciężarówki wiozącej skrzynki pełne butelek coca-coli i słuchając muzyki Carole King, opróżniła magazynek rugera prosto w znajdujące się o kilka stóp od jej samochodu butelki.
 Podczas gdy Carole King śpiewała kojącym głosem o ludziach, którzy siadają i zamieniają się w ropuchy, Donnie udało się rozwalić cztery butelki, po czym skończyły się naboje w magazynku. Kawałki szkła i bryzgi coli uderzyły w szybę jej samochodu. Poczuła się lepiej.
 Na świecie nie ma ani sprawiedliwości, ani uczciwości, ani lojalności, pomyślała i wtedy - Bóg świadkiem -uderzyła od tyłu w swojego wroga, w swojego odwiecznego przeciwnika, w ciężarówkę z coca-colą, która spokojnie jechała dalej, jakby nic się nie stało. Siła uderzenia zakręciła jej małym samochodem, reflektory zgasły, ocierana zderzakiem opona wydała okropny zgrzyt, a potem MG wylądował na pasie awaryjnym i stanął tyłem do kierunku jazdy. Przejeżdżający kierowcy zwalniali, żeby popatrzeć, co się stało.
 No, wracaj, ty matkojebco, powiedziała do siebie, ale ciężarówka z coca-colą dawno już zniknęła z pola widzenia, pewnie nawet nic jej się nie stało. Może zrobiła jej tylko jakąś rysę. Prędzej czy później musiało się tak stać. Prowadząc swoją prywatną wojnę, Donna musiała zmierzyć się z symbolem rzeczywistości, która okazała się silniejsza. Podniosą mi teraz stawkę w ubezpieczalni, pomyślała, gramoląc się z samochodu. Na tym świecie za walkę ze złem trzeba płacić żywą gotówką.
 Przejeżdżający obok nowy mustang zwolnił, a jego kierowca zawołał do niej:
 - Może panią podwieźć?
 Nie odpowiedziała. Szła przed siebie. Mała postać patrząca w nie kończącą się strugę przepływających obok świateł.
 
Rozdział czternasty
 Do ściany w hallu Samarkandy - domu, który był siedzibą Nowej Drogi w Santa Ana (stan Kalifornia) -przyczepiono pinezką wycinek z gazety:
  Kiedy pacjent cierpiący na uwiąd starczy budzi się rano i pyta o matkę, należy mu przypomnieć, że jego matka dawno już nie żyje, że sam ma już ponad osiemdziesiąt lat, znajduje się w domu opieki i że mamy rok 1992, a nie 1913. Należy mu zwrócić uwagę, że powinien stawić czoło rzeczywistości i liczyć się z...
 Któryś z pacjentów oderwał resztę i na tym tekst się kończył. Artykuł został najwidoczniej wycięty ze specjalistycznego czasopisma poświęconego opiece nad chorymi; był wydrukowany na błyszczącym papierze.
 - Na początku będziesz się zajmował łazienkami -oznajmił pracownik o imieniu George - będziesz czyścił podłogi, umywalki i przede wszystkim sedesy. Na każdym piętrze są trzy łazienki.
 - Dobrze - powiedział.
 - Masz tu szczotkę i wiadro. Wiesz, jak to się robi? Jak sprząta się łazienki? Zabierz się do roboty, a ja będę patrzył i dawał ci wskazówki.
 Zabrał wiadro i podszedł do stojącej na ganku wanny, wlał mydło do wiadra, a potem odkręcił kran z gorącą wodą. Przed sobą widział tylko tworzącą się na wodzie pianę; widział pianę i słyszał huk lejącej się wody.
 Gdzieś z boku usłyszał jeszcze George'a:
 - Nie za dużo wody, bo nie będziesz go mógł podnieść.
 - Dobrze.
 - Zdaje się, że masz pewne kłopoty, aby się zorientować, gdzie jesteś - zauważył George po chwili.
 - Jestem w Nowej Drodze. - Kiedy stawiał wiadro na posadzce, rozlała się woda; stał i patrzył na nią.
 - W którym domu Nowej Drogi?
 - W Santa Ana.
 George podniósł wiadro, żeby mu pokazać, jak należy trzymać za zrobiony z drutu uchwyt i jak machać wiadrem w rytm kroków.
 - Myślę, że później przeniesiemy cię na wyspę albo na jedną z farm. Na razie będziesz musiał sprzątać.
 - To potrafię - powiedział. - Sprzątać.
 - Lubisz zwierzęta?
 - Pewnie.
 - A pracę na roli?
 - Zwierzęta.
 - Zobaczymy. Musimy cię najpierw lepiej poznać. To trochę potrwa: każdy musi przez miesiąc sprzątać. Każdy, kto przechodzi przez nasz próg.
 - Myślę, że chciałbym mieszkać na wsi - powiedział.
 - Mamy różne rodzaje placówek. Zdecydujemy, która z nich najlepiej się dla ciebie nadaje. Możesz tutaj palić, ale nie zachęcamy do tego. Tu nie Synanon, gdzie nie pozwalają na papierosy.
 - Nie mam już papierosów.
 - Każdy pacjent dostaje dziennie jedną paczkę.
 - Pieniądze? - Nie miał pieniędzy.
 - Są za darmo. Tu w ogóle nie trzeba za nic płacić. Ty już zapłaciłeś. - George wziął szczotkę, włożył ją do wiadra i pokazał mu, jak wycierać podłogę.
 - Dlaczego nie mam pieniędzy?
 - Z tego samego powodu, dla którego nie masz portfela ani nazwiska. Kiedyś dostaniesz wszystko z powrotem; wszystko ci oddamy. To jest właśnie nasz cel: oddać wszystko, co zostało ci odebrane.
 - Te buty mi nie pasują.
 - Jesteśmy uzależnieni od darów, ale dostajemy tylko nowe rzeczy ze sklepów. Może potem weźmiemy twoje wymiary. Przymierzyłeś wszystkie, które były w kartonie?
 - Tak - odpowiedział.
 - Zaczniesz tutaj, od łazienki w piwnicy. Musisz ją posprzątać staranie, naprawdę perfekcyjnie, a jak skończysz, weźmiesz ze sobą szczotkę i wiadro i pójdziesz na górę. Pokażę ci, gdzie jest łazienka na parterze, a potem pójdziesz na piętro. Żeby wejść na piętro, będziesz potrzebował zezwolenia, bo tam mieszkają dziewczyny. Zawsze pytaj kogoś z personelu i nigdy nie chodź tam bez pozwolenia. - Poklepał go po plecach. - W porządku, Bruce? Zrozumiałeś?
 - W porządku - odrzekł zajęty wycieraniem podłogi Bruce.
 - Będziesz czyścił łazienki tak długo, aż nabierzesz wprawy i będziesz to robił naprawdę dobrze. Nieważne, czym się człowiek zajmuje, chodzi o to, żeby potrafił to dobrze robić i był dumny ze swojej pracy.
 - Czy jeszcze kiedyś będę taki, jaki byłem? - zapytał Bruce.
 - Dostałeś się tutaj właśnie dlatego, że byłeś, jaki byłeś. Gdybyś miał jeszcze raz stać się kimś takim, to znowu byś do nas wrócił, zgadza się? Miałeś szczęście, że tu trafiłeś, niewiele brakowało, a byłoby za późno.
 - Ktoś mnie tu przywiózł.
 - Szczęściarz z ciebie. Możliwe, że następnym razem cię tu nie przywiozą, tylko wywalą gdzieś na poboczu autostrady i powiedzą: Do diabła z nim".
 Dalej wycierał podłogę.
 - Najlepiej najpierw wyczyścić umywalki, potem wannę, potem sedesy, a na końcu podłogę.
 - Dobrze - powiedział i odstawił szczotkę.
 - Musisz po prostu znaleźć właściwą metodę. Na pewno ci się uda.
 Skupił myśli i zobaczył rysy na emalii, którą była pokryta umywalka; nalał na nie środek do czyszczenia i puścił gorącą wodę. Stał nieruchomo w podnoszącej się chmurze pary. Ładnie pachnie, pomyślał.
 Po obiedzie usiadł w hallu, żeby się napić kawy. Wszyscy wiedzieli, że jest na głodzie, więc nikt się do niego nie odzywał. Kiedy tak siedział i popijał kawę z kubka, słyszał ich rozmowy. Wszyscy się tu znali.
 - Gdybyś mógł spojrzeć oczyma człowieka, który nie żyje, to widziałbyś, ale byś nie panował nad mięśniami które poruszają gałkę oczną, więc nie mógłbyś skupić wzroku. Nie mógłbyś odwrócić głowy ani poruszyć oczami. Mógłbyś tylko czekać, aż w polu widzenia pojawi się jakiś obiekt. Byłbyś unieruchomiony. Mógłbyś tylko czekać i czekać. Potworność.
 Wpatrywał się w parującą kawę i nie widział nic innego. Para unosiła się z kubka. Ładnie pachnie, pomyślał.
 - Hej.
 Ktoś dotknął go dłonią. Kobieta.
 - Hej.
 Odwrócił wzrok. Tylko trochę.
 - Jak leci?
 - Czuję się dobrze - odparł.
 - Lepiej się czujesz?
 - Dobrze się czuję - powiedział.
 Wpatrywał się w kawę i w unoszącą się z niej parę, nie patrzył ani na tę kobietę, ani na nikogo innego;
 z opuszczoną głową wpatrywał się w kawę. Jest ciepła i ładnie pachnie, pomyślał.
 - Innych ludzi widziałbyś tylko wtedy, gdyby przechodzili bezpośrednio przed tobą. Widziałbyś tylko rzeczy, które byłyby akurat na linii wzroku, i nic poza tym. Gdyby na oko spadł ci jakiś liść albo coś podobnego, to koniec. Na zawsze. Wystarczyłby liść. Zwykły liść, bo nie mógłbyś się przecież odwrócić.
 - Dobrze - powiedział, trzymając oburącz kubek.
 - Wyobraź sobie, że nie żyjesz, ale jesteś jeszcze wrażliwy na bodźce. Widzisz i rozumujesz, ale poza tym jesteś martwy. Tylko patrzysz. Rozpoznajesz przedmioty, ale nie żyjesz. Człowiek może umrzeć i mimo to dalej egzystować. Czasem bywa tak, że to, co widać w oczach jakiegoś człowieka, umarło, kiedy ten ktoś był dzieckiem. To coś jest martwe, ale wciąż patrzy. Spogląda na ciebie nie tylko puste ciało, ale jeszcze coś, co w nim jest, coś, co umarło, ale jeszcze patrzy. Patrzy i nie może przestać.
 Ktoś inny powiedział:
 - Na tym właśnie polega śmierć: nie móc przestać patrzeć na to, co się ma przed oczami. Widzisz jakieś gówno, które akurat tam jest, patrzysz i nie możesz nic zrobić, nie możesz spojrzeć na nic innego ani niczego zmienić. Możesz tylko zaakceptować ten przedmiot.
 - A jakby ci się podobało gapić się przez całą wieczność na puszkę piwa? Byłoby nieźle. Przynajmniej nie trzeba by się bać.
 Przed kolacją, którą podawano w jadalni, mieli jeszcze godzinę dyskusji. Członkowie personelu wypisywali na tablicy różne tematy, które były potem omawiane.
 Siedział z rękami na kolanach, patrzył w podłogę i nasłuchiwał dźwięków, które wydawał nagrzewający się właśnie duży ekspres do kawy: chlup, chlup. Bał się tego odgłosu.
 Cechy istot żywych przenoszone są na przedmioty martwe i odwrotnie.
 Pacjenci siedzieli tu i tam na składanych krzesłach. Wszyscy brali udział w dyskusji. Widocznie wypisane na tablicy hasła nie były dla nich niczym nowym. Najwyraźniej były to części koncepcji, na której opierała się idea Nowej Drogi, może nawet uczyli się ich na pamięć, żeby potem w kółko się nad nimi zastanawiać. Chlup, chlup.
 Energia przedmiotów martwych jest większa niż energia istot żywych.
 Teraz mówili na ten właśnie temat. Chlup, chlup. Ekspres do kawy hałasował coraz mocniej, przez co Bruce coraz bardziej się bał. Mimo to nie ruszył się z krzesła ani nie spojrzał w tamtym kierunku; siedział nieruchomo i słuchał. Bulgot był tak głośny, że prawie nie rozumiał, o czym mówią.
 - Przejmujemy zbyt dużo martwej energii. A potem oddajemy ją... Może ktoś zobaczy, dlaczego ten cholerny ekspres tak hałasuje?
 Kiedy jeden z pacjentów sprawdzał urządzenie, na chwilę zapadła cisza.
 - Napiszę to jeszcze raz: Oddajemy zbyt dużo pasywnej energii życiowej w zamian za otaczającą nas rzeczywistość".
 Przedyskutowali i ten temat. Ekspres ucichł wreszcie i wszyscy skupili się wokół niego, żeby nalać sobie kawy.
 - A ty nie chcesz? - usłyszał za sobą jakiś głos i poczuł dotyk. - Ned? Bruce? Jak on ma na imię, Bruce?
 - Dobrze.
 Wstał i podszedł za innymi do ekspresu. Poczekał na swoją kolej. Patrzyli, jak wlewa do kawy śmietanę i wsypuje cukier. Patrzyli, jak wraca na swoje krzesło, na to samo co przedtem, bo udało mu się zapamiętać, gdzie stoi. Patrzyli, jak siada i znów zaczyna słuchać. Ciepło płynące z kubka i para sprawiły, że poczuł się lepiej.
 Aktywność niekoniecznie oznacza życie. Kwazary są aktywne, a medytujący mnich nie jest martwy.
 Siedział i patrzył w pusty porcelanowy kubek. Odwrócił go i zobaczył na dnie znak firmowy i pęknięcia na glazurze. Kubek wyglądał na stary, ale został zrobiony w Detroit.
 Ruch po okręgu jest najbardziej martwą formą istnienia wszechświata.
 Jakiś inny głos powiedział:
 - Czas.
 Znał odpowiedź na to pytanie: czas jest kulisty.
 - No cóż, musimy teraz przerwać, ale może jeszcze ktoś miałby na koniec jakąś krótką uwagę?
 - Żeby przetrwać, należy wybrać najłatwiejszą drogę. Zasada brzmi: Należy iść za kimś, nie zaś prowadzić innych".
 Odezwał się jakiś inny, starszy głos:
 - Tak, wyznawcy zawsze żyją dłużej niż ich mistrz. Tak było z Chrystusem. Właśnie tak, a nie odwrotnie.
 - Chodźmy lepiej jeść, bo Rick przestaje ostatnio wydawać kolację dokładnie za dziesięć szósta.
 - Porozmawiajcie o tym w czasie gry, nie teraz.
 Krzesła zaskrzypiały i zaszurały. Bruce też wstał, postawił swój stary kubek na tacy obok innych i ustawił się w kolejce do wyjścia. Wokół siebie czuł zapach zimnych ubrań, przyjemny, ale zimny zapach.
 Wygląda na to, że są przekonani, iż pasywne życie jest dobre. Ale przecież nie ma nic takiego jak pasywne życie. To sprzeczność.
 Zastanowił się, czym jest życie i co ono znaczy;
 może po prostu czegoś nie zrozumiał.
 Nadszedł duży transport odjazdowych ciuchów. Kilka osób stało z naręczami ubrań, niektórzy założyli już koszule i paradowali w nich, zbierając wyrazy podziwu.
 - No, no, Mike. Szykowny z ciebie facet. Stojący na środku hallu niski, barczysty mężczyzna
 o kręconych włosach i twarzy buldoga przekręcał pasek
 od spodni, marszcząc brwi.
 - Jak to się robi? Jak się go zapina? Nie rozumiem, jak to się ma trzymać? Dlaczego nie mogę go poluźnić? -Miał na sobie szeroki na trzy cale pasek z metalowymi kółkami zamiast klamry i nie mógł sobie poradzić z ich zapięciem. Mrugając oczami, rozejrzał się dookoła i powiedział: - Zdaje się, że dostałem coś, z czym nikt inny nie mógł sobie dać rady.
 Bruce podszedł do niego, objął go od tyłu i przeciągnął pasek przez kółka.
 - Dzięki - powiedział Mike. Ze ściągniętymi ustami przerzucił kilka kolorowych koszul. - Założę jedną z nich do ślubu - wyjaśnił Bruce'owi.
 - Ładne - pochwalił Bruce.
 Mike ruszył szerokim krokiem w stronę dwóch kobiet stojących w rogu hallu. Uśmiechnęły się do niego. Przyłożył do ciała ciemnoczerwoną koszulę w kwiaty i oznajmił:
 - Wychodzę na miasto.
 - Kolacja! - zawołał donośnym głosem dyrektor zakładu. Skinął głową w stronę Bruce'a.
 - I jak tam, kolego?
 - W porządku - powiedział Bruce.
 - Masz taki głos, jakbyś był przeziębiony.
 - Tak - przyznał Bruce. - To od odstawienia. Mógłbym dostać distran albo...
 - Żadnych leków - uciął dyrektor. - Mowy nie ma. Idź szybko na kolację. Jak apetyt?
 - Lepiej - odparł, idąc za dyrektorem. Siedzący przy stolikach ludzie uśmiechali się do niego.
 Po kolacji usiadł w połowie szerokich schodów prowadzących na piętro. Nikt go nie zaczepiał, bo właśnie odbywała się konferencja. Siedział tak, aż skończyli. Potem wszyscy wyszli i hall się zapełnił.
 Czuł, że patrzą na niego, może nawet ktoś się odezwał. Siedział zgarbiony na schodach, obejmując tułów rękami, i cały czas patrzył. W ciemny dywan.
 Teraz głosy ucichły.
 - Bruce?
 Nie poruszył się.
 - Bruce? - Poczuł dotyk ręki. Nie odpowiedział.
 - Bruce, chodź do świetlicy. Powinieneś być teraz w swoim pokoju i leżeć w łóżku, ale chciałbym jeszcze z tobą pogadać. - Mike skinął ręką, żeby poszedł za nim.
 Zeszli ze schodów i weszli do pustej świetlicy. Kiedy znaleźli się w środku, Mike zamknął drzwi.
 Mike usiadł w głębokim fotelu i pokazał Bruce'owi, żeby zajął miejsce naprzeciw niego. Wydawało się, że jest zmęczony: miał kręgi pod oczami i pocierał czoło.
 - Jestem dzisiaj na nogach od wpół do szóstej rano -
 powiedział.
 Pukanie. Drzwi zaczęły się otwierać. Mike wrzasnął:
 - Nie chcę, żeby tu ktokolwiek wchodził! Rozmawiamy! Słyszycie?!
 Przyciszone głosy. Drzwi się zamknęły.
 - Wiesz co, powinieneś parę razy dziennie zmieniać koszulę. Wypacasz jakąś truciznę. Skinął głową.
 - Z jakiej części stanu pochodzisz? Nie odpowiedział.
 - Od dzisiaj masz do mnie przychodzić, kiedy będziesz się tak źle czuł. Sam przez to przeszedłem jakieś półtora roku temu. Wozili mnie w kółko samochodem. Różni z personelu. Poznałeś już Eddiego? Taki wysoki, chudy wymoczek, który wszystkich gnębi. Woził mnie w kółko przez osiem dni. Nie zostawiał mnie ani na chwilę samego. - Nagle Mike wrzasnął: - Wyniesiecie się stąd czy nie?! Rozmawiamy! Idźcie na telewizję! -Potem spojrzał na Bruce'a i powiedział normalnym już głosem: - Czasami tak trzeba. Nie wolno zostawiać ludzi samych.
 - Rozumiem - odezwał się Bruce.
 - Pamiętaj, że nie wolno ci odebrać sobie życia.
 - Tak jest, sir - powiedział Bruce, patrząc w podłogę.
 - Nie mów do mnie sir. Skinął głową.
 - Byłeś w wojsku? To dlatego? Tam się w to wgrzebałeś?
 - Nie.
 - Pompujesz czy łykasz? Nie odezwał się.
 - Sir... - powiedział Mike. - Siedziałem dziesięć lat w więzieniu. Kiedyś ośmiu facetów z naszego korytarza tego samego dnia poderżnęło sobie gardła. Cele były tak małe, że spałem z nogami w muszli klozetowej. Na tym właśnie polega więzienie: musisz spać z nogami w muszli klozetowej. Nie byłeś nigdy w więzieniu, co?
 - Nie.
 - Chociaż widziałem tam też ludzi, którzy mieli po osiemdziesiąt lat, cieszyli się życiem i wcale nie chcieli umierać. Dobrze jeszcze pamiętam, jak to było, kiedy brałem prochy i dawałem w żyłę. Zacząłem brać, gdy miałem paręnaście lat. Nigdy nie robiłem nic innego. Dawałem w żyłę, a potem poszedłem na dziesięć lat do więzienia. Brałem tyle heroiny i Substancji A, że nigdy nic innego nie robiłem ani nie widziałem. Teraz jestem czysty, wyszedłem z więzienia i jestem tutaj. Wiesz, co mnie najbardziej uderza? Kiedy idę ulicą, zauważam najróżniejsze rzeczy. Słyszę szum wody, kiedy wyjeżdżamy do lasu... później zobaczysz nasze placówki, farmy i jeszcze inne. Chodzę po ulicach, po zwykłych ulicach, i widzę małe psy i koty. Nigdy przedtem ich nie zauważałem. Widziałem tylko towar. - Spojrzał na zegarek. - No więc - dodał - potrafię zrozumieć, jak się teraz czujesz.
 - Ciężko się odzwyczaić - powiedział Bruce.
 - Wszyscy, którzy tu są, musieli się odzwyczaić. Oczywiście niektórzy znowu zaczynają brać. Gdybyś stąd wyszedł, to też byś zaczął. Przecież wiesz.
 Bruce pokiwał głową.
 - Nikt stąd nie miał łatwego życia - ciągnął Mike. -Nie próbuję też powiedzieć, że tyje miałeś. Eddie by na pewno tak zrobił. Powiedziałby, że twoje kłopoty są niepoważne. Kłopoty nie mogą być niepoważne, niczyje kłopoty. Rozumiem, jak źle się czujesz, ale ja sam też przez to przeszedłem, a teraz jest mi o wiele lepiej. Kto z tobą mieszka w pokoju?
 - John.
 - A tak, John. Więc masz w pokój w piwnicy.
 - Podoba mi się tam - powiedział.
 - Tak, przynajmniej jest ciepło. Pewnie często się przeziębiasz. Większość z nas się przeziębia; pamiętam. jak było ze mną. Trząsłem się cały czas i robiłem w spodnie. Jedno muszę ci powiedzieć: nigdy już nie będziesz musiał się tak męczyć, jeżeli zostaniesz w Nowej Drodze.
 - Jak długo? - zapytał.
 - Całe życie.
 Bruce uniósł głowę.
 - Ja wiem, że nie mogę stąd odejść - ciągnął Mike. -Gdybym odszedł, zaraz bym zaczął brać. Mam zbyt wielu kumpli po tamtej stronie. Znowu stałbym na rogu, handlował i walił w żyłę, a potem wylądowałbym w więzieniu na dwadzieścia lat. Wiesz co? Mam trzydzieści pięć lat i pierwszy raz będę się żenił. Poznałeś Laurę, moją narzeczoną?
 Nie był pewien.
 - Ładna dziewczyna, taka pulchna. Zgrabna. Pokiwał głową.
 - Boi się wychodzić na zewnątrz. Ktoś musi przy niej być. Idziemy do zoo.... w przyszłym tygodniu zabieramy ze sobą synka dyrektora do zoo w San Diego i Laura jest śmiertelnie przerażona. Boi się bardziej niż ja.
 Milczenie.
 - Słyszałeś, co powiedziałem? Boję się iść do zoo.
 - Tak.
 - Nie przypominam sobie, żebym kiedykolwiek był w zoo - mówił Mike. - Może ty wiesz, co się tam robi?
 - Zagląda się do klatek albo ogląda się zwierzęta na wybiegu.
 - A jakie mają zwierzęta?
 - Wszystkie.
 - Pewnie dzikie. Normalnie dzikie. I egzotyczne.
 - W zoo w San Diego mają prawie wszystkie gatunki dzikich zwierząt - powiedział Bruce.
 - A mają tego... jak on się nazywa? Niedźwiadka koala?
 - Tak.
 - Widziałem kiedyś w telewizji reklamę z niedźwiadkiem koala - rzekł Mike. - Podskakiwał. Wyglądał jak pluszowa zabawka.
 - Pierwsze pluszowe misie w latach dwudziestych były wzorowane właśnie na niedźwiadkach koala - przypomniał sobie Bruce.
 - Rzeczywiście? Myślałem, że aby zobaczyć niedźwiadka koala, trzeba jechać do Australii. A może już wyginęły?
 - W Australii jest ich pełno - powiedział Bruce. -Z tym że nie można ich wywozić. Ani żywych zwierząt, ani futer. Kiedyś o mało nie wyginęły.
 - W życiu nigdzie nie byłem - wyznał Mike. - Chyba tylko wtedy, kiedy woziłem towar z Meksyku na północ do Vancouver w Kolumbii Brytyjskiej. Zawsze jeździłem tą samą trasą i nigdy niczego nie widziałem. Dusiłem gaz do dechy, żeby to mieć jak najszybciej za sobą. Teraz jestem tutaj kierowcą. Jeśli masz ochotę, jeżeli bardzo źle się czujesz, to mogę cię powozić w kółko. Wezmę samochód i pogadamy sobie. Nie mam nic przeciwko temu. Eddie oraz parę innych osób, które już tu nie pracują, zrobili to kiedyś dla mnie, więc nie mam nic przeciwko temu.
 - Dziękuję ci.
 - Teraz obaj powinniśmy się położyć. Masz jutro dyżur w kuchni? No wiesz, nakrywanie do stołu i podawanie talerzy?
 - Nie.
 - No to możesz pospać tak długo jak ja. Spotkamy się przy śniadaniu. Usiądziesz przy moim stoliku i przedstawię cię Laurze.
 - Kiedy bierzecie ślub?
 - Za półtora miesiąca. Będzie nam miło, jeśli przyjdziesz. Oczywiście weźmiemy ślub w tym budynku, więc wszyscy będą mogli wziąć udział.
 - Dziękuję ci - powiedział.
 W czasie zajęć zwanych grą zaczęli na niego krzyczeć. Wszędzie dookoła były wrzeszczące twarze, a on patrzył w podłogę.
 - Wiecie, kto to jest? Mięczak zasrany! Jakiś głos, bardziej przenikliwy niż pozostałe, sprawił, że uniósł głowę. Wśród strasznych, wrzeszczących. zdeformowanych kształtów zobaczył młodą Chinkę.
 - Zasrany mięczak jesteś i nic więcej!
 Krąg siedzących w kucki pacjentów skandował:
 - Idź się jebać! Idź się jebać!
 Dyrektor się uśmiechał. Był w czerwonych dzwonach i różowych pantoflach. Jego małe, błyszczące, zimne oczy wyglądały jak oczy bazyliszka. Siedział na gołej podłodze na podwiniętych nogach i kołysał się w przód i w tył.
 - Pokaż nam, jak sam się jebiesz!
 Wydawało się, że dyrektor cieszy się, ilekroć natrafia spojrzeniem na coś, co właśnie się psuje; jego oczy rozjaśniały się wtedy i wypełniały radością. Rozglądał się wokół z zadowoleniem jak jakiś pedałowały aktor dworskiego teatru, przebrany w kolorowy kostium, stojący w kręgu wielbicieli. Od czasu do czasu mówił coś skrzeczącym, monotonnym, metalicznym, zgrzytliwym głosem, który skrzypiał jak źle naoliwione zawiasy.
 - Mięczak zasrany! - zawyła w stronę Bruce'a Chinka; obok niej inna dziewczyna zamachała ramionami i wydęła policzki:
 - Bul, bul.
 - Masz! - zawyła Chinka, odwróciła się, wypięła na niego i pokazała palcem tyłek, cały czas wrzeszcząc:
 - No, pocałuj mnie w dupę, mięczaku zasrany! Chce całować innych ludzi, pocałuj mnie w dupę, mięczaku zasrany!
 - Pokaż nam, jak sam się jebiesz! - skandowała rodzina. - Zwal sobie konia, mięczaku zasrany! Zamknął oczy, jednak jego uszy ciągle słyszały.
 - Ty alfonsie - mówił powoli dyrektor. Monotonnie. -Ty kurwo. Ty kutasie. Ty gnoju. Ty chuju zasrany. Ty...-I tak dalej.
 Głosy, które dobiegały do jego uszu. stawały się coraz cichsze. Raz tylko uniósł głowę, kiedy na chwilę przycichli, i usłyszał głos Mike'a. Mike siedział i patrzył na niego spokojnie; był trochę zaczerwieniony, jego szyja nabrzmiała, ściśnięta zbyt ciasnym kołnierzem kolorowej koszuli.
 - Bruce - powiedział Mike - co się dzieje? Dlaczego tu się znalazłeś? Co chcesz nam powiedzieć? Czy w ogóle możesz nam coś o sobie powiedzieć?
 - Alfons! - wrzasnął George. podskakując jak gumowa piłka. - Kim byłeś, alfonsie?
 Młoda Chinka zerwała się z podłogi i wrzasnęła:
 - No powiedz, ty chuju dobrej wróżki, kurewski alfonsie, ty dupolizie, ty kurwo!
 - Jestem jak oko - powiedział.
 - Ty chuju zasrany - ciągnął dyrektor. - Ty mięczaku. Ty luju. Ty obciągaczu. Ty pizdo.
 Nie słyszał już nic. Najpierw zapomniał, co znaczą słowa, a później i same słowa.
 Czuł tylko, że patrzy na niego Mike, patrzy i słucha, ale nie rozumie. Nic już nie wiedział, nie pamiętał, czuł się mały, czuł się źle i miał ochotę wyjść.
 Rosła w nim Pustka. I właściwie był nawet odrobinę zadowolony.
 Było późno.
 - Zajrzyj tutaj - powiedziała kobieta. - Trzymamy tu dziwadła.
 Kiedy otwierał drzwi, poczuł strach. Drzwi uchyliły się i z pokoju, którego wymiary go zadziwiły, rozległ się hałas. Zobaczył gromadę bawiących się dzieci.
 Ten wieczór spędził, patrząc, jak w oddzielnej małej alkowie obok kuchni dwaj starsi mężczyźni karmią dzieci mlekiem i odżywkami. Kucharz Rick wydał najpierw jedzenie dla dzieci dwóm staruszkom. Inni czekali w jadalni.
 Młoda Chinka, która przechodziła właśnie obok, niosąc talerze do jadalni, uśmiechnęła się do niego i spytała:
 - Lubisz dzieci?
 - Tak - odpowiedział.
 - Później też będziesz je mógł karmić, może za jakiś miesiąc albo dwa. - Zawahała się - Kiedy będziemy pewni, że nie będziesz ich bił. Mamy taką zasadę: nie wolno bić dzieci, niezależnie od tego, co by robiły.
 - Dobrze - powiedział. Kiedy tak siedział i patrzył na jedzące dzieci, czuł ciepło wracającego życia. Usiadł i jedno z mniejszych dzieci weszło mu na kolana. Zaczął je karmić łyżeczką. Pomyślał, że i on, i dziecko czują to samo ciepło. Chinka uśmiechnęła się do niego i przeszła do jadalni.
 Długo siedział wśród dzieci, biorąc na kolana jedno po drugim. Dwaj staruszkowie sprzeczali się z dziećmi i krytykowali nawzajem swoje metody karmienia. Na stole oraz na podłodze pełno było resztek jedzenia, okruchów i smug. Ze zdumieniem stwierdził, że dzieci skończyły już jeść i poszły do wielkiej bawialni, żeby obejrzeć w telewizji filmy rysunkowe. Schylił się niezdarnie i zaczął zgarniać porozrzucane okruchy.
 - To nie twoja robota - powiedział ostro jeden ze staruszków. - Ja się tym zajmuję.
 - Dobrze - zgodził się. Kiedy się prostował, uderzył głową o kant stołu. Trzymał w garści okruchy i przyglądał się im ze zdziwieniem.
 - Idź i pomóż posprzątać w jadalni - polecił mu drugi staruszek. Miał lekką wadę wymowy.
 Jeden z pracowników kuchni, któryś z brygady sprzątaczy, rzucił do niego w przelocie:
 - Musisz mieć pozwolenie, żeby siedzieć z dziećmi. Pokiwał głową. Stał zupełnie zdezorientowany.
 - To dobre dla staruchów - dodał sprzątacz. - Opieka nad dziećmi. - Zaśmiał się. - I tak nic innego nie umieją robić. - Poszedł dalej.
 Jedna z dziewczynek została w alkowie. Popatrzyła na niego szeroko otwartymi oczami i spytała:
 - Jak ci na imię? Nie odpowiedział.
 - Pytałam, jak ci na imię?
 Wyciągnął ostrożnie rękę i dotknął leżącego na stole kawałka wołowiny. Mięso było już zimne. Wiedział jednak, że obok niego stoi dziecko i dlatego wciąż czuł w sobie ciepło. Przesunął dłonią po czole dziewczynki.
 - Ja mam na imię Thelma - powiedziała. - Zapomniałeś, jak ci na imię? - Poklepała go. - Jeżeli zapominasz. to możesz sobie przecież napisać na ręce. Pokazać ci. jak to się robi? - Znów go poklepała.
 - A nie zmaże się? - zapytał. - Jeśli napiszę sobie imię na ręce, to gdy tylko coś zacznę robić albo się umyję, to przecież się zmaże.
 - Aha, rozumiem. - Pokiwała głową. - No wiesz, mógłbyś sobie napisać na ścianie nad głową, tam, gdzie na pewno się nie zmaże. I jeżeli będziesz chciał się dowiedzieć, jak...
 - Thelma - mruknął.
 - Nie, to moje imię. Ty musisz mieć jakieś inne. Poza tym to imię dla dziewczynki.
 - Co by tu... - Zamyślił się.
 - Kiedy się znowu zobaczymy, to dam ci jakieś imię -obiecała Thelma. - Jakieś ci wymyślę. Może Kay?
 - Nie mieszkasz tutaj?
 - Mieszkam, ale moja mama może się wyprowadzi. Chciałaby zabrać mnie i mojego brata i wyprowadzić się stąd.
 Skinął głową. Opuściła go jakaś część ciepła, które przedtem czuł.
 Nagle, bez żadnego widocznego powodu, dziewczynka uciekła.
 Tak czy inaczej powinienem sobie wykombinować jakieś imię, zdecydował; to mój obowiązek. Przyjrzał się uważnie swojej dłoni, a potem zastanowił, dlaczego to właściwie robi; nic na niej nie było. Przecież mam na imię Bruce, pomyślał. Powinny być jeszcze jakieś lepsze imiona. Reszta ciepła stopniowo go opuszczała, tak jak dziecko.
 Czuł się dziwnie; znów był samotny i zagubiony. I niezbyt szczęśliwy.
 Pewnego dnia Mike Westaway załatwił sobie kurs do pobliskiego supermarketu, który podarował Nowej Drodze partię na pół zgniłych jarzyn. Kiedy się upewnił, że nie jedzie za nim nikt z personelu, zadzwonił do Donny Hawthorne, a potem spotkał się z nią u McDonalda.
 Siedzieli na zewnątrz, przedzieleni drewnianym stołem zastawionym hamburgerami i coca-colą.
 - Myślisz, że rzeczywiście udało nam się go podstawić? - zapytała Donna.
 - Tak - powiedział Westaway. Jednocześnie pomyślał: facet jest zupełnie wypalony. Zastanawiam się, czy w ogóle na coś się przyda. Zastanawiam się, czy w ogóle coś osiągnęliśmy. A jednak musiało się tak stać.
 - Nie naciskają na niego za bardzo?
 - Nie - zaprzeczył Mike Westaway.
 - Rzeczywiście jesteś przekonany, że uprawiają te roślinki?
 - Ja nie. Ja w to nie wierzę. To oni. - Ci, którzy nam płacą, pomyślał.
 - Co znaczy ta nazwa?
 - Mors ontologica. Agonia duszy. Tożsamości. Natury rzeczy.
 - Będzie w stanie coś zrobić?
 Westaway przyglądał się mijającym ich samochodom i ludziom; patrzył z zadumą, obracając w dłoniach hamburgera.
 - Właściwie to sam nie wiesz - stwierdziła.
 - Nigdy nie można być pewnym, dopóki coś się nie wydarzy. Pamięć. Parę wypalonych komórek w mózgu, które jeszcze zabłysną. Odruch. Reakcja, a nie działanie. Przypomnij sobie, co święty Paweł mówi w Biblii: wiara, nadzieja i wyzbycie się majątku. - Przyglądał się ładnej, ciemnowłosej, młodej dziewczynie i patrząc na jej inteligentną twarz, zaczynał rozumieć, dlaczego Bob Arctor... Nie, pomyślał, dla mnie zawsze będzie miał na imię Bruce. Inaczej się wyda, że za dużo wiem o sprawach, o których nie powinienem i nie mogę widzieć. Dlaczego Bruce tyle o niej myślał. Kiedy jeszcze mógł.
 - Został bardzo dobrze przygotowany - powiedziała Donna głosem, który wydał mu się beznadziejnie smutny. Zobaczył na twarzy dziewczyny wyraz przygnębienia, który na moment wykrzywił jej rysy. - Ale za jaką cenę - dodała, mówiąc jakby do siebie, i wypiła łyk coli.
 Nie ma przecież innego sposobu, żeby się tam dostać, pomyślał. Ja nie mogę. Tyle udało się dotychczas ustalić. Pomyśleć tylko, jak długo próbowałem. Wpuszczają tam tylko kompletnie wypalone łupiny, takie jak Bruce. Nieszkodliwe. Musiał się stać tym... tym, czym jest w tej chwili. W przeciwnym razie by nie zaryzykowali. Takie mają zasady.
 - Rząd wiele od nas wymaga - stwierdziła Donna.
 - To życie wiele od nas wymaga. Uniosła głowę i ze źle ukrywaną złością spojrzała mu prosto w oczy.
 - W tym wypadku jest to akurat rząd federalny. I nikt inny. Wymaga dużo od ciebie, ode mnie i... -Przerwała. - I od tego, co było kiedyś moim przyjacielem.
 - Przecież ciągle nim jest.
 - To, co z niego zostało - warknęła Donna z wściekłością.
 To, co z niego zostało, ciągle jeszcze cię szuka, pomyślał. Na swój sposób. Też zrobiło mu się smutno. Jednak dzień był ładny, cieszył się widokiem ludzi i samochodów, powietrze przyjemnie pachniało. I była jeszcze perspektywa sukcesu, z której cieszył się najbardziej. Zaszli już bardzo daleko. Może uda im się doprowadzić sprawę do końca.
 - Myślę, że nie ma niczego straszniejszego niż poświęcić kogoś, żywą istotę, która nawet nie zdaje sobie sprawy, w czym bierze udział. Gdyby wiedział. Gdyby rozumiał i zgłosił się na ochotnika. Ale... - Machnęła ręką. - On nie wie i ani przez chwilę nie wiedział. Nie zgłosił się sam...
 - Przeciwnie. Przecież to była jego praca.
 - Nic nie wiedział i teraz też nic nie wie, bo w ogóle nic już nie wie. Zdajesz sobie z tego sprawę tak samo dobrze jak ja. Przecież on już nigdy, do końca życia, nie będzie nic wiedział. Zostaną tylko odruchy. To wszystko nie stało się przypadkiem, tak miało się stać. I teraz przyszedł na nas ten... zły los. Czuję go na sobie. Jest jak trup. Niosę na sobie trupa, trupa Boba Arctora. Nawet jeśli, teoretycznie rzecz biorąc, jeszcze żyje - powiedziała głośniej.
 Mike poruszył ręką i Donna uspokoiła się z widoczną trudnością. Ludzie przy innych drewnianych stolikach, zajadający hamburgery i popijający koktajle, popatrzyli na nich z zaciekawieniem.
 - Spojrzyj na to w inny sposób - odezwał się po chwili Westaway. - Nie będą mogli przesłuchać czegoś... kogoś, kto nie ma mózgu.
 - Muszę wracać do pracy. - Donna spojrzała na zegarek. - Powiem im, że według ciebie wszystko jest w porządku. Że tak uważasz.
 - Poczekaj do zimy - poprosił Westaway.
 - Do zimy?
 - Tyle to potrwa. Mniejsza o to dlaczego, tak już jest:
 sprawa wypali w zimie albo wcale. Wtedy albo nigdy. -Dokładnie w dzień zimowego przesilenia, pomyślał.
 - Dobra pora. Wtedy wszystko jest martwe i zasypane śniegiem. Zaśmiał się.
 - W Kalifornii?
 - Mam na myśli zimę duszy. Mors ontologica. Śmierć duszy.
 - To tylko sen, a nie śmierć - powiedział Westaway. Wstał. - Też muszę już lecieć. Mam do odebrania ładunek warzyw.
 Donna spojrzała na niego ze smutnym, niemym, bolesnym zdumieniem.
 - Dla kuchni - wyjaśnił delikatnie Westaway. - Mam na myśli prawdziwe warzywa: marchew i sałatę. Biedaki z Nowej Drogi dostały podarunek od supermarketu McCoya. Przepraszam za to, co powiedziałem. To nie miał być żart. To nie miało w ogóle nic znaczyć. - Poklepał ją po rękawie kurtki. Pomyślał, że może w lepszych, szczęśliwszych czasach Bob Arctor dał jej tę kurtkę w prezencie.
 - Bardzo długo pracowaliśmy wspólnie nad tą sprawą - powiedziała Donna spokojnym, wyważonym tonem. - Nie chcę się już tym zajmować. Chcę skończyć. Czasami w nocy, kiedy nie mogę spać, myślę sobie: cholera, przecież jesteśmy bardziej zimni i wyrachowani niż oni. Niż nasi przeciwnicy.
 - Kiedy na ciebie patrzę, nie wydaje mi się, żebyś była zimna. Chociaż pewnie nie znam cię aż tak dobrze. Widzę dziewczynę, która ma w sobie więcej ciepła niż ktokolwiek, kogo dotychczas spotkałem.
 - To tylko zewnętrzne ciepło - powiedziała. - Ciepło w oczach, ciepło w twarzy, cholerny ciepły i fałszywy uśmiech. Ale w środku jestem zimna. Nie jestem taka. jak się ludziom zdaje; jestem wstrętna. - Głos dziewczyny ciągle był spokojny, uśmiechała się. W dużych, łagodnych oczach nie było widać fałszu. - No ale nie ma innego sposobu, prawda? Dawno już zdałam sobie z tego sprawą i stałam się taka, jaka jestem. Właściwie nie jest najgorzej. W ten sposób można zawsze osiągnąć, co się chce. Wszyscy w jakimś stopniu są tacy. Najgorsze jest to, że kłamię. Okłamywałam przyjaciela, cały czas okłamywałam Boba Arctora. Kiedyś powiedziałam mu nawet, żeby nie wierzył w to, co mówię, a on oczywiście był przekonany, że żartuję, i nie posłuchał. Ale skoro mu powiedziałam, to przecież wierzył mi już potem na własną odpowiedzialność. Ostrzegłam go. Tylko że zaraz o tym zapomniał i dalej robił swoje. Rwał przed siebie i nie oglądał się na boki.
 - Zrobiłaś, co musiałaś zrobić. Nawet więcej. Dziewczyna wstała od stolika.
 - Dobra, właściwie to nie mam na razie o czym meldować. Powiem tylko, że jesteś przekonany, że się udało. Że udało się go podstawić i że go przyjęli. Nie wyciągnęli chyba nic z niego w czasie tych... - wzdrygnęła się -...tych obrzydliwych gier?
 - Nie.
 - To na razie. - Zatrzymała się. - Faceci ze służb federalnych nie będą chcieli czekać do zimy.
 - To się musi stać zimą - powiedział Westaway. -W dniu zimowego przesilenia.
 - Co?
 - Po prostu czekaj. I módl się.
 - To bzdura - stwierdziła. - Mam na myśli modlitwę. Kiedyś dużo się modliłam, teraz już nie. Gdyby modlitwy były skuteczne, nie musielibyśmy robić tego, co robimy. Jeszcze jedno oszustwo.
 - Tak jak większość rzeczy na tym świecie. - Kiedy odchodziła, poszedł za nią, trzymając się w odległości kilku kroków, jakby przyciągany niewidzialną siłą. Lubił Donnę. - Nie sądzę, żebyś wykończyła swojego przyjaciela. Wydaje mi się raczej, że ty też się wykończyłaś, że też jesteś ofiarą. Tylko po tobie tego nie widać. Tak czy inaczej, nie było innego sposobu.
 - Pójdę do piekła - powiedziała Donna. Uśmiechnęła się nagle szeroko jak mały chłopiec. - To przez moje katolickie wychowanie.
 - W piekle można kupić małe torebeczki. Kiedy się je otwiera w domu, to w środku są czekoladowe cukierki.
 - Czekoladowe cukierki nadziewane indyczymi gównami - dodała Donna i już jej nie było. Zniknęła wśród ciżby pędzących we wszystkie strony ludzi.
 Zamrugał. Czy tak właśnie czuł się Bob Arctor? -zadał sobie pytanie. Na pewno. Przecież była tutaj, tak realna, jakby miała zostać na zawsze, i nagle - pustka. Zniknęła jak ogień albo powietrze, jak żywioł, który wraca tam, skąd przyszedł: do ziemi. Zmieszała się z tłumem podobnych do siebie jak dwie krople wody, zawsze takich samych ludzi. Rozpłynęła się wśród nich. Dziewczyna, która wyparowała, pomyślał. Zmienna jak obłok. Dziewczyna, która pojawia się i znika, kiedy chce. Nic i nikt nie jest w stanie jej zatrzymać.
 Chciałbym złowić w sieci wiatr, pomyślał. Arctor też chciał. Próżny to wysiłek, pomyślał, próbować schwycić mocno któregoś z tajnych agentów federalnego wydziału do walki z narkotykami. Nieodgadnione są ich drogi. Są jak cienie, które rozpływają się, kiedy wymaga tego ich praca. Tak jakby w ogóle nigdy nie istnieli naprawdę. Arctor zakochał się w fantomie władzy, pomyślał, w czymś w rodzaju holograficznego obrazu, przez który zwykły człowiek przechodzi na wylot i wynurza się po drugiej stronie, samotny. Nie dotknąwszy nawet widziadła, nie dotknąwszy dziewczyny.
 Głównym zadaniem Boga jest zamieniać zło w dobro, pomyślał. Jeśli On tu jest i działa, to tym się właśnie teraz zajmuje, chociaż nasze oczy tego nie widzą. To się dzieje w ukryciu, pod powierzchnią rzeczywistości, a skutki ujrzymy dopiero po jakimś czasie. Może to będzie dar. na jaki czekają nasi spadkobiercy. Pospolici ludzie, którzy nigdy się nie dowiedzą, jak straszną prowadziliśmy wojnę i ilu z nas w niej padło, chyba że przeczytają o tym wzmiankę w przypisach do jakiejś nieważnej książki historycznej. Jakąś krótką notatkę. Bez listy poległych.
 Ktoś powinien postawić pomnik, pomyślał, na którym byłaby tablica z nazwiskami zabitych. I tych, których spotkał los gorszy od śmierci. Tych, którzy żyją. chociaż już umarli. Jak Bob Arctor - najtragiczniejszy przypadek.
 Zaczyna mi się wydawać, że Donna jest najemnikiem, pomyślał. Że nie jest u nich na etacie. Najemnicy są najbardziej niematerialni. Znikają na zawsze. Nowe nazwiska, nowe adresy. Pytasz, gdzie ona teraz jest? Odpowiedź brzmi...
 Nigdzie. Bo nigdy jej tutaj nie było.
 Mike Westaway usiadł znów przy drewnianym stoliku i dokończył hamburgera oraz colę, bo było to lepsze jedzenie niż to, które podawano w Nowej Drodze. Nawet jeśli hamburgery rzeczywiście zrobiono ze zmielonych krowich odbytów.
 Chcę przywołać Donnę z powrotem, próbuję ją odszukać i zdobyć... Teraz sam pragnę tego, czego pragnął Arctor, więc może lepiej dla niego, że jest tam, gdzie jest. To był tragiczny wątek w jego życiu. Miłość do ulotnej zjawy. Prawdziwy smutek. Brak nadziei. Nigdzie, na żadnej zadrukowanej stronicy, nigdzie w kronikach historii ludzkości nie pojawi się jej nazwisko: brak adresu, brak imienia. Są takie dziewczyny, pomyślał, i je właśnie kocha się najbardziej, dziewczyny, które zabierają człowiekowi nadzieję, bo wymykają się z dłoni, zanim zdąży zacisnąć palce.
 Więc może uratowaliśmy go przed gorszym losem, zdecydował Westaway. A jednocześnie wykorzystaliśmy to, co z niego zostało. W słusznej i dobrej sprawie. Jeśli będziemy mieli szczęście.
 - Znasz jakieś bajki? - zapytała pewnego dnia Thelma.
 - Znam tylko bajkę o wilku - powiedział Bruce.
 - O wilku i babci?
 - Nie - odparł. - O czarno-białym wilku, który mieszkał na drzewie i raz za razem rzucał się stamtąd na zwierzęta. Pewnego dnia gospodarz zwołał swoich synów i ich przyjaciół; stanęli wokół drzewa i czekali, żeby czarno-biały wilk znów zeskoczył. Wilk rzucił się w końcu na jakieś parszywe brązowe zwierzątko, a oni jednocześnie wystrzelili i zabili go.
 - Ooo - powiedziała Thelma. - Szkoda.
 - Ale zostawili skórę - ciągnął Bruce. - Obdarli ze skóry tego wspaniałego, czarno-białego. mieszkającego na drzewie wilka i zostawili sobie jego piękne futro, żeby ci, którzy przyjdą, którzy dopiero się narodzą, mogli zobaczyć, jaki był, żeby mogli podziwiać jego siłę i ogrom. Następne pokolenia opowiadały o nim różne historie. przekazywały sobie legendy o tym, jaki był dzielny i wspaniały, i rozpaczały nad jego śmiercią.
 - Dlaczego go zastrzelili?
 - Bo musieli. Takie wilki trzeba zabijać.
 - Znasz jeszcze jakieś bajki? Jakieś ładniejsze?
 - Nie - odpowiedział. - Znam tylko tę jedną. - Siedział tak i wspominał, jak bardzo wilk był dumny ze swoich niezwykłych umiejętności, ze wspaniałych, powtarzanych raz za razem skoków, ze swojego ciała, którego już nie było, bo został zabity. Zabity po to, by mogły żyć chude zwierzęta, które i tak miały pójść na rzeź i zostać zjedzone. Pozbawione siły zwierzęta, które nie umiały skakać i nie były dumne ze swoich ciał. Chociaż było w tej historii coś pozytywnego: zwierzęta mogły dalej wlec się przed siebie. Wilk się nie poskarżył. Nigdy nic nie powiedział, nawet wtedy, gdy do niego strzelali. Jego pazury ciągle jeszcze były wbite w ciało ofiary. Bez celu. Chyba tylko dlatego, że taki był, że sprawiało mu to przyjemność. Inaczej nie umiał. Tylko tak potrafił żyć. Tylko tego się nauczył. W końcu go jednak dopadli.
 - Jestem wilkiem! - krzyknęła Thelma, podskakując niezdarnie. - Buuu! Buuu! - Rzucała się na różne przedmioty i próbowała je złapać, za każdym razem chybiając, a on zauważył ze zdziwieniem, że coś z nią jest nie w porządku. Po raz pierwszy dostrzegł - zdziwiony i zaskoczony, jak to w ogóle możliwe - że dziewczynka jest nienormalna.
 - Nie jesteś wilkiem - powiedział. Mimo to kuśtykała wciąż po omacku i potykała się. Jak to możliwe, pomyślał, że...
 
  Ich unglücksel' ger Atlas! Eine Welt,
  Die ganze Welt der Schmerzen muß ich tragen,
  Ich trage Unerträgliches, und brechen
  Will mir das Herz im Leibe.
  
 ...może istnieć coś tak smutnego. Odszedł. Za jego plecami dziewczynka dalej się bawiła. Potykała się i upadała. Ciekawe, jakie to uczucie? - pomyślał.
 Wlókł się korytarzem w poszukiwaniu odkurzacza. Powiedziano mu, żeby posprzątał starannie dużą bawialnię, w której dzieci spędzały większą część dnia.
 - Przez hall i w prawo - poinformował go jakiś mężczyzna. Earl.
 - Dziękuję, Earl - powiedział.
 Dotarł do zamkniętych drzwi i już miał zapukać, ale zrezygnował i po prostuje otworzył.
 W pokoju stała stara kobieta trzymająca w rękach trzy gumowe piłki do żonglowania. Odwróciła się w jego stronę: siwe, poskręcane włosy opadały jej na ramiona, uśmiechnęła się, obnażając pozbawione zupełnie zębów dziąsła. Na nogach miała krótkie białe skarpetki i tenisówki. Zobaczył zapadnięte oczy. Zapadnięte oczy i uśmiechnięte, bezzębne usta.
 - Potrafisz tak zrobić? - wysapała i wyrzuciła piłki w górę. Kiedy spadały, uderzyły ją, a potem potoczyły się po podłodze. Pochyliła się, plując i chichocząc.
 - Nie potrafię - powiedział, stojąc nieruchomo i przyglądając się jej ze zdumieniem.
 - A ja potrafię. - Chuda, stara kobieta, której ramiona trzeszczały przy każdym ruchu, podniosła piłki, zmrużyła oczy i spróbowała ponownie.
 W drzwiach za Bruce'em pojawił się jeszcze ktoś i stanął obok, patrząc.
 - Jak długo już tak ćwiczy? - zapytał Bruce.
 - Dosyć długo - odparł ten ktoś. - Spróbuj jeszcze raz! - zawołał. - Prawie ci się udało!
 Stara kobieta schyliła się, żeby pozbierać piłki z podłogi, i zarechotała.
 - Tam jest jeszcze jedna - powiedział człowiek stojący obok Bruce'a. - Pod nocnym stolikiem.
 - Uuuch - wysapała.
 Przyglądali się. jak staruszka próbuje ciągle od nowa:
 upuszcza piłki, podnosi, celuje starannie, balansuje, rzuca je w górę. a potem kuli się. kiedy lecą w dół, czasami uderzając ją w głowę.
 Człowiek stojący obok Bruce'a pociągał nosem.
 - Donna, idź się lepiej umyć. Jesteś brudna. Zaskoczony zupełnie Bruce powiedział:
 - To nie jest Donna. To ma być Donna? Uniósł głowę, żeby się przypatrzyć starej kobiecie. i poczuł, że ogarnia go przerażenie: kiedy spojrzała na niego, wydało mu się, że w oczach ma łzy, chociaż śmiała się, śmiała i rzucała w niego piłkami, próbując go trafić. Uchylił się.
 - Nie, Donna, nie rób tak - powiedział człowiek stojący obok Bruce'a. - Nie rzucaj w ludzi. Próbuj zrobić tak, jak widziałaś w telewizji, no wiesz, łap je i wyrzucaj od razu w górę. A na razie idź się umyć. Śmierdzisz.
 - Dobrze - zgodziła się staruszka i wybiegła, mała i przygarbiona. Zostawiła trzy gumowe piłki, które jeszcze toczyły się po podłodze.
 Człowiek obok Bruce'a zamknął drzwi; ruszyli przez hall.
 - Jak długo Donna już tu jest? - zapytał Bruce.
 - Długo. Była już, zanim ja się tu znalazłem sześć miesięcy temu. Mniej więcej przed tygodniem zaczęła żonglować.
 - Jeśli jest tu już tak długo, to w takim razie to nie Donna - powiedział. - Bo ja się tu dostałem tydzień temu. - Donna przywiozła mnie tutaj swoim MG, pomyślał. Pamiętam to, bo musieliśmy stanąć, żeby dolać wody do chłodnicy. Świetnie wtedy wyglądała: smutne spojrzenie, ciemne włosy, cicha i spokojna, w skórzanej kurtce, w wysokich butach, z torebką, przy której wisiała królicza łapka. Donna, taka jak zawsze.
 Poszedł dalej, rozglądając się za odkurzaczem. Czuł się o wiele lepiej. Nie wiedział jednak dlaczego.
 
Rozdział piętnasty
 - Czy mógłbym pracować gdzieś, gdzie są zwierzęta? - zapytał Bruce.
 - Nie - odpowiedział Mike. - Myślę, że poślę cię na jedną z naszych farm. Chciałbym, żebyś przez jakiś czas, przez parę miesięcy, zajmował się roślinami. Żebyś był na świeżym powietrzu, gdzie miałbyś kontakt z ziemią. Ludzie wysyłają w kosmos wszystkie te rakiety i sondy, bo za bardzo chcą sięgnąć do nieba. Chciałbym, żebyś spróbował sięgnąć...
 - Chcę być gdzieś, gdzie jest coś żywego.
 - Ziemia żyje - wyjaśnił mu Mike. - Nasza planeta jeszcze żyje. Praca na farmie ci zrobi najlepiej. Znasz się na rolnictwie? Wiesz, jak się sieje, uprawia ziemię i zbiera plony?
 - Pracowałem w biurze.
 - Odtąd będziesz pracował na świeżym powietrzu. Jeśli ma ci wrócić świadomość, to powinno się to stać w sposób naturalny. Sam nie jesteś w stanie spowodować, byś znowu zaczął myśleć. Możesz tylko pracować na, jak je nazywamy, plantacjach warzyw, możesz siać i uprawiać ziemię albo zwalczać szkodniki. Mamy z tym dużo roboty, to znaczy z wysyłaniem owadów na tamten świat za pomocą spryskiwania odpowiednimi chemikaliami. Bardzo uważamy z tymi środkami. Czasami mogą zrobić więcej szkody niż pożytku. Mogą zatruć nie tylko rośliny i glebę, ale też człowieka, który ich używa. Mogą mu wyżreć mózg. - Potem dodał: - Tak Jak tobie.
 Zostałeś opryskany, pomyślał Mike, patrząc na Bruce a. i teraz jesteś owadem. Kiedy spryska się szkodniki środkami toksycznymi, to zdychają; kiedy spryska się człowieka, jego mózg, to taki człowiek staje się insektem, który przez resztę życia bzyczy i brzęczy, kręcąc się w kółko. Staje się maszynką reagującą na bodźce, jak mrówka. Powtarza w kółko ostatnie polecenie.
 Do jego mózgu nie dotrze już żadna informacja, pomyślał Mike, bo on już nie ma mózgu.
 Nie ma też człowieka, który kiedyś wyglądał z tej skorupy. Człowieka, którego nigdy nie znałem.
 Ale może, jeśli postawi się go w odpowiednim miejscu, w odpowiedniej pozycji, to potrafi jeszcze spojrzeć w dół i zobaczyć ziemię. Zobaczy, że tam jest, pod jego nogami. I zasadzi w niej coś, co żyje, coś innego niż on sam. Żeby urosło.
 Tego właśnie on - czy może raczej to -już nie umie;
 stworzenie, które siedzi obok mnie, nie żyje i nie umie już rosnąć. Może tylko stopniowo więdnąć, aż w końcu nawet to, co z niego zostało, też umrze. I wtedy wywieziemy to coś na wózku.
 Dla kogoś, kto nie żyje, nie ma już przyszłości, pomyślał Mike. Zwykle jest tylko przeszłość. Dla Arctora-Freda-Bruce'a nie ma nawet przeszłości, jest tylko teraźniejszość.
 Siedząca obok niego w służbowym samochodzie skulona postać zachichotała, ożywiona jazdą.
 Zastanawiam się, czy to Nowa Droga go tak urządziła, pomyślał Mike. Może podsuwali mu Substancję, żeby stał się taki jak teraz i żeby w końcu do nich wrócił.
 Chcą zbudować swoją cywilizację wśród chaosu. Jeśli to rzeczywiście cywilizacja.
 Nie wiedział. Był w Nowej Drodze zbyt krótko. Dyrektor powiedział mu, że właściwe cele instytucji będzie mógł poznać dopiero wtedy, kiedy przepracuje u nich kolejne dwa lata.
 Te cele, powiedział, nie mają nic wspólnego z rehabilitacją osób uzależnionych od narkotyków.
 Tylko Donald. naczelny dyrektor, wiedział, skąd Nowa Droga czerpie fundusze. Pieniędzy było zawsze pod dostatkiem. No tak. pomyślał Miko. jeśli wytwarza się Substancję A, to można nieźle zarobić. Położone daleko od centrum farmy, małe warsztaty, kilka placówek zwanych szkółkami. Pieniądze z produkcji, dystrybucji i w końcu ze sprzedaży. W każdym razie zyski były na tyle duże, że Nowa Droga utrzymywała się w dobrej kondycji finansowej, rosła - i nie tylko. Pieniędzy starczało też na realizację dalekosiężnych celów.
 Celów, które były określone zamierzeniami Nowej Drogi.
 Mike wiedział o czymś, o czym wiedziały też organy rządowe zajmujące się zwalczaniem narkomanii, a o czym nie wiedziała większość ludzi, nawet policja.
 Substancja A, podobnie jak heroina, była pochodzenia organicznego. Nie była wytwarzana w laboratoriach.
 Kiedy się nad tym zastanawiał, a robił to często, dochodził do wniosku, że Nowa Droga jest w dobrej kondycji finansowej i rośnie.
 Żywi ludzie nie powinni być nigdy wykorzystywani, by służyć celom ludzi martwych, pomyślał. Ale martwi -spojrzał na Bruce'a, siedzącego obok jak manekin - powinni w miarę możliwości pomagać żywym.
 Takie jest prawo życia.
 Gdyby martwi potrafili czuć, to może czuliby się wtedy lepiej.
 Martwi ludzie, pomyślał Mike, którzy jeszcze widzą, nawet jeśli nic nie rozumieją, są kamerą, przez którą patrzymy.
 
Rozdział szesnasty
 Pod zlewem w kuchni, wśród pudełek z mydłem, szczotek i wiader, znalazł mały kawałek kości. Kość wyglądała na ludzką, więc pomyślał, że to może Jerry Fabin.
 Przypomniała mu się historia sprzed lat. Dawno temu, kiedy jeszcze mieszkał z dwoma innymi facetami, opowiadali sobie czasami w żartach, że pod zlewem żyje szczur, któremu na imię Fred. Kiedyś, kiedy byli kompletnie spłukani, powiedzieli znajomym, że musieli zjeść biednego starego Freda.
 Może to kawałek kości szczura, który mieszkał pod zlewem i którego wymyślili, żeby dotrzymywał im towarzystwa.
 Słuchał rozmowy, którą prowadzili w świetlicy.
 - Facet był bardziej wypalony, niż na to wyglądał. Takie miałem wrażenie. Pewnego dnia pojechał do Ventury i krążył po mieście, żeby znaleźć starego znajomego, który tam mieszkał - kawałek dalej od wybrzeża, w stronę Ojai. Poznał dom, nie patrząc nawet na numer, zatrzymał się, wysiadł i zapytał, czy mógłby się zobaczyć z Leo. Leo umarł. Przykro nam, że pan nic nie wiedział". I wtedy ten facet powiedział: Dobra, w takim razie przyjadę znowu w czwartek". I odjechał wzdłuż wybrzeża. Podejrzewam, że wrócił tam w czwartek i znowu szukał Leo. I jak się wam ta historia podoba?
 Przysłuchiwał się rozmowie, pijąc kawę.
 - ...wykombinował, że w książce telefonicznej jest tylko eden numer, który trzeba wykręcić niezależnie od tego, do kogo chcesz się dodzwonić. Na wszystkich stronach
 ten sam... Mówię o kompletnie zaćpanym społeczeństwie. W portfelu masz ten numer, ten właśnie numer, zanotowany na różnych świstkach i na wizytówkach różnych osób. Gdybyś go zapomniał, to nie mógłbyś się już do nikogo dodzwonić.
 - Można by zadzwonić do informacji.
 - Informacja też by miała ten sam numer.
 Słuchał uważnie. Miejsce, o którym mówili, było interesujące. Jeśli mieszkaniec tej krainy dzwonił pod ten numer, to mogło się okazać, że na linii jest uszkodzenie, a jeśli nawet nie, to ktoś mówił: Pomyłka", ale potem wystarczyło wykręcić jeszcze raz i już można było rozmawiać z właściwą osobą.
 Kiedy chciał pójść do lekarza, to był tylko jeden lekarz, specjalizujący się we wszystkich rodzajach chorób, i tylko jedno lekarstwo. Lekarz badał go i zapisywał to właśnie lekarstwo. Zanosił receptę do apteki, żeby ją zrealizować, ale aptekarz nie potrafił przeczytać, co tam napisane, więc dawał mu jedyne tabletki, jakie miał, to znaczy aspirynę. I te tabletki pomagały na wszystkie choroby.
 Kiedy łamał prawo, to było tylko jedno prawo, które wszyscy łamali raz za razem. Gliniarz zapisywał pracowicie: paragraf, rodzaj wykroczenia - za każdym razem to samo. I zawsze była tylko jedna kara za każde przestępstwo - od nieostrożnego przechodzenia przez jezdnię aż do zdrady głównej - kara śmierci. Agitowano za jej zniesieniem, no ale to było niemożliwe, ponieważ wtedy za, powiedzmy, nieostrożne przechodzenie przez jezdnię nie byłoby w ogóle żadnej kary. Więc została w kodeksie i w końcu całe społeczeństwo wypaliło się do cna i wymarło. Nie, nie wypaliło się, bo było już przecież wypalone. Łamali prawo i w końcu rozwiali się i w pewnym sensie umarli.
 Przypuszczam, pomyślał, że kiedy ludzie usłyszeli, że ostatni z nich odszedł, to powiedzieli - ciekawe, jacy oni byli? - No tak, cóż, w takim razie przyjedziemy znowu w czwartek". Mimo że nie był całkiem przekonany, czy ma rację, roześmiał się głośno. Inni pacjenci siedzący w świetlicy też się roześmiali, kiedy opowiadał swoją historię.
 - Bardzo dobrze, Bruce - powiedzieli.
 Od tego czasu stało się to używanym przez wszystkich powiedzonkiem; kiedy któryś z mieszkańców Samarkandy zupełnie nie rozumiał, co się do niego mówi, albo nie mógł znaleźć tego, po co go posłano, na przykład rolki papieru toaletowego, to mówił: No cóż, w takim razie przyjdę znowu w czwartek". Wszyscy uznali, że to jego pomysł. Jego sentencja. Jak jakieś powiedzenie, które telewizyjny komediant powtarza co tydzień w swoim programie. Stało się popularne w Samarkandzie i wszyscy je rozumieli.
 Pewnego wieczoru w czasie gry, kiedy każdemu pacjentowi po kolei udzielano pochwały za to, co wniósł do Nowej Drogi, na przykład za nowe tematy do dyskusji, pochwalono go za poczucie humoru. Wniósł do ich grupy umiejętność widzenia we wszystkim śmiesznych stron niezależnie od tego, jak źle się czuł. Wszyscy siedzący w kole pacjenci klaskali, a on uniósł głowę i ze zdumieniem zobaczył krąg uśmiechniętych twarzy i cieple, akceptujące spojrzenia. Echo tych oklasków zostało na długo w sercu Bruce'a.
 
Rozdział siedemnasty
 Pod koniec sierpnia tego samego roku, dwa miesiące po przyjęciu do Nowej Drogi, Bruce został przeniesiony na farmę w dolinie Napa, która leży w głębi lądu na północy Kalifornii. To właśnie tam, w krainie winnic, uprawia się znakomite gatunki kalifornijskich winorośli.
 Polecenie przeniesienia podpisał Donald Abrahams, dyrektor Fundacji Nowej Drogi. Zrobił to na wniosek pracownika Michaela Westawaya, który był szczególnie zainteresowany możliwościami dalszej rehabilitacji Bruce'a. Szczególnie od czasu, kiedy się okazało, że gry mu nie pomogły. Właściwie nawet sprawiły, że się uwstecznił.
 - Masz na imię Bruce - powiedział zarządca farmy. Bruce gramolił się niezdarnie z samochodu, ciągnąc za sobą walizkę.
 - Mam na imię Bruce.
 - Zostaniesz u nas przez pewien czas i zobaczymy, jak ci pójdzie praca na roli.
 - Dobrze.
 - Myślę, że tutaj będzie ci się bardziej podobało.
 - Myślę, że będzie mi się podobało - zgodził się. -Tutaj bardziej.
 Zarządca farmy przyjrzał mu się uważnie.
 - Ostrzygli cię niedawno?
 - Tak, ostrzygli mnie. - Bruce uniósł rękę i dotknął ogolonej głowy.
 - Za co?
 - Ostrzygli mnie. bo poszedłem tam, gdzie mieszkają kobiety.
 - Pierwszy raz cię ostrzygli?
 - Nie, już drugi. - Po chwili dodał: - Kiedyś się agresywnie zachowałem. - Stał, ciągle trzymając w ręku walizkę; zarządca pokazał mu, żeby postawił ją na ziemi. - Złamałem zasadę niestosowania agresji.
 - Co zrobiłeś?
 - Rzuciłem poduszką.
 - Dobrze, Bruce - powiedział zarządca. - Chodź ze mną, to ci pokażę, gdzie będziesz spał. Nie mamy tutaj jednego wspólnego budynku, tylko sześcioosobowe chaty. Pacjenci w nich śpią, gotują sobie posiłki i odpoczywają po pracy. U nas nie ma gier, jest tylko praca. Nie będziesz już brał udziału w grach, Bruce.
 Bruce wyglądał na zadowolonego; na jego twarzy pojawił się uśmiech.
 - Lubisz góry? - Zarządca pokazał ręką w prawo. -Podnieś głowę i popatrz. Góry. Nie ma na nich śniegu, ale zawsze to góry. Po lewej jest Santa Rosa; na tych zboczach uprawia się naprawdę znakomite winorośla. My się tym nie zajmujemy. Uprawiamy różne inne rośliny, ale winorośli nie.
 - Lubię góry - powiedział Bruce.
 - Popatrz sobie na nie. - Zarządca jeszcze raz wskazał na nie ręką, ale Bruce nie spojrzał. - Znajdziemy ci jakiś kapelusz. Nie możesz pracować w polu z taką ogoloną głową i bez kapelusza. Nie wychodź do pracy, dopóki nie dostaniesz kapelusza. Zgoda?
 - Nie wyjdę do pracy, dopóki nie dostanę kapelusza -powtórzył Bruce.
 - Mamy tu zdrowe powietrze - dodał zarządca.
 - Lubię powietrze - odparł Bruce.
 - Taaak - powiedział zarządca, pokazując Bruce'owi, żeby wziął walizkę i poszedł za nim. Czuł się niezręcznie; nie wiedział, co ma powiedzieć. Jak zwykle, kiedy przyjeżdżali tacy ludzie. - Bruce, wszyscy lubimy powietrze. Naprawdę wszyscy. To nas łączy. - Przynajmniej jeszcze to, pomyślał.
 - Czy zobaczę się z przyjaciółmi? - zapytał Bruce.
 - Masz na myśli przyjaciół, których masz tam, skąd przyjechałeś? W Santa Ana?
 - Mike'a i Laurę, i George'a i Donnę, i...
 - Pacjenci z placówek opiekuńczych nie jeżdżą na farmy - wyjaśnił zarządca. - To są domy zamknięte. Ale najprawdopodobniej będziesz mógł tam jeździć raz albo dwa razy w roku. Organizujemy spotkania na Boże Narodzenie i...
 Bruce zatrzymał się.
 - Następne spotkanie będzie na święto Dziękczynienia - ciągnął zarządca, dając Bruce'owi znak, żeby szedł dalej. - Wyślemy naszych pracowników na dwa dni do miejsc, z których przyjechali. A potem jeszcze raz na Boże Narodzenie. Zobaczysz swoich przyjaciół. Za trzy miesiące. O ile nie zostaną przeniesieni gdzie indziej. Ale w Nowej Drodze nie wolno budować związków osobistych - nie powiedzieli ci tego? Masz traktować rodzinę jak całość.
 - Rozumiem - powiedział Bruce. - Kazali nam się tego uczyć na pamięć, to jedna z Zasad Nowej Drogi. -Rozejrzał się wokół i spytał: - Mogę się napić wody?
 - Pokażę ci, gdzie jest woda. W chacie będziesz miał własny kran, ale jest jeszcze jeden wspólny, dla całej naszej rodziny. - Poprowadził Bruce'a w stronę prefabrykowanych domków. - Farmy są zamknięte, ponieważ prowadzimy na nich eksperymentalną uprawę krzyżówek roślinnych i nie chcemy, żeby doszło do zaatakowania plonów przez, szkodniki. Ludzie, którzy tu wchodzą, nawet członkowie personelu, mogą zawsze przywlec insekty na ubraniu, na butach albo we włosach. - Wybrał na chybił trafił jeden z domków. - Będziesz mieszkał w 4-G - zadecydował. - Zapamiętasz?
 - Wszystkie wyglądają bardzo podobnie - zauważył Bruce.
 - Żeby rozpoznać swoją chatę, możesz przybić coś do ściany. Wtedy łatwiej ci będzie zapamiętać, gdzie mieszkasz. Coś kolorowego. - Pchnął drzwi; owionęło ich gorące, zatęchłe powietrze. - Myślę, że najpierw poślę cię do pracy przy karczochach - powiedział po zastanowieniu. - Będziesz musiał nosić rękawice; karczochy mają ostre liście.
 - Karczochy - powtórzył Bruce.
 - No, mamy tu też grzyby. Eksperymentalne plantacje. Rzecz jasna szczelnie zamknięte, bo każdy, kto uprawia grzyby, musi je osłaniać przed zakażonymi zarodnikami, które mogłyby zakazić grządki. Zarodniki grzybów przenoszą się, jak wiadomo, przez powietrze.
 - Grzyby - rzekł Bruce, wchodząc do ciemnego, rozgrzanego wnętrza.
 Zarządca przyglądał mu się uważnie.
 - Tak, Bruce.
 - Tak, Bruce - powtórzył Bruce.
 - Bruce - powiedział zarządca - obudź się. Stanął w zatęchłym mroku i skinął głową, ciągle trzymając w ręku walizkę.
 - Dobrze - odparł.
 Zasypiają, gdy tylko się ściemni, pomyślał zarządca. Jak kurczęta.
 Warzywo wśród warzyw, pomyślał. Grzyb wśród grzybów. Wystarczy zerwać.
 Pociągnął wyłącznik umocowanej na suficie lampy, żeby pokazać Bruce'owi, jak to się robi. Bruce najwyraźniej nie był zainteresowany; zauważył właśnie góry i stał, przyglądając im się nieruchomym spojrzeniem, po raz pierwszy świadomy ich istnienia.
 - Góry, Bruce, góry.
 - Góry, Bruce, góry - powtórzył Bruce, nie odrywając od nich wzroku.
 - Echolalia, Bruce, echolalia.
 - Echolalia, Bruce...
 - Dobrze, Bruce - powiedział zarządca. Zamknął za sobą drzwi domku. Powinienem raczej kazać mu pracować przy marchwi, pomyślał. Albo przy burakach. Przy czymś łatwym. Przy czymś, czemu będzie mógł sprostać. A pryczę obok powinno dostać inne warzywo. Żeby dotrzymywać mu towarzystwa. Mogą przespać razem życie. Unisono. Całe rzędy warzyw. Całe hektary.
 Odwrócili go twarzą w stronę pola i zobaczył kukurydzę rosnącą w rzędach przypominających nierówną palisadę. Śmieci, pomyślał. Cała farma śmieci.
 Pochylił się i dostrzegł rosnący tuż nad ziemią mały, niebieski kwiatek. Mnóstwo kwiatków na króciutkich, delikatnych łodyżkach. Wyglądało to jak ściernisko. Jak rozrzucona sieczka. Kiedy przysunął do nich twarz dostatecznie blisko, by odróżnić pojedyncze roślinki, zobaczył, że jest ich bardzo dużo. Całe pola, ukryte wśród wysokich rzędów kukurydzy. Wielu farmerów sieje w ten sposób: jedna uprawa osłania drugą, rosną ułożone w koncentryczne koła. Przypomniało mu się, że meksykańscy plantatorzy tak właśnie uprawiają marihuanę: otaczają ją, okalają wysokimi roślinami, żeby federales nie mogli jej zauważyć z jeepów. Ale marihuanę zawsze można zobaczyć z powietrza.
 Kiedy federales zlokalizują taką plantację, to zabijają z karabinów maszynowych farmera, jego żonę, dzieci, a nawet zwierzęta. Potem odjeżdżają. A helikopter szuka dalej, wspomagany przez jeepy.
 Takie śliczne niebieskie kwiatki.
 - Patrzysz na kwiat przyszłości - oznajmił Donald, naczelny dyrektor Fundacji Nowej Drogi. - Ale to już nie twoja przyszłość.
 - Dlaczego nie? - zapytał Bruce.
 - Bo dosyć już tego dobrego - powiedział dyrektor. Zaśmiał się. - Wstań i przestań się modlić; to już nie twój bóg, nie twój złoty cielec, chociaż kiedyś nim był. Wydaje ci się, że patrzysz, jak na polu rośnie ponadzmysłowa wizja, prawda? Tak przynajmniej wyglądasz. -Poklepał Bruce'a mocno po ramieniu, a potem zasłonił dłonią jego zmartwiałe oczy.
 - Nie ma - rzekł Bruce. - Nie ma wiosennych kwiatków.
 - Nie, po prostu ich nie widzisz. To filozoficzny problem, którego nie jesteś w stanie pojąć. Epistemologia, teoria wiedzy.
 Bruce widział tylko zasłaniającą mu światło powierzchnię dłoni Donalda i patrzył na nią przez tysiąc lat. A potem wszystko się zamknęło. Zamknęło się i miało dla niego na zawsze pozostać niedostępne. Zamknęło się wokół martwych oczu patrzących poza czas, wokół oczu, które nie mogły się odwrócić, i wokół ręki, która już się nie odsunie. Patrzące nieruchomo oczy zobaczyły, jak skończył się czas, i wydało mu się, że wszechświat stężał, zamarzł, tak jak on sam, a jego świadomość i bezwład wszechświata sięgnęły apogeum. Nie było już niczego, czego by nie wiedział, i nic nie mogło się już wydarzyć.
 - Wracaj do pracy, Bruce.
 - Widziałem - powiedział Bruce. Byłem tego pewien, pomyślał. Widziałem, jak rośnie Substancja A. Widziałem, jak na niebieskim polu pokrytym kolorowymi źdźbłami wyrasta z ziemi śmierć.
 Zarządca farmy i Donald Abrahams spojrzeli najpierw po sobie, a potem na klęczącą postać, na klęczącego mężczyznę i na rosnące wszędzie wśród kukurydzy kwiatki Mors ontologica.
 - Wracaj do pracy, Bruce - powtórzył klęczący mężczyzna i wstał.
 Donald i zarządca farmy ruszyli w stronę zaparkowanego lincolna. Rozmawiali.
 Patrzył, jak odchodzą, i nie odwracał głowy, bo nie mógł jej odwrócić.
 Bruce pochylił się, zerwał niebieski kwiatek na delikatnej łodyżce i ukrył go w prawym bucie. Prezent dla przyjaciół, pomyślał i w głębi duszy, gdzie nikt nie mógł zajrzeć, cieszył się już, że nadejdzie Święto Dziękczynienia.
 
Od autora
 To powieść o ludziach, którzy zostali ukarani o wiele za surowo. Chcieli tylko mile spędzać czas, byli jak dzieci bawiące się na ulicy, które patrzą, jak po kolei zabiera je śmierć, jak giną jedno po drugim, masakrowane przez przejeżdżające samochody, a mimo to nie przerywają zabawy. Przez pewien czas byliśmy naprawdę szczęśliwi. Siedzieliśmy sobie razem, nie pracowaliśmy ciężko, tylko opowiadaliśmy bzdury i dobrze się bawiliśmy, ale to trwało tak strasznie krótko, a kara, która potem na nas spadła, przeszła wszelkie wyobrażenie. Widzieliśmy, co się dzieje, ale nie potrafiliśmy w to uwierzyć. Na przykład w czasie pisania tej książki dowiedziałem się, że człowiek, który był pierwowzorem postaci Jerry'ego Fabina, popełnił samobójstwo. Mój przyjaciel, który w tej powieści występuje jako Ernie Luckman, zmarł, zanim zabrałem się do jej pisania. Przez chwilę sam byłem takim bawiącym się na ulicy dzieckiem, byłem jak inni: próbowałem się bawić, zamiast zachowywać się jak dorosły człowiek, i zostałem ukarany. Jestem na zamieszczonej poniżej liście ludzi, którym dedykuję tę powieść. Ta lista mówi też, co stało się z każdą z tych osób.
 Zażywanie narkotyków nie jest chorobą, lecz decyzją, podobnie jak decyzją jest wyjście na jezdnię prosto pod nadjeżdżający samochód. Nazwijmy to może nie tyle chorobą, ile błędem w ocenie sytuacji. Kiedy w ten sposób zaczyna się zachowywać duża grupa ludzi, to możemy mówić o błędzie w skali społeczeństwa; o pewnym stylu życia. Jego motto brzmi: Bądź szczęśliwy dzisiaj, bo jutro umrzesz, z tym że umieranie zaczyna się prawie natychmiast, a szczęście jest tylko wspomnieniem". Taki styl życia jest jedynie przyspieszeniem, intensyfikacją zwykłej ludzkiej egzystencji. Nie różni się niczym od przeciętnego stylu życia, po prostu wszystko odbywa się szybciej. To, co w normalnej sytuacji trwałoby lata, dzieje się w ciągu kilku dni, tygodni albo miesięcy. Bierz gotówkę i nie martw się o kredyt", napisał Villon w 1460 roku. Jednak nie można się z nim zgodzić, jeżeli gotówki dostaje się jednego centa, a kredytem do spłacenia jest całe życie.
 Ta powieść nie ma morału, nie mieści się w tradycji mieszczańskiej, nie mówi, że jej bohaterowie nie mieli racji, kiedy się bawili, zamiast ciężko pracować, ale pokazuje konsekwencje takiego zachowania. W dramacie greckim ludzkość zaczęła odkrywać naukowe prawa rządzące przypadkiem. W tej powieści mamy do czynienia z Nemezis, a nie z losem, ponieważ każdy z nas mógł przestać bawić się na ulicy. Jednak kiedy opisuję tę historię z głębi serca i własnego doświadczenia, dochodzę do wniosku, że była to potworna Nemezis. Ja sam nie jestem postacią występującą w powieści. Jestem samą powieścią. W tych czasach było nią całe nasze społeczeństwo. Ta książka opowiada nie tylko o ludziach, których znałem. O tych innych mogliśmy się dowiedzieć z gazet. Błędem całej dekady lat sześćdziesiątych, zarówno w obrębie establishmentu, jak i poza nim, było to, że siedzieliśmy sobie z kolegami, opowiadając bzdury, i nagrywaliśmy wszystko na taśmę. Natura pokazała nam, gdzie są granice. Straszne wydarzenia sprawiły, że musieliśmy przestać.
 Jeżeli w ogóle istniał jakiś grzech, to polegał on na tym, że ci ludzie chcieli cały czas dobrze się bawić. Zostaliśmy za to ukarani, ale -jak już wspominałem -jestem przekonany, że kara była o wiele za surowa i łatwiej mi ją traktować w kategoriach greckiej tragedii i nie wydawać moralnych sądów, lecz patrzeć na nią w sposób czysto naukowy, jak na deterministyczną, bezstronną zasadę przyczyny i skutku. Kochałem ich wszystkich. A oto lista osób, którym z miłością dedykuję tę powieść:
 
 Gaylen	nie żyje
 Ray		nie żyje
 Francy		trwała psychoza
 Kathy		trwałe uszkodzenie mózgu
 Jim		nie żyje
 Val		rozległe, trwałe uszkodzenie mózgu
 Nancy		trwała psychoza
 Joanne		trwałe uszkodzenie mózgu
 Maren		nie żyje
 Nick		nie żyje
 Terry		nie żyje
 Dennis	nie żyje
 Phil		trwałe uszkodzenie trzustki 
 Sue		trwałe uszkodzenie układu krążenia 
 Jerri		trwała psychoza i uszkodzenie układu krążenia
 ...i tak dalej.
 In memoriam. To byli moi towarzysze. Nie ma lepszych niż oni. Pozostaną w mojej pamięci, a dla wroga nie będzie nigdy przebaczenia. Tym wrogiem był błąd, który popełnili w czasie zabawy. Pozwólmy im się jeszcze raz zabawić, w jakiś inny sposób, i niech będą szczęśliwi.
 
