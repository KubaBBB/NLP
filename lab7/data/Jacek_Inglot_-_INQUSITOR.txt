





                                               Jacek Inglot - INQUSITOR
                                                          www.bookswarez.prv.pl
                      W apollińskiej atmosferze pokoju nauczycielskiego dzwonek ogłaszający koniec
                      długiej przerwy zabrzmiał szczególnie ostro i nieprzyjemnie.
                      - Jezuuuu... - zawył nostalgicznie Jan Łucek, geograf, dla oszczędności zwany
                      Łucjanem, i na jego twarzy odbił się wyraz zniechęcenia. - Znowu trzeba iść na tę
                      golgotę.
                      W oficjalnej dydaktycznej nomenklaturze "golgota" nosiła nazwę jednostki
                      lekcyjnej.
                      - Jeżli ci życie zbrzydło i świat stał się piekłem, wsadź łeb do muszli i pierdolnij
                      deklem - strzelił w jego kierunku Rybak, anglista, który miał się dzisiaj za
                      jedynego prawdziwego cierpiętnika systemu edukacyjnego, ponieważ od rana
                      dręczył go obrzydliwy kac. Lubował się wówczas w prostych i niewyszukanych
                      mądrościach ludowych.
                      - Gdybyż to było takie proste - westchnął ciężko informatyk, nazywany
                      powszechnie Teogderykiem , ksywę tę nadała mu wdzięczna młodzież, jako że na
                      każdej lekcji podkreślał wartość solidnego, teoretycznego przygotowania, co
                      uczniowie mieli za "teoretyczne gderanie". - Poza tym o wiele łatwiej poszukać
                      sobie solidnej gałęzi, najlepiej na młodym drzewie. Nie zapomnij tylko namydlić
                      pętli.
                      Łucjan wybałuszył na nich przerażone oczy.
                      - A idźcie mi do diabła z takimi radami! - krzyknął i chwytając po drodze dziennik
                      wypadł w głąb szkolnych kazamatów. Za nim powoli ruszała się i reszta ,
                      nauczyciele łapali za dzienniki i znikali za drzwiami. Po chwili zostałem sam.
                      Miałem teraz okienko, czyli wolną godzinę, którą zasadniczo powinienem spędzić
                      na poprawianiu wypracowań . Spojrzałem z niechęcią na ich stos, spoczywający
                      na moim kawałku stołu; przypominały cienkie, lejące się naleśniki, ułożone jeden
                      na drugim - potrzebny byłby tylko słoik dżemu i widelec. Ujrzałem je oczyma
                      wyobraźni, ślicznie wypieczone, parujące i zachęcająco pachnące. Wizja była tak
                      sugestywna, że poczułem, jak kąciki ust wypełniają mi się śliną. Przełknąłem ją,
                      gromiąc się równocześnie za grzech łakomstwa. Naleśniki zniknęły i znowu
                      widziałem prozaiczny stos czekających na sprawdzenie bazgrołów. Chociaż
                      mógłbym przysiąc, że w powietrzu nadal unosił się skręcający kiszki zapach. Nie
                      miałem czasu więcej nad tym deliberować, ponieważ do pokoju wpadła Krystyna,
                      sekretarka dyrki.
                      - Herman wyskoczył przez okno! - wrzasnęła, okręciła się w miejscu jak fryga i
                      już ją wywiało z powrotem.
                      Nie wierzyłem własnym uszom - Herman, historyk,zwany Pobożnym, bowiem
                      specjalizował się w Piastach śląskich, sprawiał wrażenie najspokojniejszego faceta
                      w całej budzie. Skakanie przez okno czy nawet skakankę w jego wykonaniu
                      wydawało się równie nieprawdopodobne co i lot na Księżyc.
                      Wyjrzałem na zewnątrz. Rzeczywiście, na trawniku z tyłu szkolnego budynku leżał
                      na wznak Herman, wokół którego kręciło się kilku uczniów pod dowództwem
                      peowca. Ten objaśniał właśnie szczegółowo obrażenia związane z pęknięciem
                      śródstopia i uszkodzeniem stawów. Błyskawicznie zbiegłem na dół. Hermana
                      tymczasem położono na noszach , nie wyglądał dobrze, cały blady i trzęsący się
                      jak osika.
                      - Skąd on skoczył? - spytałem. Peowiec bez słowa wskazał otwarte okno na
                      pierwszym piętrze. Ani chybi ubikacja. Pochyliłem się nad leżącym historykiem.
                      - Po coś to uczynił, człowieku boży? - zapytałem. Herman dalej dygotał,
                      szczękając zębami, w końcu wykrztusił: '
                      - Mmmusiałem... zzzatrzasłłłooo..'. dzzzwonekkk...






                      Zrozumiałem z tego, że, zatrzaśnięty w ubikacji, usiłował przez okno wydostać się
                      na zewnątrz i zdążyć na lekcję. A mówią, że nauczyciele w ogóle się nie
                      przykładają do roboty. Proszę, oto nasz historyk ryzykował życiem, aby wyłożyć
                      absolutnie nikomu niepotrzebną lekcję o wojnie trzydziestoletniej czy rewolucji
                      przemysłowej w Anglii. Chciałem w tym momencie udzielić Hermanowi pochwały
                      na miejscu, niczym sam Kim Ir Sen, ale właśnie zjawiło się dwóch ludzi z
                      pogotowia i peowiec mógł przystąpić do praktycznej lekcji przekładania
                      poszkodowanego z jednych noszy na drugie.
                      Wracając do pokoju zatrzymałem się przy nauczycielskiej ubikacji. Samobójczy
                      skok z powodu zatrzaśniętych drzwi? Owszem, czasem zdarzały się zatrzaśnięcia,
                      aż do zeszłego tygodnia, kiedy jeden z użytkowników definitywnie zablokował
                      zamek, łamiąc w nim klucz. Od tej pory wchodził tam kto chciał i miało tak trwać
                      aż do momentu, gdy konserwator upora się z teoretyczną stroną zagadnienia
                      (tzn. kupić nowy zamek czy naprawić stary). Pchnąłem ostrożnie inkryminowane
                      odrzwia, chodziły lekko jak posmarowane masłem. Wszedłem do środka,
                      zatrzaskując je za sobą z całej siły. Potem znowu otworzyłem. Nic.
                      Przywidziało mu się czy co? Nie wiedziałem, co o tym myśleć, w związku z czym
                      dałem sobie spokój i poszedłem na górę.
                      Oczywiście cały pokój nauczycielski huczał od plotek.
                      - A ja wam mówię, że on się zakochał - oświadczyła pani Zosia, rusycystka. - Eto
                      emocjonalnyj cziełowiek, diejstwitielno romanticzieskaja duszcz!
                      - Herman? - powiedział z powątpiewaniem Teogderyk. - On się takimi bzdurami
                      nie zajmuje, to człowiek wyższych ideałów, kochać by się mógł co najwyżej w
                      świętej Jadwidze.
                      Ale teoria pani Zosi już chwyciła i zaczęto się teraz zastanawiać, któraż to
                      bogdanka zmusiła Pobożnego do tak desperackiego kroku. Wtedy po raz pierwszy
                      padło imię Patrycji.
                      - Och, Patrycja... - powiedział z westchnieniem Rybak i zamknął z lubością oczy.
                      - Jaka znowu Patrycja? - zdziwiłem się.
                      - Przekonasz się - Rybak uśmiechnął się znacząco i puścił do mnie oko. - Mróz po
                      kościach idzie...
                      W tych sprawach Mister Fisherman nie stanowił dla mnie autorytetu, jako że
                      bezkrytycznie ciął, co podleci, folgując resztkom młodości i tracąc przy tym
                      ostatki owłosienia. Zaliczał głównie zresztą maturzystki, które oddawały mu się ze
                      względu na egzamin. Anglista, widząc moją sceptyczną minę, dodał:
                      - Sam zaraz zobaczysz. Dyrka prosiła, abyś poszedł za Hermana na fakultet i
                      zajął ich trochę. Dzisiaj już się nie da ściągnąć innego historyka.
                      - I ta Patrycja tam będzie.
                      Rybak nie odpowiedział, uśmiechnął się tylko wyjątkowo obleśnie. Wzruszyłem
                      ramionami i poszedłem szukać dziennika.
                      Gabinety historyczne znajdowały się na pierwszym piętrze - fakultet Hermana
                      siedział w środku, z dziennika wynikało, że jest to szesnastu maturzystów płci
                      obojga. Kładłem już rękę na klamce, kiedy naraz zastanowiła mnie panująca za
                      drzwiami cisza.
                      Zwykle czekająca na nauczyciela młodzież daje czadu na całego, zupełnie nie
                      oszczędzając młodych strun głosowych. Z drugiej strony nie była to cisza
                      absolutna, coś tam przez szpary we framudze przeciekało - jakieś wielogłosowe
                      dyszenie, sapanie, chwilami mlaskanie. Do licha, co oni tam wyprawiają? -
                      pomyślałem, naciskając klamkę.
                      Dobrze, że uchyliłem drzwi tylko trochę, od całości sceny dostałbym
                      prawdopodobnie pomieszania zmysłów. Ujrzałem oto fragment zajmującego
                      środek klasy kłębowiska nagich ciał, zajętych kopulacją, masturbacją i co tam kto
                      mógł wymyślić. Dupy, pośladki, penisy i języki ruszały się szybko w tępym,
                      tartacznym rytmie i w monotonii charakterystycznej dla pornosów produkcji
                      Madame Orlowski. Gapiłem się na to przez piętnaście może sekund, po czym
                      zatrzasnąłem z hukiem drzwi i oparłem o nie ciężko, ledwo mogąc ustać na
                      drżących nogach.






                      Otarłem chusteczką pot z czoła - od tego widoku spociłem się jak mysz. Nie
                      ulegało wątpliwości, że albo ja zwariowałem, albo ci za drzwiami. Tertium non
                      datur.
                      Tak czy owak rzecz należało wyjaśnić do końca. Inkwizytorze, do dzieła.
                      Otworzyłem drzwi na oścież - gwar klasy ucichł i uczniowie, jak na komendę,
                      obrócili ku mnie głowy.
                      Wszyscy siedzieli na swoich miejscach, ubrani od stóp do głów, z rozłożonymi
                      książkami i zeszytami. Na mój widok wstali i chcieli chórem powiedzieć dzień
                      dobry, ale machnąłem ręką, aby dali sobie spokój. Usiadłem za biurkiem
                      Hermana i zacząłem sprawdzać obecność.
                      Patrycja była zapisana pod numerem, nomen omen,trzynastym. Oczywiście
                      rewelacje Rybaka na jej temat, jak zwykle u tego erotomana, okazały się
                      przesadzone, niemniej zełgałbym jak pies, mówiąc, że nie uczyniła na mnie
                      wrażenia. Wysoka, rudowłosa, zielonooka, o ładnej, pociągłej twarzy, zepsutej
                      trochę zbyt intensywnym makijażem. Siedziała całkiem sama, w najodleglejszym
                      kącie, obserwując mnie spod zmrużonych powiek. W jej wzroku było coś
                      niepokojącego. Poczułem się naraz nagi i zawstydzony - czy może być spojrzenie
                      równie intensywne jak Chanel numer 5? Taki wzrok, więcej, wyraz twarzy, miała
                      Sylwia Kristel jako Emmanuelle w czasie sceny w samolocie, między jednym a
                      drugim stosunkiem. Tak mogła patrzeć tylko babilońska nierządnica.
                      Cała reszta klasy spoglądała na mnie w sposób jak najbardziej niewinny i
                      prozaiczny. Jeżeli jeszcze minutę temu nurzali się grupowo w rui i porubstwie,
                      musieli mieć wręcz nieludzką zdolność metamorfozy - albo to, co widziałem,
                      stanowiło wyłącznie twór mojej imaginacji. Wyglądało to tak, jakbym na jawie śnił
                      któryś z bardziej sprośnych snów Rybaka.
                      Jeszcze raz spojrzałem na Patrycję; odprężona, rozluźniona nawet, uśmiechała
                      się do mnie z nietajoną perwersją. O wszystkim wie! - przeszło mi przez głowę w
                      nagłym olśnieniu. I to z tego powodu ma tak świetny ubaw? W jej oczach
                      zamigotały figlarne ogniki, rozchyliła usta i na moment ukazał się w nich koniec
                      różowego języka, dotykający górnej wargi. Przeklęta nimfetka, czy myśli, że
                      każdy w tej szkole jest Rybakiem? Odpowiedziałem jej jednym z moich
                      najszczerszych uśmiechów, typu "belfer też człowiek". Zawsze zdążę się z nią
                      policzyć.
                      - Otwórzcie zeszyty. Ostatnio mówiliście o wystąpieniu Lutra i kontrreformacji.
                      Jedną z cech kryzysu renesansu było nasilenie się procesów o czary.
                      Najsłynniejszy podręcznik inkwizycji, "Młot na czarownice", po łacinie Malleus
                      Malef carum, opublikowano już w roku 1486, czyli jeszcze przed wojnami
                      religijnymi...
                      Dzień następny zaczął się zwykłym szkolnym kieratem: lekcja, przerwa, lekcja. ,O
                      wypadku Hermana dyskutowano jeszcze, ale z mniejszym zapałem: Bardziej się
                      stresowano mającą niedługo nastąpić kuratoryjną wizytację. Tak trwało aż do
                      długiej przerwy.
                      Kręciłem się wtedy na dyżurze i widziałem, jak Teogderyk znika właśnie w
                      sekretariacie. Wynurzył się stamtąd po niespełna pół minucie z paniką wypisaną
                      na twarzy. Spojrzał w moim kierunku i machnął rozpaczliwie ręką. Cały czas stał
                      przy drzwiach do sekretariatu, trzymając się kurczowo klamki.
                      - Co się dzieje? - zapytałem. - Wyglądasz, jakbyś zobaczył diabła...
                      - Gorzej - sapnął, nie odstępując drzwi ani na moment. - Sam popatrz.
                      Uchylił je na tyle tylko, abym mógł wsadzić do środka głowę. Rzeczywiście, tego
                      widoku można było się przestraszyć. Nie żeby Krystyna miała złą figurę i czy
                      jakieś szczególne defekty, nie, wszystko przedstawiało się bardzo przyzwoicie.
                      Niemniej widok dokumentnie gołej sekretarki, pracującej jak gdyby nigdy nic,
                      mógł jednak w środku szkolnego dnia trochę zaszokować.
                      Krystyna, nieco pochylona, wypełniała jakiś formularz. Podniosła głowę i spojrzała
                      na mnie.
                      - Dlaczego nie wchodzisz? - zapytała spokojnie.
                      - Zzzzarazzz... - cofnąłem się i zamknąłem drzwi.






                      Teogderyk wyjaśniał jakiemuś uczniowi, że sekretariat jest chwilowo nieczynny.
                      Spojrzał na mnie ponaglająco.
                      - Zrób co?! - syknął.
                      - Ale co? - zupełnie nie miałem żadnego pomysłu.
                      - Idź tam i spróbuj ją jakoś ubrać.
                      Wiśta wio, łatwo powiedzieć - przyszła mi na myśl jedna z ludowych mądrości
                      Rybaka. Chyba jednak nie było innej rady.
                      Wsunąłem się ukradkiem do sekretariatu i podszedłem do biurka Krystyny. Nadal
                      siedziała za nim goła jak ją Pan Bóg stworzył: z tyłu dostrzegłem krzesło z
                      ułożonym w porządną, wojskową kostkę kostiumem. Z oparcia zwisały pończochy
                      wraz z bielizną, buty stały obok. Przemawiał z tego widoku charakter osoby
                      systematycznej i uporządkowanej. Dlatego to, ca widziałem za biurkiem, nie
                      chciało mi się pomieścić w głowie. W pierwszej chwili pomyślałem, że to
                      rozpaczliwa demonstracja znudzonej na śmierć urzędniczki - i takie wypadki
                      notują kroniki obyczajowe. Niemniej wiąże się z tym określone, prowokacyjne
                      zachowanie, wyzywający wzrok, wulgarne propozycje itp. Krystyna nadal
                      pracowicie wypełniała formularz, nie zwracając na mnie
                      większej uwagi.
                      - Jeśli masz coś naprawdę ważnego, to wolałabym później, teraz jestem zajęta -
                      otworzyła skoroszyt i sprawdzała coś w rozdzielniku.
                      - Ehm, jakby ci to powiedzieć... - podsunąłem sobie wolne krzesło i usiadłem tuż
                      przy biurku. - Powiedz mi, jak się czujesz?
                      Przerwała wypisywanie danych i spojrzała na mnie z uwagą. Wzrok miała
                      niewinny i niczego nieświadomy. Znalazłem w nim tyleż perwersji co i kociego
                      płaczu, jedynie chłód i irytację biuralistki, której przeszkadza się w pracy.
                      - Nie narzekam - odparła. - A co się wła?ciwie dzieje?
                      - Eee, widzisz... - wiłem się jak na szpilkach, zastanawiając gorączkowo, jakby tu
                      jej powiedzieć. - Wydaje mi się, że nie wszystko jest z tobą w porządku.
                      Krystyna wyprostowała się na krześle i spojrzała na mnie znowu, tym razem z
                      rezerwą. Starałem się gapić gdzieś w górny róg pokoju, zawsze podejrzewałem,
                      że ma niezły biust.
                      - Czy masz jakieś zastrzeżenia do mojej pracy? - zapytała zimno.
                      - Nie, skądże, tylko... - plątałem się coraz bardziej. Cierpiętniczo wzniosłem oczy
                      do nieba, tam szukając natchnienia. - Tfu, zaraza, apage, satanas .
                      Na ziemię sprowadził mnie jej cienki wrzask: Krystyna zakryła piersi rękoma i
                      krzycząc coraz głośniej, rozpaczliwie wierciła się na krześle, szukając miejsca,
                      gdzie mogłaby się schować.
                      - Nie wrzeszcz - powiedziałem i z godnością odwróciłem się do niej plecami. -
                      Ubranie masz z tyłu, złożone na krześle. Teogderyk pilnuje drzwi i nikt tu nie
                      wejdzie.
                      Kiedy wychodziłem z sekretariatu, zatrzymał mnie Łucjan. Wyglądał dosyć
                      marnie, podkrążone oczy i drżące ręce, którymi bezskutecznie usiłował wydłubać
                      z paczki papierosa. W końcu wcisnął paczkę z powrotem do kieszeni i nachylił się
                      ku mnie.
                      - Wiesz, chciałbym pogadać - szepnął konspiracyjnie.
                      W tej chwili dzwonek oznajmił koniec długiej przerwy.
                      - To może po lekcjach? - zaproponowałem. - Kończymy dziś chyba razem.
                      - Wolałbym jak najwcześniej - mruknął zgnębionym głosem i powlókł się przed
                      siebie.
                      Reszta dnia minęła spokojnie. Po ostatniej lekcji Łucjan dał mi znać, abym nie
                      wychodził z pokoju nauczycielskiego , został też Teogderyk, jak zwykle brodzący
                      w stosie komputerowych wydruków. Geograf zaczął bardzo oficjalnie:
                      - Wiesz, mówią, że znasz się na sprawach dziwnych i niewytłumaczalnych, a
                      nawet niesamowitych i, jakby tu rzec...
                      - Diabelskich - poddałem mu uprzejmie.
                      - No właśnie - z miny Łucjana przebijał wstyd racjonalisty przyłapanego na wierze
                      w krasnoludki.






                      - A jakże, na diabłach i czarownicach zna się jak nikt - zaśmiał się kpiarsko
                      Teogderyk, od początku nadstawiający ucha. - Młodzież nazywa go inkwizytorem.
                      - A w czym konkretnie rzecz? - zapytałem.
                      Łucjan chrząknął zakłopotany.
                      - W klopie - wyjaśnił. - To było wczoraj, już po wypadku Hermana. Lepiłem z 2a
                      plastelinowy model Ślęży i ubabrałem się po łokcie. Odkręciłem kran i... przerwał i
                      zbladł jak ściana.
                      - I co? - zapytał Teogderyk, wyraźnie zaciekawiony. - Fenol czy rtęć?
                      - Krew!!! - wybuchnął Łucjan. - Siknęło tak, że po sekundzie obryzgało mnie od
                      stóp do głów, strumień walił z kranu jakby pod ciśnieniem stu atmosfer. Miałem
                      ją wszędzie, na twarzy, na ubraniu, ciepłą, wstrętną, lepką i dławiącą.
                      Próbowałem zamknąć kran , ale kurek urwał się i został mi w ręku. Strumień walił
                      jak oszalały, potem strzeliła głowica kranu, rozerwało ją na kawałki, w ścianie
                      zrobiła się dziura wielka jak piłka do siatkówki, skąd wylewało się to wszystko z
                      siłą górskiej kaskady. Nie mogłem nic zrobić, stałem już po pas w spienionej krwi,
                      chciałem dobrnąć do drzwi, ale wypadająca ze ściany struga odpychała mnie w
                      przeciwną stronę. Zbełtana krew sięgała mi po szyję i...
                      - Zemdlałeś - stwierdziłem beznamiętnie. - To jedyny rodzaj ucieczki w takich
                      sytuacjach.
                      - Znalazła mnie woźna, leżącego na wznak przy umywalce. Po krwi nie było ani
                      śladu, ciekła tylko woda z zatkanego zlewu.
                      - Ciekawe - mruknął Teogderyk. - Plaga indywidualnych halucynacji?
                      - Jakich halucynacji?! - uniósł się geograf. - Czułem smak tej krwi, plułem nią i
                      rzygałem...
                      Ale ja już miałem gotową hipotezę.
                      - Uczysz przypadkiem Patrycję?
                      - Tę rudą? Owszem, leniwa bestia aż strach, huknąłem jej ostatnio lufę...
                      - No właśnie - uśmiechnąłem się szeroko. - Zapytaj ją przy najbliższej okazji o
                      byle co i postaw dobry stopień. Nie powinno być więcej takich halucynacji.
                      Spróbujesz?
                      - Co takiego? - Łucjan spojrzał podejrzliwie.
                      - Zrób, jak mówię, później ci wyjaśnię w czym rzecz - ziewnąłem i zerknąłem
                      wymownie na zegarek. Z moich dotychczasowych ustaleń wynikało, że Herman
                      postawił Patrycji trzy lufy, stąd groziło jej niezaliczenie fakultetu. Łucjan patrzył
                      na mnie jeszcze przez chwilę, potem machnął z rezygnacją ręką i chwycił za
                      teczkę. Przy drzwiach zatrzymał się na moment.
                      - Naprawdę myślisz, że to pomoże? - spytał.
                      - Tak - odparłem. - Jeśli nie, pomyślimy jeszcze o czymś innym.
                      Kiedy drzwi się za geografem zamknęły, Teogderyk obrócił się ku mnie
                      gwałtownie.
                      - Co ty wyprawiasz, chłopie? Co ma z tym wszystkim wspólnego Patrycja? I co to
                      ma być to "coś innego"
                      - Wszystko jest pod kontrolą - oświadczyłem, niedbale oglądając paznokcie. - Po
                      prostu moim zdaniem Patrycja jest czarownicą.
                      Oczy Teogderyka o mało nie wyszły z orbit.
                      Otworzył usta i przez chwilę poruszał nimi niemo jak ryba.
                      - Chyba żeś ocipiał albo i zwariował - wystękał w końcu. - To czytanie tych
                      średniowiecznych bzdetów rzuciło ci się na mózg. Czarownice w wieku
                      komputerów! Czysty obłęd! Idź się leczyć, człowieku!
                      - A dlaczegóżby nie? -zareplikowałem spokojnie. - Skoro istnieje Bóg i Diabeł, to
                      dlaczego nie czarownice? No chyba że pierwszych dwóch nie ma, to rzeczywiście
                      czarownice wraz z nimi między bajki trzeba włożyć.
                      - Wykręcasz kota ogonem - mruknął Teogderyk, człek bardzo pobożny. - Nie o to
                      mi chodziło.
                      - Dobrze, daj mi w takim razie jakiekolwiek racjonalne wyjaśnienie tego, co dzieje
                      się w szkole od dwóch dni? Plaga indywidualnych halucynacji? Co to właściwie
                      znaczy? Równie dobrze mógłbyś powiedzieć, że przechodzimy epidemię






                      tropikalnego bzika, mimo że wiosna dosyć chłodna.
                      Informatyk milczał, gryząc w zamyśleniu koniec długopisu.
                      - No dobrze - powiedział wreszcie. - Załóżmy, czysto teoretycznie, oczywiście, że
                      masz rację. Jej zachowanie w stosunku do nauczycieli jest w tym kontekście
                      rzeczywiście zrozumiałe - stawiają jej pały, to się mści. Ale co jej zawiniła
                      Krystyna?
                      - To też już ustaliłem - triumfalnie wyszczerzyłem zęby. - Krystyna widziała
                      Patrycję w tancbudzie o podejrzanej reputacji, zwanej "Czerwonym młynem".
                      Mówił mi znajomy policjant, że to gniazdo młodocianej prostytucji i
                      prawdopodobnie punkt rozprowadzania haszu: Już kiedyś wyrzuciliśmy uczennicę
                      za konszachty z tamtejszym towarzystwem...
                      - Nie wiedziałem ... - powiedział Teogderyk.
                      - No to teraz wiesz.
                      - ...że nasza sekretarka prowadzi tak intensywne życie nocne.
                      Oczywiście musiałem go zabrać ze sobą. Siedział skulony w kącie, pociągając
                      przez słomkę sok pomarańczowy i gapiąc się na podstawową klientelę
                      "Czerwonego młyna". Stanowili ją neohippisi, poobwieszani różnymi sznurami i
                      wisiorami mającymi pełnić funkcję indiańskich amuletów; i właściwie tylko tyle
                      łączyło ich z poprzednikami z epoki sweet sixty, jako że ci dzisiejsi ufryzowali
                      sobie włosy najnowszymi kolorowymi żelami, a w ubiorze przeważały banalne
                      hawajskie koszule. No i oczywiście hasz, który dystrybuowano praktycznie jawnie
                      i bez ograniczeń.
                      Między nimi kręciło się multum młodych dziewczyn, poubieranych jak lale, w
                      większości jeszcze licealistek.
                      Miałem wrażenie, że dostrzegam pośród nich kilka twarzy, znanych mi ze
                      szkolnych korytarzy. Tej, na którą czekaliśmy, nadal nie było.
                      - Jest - powiedział naraz Teogderyk i wskazał słomką przed siebie. - Przy tym
                      podświetlanym parkiecie.
                      Rzeczywiście, zobaczyłem tam Patrycję. Co prawda, odmienioną, bo umalowaną
                      na demona trzeciej klasy i w ciemnych, zakrywających pół twarzy goglach. Ale z
                      rudymi kłakami nic nie mogła zrobić. Patrzyła w naszym kierunku - w ręku
                      trzymała krwistoczerwoną różę. Obrywała płatek po płatku i jadła je powoli, w
                      rytualnym jakby namaszczeniu. Obok niej stała dziewczyna niewątpliwie znacznie
                      młodsza, drobna, pulchna blondyneczka o twarzy niczym aniołek. Patrzyła na
                      Patrycję jak w gwiazdę.
                      - Znasz tę dzieweczkę obok? - pochyliłem się ku informatykowi. Ten poprawił
                      okulary i spojrzał uważniej.
                      - To chyba mała Maria z 2c - powiedział po chwili. - Wyglądają na bardzo zażyłe
                      psiapsiółki.
                      W tym momencie discjockey wybełkotał coś do mikrofonu, ruszył kogut ze
                      stroboskopowym światłem, a z głośników zaryczał "Guns N'Roses". Młodzież,
                      opalona haszem i opita piwem, wlała się na parkiet szeroką strugą. Ale
                      natychmiast można było spostrzec, kto tu rządzi - wokół Patrycji, która tańczyła z
                      początku samotnie, od razu utworzył się krąg pięciu-sześciu młodych samców,
                      najwyraźniej aspirujących do roli wybrańców na resztę nocy. Wykonywali ruchy
                      posuwisto-kopulacyjne, wypinając do przodu biodra, dobrze spęczniałe w kroku.
                      Patrycja jednak falowała zupełnie osobno w sennym, odurzającym rytmie, prawie
                      nie zwracając uwagi na charczenie głośników. W pewnej chwili wydało mi się, że
                      ponad ich głowami patrzy wprost na mnie. Obróciłem się ku Teogderykowi.
                      - Wiesz, już Przybyszewski w swoich sławnych krakowskich wykładach zwracał
                      uwagę, że kontakty z diabłem wpływają na chuć czarownicy, staje się ona
                      seksualnie nienasycona...
                      - Naprawdę? - Informatyk wpatrywał się w tańczących przez zapotniałe z emocji
                      okulary. - Zobacz teraz.
                      Patrycja tańczyła jakby opętana przez sto demonów - wiła się i skręcała, spalana
                      przez wewnętrzny ogień ,wirujący wokół niej absztyfikanci, bardzo






                      przypominający trutni w konkurach do królowej roju, systematycznie słabli od
                      żądzy i zbyt intensywnego gibania i nieruchomieli powoli, uznając się kolejno za
                      pokonanych - pozostał tylko jeden, najwytrwalszy, dotrzymujący Patrycji kroku w
                      jej rozszalałym tańcu św. Wita. I wydawałoby się, że to on dostąpi końcowych
                      łask, że to jego wybierze -już prawie że go obejmowała, podchodził do niej z
                      rozpromienioną twarzą, gdy Patrycja nagle znieruchomiała. Absztyfikant też się
                      zatrzymał, zdezorientowany. Dziewczyna przeszła obok, mijając go, jakby wcale
                      nie istniał, i wyciągnęła z tłumu śliczną małą Marię, która ze szczęśliwym piskiem
                      rzuciła się jej na szyję. Obie, ściśle objęte, tańczyły dalej same, całując się i
                      pieszcząc.
                      - To takie buty..., - powiedział Teogderyk i przetarł okulary.
                      - Ano takie - wstałem i poszedłem do ubikacji, aby wydalić z organizmu nadmiar
                      piwa. Gdy wychodziłem, czekała już pod ścianą. Zanim zdążyłem zareagować,
                      zarzuciła mi ręce na szyję i pocałowała, wsuwając gorący i lepki język do moich
                      ust. Stałem jak sparaliżowany, nie drgnął mi nawet jeden mięsień. Trwało to
                      może z pół minuty. Wreszcie, zniechęcona mą bezczynnością, odsunęła się
                      trochę.
                      - Nie mów mi, belfrze, że nie masz ochoty - sapnęła. Wsunęła nogę między moje
                      uda i zajrzała namiętnie w oczy. Mruczała przy tym miękko, ocierając się jak
                      spragniona pieszczot kotka. Zielonooka diablica, wzbudzająca żądzę Salome,
                      wodząca na pokuszenie Jana Chrzciciela. Zaraz, jak to stało u Wilde'a...
                      "To ust twoich pragnę ja, Jokanaanie!
                      Twe usta są jak szkarłatna
                      obręcz na wieży z kości słoniowej.
                      Są one jak łuk króla
                      Persów, malowany cynobrem i nabijany koralem.
                      Nie ma na świecie nic tak czerwonego, jak usta twoje...
                      Daj mi całować twe usta!"
                      A cóż jej odpowiedział prorok?
                      "Nigdy! Córo babilońska! Córo sodomska! Nigdy!"
                      Ciekawe, czy i moją głowę kazałaby sobie przynieść na srebrnej tacy?
                      - Mam wrażenie, iż mylisz wkładanie klucza do dziurki z otwieraniem -
                      oświadczyłem, uwalniając się z jej objęć. Zesztywniała, jak rażona piorunem. W
                      jej oczach błysnęło na mgnienie coś zimnego i przerażającego.
                      - Impotent! - wysyczała po chwili, dygocąc z wściekłości.
                      - Ach, moja droga, cóż tak złego widzisz w dążeniu do świętości? - zapytałem, nie
                      mogąc się powstrzymać. Patrzyła na mnie zmrużonymi, kocimi oczyma, znowu
                      spokojna i opanowana, oblizując prowokacyjnie wargi.
                      Zaśmiałem się i po sztubacku pokazałem jej język.
                      - Sie masz, mała - powiedziałem i najspokojniej w świecie wróciłem do stolika.
                      Teogderyk wiercił się tam nerwowo.
                      - Dlaczego właściwie tu przyszliśmy? - w jego głosie brzmiała irytacja.
                      - To proste: rzucić jej wyzwanie. Chcę, aby wiedziała, że na nią poluję. Wtedy
                      zacznie popełniać błędy.
                      - Teogderyk przyjrzał mi się bacznie znad opuszczonych okularów.
                      - Stanowczo za dużo czytasz - stwierdził.
                      Tak to niektóre sprawy swoje szatani przez czarownice zwierzchownie tylko, i na
                      oko odprawują, tak i w odmienianiu ludzi w postaci bestyi jakichkolwiek
                      postępować zwykli. Bo przemienienie postaci w postać albo stworzenia w
                      stworzenie, sam szatan zna, że nie czyje insze, tylko Boże dzieło jest...
                      Teogderyk, zniecierpliwiony, przewrócił parę kartek.
                      Bartholomeus de Spina Dominikanin, Theolog i Inquisitor w swej książce, którą
                      napisał o czarownikach powieda: Iż niejaki Antoni Leo, mieszczanim Fererski z
                      żoną swoją pod przysięgą zeznali, że przed trzema laty






                      w łożnicy swojej dobrze zamknionej nocy jednej, dwa wielcy kotowie pokazali
                      się, czyhając na jedno ich dziecię, których oni ponieważ spali nie postrzegli, aż
                      skoro dziecię krzyczeć poczęło. Już albowiem prawie wyssali byli krew z
                      dziecięcia onego...
                      - Toż to stek bredni! - wybuchnął i cisnął "Młotem na czarownice" w kąt.
                      Poszedłem tam, podniosłem książkę i starannie otrzepałem z kurzu.
                      - Zgadzam się, że Sprenger i Kraemer to wielebni durnie i traktat w
                      dziewięćdziesięciu procentach składa się ze ściągniętych od innych idiotów głupot,
                      niemniej w tych paru procentach ich uwagi należy traktować poważnie. Z faktem
                      omamiania zmysłów zetknęliśmy się już osobiście - zwróć uwagę na to, że zawsze
                      czarownica działa w zgodzie z obowiązującą w danym czasie konwencją
                      kulturową, z powszechnymi wyobrażeniami. W średniowieczu mogło być to
                      przemienianie ludzi w zwierzęta. Dziś są to chwyty z kiczowatego horroru, że ci
                      przypomnę strugi krwi zalewające w klopie Łucjana, ewentualnie uczniowskie
                      dowcipasy, czyli goła sekretarka. Wcale się nie zdziwię, jeśli niedługo po szkole
                      będzie grasował zombi, taki sam jak we "Wrotach Piekieł" czy innym horrorzydle.
                      Niewątpliwie nasza ruda oblubienica szatana będzie szukała inspiracji w
                      zalewającej rynek wideo tandecie, jest co prawda czarownicą, ale i nastolatką...
                      Choć teraz moim zdaniem na pewien czas przycichnie.
                      - Dlaczego?
                      - Przyczai się i będzie czekała na nasz ruch: Jest bardzo odważna, ale nie głupia.
                      - A my co na to?
                      - Nic, też poczekamy i zastanowimy się - otworzyłem traktat wielebnych
                      inquisitorów. - A znasz ten kawałek? Powiedamy, iż sprawcy szatańskich
                      omamieniem zmyslów sposobami...
                      - Czekaj - Teogderyk podniósł do góry palec i myślał nad czymś intensywnie. -
                      Załóżmy, powtarzam, załóżmy, że Patrycja jest naprawdę czarownicą i dysponuje
                      wykazanymi wyżej możliwościami. To dlaczego, mądralo, nie zrobi z nami
                      porządku? Powinno to dla niej być pestką! Jakieś gusła, woskowe laleczki i te
                      sprawy, hę?
                      Westchnąłem ciężko, niczym Pan nad niewiernym Tomaszem, i otworzyłem
                      Malleus na stosownej stronicy.
                      - W miasteczku abowiem Rawensburgu, gdy czarownice na śmierć skazane, od
                      Radziec byly pytane, dlaczego by nam Inquisitorom, jako inszym ludziom,
                      czarami swemi nie szkodzily. Odpowiedzialy: Iż aczkolwiek to czynić częstokroć
                      pragnęly, jednak nie mogly. Gdy ich pytano przyczyny, odpowiedzialy, iż nie
                      wiedzę, tylko że ich szatani tak nauczyli. Jakó abowiem częstokroć tak we dnie,
                      jako i w nocy, nam nieprzyjazne były, trudno wypowiedzieć: to jako malpy,
                      częściej jako psi, albo kozy wrzaskiem, i nacieraniem swym nam się przykrzyly.
                      Ale chwala Bogu najwyższemu, który swoją dobrocią, nas niegocinych slug i
                      stróżów sprawiedliwości obronić raczył .
                      Teogderyk otworzył szeroko usta, w niemym podziwie dla obydwu zacnych
                      dominikanów.
                      - Próbowała mnie podejść, ale jej nie wyszło - dodałem. - W tym punkcie
                      Sprenger i Kraemer wydają się mieć rację. Słuchaj jednak dalej:
                      Powiedamy, iż sprawcą szatańskim i omamieniem zmysłów sposobami opisanymi
                      wszystko się dzieje. Powiedał abowiem czlowiek niektóry, iż gdy członek męski
                      zgubił, i czarownice jednej o przywrócenie go prosił. Rozkazała mu czarownica,
                      żeby na drzewo pewne wstąpił i z gniazda, w którym takowych członków było
                      niemało, któryby mu się spodobał, wziąć pozwoliła. Gdy tedy on jedne najwiętszy
                      między nimi obrawszy wziąć go chciał. Rzekła czarownica, zaniechaj tego,
                      abowiem to jest plebancz jednego.
                      Początkowo planowałem śledzić Patrycję sam, ale po namyśle odstąpiłem od tego
                      - moje zniknięcie ze szkoły zwróciłoby jej uwagę, wzmogłaby tylko czujność. Poza
                      tym, choć zdaniem Sprengera i Kraemera nie była zdolna dobrać mi się
                      bezpośrednio do skóry, mogła rzucić urok na kogoś z najbliższych i popróbować
                      szantażu. Tego chciałem uniknąć, więc w końcu postanowiłem nająć zawodowego






                      detektywa. Sam udawałem, że moje zainteresowanie sprawą osłabło. Zresztą, po
                      naszym spotkaniu w tancbudzie wszelkie szkolne incydenty ustały.
                      Raport detektywa z trzech pierwszych dni obserwacji nie zawierał nic osobliwego:
                      dziewczyna zdawała się prowadzić żywot jak najbardziej wzorowej uczennicy.
                      Nawet do "Czerwonego młyna" więcej nie zaglądała. Przestawała wyłącznie z
                      małą Marią; spędzała z nią całe popołudnia, spacerując po parkach i przesiadując
                      w kawiarniach: potem siedziały do późna w noc u niej w domu, w ładnej willi,
                      położonej w jednej z dzielnic podmiejskich.
                      Przeczytałem raport coś ze trzy razy, nic w nim nie znajdując, aż przy czwartym
                      razie złapałem się za głowę - ten imbecyl detektyw schodził z posterunku około
                      dwudziestej trzeciej, kiedy gasło światło w pokoju Patrycji. Zrozumiałem, że
                      muszę jednak wziąć sprawę w swoje ręce.
                      Czwartej nocy sam dyżurowałem, ukryty w chaszczach naprzeciwko domu
                      Patrycji - rzeczywiście, little sweet Marie poszła sobie kwadrans po dwudziestej
                      drugiej i światło w pokoju dziewczyny paliło się jeszcze przez pół godziny. Potem
                      zgasło.
                      Czekałem dalej - nie działo się nic poza rabanem i czynionym przez koty, których
                      w tej okolicy musiały grasować całe hordy.
                      Czas płynął, a ja nie zdołałem zaobserwować żadnego podejrzanego ruchu,
                      odgłosu czy światła. Willa Patrycji pozostawała ciemna i głucha. Już chciałem
                      zejść z posterunku, odsądzając się od czci i wiary za głupotę, kiedy w głębi ulicy
                      zawarczał motor - pod, dom dziewczyny zajechała taksówka, jedna z popularnych
                      w mieście radiotaxi.
                      Szczęknęła furtka i na chodniku pokazała się Patrycja, stąpająca cicho jak kot.
                      Wsiadła do samochodu, taksówka zawróciła i wtedy dostrzegłem jej numer, który
                      sobie zanotowałem w pamięci. Nie chcąc swoim widokiem płoszyć ptaszka,
                      siedziałem nadal w krzakach, póki motor odjeżdżającego wozu nie ucichł na
                      dobre.
                      Dotarcie do najbliższej nocnej knajpy z telefonem zajęło mi prawie dwadzieścia
                      minut, tam poczekałem drugie tyle, przy mocnej kawie, potem zadzwoniłem do
                      radiotaxi i zażądałem przysłania taksówki o numerze podpatrzonym przed domem
                      Patrycji: Wymyśliłem na poczekaniu historyjkę, że jechałem nią parę godzin temu
                      i prawdopodobnie to w niej właśnie zostawiłem ważne dokumenty, których nie
                      mogę teraz znaleźć. Na taksówkę czekałem następne dwadzieścia minut. Za
                      kierownicą siedział świński blondyn, na oko około czterdziestki.
                      - To pan jest tym zapominalskim? W wozie nic nie ma... - przerwał i przyjrzał mi
                      się dokładniej. '- Hej szefie, wcale pana dzisiaj nie wiozłem!
                      - Zgadza się - wyciągnąłem setkę i pokazałem mu. - To za rezygnację z dalszych
                      pytań. Druga będzie za małą informację.
                      Taksówkarz wziął banknot i przyglądał mu się nieufnie.
                      - Jaką informację? - spytał.
                      - Gdzie pan zawiózł tę dziewczynę, po którą przyjechał dokładnie godzinę temu?
                      - Taką rudą? - patrzył na mnie coraz bardziej podejrzliwie. - Panie, kto pan
                      jesteś?
                      - Przyjaciel jej rodziców - powiedziałem. - Chcą wiedzieć, gdzie szlaja się ich
                      ukochana córeczka. Może po spelunach ćpunów albo jako cichodajka, różnie
                      może być. Jest jeszcze nieletnia... i, sam pan wie... a sutenerstwo jest w tym
                      kraju karane.
                      - Nie mam z tym nic wspólnego - obruszył się blondyn. - Zawiozłem ją, gdzie
                      chciała i koniec. Nigdy przedtem jej nie widziałem
                      Otworzyłem tylne drzwiczki i wpakowałem się do taksówki. - O ile szybko
                      pojedziemy dokładnie na to samo miejsce.
                      Taksówkarz wysadził mnie dwie przecznice od szkoły. Zaklinał się, że Patrycja na
                      pewno tu wysiadła. Nie pozostawało mi nic innego, jak mu uwierzyć. W okolicy
                      nie było żadnego nocnego klubu czy dyskoteki, co najwyżej dwie lub trzy meliny
                      narkomanów. Ale przecież czarownica nie potrzebowała narkotyków. Gdzie zatem
                      ją diabli ponieśli?






                      Zastanawiając się nad tym bezwiednie doszedłem do szkoły. A może tu? Ha,
                      pomysł godny Cortazara, pomyślałem, powoli okrążając przysadzistą, ciemną
                      bryłę szkolnego budynku. Światło paliło się tylko u nocnego stróża, poza tym
                      zostało wszędzie dokładnie wygaszone. Nocny stróż , pan Czesio, po gospodarsku
                      dbał o takie sprawy.
                      Z braku lepszego pomysłu postanowiłem sobie obejrzeć tył budynku. I tu było
                      ciemno i głucho, chociaż, gdy się uważniej przyjrzałem, dostrzegłem cieniutką jak
                      igła, niebieską smugę na wysokości drugiego piętra, tak jakby kto? niezbyt
                      dokładnie dopasował do framugi zaciemniającą materię. Szybko przeliczyłem
                      okna. Mogło tu chodzić jedynie o pracownię komputerow? .
                      Zawróciłem i pobiegłem do wejścia; niezbyt przytomny pan Czesio otworzył
                      dopiero po dziesięciu minutach. Mocno się zdziwił moim widokiem, jeszcze
                      bardziej zdziwiły go tłumaczenia, że zostawiłem w pokoju nauczycielskim ważne
                      dokumenty, do których muszę mieć natychmiast dostęp: Machnął ręką i wpuścił
                      mnie do środka.
                      Szkoła sprawiała wrażenie cichej i opuszczonej, moje kroki odbijały się w pustych
                      korytarzach ogłuszającym prawie echem, mimo iż starałem się iść na palcach. W
                      końcu, tuż przed drugim piętrem, zdjąłem buty i dalej posuwałem się w
                      skarpetkach.
                      Drzwi do pracowni komputerowej zastałem lekko uchylone; dobiegał zza nich
                      niebieski, rozmigotany blask, jakby od pracującego monitora. W pierwszej chwili
                      pomyślałem, że to Teogderyk zostawił na chodzie komputer, ale zaraz
                      przypomniałem sobie o automatycznym wyłączniku - rzeczywiście przydarzyło mu
                      się to kiedyś raz czy dwa, więc zainstalował zegarowy system automatycznie
                      odłączający pracownię od sieci punkt o ósmej wieczorem. Po tej godzinie, aby
                      skorzystać z komputera, każdy musiał sam przekręcać główny wyłącznik.
                      Rozszerzyłem szparę jeszcze o parę centymetrów i wcisnąłem się do środka.
                      Pracownia składała się z dwóch pomieszczeń , jednego zastawionego pulpitami,
                      komputerami minionych generacji i stosami wydruków. Teogderyk nigdy nie
                      umiał pozbywać się śmieci. W drugim pomieszczeniu, właściwej pracowni, stały
                      użytkowane komputery. Wewnętrzne drzwi, łączące ją z przedsionkiem, były
                      szeroko otwarte. Trzymając się ściany zajrzałem tam ostrożnie przez framugę.
                      Największy monitor, Teogderykowa chluba z superkartą SVGA, został wystawiony
                      na środek pracowni - mimochodem zauważyłem, że wszystkie jednostki pracują i
                      są połączone szeregowo. Przed monitorem, na rozścielonej na podłodze czarnej,
                      aksamitnej materii siedziało po turecku pięć dziewcząt, zupełnie nagich i
                      odwróconych do mnie tyłem. Na samym przedzie była Patrycja, jej rude włosy
                      lśniły miedzią w zimnym blasku padającym z monitora. Spojrzałem na ekran.
                      Z początku nie zobaczyłem nic, tylko taflę niebieskiego światła: gdy jednak
                      wyostrzyłem wzrok, dostrzegłem blade, falujące linie, układające się w
                      niepokojąco znajomy kształt, jakby zarys jakiejś głowy. Linie ciemniały, rysy
                      stawały się coraz wyraźniejsze - po chwili nie miałem najmniejszych wątpliwości.
                      To musiał być On! Przybył we własnej plugawej osobie. Dlaczego akurat w postaci
                      starego kozła? - zastanowiłem się. Być może była to kwestia wyobraźni, takim go
                      widziałem na średniowiecznych rycinach. Dla swych nastoletnich czcicielek mógł
                      być równie dobrze gwiazdorem rocka. Koźli łeb stawał się coraz bardziej wyraźny
                      - czart uśmiechnął się i powiedział coś, czego nie zrozumiałem.
                      Głos szedł przez jeden z komputerowych głośników, elektronicznie
                      zniekształcony. Nie przypominało to żadnego ze znanych mi języków
                      europejskich, raczej arabski, choć chyba i nie to, może chodziło o jakiś zaginiony
                      język z dorzecza Tygrysu i Eufratu, akadyjski czy babiloński. Demon wypowiedział
                      kilka zdań w owym narzeczu, a potem patrzył na swe czcicielki, które gięły się w
                      pokłonach. Patrycja odpowiedziała mu w tymże babilońskim czy akadyjskim, na
                      co czart uśmiechnął się tak obrzydliwie, że zgięło mnie w pół. Zaczął się
                      zmniejszać i oddalać -jednocześnie coś działo się ze światłem , buchający z
                      monitora strumień gęstniał i tężał, stawał się oślepiająco jasny: świetliste,
                      wężowe sploty omotywały dziewczęta, które zdawały się znikać w ich objęciach.






                      W końcu blask stał się tak jasny, że nie mogłem dalej patrzeć i zamknąłem oczy.
                      Ciemność zapadła równie gwałtownie co cięcie gilotyny. Kiedy znowu otworzyłem
                      oczy, przez chwilę nie widziałem zupełnie nic. Gdy wzrok przyzwyczaił się do
                      ciemnośi, odkryłem, że dziewczyny znikły. Później dostrzegłem matowe iskrzenie
                      ekranu monitora; wyglądało to bardzo dziwnie; więc podkradłem się bliżej, prawie
                      dotykając go nosem.
                      Czegoś takiego jeszcze nie widziałem. Wyglądało to tak, jakby ktoś wyjął szybę, a
                      monitor jakimś cudem działał dalej. Przestrzeń w środku miała charakter
                      trójwymiarowy: przed mymi oczyma rozpościerał się baloniasto wydęty
                      przestwór, równie realny w swej przestrzenności co horyzont widziany przez bulaj
                      statku.
                      W samym centrum coś się kotłowało, jakieś ogniki odległe zda się o całe lata
                      świetlne: jeden był większy,pozostałe krążyły wokół niego, to się zbliżając i
                      zlewając z nim, to znów odskakując. Przypominało to garść robaczków
                      świętojańskich, kopulujących zajadle w bezgwiezdną letnią noc. Uniosłem rękę i
                      zbliżyłem do ekranu; tam, gdzie powinna być szyba, odczuwałem jedynie lekki,
                      elektrostatyczny jakby opór - dłoń przeszła przez niewidzialną barierę i znalazła
                      się w środku.
                      Obserwowałem ze zdumieniem, jak bieleje i rozbłyska białym światłem. Cofnąłem
                      ją natychmiast. Rój ogników zawirował gwałtownie i zaczął się przybliżać,
                      olbrzymiejąc w oczach. Widocznie narobiłem w tym świecie jakiegoś rabanu.
                      Wróciłem z powrotem za drzwi - widziałem jeszcze, jak nadlatywały, podobne
                      białym łabędzicom o fosforyzującej skórze i rozwianych włosach. Zaczynałem
                      nawet rozróżniać ich twarze, gdy tak płynęły, rozgarniając roziskrzoną czerń
                      ramionami.
                      Ekran znowu bluznął strugą światła, które układało się na czarnym aksamicie w
                      kształty dziewcząt. Elektroniczny sabat dobiegł końca. Nie potrzebowałem czekać
                      na nic więcej.
                      Na palcach zbiegłem na dół. Machnąłem na pożegnanie panu Czesiowi i
                      pośpieszyłem do siebie. To dziwne, ale do tej pory nie przyszło mi do głowy, że
                      może ich być więcej. Każda czarownica musi mu przyprowadzić następną. Jego
                      apetyt jest niezaspokojony - Sprenger i Kraemer pisali o tym tak:
                      Zamykając ten Rozdział powiedamy, że szatani, abo latawcy nie tylko z białymi
                      głowami z ich sprośności spłodzonymi, abo im od bab przy porodzeniu
                      ofiarowanymi, zwykli obcować, ale też wszelkim usiłowaniem o wstyd
                      uczciwszych i świętobliwszych panienek przez zwodznice czarownice starajc się.
                      Czego nas doświadczenie w Rawensburgu nauczyło, gdzie pewne czarownice
                      spalone przed dekretem przyznały się. Iż miaiy to rozkazanie od swych mistrzów,
                      żeby wszelakie starania czyniły, około zwiedzenia tak panienek, jako i wdów
                      świątobliwych.
                      Wszystkie towarzyszki Patrycji należały do wzorowych uczennic z bardzo dobrych
                      domów. Tak zresztą jak i sama Patrycja.
                      - Diabeł w komputerze? Odbiło ci na dobre! - Teogderyk patrzył na mnie
                      zatroskany, z pewnością zastanawiając się, jak tu najszybciej wezwać speców od
                      kaftana bezpieczeństwa.
                      - A dlaczegóż by nie? - zaatakowałsm. - Czy nie myślałeś nigdy, że przestrzeń
                      wirtualna to znakomity byt pośredni między ich a naszym światem? Coś, co jest i
                      zarazem nie jest materialne, taka strefa graniczna, przedsionek do ich świata? I
                      zarazem obszar, do którego mamy nieskrępowany dostęp z obydwu stron.
                      Dlaczego diabeł nie miałby z tego skorzystać? On zawsze potrafił się dostosować i
                      wszystko, cokolwiek stworzył człowiek, przeciwko niemu obrócić. Dlaczego nie
                      komputer? Znajdź mi teraz jakąś nastolatkę, która o północku pójdzie pod krzyż
                      na rozstajnych drogach i tam, zakopawszy zdechłego kota, czarta przyzywać
                      zacznie? To już się skończyło wraz z Malleus Maleficarum, epoka elektronicznie
                      przetwarzanej informacji ma też i elektronicznego diabła. Innymi słowy każdy
                      wiek ma takiego diabła, na jakiego zasłużył. Diabeł w Oświeceniu na przykład






                      objawiał się w postaci ufraczonego Niemczyka, wypisz wymaluj jakby stary
                      Emmanuel Kant. Filozoficznie też i bluźnił, uwodząc swe ofiary
                      pseudoidealistyczną dialektyką...
                      - Dosyć! - jęknął Teogderyk i zatkał sobie uszy. - Sam już nie wiem, kto tu ma
                      szmyrgla, ja czy ty...
                      - Spokojnie, wszystko jest pod kontrolą - poklepałem go uspokajająco po plecach.
                      - Odetkaj uszy i słuchaj mnie uważnie: moim zdaniem skurwysyn ma
                      zakodowany w którymś z twoich komputerów system umożliwiający mu wejście w
                      przestrzeń wirtualną. Powinniśmy spróbować go zlokalizować.
                      - Ale jak? Czy znasz jakąkolwiek nazwę czy hasło?
                      - Oczywiście, że nie. Dlatego zamkniesz jutro od rana pracownię i przejrzysz
                      wszystkie dyski plik po pliku. Jeśli trafisz na coś podejrzanego, daj mi znać. I weź
                      ze sobą flaszkę święconej wody.
                      Teogderyk zamrugał w zdezorientowaniu oczyma.
                      - To chyba żart?
                      - A jak myślisz?
                      Cholernie bym chciał, aby to wszystko okazało się tylko głupim dowcipem.
                      Sześć godzin pracy zdało się psu na budę, po skończeniu swoich lekcji poszedłem
                      mu pomóc.
                      Przejrzeliśmy wszystkie twarde dyski plus multum dyskietek. Nie znaleźliśmy nic,
                      co by wykraczało poza normę.
                      - No, co teraz, mądralo? - Teogderyk obrócił się dookoła na krześle obrotowym,
                      plecami do monitora, na którym wylistował ostatni zbiór.
                      - Nie wiem - gapiłem się bezmyślnie na ekran, zupełnie wyprany z pomysłów. -
                      Na pewno sprawdziliśmy wszystko?
                      - Co do bajta. Nic nie ma.
                      - To niedobrze. Nie mamy zbyt wiele czasu. Zauważyłeś, że Patrycja zniknęła i od
                      dwóch dni nigdzie się nie pokazuje?
                      - I owszem - Teogderyk stukał paznokciem w pulpit, jakby się nad czymś
                      zastanawiając. - Ta mała z 2c zresztą też. Chyba urwały się razem. Jeśli to gdzieś
                      jest, to tylko w BIOS-ie.
                      - W pamięci stałej komputera?
                      - Tak. - Sięgnął po swoją torbę i czegoś w niej szukał.
                      - Nigdy nie słyszałem, aby zwyczajny użytkownik mógl sobie w niej grzebać -
                      zauważyłem.
                      - Bo i nie może - odparł i wyciągnął z jakiejś tajnej przegródki starannie
                      zapieczętowaną kopertę. - Dostałem to od jednego kumpla na wypadek, gdybym
                      miał z nim problemy. - Włożył dyskietkę do napędu i wczytywał program.
                      Na ekranie pojawiły się kolejno wszystkie zbiory BIOS-u; kompletnie nic mi nie
                      mówiły. Teogderyk wyciągnął skądś długi wydruk i porównywał go z ekranem.
                      - A to co za diabeł? - zatrzymał listowanie i wskazał na jeden plik. Do licha, że też
                      wcześniej go nie zauważyłem!
                      - BERESHIT.RAB - odczytał Teogderyk. - Czego? takiego tu nie powinno być!
                      - Bereshith Rabba, demon pożądania, wspominany w Talmudzie. Dobra nasza,
                      znamy imię sukinkota!
                      - Zaraz zrobię z nim porządek - zawołał informatyk i nim zdołałem zareagować,
                      naprowadził nań kursor.
                      Gdy stukał komendę "delete", klawiatura trysnęła iskrami, głowica zaskrzypiała
                      jak darta blacha, a wentylator bluznął czarnym dymem. Skoczyłem do głównego
                      wyłącznika i odciąłem prąd. W powietrzu rozszedł się swąd palonego plastyku.
                      Teogderyk gapił się w osłupieniu na smętne resztki komputera.
                      - Co to było, do cholery?! - wybuchnął.
                      - Siła nieczysta - objaśniłem. - Tego się nie da ot tak sobie skasować. Tu trzeba
                      czego? innego.
                      - A czego?
                      - Egzorcyzmów.
                      Popatrzył na mnie wzrokiem człowieka, którego tak wykończono psychicznie, że






                      gotów jest uwierzyć w każdą brednię.
                      - Czy umiesz napisać wirusa? - zapytałem.
                      - Oczywiście. Każdy w miarę zaawansowany informatyk to potrafi.
                      - Świetnie. Zadaniem naszego wirusa będzie podklejenie do każdego pliku tak w
                      DOS-ie jak i w BIOS-ie czy gdziekolwiek bądź pewnego, w sumie niedużego
                      tekstu.
                      - Jakiego znowu tekstu?
                      - Weź ołówek i pisz: In nomine Patris et F'ilii et Spiritus Sancti, Amen. Ego te
                      exorciso, spiritus immunde, Beresltith IRabba...
                      Nie mogłem się opędzić od myśli, że Patrycja coś szykuje, i to coś bardzo
                      brzydkiego. Jej zniknięcie wyglądało nad wyraz podejrzanie, zwłaszcza że tak
                      naprawdę nie uczyniłem nic, aby ją spłoszyć. Dlaczego wzięła ze sobą tego
                      aniołka, słodką, małą Marię? Nie zauważyłem jej pośród uczestniczących w
                      sabacie wiedźm, stąd wniosek, że nie została jeszcze dopuszczona. Czy miało
                      stać się to teraz? A może chodziło o coś znacznie gorszego, wręcz potwornego?
                      Podejrzenie, które mi w tym momencie przyszło na myśl, poderwało mnie do
                      gwałtownego biegu. Szkoła była tuż obok, sprawdziłem, czy aby na pewno mam
                      dyskietkę, którą dał mi przed chwilą Teogderyk. "Moim zdaniem zwariowaliśmy z
                      kretesem" - oświadczył przy tym. Tak, masz rację, jesteśmy szaleńcami Bożymi -
                      szepnąłem i pobiegłem jeszcze szybciej.
                      Drzwi do szkoły zastałem szeroko otwarte - oszklona buda ciecia była jasno
                      oświetlona, w środku siedział pan Czesio dziwnie sztywny i nieruchomy,
                      przypominający zatopionego w bursztynie chrabąszcza , usta miał szeroko
                      otwarte do krzyku, a prawą rękę groźnie wzniesioną; jakby próbował kogoś
                      zatrzymać. Przyjrzałem mu się uważnie - nie drgnął mu ani jeden mięsień, cała
                      postać wyglądała niczym zagipsowana. Ani chybi Patrycja weszła już do środka.
                      Zdjąłem buty i tak jak poprzednio podkradłem się na palcach; w pracowni
                      komputerowej migotało niebieskie światło. Oczywiście, siedziały tam obydwie.
                      Bereshith Rabba przemawiał do nich z ekranu owym osobliwym, starożytnym
                      narzeczem. Maria i Patrycja, nagie i z rozpuszczonymi włosami, klęczały przed
                      nim na rozłożonym czarnym aksamicie. Ekran pulsował, ukazując koźli pysk,
                      wykrzywiany obleśnym uśmiechem. Patrycja jedną rękę opierała na ramieniu
                      małej, jakby krzepiąc ją przed czymś, co miało się zdarzyć. Maria siedziała
                      zupełnie sztywno, prawdopodobnie zahipnotyzowana - obróciła się na chwilę ku
                      Patrycji i dostrzegłem jej puste, niewidzące oczy. Na pewno nie zdawała sobie
                      sprawy, co się dzieje. Patrycja uśmiechnęła się do niej, ale jakoś dziwnie, z
                      bolesnym grymasem. W jej oczach coś się zaszkliło - łzy? Płacząca czarownica? O
                      tym wielebni ojcowie nic nie pisali.
                      Demon z ekranu zdawał się też to dostrzegać, ponieważ odezwał się znowu, tym
                      razem głośniej i w tonie rozkazującym. Patrycja otarła ukradkiem łzy i delikatnie
                      odwróciła głowę Marii z powrotem do ekranu - drugą ręką podniosła coś z podłogi,
                      czego w pierwszej chwili nie zauważyłem. To był nóż, który wyglądał, jakby został
                      wykonany z czarnego kamienia. Czegoś takiego używali Aztekowie do rytualnych
                      zabójstw. Wtedy w jednym mgnieniu zrozumiałem wszystko do końca.
                      Demon coś chyba wyczuł, ponieważ najwyraźniej postanowił zwijać interes,
                      zabierając ze sobą Patrycję. A ponieważ nie zdążyła się skalać naprawdę wielką
                      zbrodnią czy bluźnierstwem, kwalifikującym do piekielnych rajów, zażądał od niej,
                      aby złożyła mu w ofierze coś, co na tym świecie kochała najbardziej. Małą,
                      podobną do bezgrzesznego cherubinka Marię. Zabijając ją stanie się mu
                      całkowicie podległa. Na zawsze przejdzie do jego świata.
                      Patrycja uniosła do góry nóż; zalśnił matowo w bladoniebieskiej poświacie.
                      Zbliżyła go do szyi Marii, drugą jednocześnie odgarniając jej włosy do tyłu. Potem
                      pocałowała dziewczynę w policzek i dotknęła ostrzem noża jej szyi, w miejscu,
                      gdzie stykała się z obojczykiem. Koliste cięcie natychmiast otworzyłoby tętnicę.
                      Światło na ekranie intensywniało, demon się rozrastał, jego pysk spęczniał i po
                      chwili miast twarzy ujrzałem jego ciemną i cuchnącą gardziel, złaknioną niewinnie
                      przelanej krwi. Po zmartwiałej twarzy Patrycji poznałem, że nie wolno mi zwlekać.






                      Runąłem jak burza na środek pracowni i chwyciłem za rękę z nożem. Czarownica
                      wrzasnęła, jakby obdzierano ją ze skóry i usiłowała się wyrwać. Nie puściłem
                      jednak, tylko z jeszcze większą mocą ścisnąłem jej nadgarstek, odrywając nóż od
                      szyi Marii. Mała, pchnięta przy tym, upadła pod ścianę.
                      Patrycja szarpnęła się i usiłowała uwolnić, uskakując gwałtownie do tyłu, ale
                      byłem silniejszy - czułem, jak z dłoni czarownicy odpływa krew, słabła z każdą
                      sekundą, sama o tym wiedziała. Toteż zmieniła taktykę - tym razem z całym
                      impetem rzuciła się na mnie, ostrze kamiennego noża minęło moje gardło może o
                      milimetry. Ale to wszystko, co mogła zrobić - wykręciłem dziewczynie do tyłu rękę
                      i wyłuskałem nóż ze zdrętwiałych palców. Potem ją puściłem - odskoczyła do tyłu,
                      gibka i sprężysta jak kotka.
                      Syknęła na mnie wściekle.
                      Jej mistrz, Bereshith Rabba, też nie był zachwycony moją osobą. Koźli pysk na
                      ekranie falował w ostrym, ledwie dającym się uchwycić rytmie. Szczeknął coś
                      szybko, a potem zniknął. Ekran znowu płonął zwykłym jednostajnym,
                      bladoniebieskim światłem. Patrycja patrzyła na mnie zwężonymi źrenicami, w
                      których błyszczała zimna nienawiść.
                      - Czego chcesz? - wyskrzeczała. - Puść mnie, a dostaniesz wszystko, mój pan
                      potrafi być hojny.
                      Uśmiechnąłem się ze zrozumieniem - zawsze na początku próbują przekupstwa.
                      Dopiero potem przechodzą do gróźb.
                      - Chcę ocalić twą nieśmiertelną duszę - oświadczyłem.
                      Prychnęła z pogardą, a zaraz potem zachichotała przenikliwie. Podeszła do mnie
                      bardzo blisko i zajrzała w oczy z wyrazem twarzy najniewinniejszej na świecie
                      istoty.
                      - Dlaczego mnie dręczysz i prześladujesz? - zapytała cicho. - Cóżem ci zawiniła?
                      - Mnie nic - odparłem, odsuwając się od dziewczyny. - Najbardziej zawiniłaś
                      względem siebie.
                      Jej twarz znowu się zmieniła, zastygając w wyrazie bezbrzeżnej pogardy.
                      - A cóż ty o mnie wiesz, przeklęty klecho?
                      - Tyle, ile trzeba. Oddałaś swe ciało i duszę demonowi pożądliwości, który wiódł
                      cię na pokuszenie.
                      Znowu zmiana - tym razem uśmiechała się do mnie słodko i uwodzicielsko
                      zarazem.
                      - A wiesz może, mój inkwizytorze, dlaczego to zrobiłam?
                      Prawdę mówiąc, nad tym się jeszcze nie zastanawiałem. Sprenger i Kraemer
                      twierdzili, iż skłonność do obcowania z szatanem leży głęboko zakodowana w
                      kobiecej naturze, ale w to nie bardzo wierzyłem. W końcu byli paczką
                      stetryczałych mizoginów.
                      - Przez ciebie, mój świątobliwy - ciągnęła. - To ty mnie pchnąłeś w ramiona
                      Bereshitha Rabby.
                      Gdyby powiedziała, że papież czy wszyscy święci, mniej byłbym zaskoczony.
                      - Przeze mnie? - powtórzyłem, nie wierząc własnym uszom.
                      Przytaknęła, teraz wyglądała na rozżaloną dziewczynkę, którą niesłusznie
                      postawiono do kąta.
                      - Nic nie rozumiem - powiedziałem. - Możesz to objaśnić?
                      - Bardzo proszę - znowu stała się wcieleniem pogardy i irytacji. - To przez to, że
                      nigdy na nic nie zwracasz uwagi, że płyniesz nad nami niczym okręt widmo ku
                      wyspom szczęśliwym, zapatrzony przed siebie i pełen dumy z własnej
                      doskonałości. Nikt i nic go nie obchodzi, przecina każdą falę, nie oglądając się
                      wstecz... Tak i ty mnie minąłeś... - zrobiła minę, jakby chciała się zaraz
                      rozpłakać. Stałem i słuchałem, a sens jej słów docierał do mnie stopniowo, kropla
                      po kropli.
                      Tak jest, pedagodzy, kochajcie swoich uczniów, albowiem inaczej będzie źle.
                      Zaprawdę powiadam wam, iż odepchnięci czy niezauważeni poważą się na rzeczy
                      straszne, nawet i duszę diabłu sprzedadzą, aby wam dopiec. Multum cordis,
                      magistri!






                      - Nonsens - parsknąłem. - Nie mam sobie nic do zarzucenia. Nie uczyniłem nic,
                      czego musiałbym się wstydzić.
                      Patrzyła na mnie poważnie, bez uśmiechu, wzrokiem zamglonym, smutnym i
                      pełnym rezygnacji.
                      - To prawda - odparła. - I to jest w tym wszystkim najgorsze.
                      Obróciła się ku monitorowi. Światło potężniało i pulsowało coraz intensywniej,
                      miałem wrażenie, że to nie ekran komputera, tylko gardziel wulkanu, w głębi
                      zgrzytnęło coś głośno i owionął mnie przenikliwy chłód.
                      - Mój pan wzywa mnie . powiedziała cicho Patrycja.
                      - Żegnaj i bądź przeklęty! - spojrzała jeszcze z nostalgią na wciąż nieprzytomną
                      Marię i zrobiła krok w stronę monitora.
                      - Czekaj, ja... - usiłowałem ją pochwycić, ale dziewczyna rzuciła się gwałtownie w
                      kierunku źródła blasku, przypominającego ogromną patelnię z płynną materią
                      słoneczną. Magma pochłonęła ją w ułamku sekundy i moje ręce zacisnęły się na
                      powietrzu. Patrycja nieodwołalnie przeszła na tamtą stronę. Zamknąłem oczy, nie
                      mogąc znieść oślepiającego światła. Czy miała rację? Czy naprawdę przeze mnie
                      dotarł do niej Bereshith Rabba? Naprawdę była to moja wina? Czy można
                      grzeszyć bezgrzesznością?
                      Właśnie, bezgrzeszność - czy w oczach innych nie wyglądała ona na pustą
                      wyniosłość i pychę? Czyż ma wzgarda dla występku nie stała się li tylko pogardą
                      dla pogardy? Może gardziłem innymi, aby uwznioślić siebie, zacząłem być pyszny
                      pychą mej świętości? Nie wiedziałem tego, ale jeśli Patrycja mówiła prawdę, to
                      być może największego grzesznika powinienem poszukać w sobie: Święty Paweł
                      powiada, że można mieć wszelką wiedzę i mądrość, ale bez miłości jest się
                      niczym. Czy o to jej chodziło? O miłość? O nic więcej?
                      Ta prawda spadła na mnie jak piorun - Patrycja miała rację, będę przeklęty na
                      wieki.
                      Rozległ się cienki, przenikliwy skrzyp i światło zaczęło gwałtownie przygasać.
                      Demon zamykał przejście. Zawsze się zastanawiałem, jak coś takiego może
                      wyglądać w środku. Płynąłem przez roziskrzoną czerń, sprawiającą wrażenie
                      rozdętej w nieskończoność otchłani. Nie była ona całkowicie pusta - gdzieś,
                      daleko przede mną, na granicy postrzegania, widniały jakieś struktury, chyba
                      uporządkowane geometrycznie, ale równie dobrze mogły być niekształtne jak
                      chmury. Uniosłem do góry rękę i obejrzałem ją - zachowała swój rozmiar i kolor,
                      choć na tle czerni fosforyzowała niepokojąco. Nie czułem też jej ciężaru, choć
                      mogłem swobodnie poruszać palcami i całą dłonią. Przede mną coś błysnęło -
                      zobaczyłem równy sznur rozmazanych, puchatych światełek, pędziły na spotkanie
                      niczym ekspresowy pociąg albo seria świetlna z karabinu maszynowego. Ominęły
                      mnie z przeciągłym gwizdem i poleciały dalej. Czyżby tak wyglądało przesyłanie
                      danych? - zaświtało mi w głowie.
                      Powoli opadałem ku jednej ze struktur - z tej odległej wysokości kojarzyła mi się
                      z okrągłym spodkiem do freesbee, który ktoś ot tak sobie rzucił w przestrzeń.
                      Obiekt ogromniał w oczach, zajmując coraz więcej miejsca. Widziałem już, że ma
                      niejednorodną, falistą , strukturę, bajecznie przy tym kolorową. Powierzchnia
                      dysku pyszniła się złotymi górami, jaskrawozielonymi dolinami, intensywnym
                      błękitem rzek. Wszystko to wyglądało jak ulepione przez hollywoodzkich
                      scenografów - tak mniej więcej wyobrażano sobie tam raj. Opadałem dalej, coraz
                      niżej i niżej, ku jednej z dolin - jej środkiem płynął strumień, po obu stronach
                      obrośnięty gęstymi, kłębiastymi krzakami róż - dziwnych róż, o kwiatach
                      podobnych do siebie jak dwie krople wody, wręcz wytrzaskanych z jednej
                      sztancy. Ale czegóż w końcu żądać od virtual reality: zawsze to świństwo
                      pozostanie tylko nieudolnym małpowaniem natury.
                      - Tak myślisz? - zagrzmiało gdzieś nade mną . Oczywiście, Bereshith Rabba był tu
                      także , leciał obok, w całej swej koźlej krasie, wymachując chwostem na prawo i
                      lewo. Tym razem gadał w narzeczu całkowicie dla mnie zrozumiałym.
                      - Naprawdę nie sądzisz, że gdyby połączyć talent ziemskich informatyków z
                      piekielnym natchnieniem, nie stworzyłoby się czegoś równie doskonałego jak... -






                      tu najwyraźniej imię Pana nie chciało mu przejść przez plugawy pysk. - Nie
                      myślisz, że tego nam było trzeba zawsze, sojuszu? Czyż razem, wy, ludzie i my,
                      upadłe anioły, nie moglibyśmy dojść do rzeczy naprawdę pięknych i wspaniałych?
                      - Taki kit możesz wtykać zdurniałym od gier komputerowych małolatom -
                      warknąłem. - Nie tego od ciebie chcę. Oddaj mi Patrycję!
                      - Patrycję? - zaskowyczał i pomachał gwałtownie chwostem. - Proszę bardzo!
                      Zbliżaliśmy się do lądowania w małej kotlinie, pośród kęp wirtualnych róż. Krążyła
                      tam Patrycja, zataczając regularne koła i rwąc gorączkowo czerwone pąki , te z
                      chwilą, gdy zostały zerwane, rozpadały się na fragmenty, poszczególne linie,
                      kolory, rozsypując w końcu w tysiące drobin, niknących w świetlistym
                      przestworze niczym woda w piasku. Dziewczyna rwała coraz to nowe kwiaty, ale
                      każdy po chwili rozpadał się, tak jakby tracił integrującą go wirtualną moc. Na
                      twarzy ogrodniczki malowała się rozpacz; krążyła coraz szybciej i szybciej,
                      zupełnie nie zauważając, że ogołocone z kwiatów łodygi w oka mgnieniu obrastały
                      nowymi pąkami. A więc taką wyznaczył jej karę - zaraz, czy jej ulubioną lekturą
                      nie był przypadkiem "Mały książę"?
                      - Zgadza się - powiedział Bereshith Rabba. - Ale mylisz się sądząc, że to kara. To
                      raczej niewinna zabawa, takie przedwstępne igraszki. Nie jesteśmy przecież w
                      Piekle, to tylko przedsionek do jego pierwszego kręgu. Całkiem przyjemny, nie
                      sądzisz?
                      - Chcę z nią mówić - powiedziałem.
                      - Ależ proszę bardzo, wasza wielebność - czart wzruszył ramionami i opadliśmy
                      pośrodku polanki. - Ile sobie życzysz. Ale właściwie po co?
                      - Bo jestem belfrem, kusicielu, i należy jej się ode mnie ostatnia lekcja.
                      Zbliżyłem się do Patrycji - nie zwracając na mnie uwagi nadal rwała róże,
                      obserwując z rozpaczą, jak się natychmiast rozpadają na podstawowe graficzne i
                      kolorystyczne komponenty.
                      - To wszystko jest mistrzowskim oszustwem - zwróciłem się do niej. - Szatan
                      nigdy nie tworzy niczego naprawdę, cokolwiek z siebie wypluje, choćby nie wiem
                      jak wspaniałego, w istocie jest omamem, maską, malunkiem na wietrze.
                      Przestrzeń wirtualna stworzona została jakby dla niego; tu wszystko jest
                      nieprawdziwą, poliniowaną i pokolorowaną pustką. W prawdziwym Piekle nie
                      będzie nawet i tego.
                      Jeśli mnie słyszała i rozumiała, nie dawała tego po sobie poznać. Cały czas
                      krążyła w kółko, niczym widmowa żniwiarka.
                      Obejrzałem się na Bereshitha Rabbę - demon przyglądał mi się z politowaniem, a
                      jego koźle oblicze wyrażało obłudną żałość i współczucie.
                      - Sam widzisz, nie można dla niej nic zrobić. Poza tym sądzę, że jej się tu
                      podoba.
                      Szedłem krok w krok za Patrycją - pod nogi sypał mi się niknący pył z
                      dezintegrujących się kwiatów. Nie mogłem się teraz poddać. Kto wie, być może
                      żyłem dla tej jednej, jedynej w życiu chwili?
                      - Miałaś rację - szepnąłem nad jej pochylonym karkiem, gdy zrywała kolejny pąk.
                      - To ja pchnąłem cię w ramiona demona pożądliwości, to ja w pysze swojej
                      chciałem góry przenosić i posiąść wszystkie mądrości świata... a stałem się
                      miedzią brzęczącą i brzmiącym cymbałem. Tak, Patrycjo, jestem niczym.
                      Dziewczyna zatrzymała się, upuściła właśnie zerwany kwiat i obróciła na mnie
                      niewidzące oczy. Coś w ich udręczonej głębi zaczęło migotać, blady i daleki
                      promyczek życia na tle szklistego błękitu.
                      - Daj mi rękę i pójdź za mną, a wyprowadzę cię stąd - mówiłem dalej, obserwując
                      z radością, jak prze sztywne ciało dziewczyny przechodzą pierwsze ożywcze
                      dreszcze. W tym momencie wkroczył Bereshith Rabba.
                      - Hola, mospanie! - ryknął. - Ona już należy do mnie!
                      Roześmiałem mu się w ten jego wredny pysk.
                      - Nic do ciebie nie należy, psi synu, to Pan jest od dawania i odbierania.
                      Bereshith'Rabba zawył tak przenikliwie i rozdzierająco, że wszystkie róże,
                      otaczające polankę ścisłym kręgiem, zdezintegrowały się równocześnie i






                      rozpłynęły w szkarłatną chmurę, którą porwał w górę nagle wzbudzony wiatr.
                      Czart wył dalej, a przestrzeń, od tego wycia zapewne, wpadła w gwałtowny,
                      niszczycielski rezonans - złote góry rozpadały się w drzazgi, a błękitne potoki
                      parowały, zamieniając w czarne, bezdenne szczeliny. Coś trzeba było natychmiast
                      zrobić - bezwiednie wymacałem w kieszeni otrzymaną od Teogderyka dyskietkę z
                      egzorcystycznym wirusem. Wyjąłem ją.- Naści, piesku, kiełbasy - powiedziałem,
                      rzucając mu z rozmachem dyskietkę wprost do rozwartej japy. Czart drgnął,
                      spojrzał na mnie dziko i zamilkł. Przełknął głośno, w jego trzewiach co? się
                      zagotowało, zaburczało i... po prostu zniknął. Rozpłynął się w powietrzu tak jak
                      pseudoróże Patrycji, zostawiając po sobie stos brunatnych kłaków. Te rozwiewały
                      się błyskawicznie, miotane wirtualnym wiatrem. Wyciągnąłem ku dziewczynie
                      rękę.
                      - Zamknij oczy, idź za mną i powtarzaj:
                      - I gdybym rozdał na jałmużnę całą majętność moją...
                      - ...majętność moją...
                      - a ciało wystawił na spalenie
                      - ...wystawiła na spalenie...
                      - a miłości bym nie miał...
                      - a miłości bym nie miała...
                      - nic bym nie zyskał
                      - nic bym nie zyskała. Panie profesorze?
                      - Hm?
                      - Jest pan wspaniały.
                      - Wiem o tym.
                      Niezależnie od liczby występujących aktualnie diabłów, czarownic, belfrów czy
                      inkwizytorów, świat jest pełen ludzi mniej lub bardziej grzesznych - a skromność
                      nigdy nie należała do mych cnót kardynalnych .
