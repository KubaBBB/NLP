

PLUTARCH Z CHERONEI














ŻYWOTY SŁAWNYCH MĘŻÓW

















MMII (r)






POSTACIE OBJĘTE TOMEM
SOLON (ok.  640 - 560)   -   ateński  polityk  i prawodawca,  autor wierszy,  w dużej  mierze
publicystycznych.
KIMON (ok. 510-450) - ateński polityk i strateg.
NIKIASZ (przed 469 - 413) - ateński strateg, stronnik Peryklesa i kontynuator jego polityki. ALKIBIADES (ok. 450 - 404) - ateński polityk i strateg, burzliwej działalności wojennej. KATON STARSZY (Marek Porcjusz Katon, 234-149) - rzymski konsul i cenzor, historyk,
autor dzieła o gospodarstwie rolnym.
 LUKULLUS (Lucjusz Licyniusz Lukullus, 117 - 56) - przysłowiowy bogacz rzymski, konsul i wódz wojenny. KRASSUS (Marek Licyniusz Krassus,  115 - 53)  -  również bogacz rzymski, konsul r. 70,
triumwir r. 60. 
POMPEJUSZ (Gneusz Pompejusz Magnus, 106 - 48) - wódz rzymski, wielokrotny triumfator,
triumwir r. 60, rywal Cezara. 
KATON MŁODSZY (Marek Porcjusz Katon Utyceński, 95-46)  -  republikanin, stronnik
Pompejusza w walce z Cezarem. 
ANTONIUSZ (Marek Antoniusz,  82 - 30)   -   triumwir r.  43,  znany admirator Kleopatry
egipskiej.

SOLON
1. Uczony Didymos1, odpowiadając na pismo Asklepiadesa2 o tablicach ustawodawczych Solona, przytacza wypowiedź jakiegoś Filoklesa, gdzie ten określa Solona jako syna Euforiona, wbrew opinii innych wspominających Solona. Wszyscy oni mówią zgodnie, że był synem Eksekestidesa. Ten zaś należał - jak podają - do średniozamożnych i średnio wpływowych obywateli, ale pochodził z pierwszorzędnego domu, wywodzącego się od Kodrusa3.
Matka Solona - jak pisze historyk Heraklides z Pontu4 - była kuzynką matki Pizystrata5.
Między tymi dwoma młodzieńcami panowała z początku wielka przyjaźń przez to pokrewieństwo, ale - jak twierdzą niektórzy - Solon kochał się w Pizystracie także dla jego zdolności i piękności. Dlatego później, jak się okazało, kiedy między nimi zaszły różnice poglądów w polityce, przeciwieństwo to nie spowodowało żadnego między nimi uczucia surowości czy zawziętości, ale przetrwała w ich sercach tamta prawość, zachowując "dymiący, ale żywy jeszcze płomień6 boskiego ognia", pamięć i wdzięczność miłości.
A że Solon wobec pięknych chłopców nie był wstrzemięźliwy ani dość silny, by się oprzeć miłości "jak ten bokser w walce na pięści"7, to można wnioskować z jego poematów. I z tego, że w prawach zakazywał niewolnikom namaszczania się oliwą i miłości z chłopcami, zaliczając to do praw ludzi szlachetnych i dostojnych obyczajów: w ten sposób jakoś uważał ich za godnych tego, od czego odpędzał niegodnych.
A mówią, że i Pizystrat kochał się w Charmosie i poświęcił posąg Erosa w Akademii, gdzie zapalają świętą pochodnię przy biegach kultowych8.
2. Ojciec Solona uszczuplił swe mienie - tak pisze Hermippos9 - przez działalność dobroczynną i filantropijną i on sam10, jeszcze jako młody, zajął się kupiectwem, nie tyle z braku dostatku na własne potrzeby, ile wstydząc się przyjmować coś od innych, jako pochodzący z domu przywykłego do wspomagania innych. Ale niektórzy twierdzą, że wędrował po świecie raczej dla wielostronnego doświadczenia i poznania niż dla korzyści materialnych.
1 Didymos - z przydomkiem Chalkenteros, grecki filolog z I wieku p.n.e.
2 Asklepiades - trudny do zidentyfikowania wśród innych tego imienia postaci.
3 Kodrus - ostatni król ateński, zresztą legendarny.
4 Heraklides z Pontu  -  z IV wieku p.n.e., uczeń Platona, autor wielu pism, pisanych przeważnie w formie dialogów.
5 Pizystrat - znany władca ateński z VI wieku p.n.e.
6 "dymiący ... plomień"  - por. Eurypidesa Bakchantki, w. 8.
7 "bokser w walce"  - por. Sofoklesa Trachinki 441 i n.
8 przy biegach kultowych - ku czci bóstw ognia, tak by w biegu żagiew nie zgasła.
9 Hermippos - grecki filolog i biograf z III wieku p.n.e.
10 on sam - Solon.

Wszyscy bowiem są zgodni co do tego, że był żądny wiedzy - jak to jako starszy sam mówił, że "starzeje się ucząc się dużo rzeczy". A bogactwa nie podziwiał. Pisał, że jak bogaty ten, który
dużo ma srebra11,
Dużo złota i ziemi pszenicę rodzący mu łan, Konie i muły, tak i ten, który tylko posiada
Zdrowy żołądek i nogi, i piersi swej stan, Ciesząc się dzieckiem i żoną, jeśli i to mu przypada,
Młodość i zgodny z młodością sił kwiat.
Ale gdzie indziej mówi:
Bogactwo pragnę ja mieć, lecz niesprawiedliwie Nie chcę ja tyć; bo za tym idzie kara wżdy.
Nic przecież nie stoi na przeszkodzie, by człowiek uczciwy i obywatel ani nie dokładał starania o zdobycie nadmiernych bogactw, ani też nie wyrzekał się korzystania z dostatecznych dóbr koniecznych. W tamtych czasach - jak mówi Hezjod12 - "żadna nie hańbiła praca". Rzemiosło nie przynosiło wstydu, kupiectwo było nawet zaszczytne, jako pozyskujące obce kraje i przymierza królów, przynoszące znajomość wielu rzeczy. Niektórzy nawet zakładali wielkie miasta, jak Protis13, założyciel Massylii14, czczony przez Keltów nad Rodanem. Podobnie Tales15 miał się trudnić handlem, i Hipo-krates16, ten matematyk; i Platonowi z podróży do Egiptu miała przynieść zysk sprzedaż jakiejś ilości oliwy.
3. Występującą u Solona wystawność i skłonność do przyjemności życiowych, jak również jego myśli w poematach na temat tych przyjemności, wyrażane w stylu raczej pospolitego niż wykształconego człowieka, uważa się za skutek jego kupieckiego życia: po wielu i wielkich niebezpieczeństwach pragnął na odmianę miłych doznań i użycia. Ale sam uważał siebie za przynależnego do ubogiej warstwy ludności, nie bogatej. Widać to z tych jego słów:
Wielu bogaczy jest złych, a dobrzy biedują:
Lecz kto z nas tamtym w zamian da Cnotę za pieniądz? Bo cnota jest trwała,
A pieniądz to ten posiada, to inny go ma.
Poezję uprawiał z początku, jak się zdaje, nie dla poważnych celów, lecz dla żartu i zabawy, w chwilach wolnych od zajęć. Potem jednak zamieszczał w niej także myśli filozoficzne; podobnie wiele treści politycznych wplatał w wiersze, nie dla historii i pamięci, ale dla uzasadnienia swoich poczynań, jako zachęty,
11	dużo ma srebra...  - cytaty z elegii Solona.
12	Hezjod -  Prace i dnie, w. 311.
13	Protis - "pierwszy", tj. założyciel.
14	Massylia - dziś. Marsylia w Prowansji.
15	Tales - wczesny filozof grecki.
16	Hipokrates - astronom i matematyk z V wieku p.n.e.

przestrogi czy nagany Ateńczyków. A niektórzy twierdzą, że i prawa zamierzał opublikować w formie wierszy i przytaczają tu taki ich początek:
Wpierw króla Zeusa Kronidę wypada mi prosić, Aby tym prawom szczęścia użyczył w rozgłosie.
Z filozofii etyki najwięcej uprawiał - jak większość ówczesnych mędrców - myśl polityczną. Natomiast w filozofii przyrody był zbyt prosty i zapóź-niony. Widać to z tych słów jego:
Z chmury powstaje moc śniegu i gradu,
Z błyskawicy ognistej dobywa się grzmot, Morze od wiatru się burzy; lecz jeśli go żadna Siła nie rusza, to ono najrówniejsze z wód.
I w ogóle zdaje się, że wtedy tylko mądrość Talesa badawczo posunęła się dalej poza praktyczną wiedzę. Innym17 przypadł tytuł filozofów z biegłości w sprawach polityki.
4. Zeszli się oni18 razem podobno w Delfach, a powtórnie w Koryncie, gdzie Periander19 urządził ich spotkanie i zaszczycił ucztą. Ale jeszcze większe poważanie i rozgłos zyskało im zbiorowe obchodzenie wokoło trójnogu i wzajemne ich przy tym ustępowanie sobie pierwszeństwa z przyjazną uprzejmością.
Opowiadają, że gdy Kojczycy20 zarzucili w morze sieci, przybysze z Mile-tu21 zakupili u nich cały ich ułów, zanim był znany. I okazało się, że wydobyto złoty trójnóg; rzuciła go tam w morze, jak mówią, Helena22 płynąca do Troi, przypomniawszy sobie pewną dawną przepowiednię. Najpierw powstała sprzeczka o trójnóg między przybyszami i rybakami, po czym kłótnię przejęły miasta, a w końcu doszło do wojny. Wtedy jednak trójnóg obu stronom odebrała Pytia, "by go dać najmądrzejszemu". Tak więc wysłano trójnóg do Talesa w Milecie; i Kojczycy z ochotą jemu jednemu dali to, o co walczyli z wszystkimi naraz Milezyjczykami. Lecz Tales oświadczył, że mądrzejszy od niego jest Bias23. Trójnóg powędrował do Biasa. Ten odesłał go dalej, do innego mądrzejszego. I tak odsyłany obszedłszy wkoło wrócił powtórnie do Talesa. W końcu z Miletu posłano go do Teb i poświęcono Apollinowi Ismenijskiemu24.
Teofrast pisze, że najpierw odesłano trójnóg do Biasa w Prienie. Ten z kolei posłał go do Talesa w Milecie. I tak poprzez wszystkich znów wrócił do Biasa, a w końcu został odesłany do Delf.
17	Innym - w tym Solonowi.
18	Zeszli się oni -Tales z Solonem.
19	Periander - władca Koryntu.
20	Kojczycy - mieszkańcy miasta i wyspy Kos, u południowo-zachodniego wybrzeża Małej
Azji.
21	Milet - znane miasto na zachodnim wybrzeżu M. Azji.
22	Helena - żona Menelausa, uprowadzona przez Parysa do Troi.
23	Bias - jeden z tradycyjnych siedmiu mędrców.
24	Ismenijski - od Ismenosu, rzeczki płynącej przez Teby w Beocji.

Tę historię opowiedziało wielu autorów, tylko że jako ten dar, zamiast trójnogu, jedni podają czarkę odesłaną przez Krezusa25, a inni kubek przez Batyklesa26.
5. Osobliwie też piszą o pewnym spotkaniu Anacharsysa27 i znowu Talesa z Solonem.
Anacharsys przybył - jak mówią - do Aten pod mieszkanie Solona, zapukał i powiedział, że przybył jako obcy człowiek, by zawrzeć z nim przyjaźń i znajomość. Solon odpowiedział, że w domu się lepiej zawiązuje przyjaźnie. Na to Anacharsys: "Jesteś więc w domu, to zawrzyj ze mną przyjaźń i związek gościnności!" Solon z podziwu dla przytomności umysłu przybysza przyjął go z życzliwością i jakiś czas u siebie zatrzymał, kiedy już zajmował się sprawami publicznymi i układał prawa. Gdy Anacharsys poznał, co robi, zaśmiał się z zajęcia Solona, że sądzi, jakoby pismem dało się powstrzymać nieprawości i chciwość obywateli, jakby to się niczym nie różniło od pajęczyny: bo jak ona słabe i małe stworzenia złapane zatrzymuje, tak przez możnych i bogatych zostaje podarta. Na co Solon odrzekł, że ludzie przestrzegają umów, których przekraczanie żadnej ze stron nie jest korzystne, i on tak dostosowuje prawa do potrzeb obywateli, żeby pokazać, że o wiele lepiej dla obywateli przestrzegać prawa niż je przekraczać. Ale rzecz tu się sprawdziła raczej według przewidywań Anacharsysa niż według nadziei Solona.
A po uczestnictwie w zgromadzeniu ludowym powiedział Anacharsys i to, że u Greków przemawiają mędrcy, a decydują28 nieuki.
6. Solon zaś przybył do Talesa w Milecie. Tu dziwił się, że o małżeństwie i płodzeniu dzieci ten człowiek ani myśli. Tales wtedy to przemilczał. Po kilku dniach przygotował sobie człowieka jako obcego, świeżo przybywającego, jak mówił, w ciągu dziesięciu dni z Aten. Solon więc go zapytał, co nowego w Atenach. Przybysz pouczony, co ma mówić, odrzekł, że nic nowego - "chyba to, na Zeusa, że odbył się pogrzeb jakiegoś młodzieńca, w którym całe miasto brało udział. Był to bowiem syn jakiegoś, jak mówiono, znanego i szanowanego obywatela. Sam on nie był tam obecny, bo jak mówiono, od dłuższego czasu był w podróży". Na to Solon: "Ach, nieszczęsny! A jakże się nazywał?" A tamten: "Słyszałem, ale nie pamiętam. Tyle tylko, że dużo mówiono o jego mądrości i prawości".
Tak Solon z każdą odpowiedzią wpadał w większą obawę, a w końcu zaniepokojony sam podsunął przybyszowi imię pytając, czy zmarły nie nazywał się Solon. A gdy tamten przytaknął, Solon chwycił się za głowę i jął zachowywać się jak ludzie dotknięci wielkim bólem. I wtedy Tales przygarnął go do siebie z uśmiechem mówiąc: "Oto, Solonie, co mnie wstrzymuje od małżeństwa i płodzenia dzieci, co i ciebie, człowieka tak silnego, przygniata. Ale bądź spokojny o te słowa; nie są one prawdziwe".
25	Krezus - znany, przysłowiowo bogaty władca Sardów z M. Azji.
26	Batykles - rzeźbiarz i architekt z VI wieku p.n.e.
27	Anacharsys - ze Scytii, przybył do Aten po naukę.
28	decydują - przez powszechne głosowanie.

To opowiada, według Hermipposa29, Patajkos30, ten, co twierdzi, że w nim tkwi dusza Ezopa.
7. Ale rezygnacja z bieżących dóbr koniecznych ze strachu przed ich utratą jest czymś niewłaściwym i niegodnym. W ten sposób by nikt nie lubił ni przypadającego mu mienia, ni dobrej sławy, ni mądrości, bojąc się ich utraty. A przecież nawet cnotę, nad którą nic większego, nic cenniejszego, traci się, jak widzimy, przez choroby i trucizny. I w Talesie bezżennym nic by nie budziło obawy, gdyby uniknął pozyskania przyjaciół, krewnych, samej ojczyzny. Ale miał on siostrzeńca, Kybistosa, jako swego przybranego syna. Dusza bowiem ma w sobie jakąś skłonność do miłości i z natury jest zdolna odczuwać, myśleć, pamiętać, jak i kochać. A jeśli ktoś nie ma w domu nic tak godnego, to wnika w coś z zewnątrz i tego się chwyta. Tak to w mieszkanie czy w ziemię, gdy nie ma ich prawnych spadkobierców, obcy ludzie, czy nieślubne dzieci, czy służba z uczuciem miłości wprowadzają się i obejmują je w posiadanie nie bez przywiązania, a z nim także z uczuciem troski i obawy.
A można też widzieć ludzi z charakteru twardo wypierających się małżeństwa i posiadania dzieci, a potem tych samych niepokojących się o dzieci niewolników czy o chore dzieci nałożnic, i żałujących zmarłych wśród niegodnych lamentów. Niektórzy nawet po stracie psów czy koni haniebnie i nieprzyzwoicie popadają w niegodziwą żałość.
Inni natomiast, nawet gdy dobre dzieci stracą, nie przeżywają nic ciężkiego, nie zachowują się niegodnie, ale nawet normalnie i rozumnie trzymają się do końca życia. Słabość bowiem, a nie uczucie życzliwości, wywołuje niepohamowane smutki i lęki u ludzi nie zabezpieczonych rozumem przeciw losowi. Tacy nie użyją nawet tego, czego pagną, choć to posiadają, troska o przyszłość budzi w nich cierpienie i trwogę, i wewnętrzną walkę z sobą, gdyby się tego mieli pozbawić. A trzeba nie biedą zabezpieczać się przed utratą mienia, nie brakiem przyjaciół przed ich utratą, rezygnacją z dzieci przed ich śmiercią, ale we wszystkim rozumem. Lecz tego, jak na razie, aż nadto wystarczy.
8. Rozgrywała się długotrwała i uciążliwa wojna Ateńczyków z Megarą31 o posiadanie wyspy Salaminy. Utrudzeni Ateńczycy ogłosili wtedy prawo zakazujące ponawiać, pisemnie czy ustnie, wniosek co do pretensji ich miasta do Salaminy, pod groźbą kary śmierci. Hańbę tę ciężko odczuł Solon. Ten, widząc, że wielu młodych ludzi potrzebuje dowództwa na wojnę, ale nie waży się nic poczynać z powodu owego prawa, udał pomieszanie rozumu i puszczono po mieście z jego domu plotkę, że zwariował. Tymczsem on ułożył skrycie wiersze i wyuczył się ich na pamięć, by mógł je wygłosić jakby bezpośrednio publicznie. Pobiegł szybko na agorę w kapeluszu podróżnym na głowie, zrobiło się wielkie zbiegowisko ludzi, wstąpił na kamień miejskiego herolda i śpiewając wygłosił ten wiersz, którego początek:
29	Hermippos - zob. przyp. 9.
30	Patajkos - jakiś pitagorejczyk, autor nie znanych bliżej opowieści.
31	Megarą - właśc. Megary, miasto w Megarydzie, sąsiadującej od zachodu z Attyką.

Jam herold i przybyłem z uroczej Salaminy, I piękne śpiewam słowa zamiast mów...
Utwór pt. Salamina ma sto wersów, bardzo piękny. Po odśpiewaniu wiersza przyjaciele Solona zaczęli go chwalić, a najbardziej Pizystrat, który obywateli nakłaniał i zagrzewał do pójścia za jego słowami. Zniesiono owo prawo i ponownie podjęto wojnę pod dowództwem Solona.
A to, co na ten temat powszechnie tu się opowiada, mówi, że Solon popłynął z Pizystratem do przylądka Kolias32 i zastawszy tam wszystkie kobiety przy składaniu ofiary miejscowej na cześć Demetry posłał zaufanego człowieka na Salaminę. Ten, udając zbiega, miał Megarejczykom powiedzieć, żeby czym prędzej popłynęli z nim pod Koliadę, jeżeli chcą pojmać przednie kobiety ateńskie. Megarejczycy przekonani wysłali tam okręt z ludźmi. A Solon zobaczywszy go, jak płynie od Salaminy, kazał kobietom natychmiast odejść, a młodzieży jeszcze bez zarostu przywdziać szaty, nakrycia głowy i obuwie tych kobiet, wziąć potajemnie broń ręczną i tańczyć chórem kultowym przy morzu, ażby nieprzyjaciel wysiadł na ląd, a oni okręt zajęli. I tak się stało. Zwabieni ich widokiem Megarejczycy podpłynęli blisko, wysiedli z okrętu, by na wyścigi zabierać kobiety <...>, tak że żaden nie umknął, ale wszyscy zginęli, a Ateńczycy podpłynąwszy do Salaminy natychmiast wyspę zajęli.
9. Inni twierdzą, że nie taki przebieg miało to zajęcie, lecz przedtem Solon otrzymał w Delfach wyrocznię:
Jednaj ty sobie ofiarą miejscowych herosów, Panów krainy ukrytych w łonie Azopidy33: Ginący patrzą na słońca zachody...
Solon więc podpłynął nocą na wyspę i miejscowym herosom, Perifemosowi i Kychreusowi, złożył ofiarę z bitego bydlęcia. Później wziął pięćdziesięciu ochotników ateńskich, po powzięciu uchwały, że którzy zdobędą wyspę, ci będą zarządzającymi nią panami, i popłynął tam z mnóstwem łodzi, a wraz z nimi także trzydziestowiosłowy okręt. Przypłynęli do Salaminy za pewnym wyskokiem zwróconym ku Eubei34. Dowiedzieli się o tym Megarejczycy na wyspie z jakiejś niepewnej pogłoski i w zamieszaniu rzucili się do broni wysławszy okręt na rozpoznanie przeciwnika. Gdy ten się zbliżył, zdobył go Solon i zatrzymał jego megarejską załogę, a najdzielniejszych Ateńczyków wsadził na łodzie i kazał im płynąć pod miasto, ale tak, by się trzymali w największym ukryciu. Jednocześnie reszcie Ateńczyków kazał zewrzeć się z Megarejczykami w walce na lądzie, a tamtym z okrętów w czasie tej walki zająć miasto.
Za tym podaniem przemawiają inne dane. Jakiś okręt attycki płynął z początku cichcem, a potem, gdy ludzie zaczęli z hałasem wznosić okrzyki
32	Kolias - Koliada, przylądek u zachodniego wybrzeża Attyki.
33	Azopida - Salamina, jako córka boga rzeki Azopos.
34	ku Eubei - tj. od południa; jeśli nie należy czytać "ku Eginie".

wojenne, jeden człowiek w zbroi wyskoczył i z krzykiem biegł ku przylądkowi skiradyjskiemu35 <...> przepędzający z lądu. A w pobliżu jest świątynia Eunaliosa36, zbudowana przez Solona. Zwyciężył bowiem Megarejczyków i wszystkich, którzy nie zginęli w walce, puścił wolno pod pewnymi warunkami.
10. Mimo to Megarejczycy trwali w oporze. Dużo nieszczęść i przeciwnikowi przyczynili, i sami doznali, aż i Lacedemończyków wezwali na rozjemców i sędziów w tym sporze. Wielu podaje, że na korzyść Solona przeważyło zdanie Homera37, który w katalogu okrętów umieścił wiersze, przytoczone przez Solona:
A z Salaminy Ajas38 przypłynął z dwunastu łodziami, Ustawił je płynąc, gdzie stały ateńskie szeregi.
Sami Ateńczycy uznają to za brednie. Twierdzą natomiast, że Solon wykazał sędziom, że synowie Ajasa, Filajos i Eurysakes, nabyli obywatelstwo ateńskie i przekazali wyspę Atenom; zamieszkali zaś jeden w Brauronie39, drugi w Melicie40. Attycki demos Filaidów ma nazwę właśnie od Filajosa. Stamtąd pochodził Pizystrat. A żeby jeszcze bardziej przekonać Megarejczyków, poparł swą rację sprawą pogrzebów, że Megarejczycy grzebią zmarłych nie tak jak oni. Ci bowiem grzebią zmarłych zwróconych twarzą ku wschodowi, a Ateńczycy ku zachodowi. Przeciw temu wystąpił Hereas z Megar mówiąc, że również Megarejczycy kładą ciała zmarłych twarzą na zachód. Co więcej - każdy Ateńczyk ma osobny grób, a Megarejczycy leżą po trzech i czterech w jednym grobie. Solonowi miały przyjść nadto z pomocą jakieś wyrocznie, w których bóg miał Salaminę nazwać Jonią41. Decyzję w tym sporze wydało pięciu ludzi: Krytolaidas, Amomfaretos, Hypsychidas, Ana-ksylas, Kleomenes.
11. Już przez to Solon cieszył się wielką sławą, ale jeszcze większy zyskał sobie podziw i poparcie mową w sprawie świątyni delfickiej, żądając nad nią opieki i mówiąc, że nie można patrzeć obojętnie na zuchwałość Kirry42 wobec wyroczni, ale trzeba bronić boga delfickiego43.
Zachęceni jego słowami zerwali się do walki amfiktionowie44. Twierdzi to, prócz wielu innych, także Arystoteles w spisie pytioników45, gdzie owo zdanie przypisuje właśnie Solonowi. Ale nie został Solon wybrany na wodza, jak to,
35 przylądek skiradyjski - na Salaminie.
36 Eunalios - Ares (Mars).
37 zdanie Homera - z Iliady, II 557 i n.
38 Ajas - syn Telamona, króla Salaminy.
39 Brauron - miasto opodal wschodniego wybrzeża Attyki.
40 Melita - attycki demos, na zachodzie Aten.
41 nazwać Jonią - a Megary były doryckie.
42 Kina - miasto nad morzem, na południe od Delf, często przez nie ograbianych.
43 bóg delflcki - Apollon.
44 amfiktionowie - rada ogólnogrecka z siedzibą w Delfach.
45 pytionikowie - zwycięzcy w zawodach pytyjskich, w igrzyskach delfickich.

według Hermipposa, twierdził Euantes z Samosu. Bo mówca Ajschines46 nic takiego nie mówi, a w delfickich kronikach figuruje Alkmajon, nie Solon, jako wódz ateński.
12. Kilonejski rozlew krwi już od dłuższego czasu niepokoił Ateny, od kiedy wspólników Kilona47 jako błagalników Ateny archont Megakles zmusił do zejścia w dół i stawienia się przed sądem. Schodząc trzymali się ukręconego sznurka przywiązanego do tronu bogini, ale gdy przechodzili koło świątyni Bogiń Czcigodnych48, sznurek samorzutnie się urwał. Wtedy Megakles ze współarchon-tami ruszył, by ich pojmać, jako że bogini odmówiła przyjęcia modłów, i tych, co zostali na zewnątrz, ukamienowali, ale i chroniących się u ołtarzy na miejscu zabili. Tylko ci uszli cało, którzy wzywali pomocy swych żon.
Od tego czasu morderców zwano "wyklętymi", a ocaleni z Kilonejczyków z czasem znów stali się silni i wzniecali bunty przeciw stronnikom Megaklesa. Wtedy zaś bunt doszedł już do szczytu, naród się podzielił.
Wtedy Solon, cieszący się już dobrą sławą, wystąpił wraz z przednimi Ateńczykami między skłóconych i prośbami, i przestrogami skłonił tych nazwanych wyklętymi, by weszli na drogę prawną i poddali się wyrokowi ludzi dobranych z trzydziestu sędziów według zasług i znaczenia. Jako oskarżyciel wystąpił Myron z demu flyejskiego i oskarżeni zostali skazani: żyjący ustąpili na wygnanie, a ciała zmarłych odgrzebano i przerzucono poza granicę.
Wśród tych rozruchów napadli na Ateńczyków Megarejczycy i Ateńczycy utracili Nisaję49 i znów zostali wypędzeni z Salaminy. Miasto ogarnęły jakieś strachy wynikające z przesądów i dziwnych zjawisk, a wieszczkowie mówili, że najwyraźniej zbrodnie i splamieni nimi wymagają oczyszczenia przez odpowiednie ofiary.
Posłano więc po Kreteńczyka Epimenidesa z Fajstosu50, którego niektórzy umieszczają między siedmiu mędrcami zamiast Periandra. Wydał się bogom miły i biegły w sprawach boskich mądrością wyższego natchnienia i wtajemniczenia. Dlatego nazywano go wówczas także synem nimfy Blasty i nowym Kuretem. Ten przybywszy zaprzyjaźnił się z Solonem i wielkie mu oddał usługi wskazując drogę do prawodawstwa. Sprawił, że ludzie stali się przyzwoitsi wobec praktyk kultowych i spokojniejsi w niepowodzeniach, odprawił zaraz pewne ofiary przeciw zmartwieniom, odjął ludziom barbarzyńską surowość, której się dotąd trzymała przeważająca część kobiet. I co najważniejsze - przez przebłagalne modły i oczyszczające praktyki, i święte budowle, uzdrowił i uświęcił miasto, czyniąc je posłusznym wobec sprawiedliwego prawa i łatwiej dającym się przekonać do zgody.
46 Ajschines - w mowie przeciw Ktezyfontowi.
47 Kilon - gr. Kylon, w VII wieku p.n.e. starał się opanować Ateny jako samowładca (tyrannos); w czasie igrzysk olimpijskich obsadził swymi ludźmi Akropol ze świątynią bogini Ateny.
48 Boginie Czcigodne - Erynie.
49 Nisaja - łac. Nisaea, port megarejski naprzeciw Salaminy.
50 Epimenides z Fajstosu - na Krecie.

Odwiedzając Munychię51 i przez dłuższy czas ją obserwując miał też Epimenides powiedzieć: "Jak ślepy jest człowiek wobec przyszłości! Ateńczycy własnymi zębami by pożarli to miasto, gdyby wiedzieli, ile nieszczęścia przyczyni ich miastu to miejsce".
Podobnie Tales miał wypowiedzieć słowa przeczucia. Kazał się po śmierci pogrzebać w pewnym zacisznym i niepostrzegalnym miejscu ziemi milezyjskiej, przepowiadając, że to miejsce będzie kiedyś agorą Miletu.
Epimenides zaś wśród pełni uwielbienia dla niego odjechał niczego nie żądając od Aten, prócz gałązki świętej oliwki, i tę zabrał ze sobą, choć ofiarowano mu wiele bogatych darów i wielkich zaszczytów.
13. Niepokoje kilońskie w Atenach ucichły, wyklęci przenieśli się, jak powiedziano, gdzie indziej. Ale znowu wszczęto dawny spór o ustrój publiczny. Bo ile krain to miasto miało, na tyle stronnictw się rozpadało. Ci z gór chcieli pełnej demokracji, ci z nizin oligarchii, a trzeci, mieszkańcy wybrzeży, wybrali pewną pośrednią, mieszaną formę rządów, przez co weszli im w drogę i stanęli na przeszkodzie jednym i drugim.
Wtedy też doszła do szczytu nierówność biednych wobec bogatych i miasto znalazło się w zupełnym zagrożeniu. Zdawało się, że tylko ustanowienie jedynowładztwa zaprowadzi w mieście spokój i porządek. Cały lud był dłużnikiem bogatych: albo więc pracował na roli najemnej i płacił właścicielom szóstą część uzyskanych plonów - takich zwano szóstakami lub najemnikami - albo ludzie brali pożyczki za poręką własnej osoby i stawali się dłużnikami w mocy wierzycieli, częścią w kraju w roli niewolników, częścią sprzedawani poza kraj. Wielu było zmuszonych sprzedawać nawet swe dzieci - bo żadne prawo tego nie zabraniało - i uciekać z miasta z powodu bezwzględności wierzycieli. Tłumy jednak najsilniejszych zespoliły się i zachęcano się wzajemnie, by nie patrzeć na to obojętnie: wybrać jednego przedstawiciela godnego zaufania, uwolnić zadłużonych poza termin, przeprowadzić nowy podział ziemi, zmienić ustrój.
14. Wtedy to najrozumniejsi z Ateńczyków zgodnie widzieli tylko w Solonie człowieka wolnego od błędów, nie mającego nic wspólnego z niesprawiedliwością bogatych ani z przymusową sytuacją biednych, i starali się go nakłonić do wystąpienia publicznego przed ogółem ludności i zakończyć istniejący stan rzeczy.
Ale Fanias z Lesbosu52 pisze, że Solon sam użył podstępu wobec obu stron dla ratowania ojczyzny, obiecując potajemnie biedakom przydział ziemi, a ludziom interesu zabezpieczenie ich wierzytelności.
Sam Solon jednak mówi, że z początku zwlekał z imaniem się spraw publicznych, bojąc się interesowności jednych, a zuchwałości drugich. Ale został wybrany archontem53 po Filombrotosie i zarazem rozjemcą i prawo-
51 Munychia - port ateński, warowny; opanowany z czasem przez siły macedońskie.
52 Fanias z Lesbosu - także Fajnias, uczeń Arystotelesa, historyk.
53 archont - członek rady dziewięciu sprawujących najwyższe funkcje w mieście-państwie, w Atenach na przejściu od władzy królewskiej do arystokracji w VII wieku p.n.e.

dawcą. Wybór ten przyjęli chętnie tak bogaci, jako człowieka zasobnego, jak i biedni, jako uczciwego. A podobno krążyło też jakieś powiedzenie jego, które kiedyś wygłosił, że "równość nie czyni wojny", i słowa te miały się podobać zarówno posiadającym, jak i nieposiadającym: tamtym dla jego godności i cnoty, tym dla miary i liczby w spodziewanej równości. Obie strony wiązały z nim wielką nadzieję i przywódcy stronnictw lgnęli do niego oferując mu samowładztwo i nakłaniając do odważniejszego zabrania się do spraw miasta w posiadaniu tej władzy. Również wielu bezstronnych obywateli widząc, że zmiana przy pomocy samego rozumu i prawa jest mozolna i trudna, nie odsuwało się od oddania spraw publicznych w ręce jednego z najsprawiedliwszych i naj rozumniej szych obywateli.
A twierdzą niektórzy, że i taką przepowiednię otrzymał Solon od wyroczni pytyjskiej:
Siadaj na okręt i kieruj sterem w trudzie, Dużo ci bowiem pomogą ateńscy ludzie.
Bardzo ganili Solona jego bliscy zaufani, że dla samej nazwy boi się jedynowładztwa, jakby to nie przez przymioty obejmującego je powstawało od razu królestwo, jak powstało na Eubei przez wybór Tynnondasa na samowład-cę, a w Mitylenie przez wybór Pittakosa54. Ale nic takiego nie zdołało oderwać Solona od jego własnych zamierzeń. Przyjaciołom miał powiedzieć, że jedyno-władztwo jest jak piękne miejsce bez wyjścia. A do Fokosa w swej poezji pisał:
...jeślim ziemi ojczystej oszczędził, Nie imał się tyranii i srogiej przemocy Plamiąc i hańbiąc swą sławę, nie wstydzę się tego; Skuteczniej bowiem, jak sądzę, w ten sposób Wszystkich przewyższę ludzi...
Widać stąd wyraźnie, że już przed swym prawodawstwem cieszył się wielkim uznaniem. A o tych, co szydzili z jego wystrzegania się samowładztwa, pisał:
Nie jest Solon człowiekiem głęboko myślącym, ni mądrym, Bo gdy mu coś wielkiego bóg dawał, on tego nie przyjął: Mając już zdobycz w sieci stracił rozum, nie złapał Wielkiej ryby! Brak mu odwagi i duch go też zawiódł. Ale zechciałbym zagarnąć w pełni władzy mienie obfite I być panem Aten nawet dzień jeden tylko, To potem by ze mnie skórę darto i ród mój zmiażdżono.
15. Takie o nim źli ludzie mówili opinie. Ale on odrzucając od siebie samowładztwo w sposób najbardziej korzystny miał na uwadze dobro sprawy i nadał prawa ani nie schlebiając czy ustępując możnym, ani starając się przypodobać wyborcom. Nie stosował sposobu, który byłby najlepszy, operacji lekarskiej czy nowatorstwa, bojąc się, że wprowadzi miasto w całkowity
54 Pittakos - jeden z tzw. siedmiu mędrców, po uporządkowaniu rządów w Mitylenie złożył powierzony mu urząd.

niepokój i nieład, po czym za słaby będzie, by je z powrotem uspokoić i jak najlepiej pogodzić. Robił to, jak mówił, co do czego miał nadzieję, że ludzi przekona, i działając według konieczności uzyska spokojne przyjęcie, jak to sam mówił:
z przemocą godząc zarazem sprawiedliwość.
Stąd to później zapytany, czy Ateńczykom najlepsze nadał prawa, odrzekł, że najlepsze, jakie mogli przyjąć.
A co do tego, co nowsi mówią, że Ateńczycy pięknie i zręcznie pod miłymi i łagodnymi słowami kryją niemiłe sprawy, nazywając nierządnice towarzyszkami, podatki zobowiązaniem, załogi wojskowe w miastach strażą, więzienie izbą, to pierwszy wymyślił to, jak się zdaje, Solon, który zniesienie długów nazwał strząśnięciem ciężarów. Bo pierwsze jego zarządzenie publiczne znosiło bieżące długi i zakazywało w przyszłości oddawania przy pożyczkach własnej osoby w zastaw. Chociaż piszą niektórzy, a do nich należy Androtion55, że Solon zadowolił ubogich nie skreśleniem długów, lecz tylko ulgą w wymiarze odsetek, i to ludzkie pociągnięcie nazwał strząśnięciem ciężarów, a przy tym zwiększeniem proporcji, a przez to wartości pieniądza. Jednej minie nadał wartość stu drachm zamiast dotychczasowych siedemdziesięciu trzech, tak że dług liczbowo wynosił tyle samo, ale wartościowo przy zwrocie mniej, co było bardzo korzystne dla dłużników, a nie powodowało straty wierzycielom.
Jednakże przeważająca część świadectw podaje, że strząśnięcie ciężarów nastąpiło w związku ze zniesieniem kontraktów finansowych, i z tymi zgadza się to, co Solon pisze w swych utworach, gdzie szczyci się tym, że z obłożonej długami ziemi
usunął słupy graniczne na wielu miejscach sadzone; co przedtem było w niewoli, teraz posiadło wolność.
A części obywateli, którzy poszli na wygnanie z powodu długów pieniężnych, zapewnił powrót z obczyzny,
którzy już utracili język attycki przez to, że tyle po świecie się błąkali, a innym, którzy na miejscu cierpieli sromotną niewolę
przywrócił, jak mówią, wolność.
Ale przytrafił mu się bardzo przykry kłopot w związku z powyższą działalnością. Kiedy zabrał się do zniesienia długów i zastanawiał się nad uzasadnionymi racjami i odpowiednimi rządami, podzielił się z najbardziej zaufanymi przyjaciółmi, z Kononem, Kliniaszem i Hipponikiem, myślą, że ziemi nie chce ruszać, ale uznał za wskazane zniesienie długów. A ci natychmiast podchwycili to i pospiesznie zaciągnęli u bogatych poważne pożyczki i zakupili wielkie obszary gruntów. Potem, gdy zarządzenie zostało ogłoszone, mogli z uzyskanych dóbr ciągnąć korzyści nie oddając pieniędzy
55 Androtion - polityk ateński z IV wieku p.n.e., autor Attydy, dziejów Attyki.

wierzycielom. To stawiało Solona w sytuacji współwinnego i pod zarzutem, że wprawdzie nie bierze udziału w nadużyciu, ale innym do nadużyć pomaga. Ale to oskarżenie rychło zostało zażegnane przez sławne pięć talentów. Wymyślono bowiem, że to on im tyle pożyczył i teraz sam pierwszy zgodnie z prawem z nich rezygnuje.
Niektórzy podają tu liczbę piętnastu talentów, między innymi Polizelos56 z Rodosu. Ale ci przyjaciele na zawsze zostali nazwani oszustami.
16. Jednak nie podobał się Solon żadnej z dwu stron. Bogatym się naraził likwidując umowy finansowe, a jeszcze bardziej biedocie, że nie przeprowadził podziału gruntów, jak się tego spodziewano, i w ogóle nie uczynił ludzi, za przykładem Likurga57, życiowo i bytowo równymi.
Lecz Likurg pochodził w jedenastym pokoleniu od Heraklesa, przez wiele lat królował w Lacedemonie, miał wielkie poważanie, przyjaciół i siłę do dyspozycji i umiał nimi rządzić dobrze w sprawach publicznych. Posługiwał się raczej przymusem niż przekonywaniem, że nawet oko mu wybito, i tak najwięcej dokonał dla zachowania miasta i równości obywateli, że nikt z obywateli nie był biedny, nikt bogaty.
Solon natomiast nie doszedł do tego w działalności publicznej. Pochodził z ludu, średniego stanu, nie dokonywał niczego, co by wymagało przemocy, wychodząc od samej tylko dobrej rady i zaufania u obywateli. Naraził się więc ich ogółowi przewidującemu coś innego; co sam wyraził w słowach:
gadali o czymś rozdętym, teraz się na mnie złoszczą i zezem spoglądają na mnie jak na wroga.
I mówi, że gdyby ktoś inny miał tę samą władzę,
nie ujarzmiłby ludzi i nie uspokoił,
pierwej by zamieszania narobił i mleku odjął śmietankę.
Rychło jednak dostrzeżono korzyści. Zaprzestano indywidualnych zarzutów, dokonano publicznej ofiary, nazwanej Sejsachteją, tj. Strząśnięciem ciężarów, Solona nazwano naprawcą i prawodawcą państwa, i nie tak, by jedno tak, a inne nie, lecz wszystko razem mu powierzono, urzędy, zgromadzenia ludowe, sądy, rady, określenie każdej z tych rzeczy stopnia, liczby i czasu, rozwiązanie albo zatrzymanie, co tylko zechce z zarządzeń i norm istniejących.
17. Przede wszystkim więc z powodu ciężkości i wielkości kar zniósł prawa Drakona58, oprócz dotyczących morderstwa. Bo bez mała jedna była w nich przewidziana kara za wykroczenia: śmierć. I ci, co zawinili tylko bezczynnością, ginęli, i tacy, co ukradli jarzynę lub coś z plonów, karani byli na równi ze świętokradcami i bandytami. Dlatego podobało się później zdanie Demade-
56 Polizelos - autor historii Rodosu, z III wieku p.n.e.
57 Likurg - gr. Lykurgos, legendarny prawodawca spartański sprzed VIII wieku p.n.e.
58 Drakon - prawodawca ateński z VII wieku p.n.e., przysłowiowo surowy, w późniejszej tradycji częściowo legendarny.

są59, że Drakon pisał prawa krwią, nie atramentem. A mówią, że sam Drakon zapytany, dlaczego za większość wykroczeń przewidział karę śmierci, odrzekł, że drobne wykroczenia uważa za godne tej kary, a za wielkie nie znalazł większej.
18. Po drugie - Solon chcąc wszystkie urzędy pozostawić, jak były, w rękach zamożnych, natomiast pozostałe władze, w których lud nie uczestniczył, uczynić mieszanymi, przedsięwziął oszacowanie obywateli: tych, którzy osiągali w suchych i płynnych rzeczach pięćset miar, zaliczył do pierwszej kategorii, nazywając ich pięćsetmedymnowymi60; do drugiej tych, co mogli wyżywić konia albo osiągnąć trzysta miar plonów, i tych nazwano stanem rycerskim. Trzecią kategorię, której łącznym dochodem było dwieście miar, określono słowem zeugitów61, łączonych w pary.
Wszystkich pozostałych nazwano tetami; tym nie przydzielił żadnego prawa do urzędów, lecz ich udział w rządach ograniczył do zgromadzenia ludowego i do sądów. To z początku wydało się niczym, później jednak czymś nader ważnym. Bo większość spraw spornych podpadała pod te sądy, jako że we wszystkich sprawach, w jakich sądy przydzielił urzędom, dał chcącym zarazem możność odwołania się do sądu ludowego. A mówią, że przez to, iż prawa sformułował nie dość jasno, mające wiele wzajemnych powiązań, powiększył siłę sądów ludowych. Bo nie mogący według praw rozwiązać swych sporów musieli zawsze uciekać się do tych sądów i z każdym sporem do nich się odnosić, czyniąc je w pewien sposób panami praw.
Solon sam przypisuje tu sobie zasługę w słowach:
Dałem ludowi siłę, jaka mu wystarcza,
Nic ze czci nie odjąwszy, ni zagrażając jej. I ci, co mieli siłę i bogactwem podziw budzili,
O tych także myślałem, by im bezprawie nie robiło szkód. Stanąłem obie strony silną osłoniwszy tarczą
I zwyciężać bezprawnie nie dałem żadnej z nich.
Ale myślał, że jeszcze bardziej trzeba przyjść z pomocą słabości biednych: każdemu nadał prawo dochodzenia swej krzywdy sądownie. Nawet uderzenie drugiego, użycie wobec niego przemocy, wyrządzenie mu szkody, daje mogącemu i chcącemu prawo skargi na krzywdziciela i wytoczenia mu procesu sądowego. Słusznie starał się prawodawca, by obywatele widzieli się i czuli jak części jedności.
Wspominają też jego słowa odpowiadające temu prawu: zapytany, które miasto ma najlepszy ustrój, miał odrzec, że to, w którym za krzywdzonymi mogą się też ujmować nie skrzywdzeni i karać krzywdzicieli.
19. Dalej - ustanowił radę na Areopagu62 z archontów rocznej kadencji
59 Demades - polityk i mówca ateński z IV wieku p.n.e.
60 pięćsetmedymnowi - od miary pojemności medimnos (soloński medimnos ok. 52 litrów).
61 zeugici - od gr. zeugnymi, łączę, zespalam, ale podstawa tego określenia klasowego nie jest dość jasna.
62 Areopag - gr. Areiospagos, wzgórze Aresa, miejsce urzędowania archontów (rządców).

i sam także do niej wszedł jako były archont. A widząc, że lud się puszy i zuchwali po zniesieniu długów, przydzielił mu drugą radę z dobranych z każdej z czterech tzw. fyl stu ludzi; ci mieli stanowić nadrzędną radę ludową nie pozwalając występować z wnioskami na zgromadzeniu ludowym bez wstępnej ich oceny przez tę radę. A wymienioną wyżej radę uczynił dozorcą wszystkich i stróżem praw. Sądził, że na dwu takich radach jakby na kotwicach państwo mniej będzie zdane na burzliwe morze, a lud bardziej będzie zażywał spokoju.
Bardzo dużo świadectw twierdzi, że radę Areopagu ustanowił, jak powiedzieliśmy, Solon. A dowód tego widzi się przede wszystkim w tym, że Drakon nigdzie nie wspomina o areopagitach, ale w sprawach morderstw mówi stale o efetach63. Jednakże trzynasta tablica praw Solona ma dosłownie taki zapis ósmego prawa: "Ci z pozbawionych praw, którzy zostali praw pozbawieni przed archontatem Solona, zostają przywróceni do praw, z wyjątkiem tych, którzy z wyroku Areopagu lub efetów, lub prytanów64 zostali przez królów65 skazani za rozbój, morderstwo, tyranię i byli na wygnaniu w chwili ogłoszenia tego zarządzenia". To znowu wskazuje, jakoby była już przed archontatem i pawodawstwem Solona jakaś rada areopagitów; bo co to byli ci jacyś przed Solonem skazani przez Areopag, jeżeli Solon pierwszy przydzielił sądy radzie na Areopagu? Czy tu nie zachodzi jakaś niejasność, opuszczenie czegoś, tak że skazani za winy sądzone obecnie przez areopagitów, efetów, prytanów mają pozostać bez praw, a inni do nich wrócić. Ale to niech każdy sam sobie zbada.
20. Z pozostałych praw Solona osobliwe i dziwne jest to, które nakazuje uznać za pozbawionego czci człowieka, który by w wypadku rozdarcia wewnętrznego nie stanął po żadnej stronie. Ale chce ono, jak widać, by się nie było wobec spraw publicznych obojętnym i niewrażliwym, dbającym o bezpieczeństwo własnego mienia, a nie współczującym ojczyźnie, lecz wzdrygają-cym się przed jej cierpieniem. Każdy winien się przyłączyć od razu do strony szlachetniejszej i sprawiedliwszej, wspólnie z nią podejmować niebezpieczeństwa i raczej pomóc jej niż czekać bezpiecznie, która strona zwycięży.
Czymś nie na miejscu i śmiesznym wydaje się to, że jeżeli ożeniony z córką dziedziczką mąż stawszy się jej prawnym właścicielem i panem okaże się niezdolny do aktu małżeńskiego, to ona może skorzystać ze stosunku małżeńskiego z kimś z najbliższych krewnych męża. Lecz niektórzy twierdzą, że to w porządku wobec impotentów, biorących za żonę dziedziczkę dla majątku i prawnie gwałcących naturę; bo ci widząc, że dziedziczka ma kontakty z kimś wybranym z własnej woli, małżeństwo porzucą albo z hańbą zatrzymają, podlegając jednak karze za chęć wzbogacenia się i przemoc.
63 efeci   -   gr.  ephetai,  dopuszczający,  nakazujący,  sędziowie  decydujący  w  sprawach gardłowych.
64 prytani - członkowie wysokich rad w miastach greckich o zmieniających się z czasem kompetencjach.
65 król - tutaj każdorazowo jeden z archontów, mianowicie drugi z kolei, nosił tytuł króla (basileus), do spraw kryminalnych.

Dobrze też, że dziedziczka nie z kimś dowolnym, lecz z należącym do krewnych męża może się wiązać, żeby dzieci należały do tegoż domu i do rodziny.
Z tym się łączy i to, że narzeczona ma z narzeczonym zamykać się w komorze weselnej, kiedy z nim zje jabłko pigwowe66; a także to, że mąż dziedziczki winien najmniej trzy razy w miesiącu dokonywać z nią powinności małżeńskiej. Bo nawet gdy nie ma dzieci, samo okazanie cnotliwej żonie szacunku i dobrej woli przez męża usuwa wiele zawsze narastających nieporozumień i nie pozwala, by różnica zdań doprowadzała do całkowitego rozpadu małżeństwa.
Co do innych spraw małżeńskich - ograniczył posagi, pozwalając wychodzącym za mąż wnosić tylko trzy komplety szat i sprzęt niedrogiej wartości, i nic więcej. Nie chciał, by małżeństwo było jakimś podatkiem czy towarem, lecz chciał, by mąż z żoną prowadzili wspólne życie dla posiadania dzieci we wdzięcznej miłości.
Matka Dionizjusza67 chciała, by ją wydał za któregoś z obywateli, lecz on odrzekł, że rozwiązywanie praw publicznych jest w mocy samowładców, lecz praw natury gwałcić on nie jest w stanie, wiązać małżeństwa wbrew właściwemu wiekowi.
W społeczeństwach nie należy dopuszczać takich nienormalności ani obojętnie patrzeć na związki niewłaściwe i nieprzystojne, nie mające do spełnienia żadnego zadania czy celu. Starcowi biorącemu za żonę młodą kobietę mógłby i powiedzieć jakiś urzędnik czy prawodawca słowa skierowane do Filokteta68:
To pięknie, że chcesz się żenić, biedaku?
I znalazłszy młodzieńca w mieszkaniu bogatej staruszki, utuczonego tym przebywaniem z nią jak kuropatwa, przeniósłby go do potrzebującej męża młodej dziewczyny.
Tyle więc o tych sprawach.
21. Z uznaniem spotkało się także prawo Solona zabraniające źle mówić o zmarłych. Bo i zbożny to obowiązek zmarłych uważać za nietykalnych, i sprawiedliwą jest rzeczą nie czepiać się już nieobecnych, i obywatelsko ważną nieprzyjaźni nie żywić wiecznie.
O żyjących zaś zabronił Solon źle mówić przy świątyniach, sądach, urzędach, przy uroczystościach igrzyskowych, karząc to wykroczenie grzywną trzech drachm dla obrażonego, a dwóch dalszych na rzecz skarbu publicznego. Bo żeby nigdzie nie opanowywać swego gniewu, to uważał za brak należytego wychowania i kultury. A znów wszędzie tego się trzymać, za rzecz trudną, a nieraz niemożliwą. Prawo zaś musi uwzględniać możliwości, jeśli chce korzystnie karać określone wypadki, a nie bezwzględnie wszystkie.
66 jabłko pigwowe - dla wspólnego zapachu oddechu i ust.
67 Dionizjusz - starszy, władca Syrakuz na Sycylii w V/IV wieku p.n.e.
68 do Filokteta - w jakiejś zaginionej tragedii.

Dobre przyjęcie miało też prawo o testamentach. Pierwej nie było wolno tego robić, lecz mienie i dom po zmarłym musiał pozostać w rodzie. To prawo pozwalało przepisać swe mienie, na kogo kto zechce, jeśli nie ma dzieci, stawiając przyjaźń nad pokrewieństwo, wdzięczność nad przymus, i czyniąc mienie rzeczywistą własnością posiadających.
Ale znowu nie bez ograniczeń czy bez zastrzeżeń dopuszczał darowizny; tylko jeśli się to działo bez groźby cierpień, otruć czy pozbawienia wolności, czy wreszcie bez namowy ze strony kobiety. Bo bardzo dobrze i trafnie Solon uważał, że namowa wbrew słuszności nie różni się od przemocy, lecz na równi stawiał wyłudzenie i przymus, cierpienie i przyjemność, jako że one nie mniej mogą odebrać człowiekowi rozsądek.
Poddał też prawu wychodzenie kobiet z domu, na praktyki żałobne i uroczystości kultowe, powstrzymując je od rozwiązłości i bezkarności, pozwalając tylko na trzy szaty wyjściowe, nie więcej; a z jadła i picia zabierać z sobą nie więcej niż w cenie jednego obola69; a koszyk mieć nie większy niż jednołokciowy; a w nocy poruszać się tylko wozem i przy świetle pochodni. Zakazał też drapania sobie twarzy przy zwłokach obcych, zawodzenia lamentów, odśpiewywania żalów. Zabraniał zabijać wołu na ofiarę zmarłym, grzebanych okrywać większą ilością szat niż trzema, a do cudzych grobowców chodzić poza samym pogrzebem.
Wiele z tego zakazują i dziś nasze prawa70. Do nich dochodzi jednak karanie przekraczających je przez urząd czuwający nad obyczajnością kobiet jako biorących udział w nieludzkich praktykach żałobnych i wypaczeniach kobiecych.
22. Widząc, że miasto zapełnia się ludźmi napływającymi zewsząd do Attyki bez kontroli, a wielka jej część to ziemie nieurodzajne i liche, a ci, co pływają po morzu, nie dowożą zazwyczaj niczego, bo nie mają, co by na wymianę wywozić, skierował obywateli do rzemiosła. Ogłosił przepis, że syn nie jest zobowiązany utrzymywać ojca, jeśli ten nie nauczył go rzemiosła.
Likurg organizował życie miasta wolnego od tłumu obcych ludzi i posiadającego kraj
dla wielu zasobny, a dla dwakroć tylu jeszcze zasobniejszy
mówiąc słowami Eurypidesa71. I co najważniejsze - Lacedemon72 miał wkoło tłumy helotów, które lepiej było nie trzymać w bezczynności, lecz stale pędzić do pracy i pracą zamęczać, dlatego łatwo było obywateli wolnych od zajęć i trudów podlejszych trzymać pod bronią, ucząc ich tej jednej sztuki i w niej ich ćwicząc.
Solon zaś dostosowywał raczej prawa do rzeczywistości niż rzeczywistość do praw. Widząc więc naturę kraju skąpo wystarczającą do wyżywienia
69	obol - szósta część drachmy.
70	nasze prawa - w Cheronei.
71	słowami Eurypidesa - z niezachowanej tragedii.
72	Lacedemon - Sparta.

pracujących na roli, a nie mogącą wyżywić bezrobotnego tłumu bez pracy w mieście, zwrócił szczególną uwagę na rzemiosło. Radzie Areopagu polecił zbadać, skąd kto bierze środki do życia, i bezczynnych karać. A jeszcze silniej podziałało to, że nawet synowie z heter nie mają obowiązku utrzymywać ojców, jak to pisze historyk Heraklides z Pontu73. Bo komu w małżeństwie z naruszeniem uczciwości nie chodzi o posiadanie dzieci, tylko o przyjemność z kobietą, temu się zapłata nie należy. Sam sobie prawa pretensji do potomstwa odmawia, komu samym takim pochodzeniem już uczynił krzywdę.
23. W ogóle wydaje się, że u Solona prawa dotyczące kobiet mają dużo nienormalności. Kto przyłapał cudzołóżcę, mógł go zabić. A kto przymusił i zgwałcił wolną kobietę, na tego ustanowił karę grzywny w wysokości stu drachm, na stręczyciela zaś dwudziestu drachm; poza tymi kobietami, które sprzedają się jawnie, a które nazwał towarzyszkami. Te bowiem chodzą jawnie do takich, co im płacą. Prócz tego zakazał sprzedaży córek i sióstr, z wyjątkiem tych panien, u których stwierdzono stosunek z mężczyzną.
To samo wykroczenie raz karze ciężko i nieubłaganie, to znowu powściągliwie, jakby dla zabawy, określając przepisem jakąś przypadkową karę. I to jest u niego niezrozumiałe. Chyba że przy ówczesnej rzadkości pieniądza w mieście kara grzywny stanowiła wielką karę przez to samo, że była trudna do zapłacenia.
Co do cen - Solon liczy przy ofierze, że jedna owca i drachma równa się medymnowi zboża14. Dla zwycięzcy w igrzyskach istmijskich ustalił nagrodę stu drachm, dla olimpionika pięćset drachm. Kto przyniósł wilka, dostał pięć drachm, za wilczycę jedną drachmę. Z tego - jak mówi Demetrios z Falero-nu75 - pierwsze ma wartość wołu, a drugie owcy. Ceny wybranych zwierząt ofiarnych, jakie podaje w szesnastej tabeli, wydają się w stosunku do naszych zawyżone, kiedy indziej złagodzone.
Walka z wilkami jest u Ateńczyków dawna, bo mają kraj lepszy dla wypasu bydła niż dla rolnictwa. Niektórzy twierdzą, że i fyle attyckie wzięły nazwy nie od synów Ijona76, lecz od rodzajów zajęć życiowych, na które się rozdzieliły: wojowie to Hopleci, rzemieślnicy Argadzi, a z dwóch innych Geleontowie pracownicy na roli, Ajgikorowie zajęci wypasem i hodowlą bydła.
W sprawie wody - w którą czy to w rzekach trwale płynących, czy w stawach, lub w wydajnych źródłach kraj nie jest dostatecznie zasobny, lecz czerpie się ją przeważnie ze sztucznych studni - Solon wydał zarządzenie, że można korzystać ze studni publicznej, jeśli taka się znajduje, w promieniu hippikonu, toru wyścigów konnych. A tor ten miał długość czterech stadiów77.
73 Heraklides z Pontu - filozof i płodny pisarz uczony z IV wieku p.n.e.
74 medymn zboża - ok. 52 litrów.
75 Demetrios z Falęronu - polityk i filozof z IV wieku p.n.e., autor wielu pism, w tym czegoś o ustrojach politycznych.
76 Ijon - legendarny wnuk Erechteusa, króla ateńskiego; jego synowie: Hoples, Argades, Geleont i Ajgikores.
77 czterech stadiów - ok. 700 m.

W miejscach dalszych od tego można szukać wody prywatnie. Jeśli kopiący nie znajdzie jej na głębokości dziesięciu miar po sześć stóp, wtedy winien ją brać od sąsiada, dwa razy w ciągu dnia po sześć naczyń. Sądził, że w niedostatku trzeba sobie pomagać. Ale nie należy wspierać nieróbstwa.
Określił Solon także normy upraw ogrodniczych z wielkich znawstwem. Tym, co by coś innego sadzili na swym polu, nakazał robić to w odstępie pięciu stóp od sąsiada. A sadzącym figę czy oliwkę w odstępie dziewięciu stóp78. Bo te sięgają korzeniami dalej, nie bez szkody dla roślin sąsiada; bo i pokarm im podbierają i powodują niekorzystne dla niektórych upraw wysuszenie gruntu. A kto by chciał kopać rowy czy doły, ten musi to robić w takiej odległości od sąsiedniej posiadłości, jak głęboki miał być wykop.
Również, kto zakładał nową pasiekę, miał to robić w odległości trzystu stóp od tego, kto wcześniej pasiekę sobie założył.
24. Z płodów pozwolił wywozić z kraju tylko olej. Inne wywozić zabronił. A takich, co by je wywozili, archont miał obłożyć klątwą, albo by sam musiał na rachunek skarbu publicznego zapłacić sto drachm. A zawiera to rozporządzenie już pierwsza tablica praw. Nikt więc nie może sądzić, że całkiem nieuzasadnione jest twierdzenie, że i wywóz fig od dawna był zakazany, i ujawnianie przez donoszącego takich wywozicieli nazwano sykofanctwem79.
Wydał też zarządzenie co do uszkodzenia przez zwierzęta; tu kazał również psy gryzące trzymać na obroży trzyłokciowej. To pomysł mający na względzie bezpieczeństwo.
Trudności nastręcza także prawo o nadawaniu obywatelstwa, że nie dopuszcza do niego innych, poza dożywotnimi wygnańcami ze swej ojczyzny albo mieszkającymi w Atenach z całym swym dobytkiem i zajmującymi się rzemiosłem. To zaś zrobił, jak mówią, nie tyle po to, by innych odpędzać, ile dla przyciągnięcia do Aten ludzi, którzy, jak sądził, zapewniają udział w życiu państwa i będą mu wierni: jedni z konieczności, skoro przez swoich zostali wyrzuceni, drudzy z rozsądku, skoro sami swoich opuścili.
Charakterystyczne dla Solona jest także zarządzenie w sprawie uczt publicznych. Sam nazwał je spółbiesiadnictwem80. Ale nie pozwalał uczestniczyć w nich jednemu człowiekowi zbyt często. Jeżeli jednak ktoś, komu to wypadało, a nie chciał, takiego karał, nazywając tamto zachłannością, a to zbytnią wyniosłością.
25. Dla wszystkich swych praw przewidział moc ważności na sto lat. Spisał je na tablicach drewnianych, obracanych na czworokątnych81 słupach, których małe resztki do dziś dnia zachowały się w prytaneum. Nazywano te deski kyrbisami. Tak twierdzi Arystoteles. I komediopisarz Kratynos82 powiedział też gdzieś:
78 stopa - ok. 30 cm.
79 sykofanctwo - gr. sykon, figa, i phainein, ukazać, ujawnić; później w ogóle donosicielstwo.
80 spólbiesiadnictwo   -   gr. parasitein, jadać wspólnie,  co później  przeniesiono  na nieproszonych pasożytów, częstych w komedii antycznej.
81 czworokątnych - określenie niepewne, w tekście greckim jakaś luka.
82 Kratynos - jeden z najsławniejszych komediopisarzy greckich, obok Eupolisa i Arys-tofanesa, z V wieku p.n.e.

na Solona i Drakona, których kyrbisami teraz już prażony jęczmień się piecze.
Niektórzy twierdzą, że w istocie kyrbisami nazywano tablice z przepisami kultowymi, a inne deskami. Rada państwowa przysięgała więc ogólnie na prawa Solona, że będzie ich przestrzegać. Indywidualnie zaś każdy z tes-motetów83 przy kamieniu na agorze składał przyrzeczenie, że jeśli przekroczy któreś z praw, złoży w Delfach złotą rzeźbę równej jak on wielkości.
Solon, widząc też nieregularność miesięcy i ruchy księżyca nie zgadzające się dokładnie ani z zachodem słońca, ani ze wschodem, przy czym księżyc często tego samego dnia dopędzający i wyprzedzający słońce, zarządził nazwanie takiego dnia staronowym; uważał bowiem, że wypada część dnia do pokrycia się księżyca ze słońcem przydzielić końcowi miesiąca, a resztę już początkowi nowego. Tak więc on pierwszy, jak widać, zastosował się właściwie do słów Homera84:
Kiedy miesiąc się kończy, a drugi zaczyna.
Kolejny dzień nazwał nowiem księżyca. A dnie od dwudziestego pierwszego liczył dalej nie wprost, lecz odwrotnie, i odejmując po jednym aż do trzydziestego.
Po wprowadzeniu tych praw w życie różni ludzie dzień w dzień przychodzili do Solona chwaląc je albo krytykując, albo radząc coś do nich dodać, albo skreślić z nich. Najczęściej jednak zadawali mu pytania, prosili o wytłumaczenie czegoś, kazali dodatkowo coś tłumaczyć i objaśniać, co to czy to znaczy, jaki tego sens.
Widząc więc, że nie robić tego byłoby nieładnie, a robić uciążliwością, chciał całkiem od tych kłopotów się uwolnić i uciec przed tym niemiłym narażaniem się na wyrzuty ze strony obywateli, myśląc sobie, że
w wielkich zadaniach trudno się wszystkim podobać.
Pod pretekstem podróży po świecie wypłynął w drogę jako posiadacz okrętu uzyskawszy od Ateńczyków dziesięć lat na nieobecność w ojczyźnie, w nadziei, że sami przez ten czas przywykną do praw.
26. Najpierw przybył do Egiptu. Przebywał tam, jak sam mówi,
u Nilu ujść w pobliżu kanopijskiego85 wybrzeża.
Przez pewien czas prowadził tam uczone rozmowy z Psenopisem Helio-politą i Sonchisem Saitą86, najbardziej uczonymi wśród tamtejszych kapłanów. Od nich usłyszał także, jak mówi Platon, opowiadanie o Atlantydzie i starał się przez swe utwory przenieść je także do Greków.
Potem popłynął na Cypr. Tutaj go bardzo mile przyjmował jakiś Filokyp-
83 tesmoteci - "prawodawcy", sześciu pierwszych archontów, od spraw procesów sądowych i prawodawstwa.
84 słów Homera  -  Odyseja XIV 162 oraz XIX 307.
85 kanopijski - od miasta Kanopos, w pobliżu Aleksandrii.
86 Heliopolita, Saita - od miast w delcie Nilu, Heliopolis i Sais.

roś z tamtejszych władców, pan niewielkiego miasta, założonego przez syna Tezeuszowego87, Demofonta, w pobliżu rzeki Klarios, w terenie warownym, ale przykrym i niedogodnym. Nakłonił go zatem - wobec istniejącej poniżej pięknej równiny - by tam przeniósł swe miasto i dogodniej rozbudował; przy czym sam z całą gotowością zajął się jego budową i organizacją wygód i bezpieczeństwa życia, tak że do Filokyprosa ściągało wielu osadników, a inni władcy mu tego zazdrościli. Z wdzięczności za to miasto, zwane pierwej Ajpeją, nazwał od jego imienia Solami. Solon sam wspomina tę budowę w utworach elegijnych, mówiąc do Filokyprosa:
Teraz zaś ty długo władając Solami
W mieście tym mieszkaj, a także twój ród.
Mnie zaś z mym szybkim okrętem niech z wyspy tej sławnej
Bezpiecznie odeśle Kypryda88 strojna w fiołkowy wian.
Ty miasta budowę wdzięcznością i chwałą mi nagródź
I w dobrą podróż powrotną do mej ojczyzny mnie puść.
27. Spotkanie Solona z Krezusem wydaje się niektórym błędnym co do czasu wymysłem. Mnie jednak nie wydaje się, by opowieść tak głośną i tylu mającą świadków i - co ważniejsze - odpowiadającą charakterowi Solona i jego wielkoduszności, i godną jego mądrości, należało pomijać dla jakichś tak zwanych rachub czasu. Tysiące ludzi już je poprawiało i do dziś dnia nie mogą sprostować sprzeczności w jakiś wewnętrznie zgodny porządek.
A więc opowiadają, że Solon na prośbę Krezusa udał się do Sardów89 i przeżył coś podobnego jak człowiek, który po raz pierwszy zdąża ku morzu. Taki bowiem spotykając kolejne rzeki, przy każdej myśli, że to już morze. Podobnie Solonowi przechodzącemu przez pałac królewski i widzącemu wielu dworzan bogato wystrojonych i w świcie, i w straży przybocznej każdy wydawał się Krezusem, nim został doprowadzony do samego Krezusa. Ten zaś przystroiwszy się we wszystko, co z szat miał w drogich kamieniach i purpurach, co z dzieł sztuki zdobniczej w złocie, co zdało się budzić podziw i zazdrość, chciał Solona zadziwić jak najbardziej wspaniałym i imponującym widokiem. Lecz Solon stanąwszy przed królem wcale nie przejął się tym widokiem i nie spełnił oczekiwań Krezusa. Dobrze myślący widzieli, że gardzi tą nieznajomością prawdziwego piękna i małowartościową wystawnością. Król jednak kazał otworzyć przed nim skarby bogactwa i inne przedmioty przepychu, co w jego wypadku było całkiem zbyteczne. On sam sobie wystarczał, by wobec tego rodzaju myślenia mieć swe zdanie.
Kiedy więc obejrzawszy wszystko wrócił przed Krezusa, ten go zapytał, czy zna kogoś z ludzi szczęśliwszego niż on. Na co Solon odpowiedział, że owszem, zna Tellosa, swego współobywatela. I wyjaśnił, że Tellos to człowiek uczciwy, że zostawił dzieci dobrej sławy, przeżył życie bez braku koniecznych do tego rzeczy, zginął w chwale w obronie ojczyzny.
87	Tezeusz - legendarny król Aten.
88	Kypryda - Afrodyta, bogini.
89	Sardy - gr. Sardeis, miasto w Lidii w M. Azji.

Teraz już Solon wydał się Krezusowi dziwacznym prostakiem, że nie w bogactwie srebra i złota widzi miarę szczęścia, lecz ceni wyżej raczej życie prostego człowieka z ludu i jego śmierć niż siłę i władzę. Jednak znów go zapytał, czy po Tellosie zna kogoś innego szczęśliwszego. I Solon znów odrzekł, że owszem, zna Kleobisa i Bitona, wyróżniających się miłością braterską i do matki. Kiedy przybycie wołów się opóźniało, sami przypięli się do wozu i matkę, nazywaną przez obywateli szczęśliwą i pełną radości, zawieźli do świątyni Hery: złożono ofiarę i pili, a następnego dnia już nie wstali, w tak dobrej sławie bez cierpień i smutków pomarli.
Tu, już bliski gniewu, Krezus mówi: "A nas nie zaliczasz wcale do ludzi szczęśliwych?" Na co Solon, nie chcąc ani schlebiać królowi, ani go dalej drażnić: "Królu lidyjski! Ateńczykom bóg dał we wszystkim umiar. I pewnej mądrości, niezuchwałej, jak się zdaje, lecz obywatelskiej, nie królewskiej, ani wystawnej, posiadamy zadowalającą miarę. Ta zaś widząc, że życie podlega różnego rodzaju przypadkom, nie pozwala za dużo sobie myśleć i podziwiać szczęście człowiecze, podlegające chwilom zmiany. Każdego bowiem czeka przyszłość nieprzewidzianie zmienna. Szczęśliwym więc nazywamy tego, komu bóg dał powodzenie do końca. A szczęście człowieka, póki on żyje i podlega jeszcze zagrożeniu, jest niepewne i nieuzasadnione, jakby przyznawanie zwycięstwa i wieńca już komuś, kto jeszcze o nie walczy". Tyle Solon. I oddalił się stamtąd zostawiając Krezusa w zmartwieniu, ale bez przekonania.
28. Wtedy to bajkopisarz Ezop, który właśnie był także w Sardach zaproszony tam przez Krezusa i cieszył się dużym uznaniem, zmartwiony, że Solona nie spotkało życzliwe przyjęcie, pocieszając go powiedział: "Tak, Solonie! Z królami trzeba mówić jak najzwięźlej albo jak najpochlebniej!" Na co Solon odrzekł: "Jak najzwięźlej albo jak najuczciwiej!"
Tym razem więc Krezus zlekceważył Solona.
Kiedy jednak popadł w wojnę z Cyrusem90, został pokonany i stracił swe miasto, a sam pojmany żywcem miał być spalony na stosie, i kiedy związany wstępował na stos w obecności wszystkich Persów i samego Cyrusa, wtedy, jak tylko daleko głos jego mógł dotrzeć, zawołał z całej siły: "O, Solonie, Solonie, Solonie!"
Zdziwiony tym Cyrus posłał ludzi mających się dowiedzieć, co to za człowiek czy bóg ten Solon, którego w nieuniknionym nieszczęściu jedynie wzywa. A Krezus, nie ukrywając niczego, powiedział: "To z mędrców greckich jeden, którego zaprosiłem, nie żeby go słuchać czy czegoś się od niego chcieć uczyć, czego bym potrzebował, lecz żeby odchodził jako naoczny świadek mojego ówczesnego szczęścia, którego strata okazała się większym złem niż posiadanie dobrem. Bo słowem tylko i mniemaniem było dobro posiadania. Zmianę tego szczęścia na straszne cierpienia i okropne nieszczęścia potwierdza ostateczna rzeczywistość. I tak ten człowiek w ówczesnej mojej sytuacji
90 Cyrus - król perski.

przewidując możliwość bieżącej nakazywał patrzeć na koniec życia, a nie chełpić się zuchwale niepewnymi złudami".
Doniesiono to Cyrusowi. Ten zaś, mądrzejszy od Krezusa, widząc na jego przykładzie prawdziwą moc słów Solona, nie tylko uwolnił Krezusa, ale póki żył, otaczał nawet czcią.
Solon zaś cieszył się sławą, że jednym słowem tego króla ocalił, a tego nauczył mądrości.
29. W Atenach tymczasem, pod nieobecność Solona, znowu nastąpiły podziały polityczne, przy czym na czele "Równiny" stanął Likurg, na czele "Wybrzeża" syn Alkmajona Megakles, a "Góralom" przewodniczył Pizystrat; do tych przynależał tłum najemników, żywiący największą niechęć do możnych.
Miasto stosowało się jeszcze do praw Solona, ale już oczekiwano jakiegoś przewrotu. Wszyscy pragnęli innego porządku rzeczy, w nadziei uzyskania nie równości, lecz większości w przewrocie, wyższości nad przeciwnikami.
Wśród takiego stanu rzeczy zjawił się w Atenach Solon. Zachował on u wszystkich cześć i szacunek do siebie, ale występować publicznie, mówić i działać, już nie był w stanie ani nie miał ochoty, z powodu wieku. Spotykał się prywatnie z przywódcami stronnictw, starał się usunąć trudności i pogodzić ich, przy czym najbardziej uległym wydawał mu się Pizystrat. Miał on w rozmowie coś ujmującego i zachęcającego, gotów był zawsze pomagać biednym, w nienawiści ustępliwy, umiarkowany; czego nie posiadał z natury, tym przez naśladowanie budził zaufanie nawet lepiej niż posiadający, jako człowiek łatwy, ułożony, a najbardziej jako lubiący równość, a nie lubiący, gdy ktoś istniejący porządek ustrojowy próbował naruszyć dążąc do przewrotu. Tym on bardzo wielu zmylił. Solon jednak rychło przejrzał tę jego taktykę i pierwszy wniknął w jego podstępne plany. Nie nienawidził go, lecz próbował miarkować i przestrzegać, mówiąc i do niego, i do innych, że gdyby ktoś z jego serca zdołał usunąć ambicję pierwszeństwa i uzdrowić go z żądzy samowładz-twa, nie byłoby człowieka z natury podatniejszego na cnoty, lepszego jako obywatela.
Wtedy to Tespis91 już zaczął wystawiać tragedie i tłumy zainteresowała nowość tego przedsięwzięcia. Do współzawodnictwa w agonach tu jeszcze nie doszło. Solon, z natury lubiący słuchać i dowiedzieć się czegoś nowego, zwłaszcza w starości, gdy miał czas, lubił żartować i oddawać się muzyce przy kubku wina, oglądał Tespisa występującego w roli aktora, jak to dawniej było w zwyczaju, i po skończeniu przedstawienia zagadnął go i zapytał, czy nie wstydzi się wobec tak licznej widowni tak bardzo kłamać. A gdy Tespis odrzekł, że to nic strasznego dla zabawy mówić i grać takie rzeczy, Solon uderzył laską mocno o ziemię i powiedział: "Rychło my taką zabawę, jaką tu chwalimy i cenimy, będziemy mieli w poważnych sprawach".
30. Oto Pizystrat sam sobie zadał rany i przybył na agorę w rydwanie: tu
91 Tespis - pierwszy tragediopisarz i aktor tragediowy grecki, w VI wieku p.n.e.

podburzał lud, jakoby z politycznych względów spotkał go zamach ze strony wrogów. Znalazł więc wielu pełnych oburzenia i wznoszących okrzyki groźby. Ale Solon podszedł do niego bliżej, przystanął i powiedział: "Nieładnie, synu Hippokratesa, grasz rolę Homerowego Odyseusza92. Robisz to oszukując obywateli, podczas gdy tamten tymi sztuczkami raniąc siebie zwodził nieprzyjaciela!"
Odtąd jednak lud był gotów bić się w obronie Pizystrata. Zebrał się na zgromadzeniu ludowym, gdzie Aryston postawił wniosek, by Pizystratowi przydzielić pięćdziesięciu ludzi z maczugami jako straż przyboczną. Wtedy Solon wstał i sprzeciwił się temu, dużo mówiąc na temat tego, co pisze w utworach:
patrzcie na język, na słowa człowieka, co wam schlebia!
Każdy z was krocząc za nim kroczy w ślady lisa! Wszyscy wy macie głupi w głowie mózg.
A widząc, jak pospólstwo pędzi z hałasem dziękować Pizystratowi, a bogacze uciekają i tchórzą, odszedł mówiąc, że Pizystrat od jednych jest mądrzejszy, od drugich dzielniejszy: mądrzejszy od tych, co nie rozumieją, co się dzieje, a dzielniejszy od tych, co rozumieją, ale boją się przeciwstawić tyranii.
Wniosek więc lud przeprowadził i już dłużej nie dyskutował drobiazgowo o liczbie tej straży z maczugami dla Pizystrata, lecz z obojętnością godził się jawnie na tylu, ilu by sam chciał utrzymywać koło siebie, i tak odprowadził go na Akropol.
Gdy do tego doszło i w mieście zapanował zamęt, Megakles z innymi Alkmeonidami93 uciekł, natomiast Solon, choć już bardzo stary i bez poparcia, wystąpił jednak na agorze i przemówił do obywateli ganiać ich tchórzostwo i nierozum, zachęcając ich jeszcze i namawiając, by nie pozbawiali się wolności. Wtedy to powiedział pamiętne słowa, że na początku można było łatwiej przeszkodzić powstającemu samowładztwu, teraz, kiedy już powstało i urosło, obalić je i wykorzenić trudniej, ale z większą chwałą.
Ponieważ jednak nikt go nie popierał, z powodu zastraszenia, poszedł do swego domu, wziął zbroję i położył ją przed drzwiami w stronę ulicy mówiąc: "Służyłem ojczyźnie i prawom wedle swych najlepszych możliwości".
Resztę życia spędził w spokoju, nie słuchał przyjaciół radzących mu uciekać, pisał poematy z wyrzutami pod adresem Ateńczyków:
Jeśli doznacie smutków, to przez własną głupotę!
Nie mówcie, że to winien bogów gniew! Samiście ich uzbroili dając im broń przeciw sobie
I przez to macie ciężki niewolniczy los!
92 rolę Odyseusza - sprytnego oszusta.
93 Alkmeonidzi - jeden z najznakomitszych rodów ateńskich, wywodzący się od Alkmeona, prawnuka legendarnego Nestora.

31. Z tego powodu wielu ludzi ostrzegało Solona, że zostanie stracony przez tyrana, a pytającym, co go skłania do takiego oporu, odpowiadał: "Starość!"
Jednakże Pizystrat, stawszy się panem samowładnym, szanował Solona. Był mu przychylny, poważał go i zapraszał do siebie, że i doradcę w nim miał, i dużo z jego dokonań uznawał. Przestrzegał jego praw, sam pierwszy się ich trzymał, nakłaniał do tego przyjaciół. Nawet oskarżony o zabójstwo - będąc już w pełni władzy - stanął przed Areopagiem, by się należycie bronić. Oskarżyciel jednak się nie zjawił.
Pizystrat ustanowił też pewne inne prawa, wśród nich i to, że inwalidzi wojenni mają zapewnione utrzymanie na koszt publiczny. Ale Heraklides twierdzi, że to wcześniej, przy kalectwie Tersypposa, przegłosował Solon, a za nim Pizystrat. A Teofrast znów pisze, że karę za nieróbstwo wprowadził nie Solon, lecz Pizystrat, i że przez to krajowi zapewnił lepszą wydajność, a miastu więcej spokoju.
Solon jąwszy się dzieła wielkiego na temat opowiadania czy mitu o Atlantydzie, o której słyszał od ludzi w Saidzie94, by je przyswoić Ateńczykom, zrezygnował z niego nie z braku czasu, jak pisze Platon95, lecz raczej z powodu starości, przerażony obszernością dzieła. Bo dostatek czasu u niego zdradzają słowa:
starzejąc się ciągle się czegoś nowego dowiaduję,
a także inne:
teraz mi miła Cypryjki i Dionizosa zabawa, I Muz, co ludziom dają życia wdzięk.
32. Platon pragnąc odtworzyć puste podłoże pięknego kraju - jak mu wypadało przez jakieś z nim pokrewieństwo - i upiększyć opowiadanie o Atlantydzie na początku otoczył murami obszerny dziedziniec i pałace, czego nie było w żadnym opisie, w żadnym micie czy utworze poetyckim. Lecz późno zaczął i umarł, nim utwór skończył. A im bardziej cieszy to, co napisał, tym bardziej by cieszyło to, co porzucił zniechęcony. Bo jak miasto Ateńczyków miało świątynię Zeusa, tak filozofia Platona wśród wielu piękności rzecz o Atlantydzie wyjątkową.
Dożył więc Solon do początków samowładztwa Pizystrata, tak twierdzi Heraklides z Pontu, długi czas; ale według Faniasa z Eresosu krótszy niż dwa lata. Pizystrat bowiem zaczął być samowładcą za archontatu Komiasa. A Solon umarł, jak twierdzi Fanias, w początkach archontatu Hegestratosa, następcy Komiasa.
Rozproszenie popiołów jego spalonego ciała wokół wyspy Salaminy jest z powodu niezwykłości zupełnie niepewne i legendarne, zapisane jednak przez znacznych autorów, między innymi przez filozofa Arystotelesa.
94 w Saidzie - por. przyp. 86.
95 Platon - w dialogu pt. Krycjasz.

KIMON
1. Wieszczek Peripoltas przeprowadził króla Ofeltasa wraz z podległym mu ludem z Tesalii do Beocji i jego potomkowie cieszyli się tu przez długi czas dobrą sławą. Większość z nich osiadła w Cheronei1; to miasto bowiem jako pierwsze posiedli przepędziwszy stamtąd barbarzyńców. Potomkowie tego rodu, w przeważającej mierze z natury wojowniczy i dzielni, zostali wyniszczeni przez najazdy Medów2 i wojny z Galami3, w których się nie oszczędzali.
Pozostał z nich chłopiec, osierocony przez rodziców, imieniem Damon, z przydomkiem Peripoltas, fizyczną pięknością, duchem i umysłowością daleko przewyższający swych młodych rówieśników, zresztą bez wychowania i z usposobienia bardzo surowy.
Do niego, gdy ledwie wyszedł z lat chłopięcych, zapłonął miłością rzymski dowódca jakiejś zimującej w Cheronei kohorty. Nie mógł go jednak pozyskać sobie próbami uwiedzenia ani darami, i widać było, że się nie cofnie przed użyciem przemocy. Nasze zaś miasto przeżywało wtedy trudny okres, z powodu swej małości i biedy było lekceważone. Damon, bojąc się gwałtu i już samą chęcią natręta doprowadzony do gniewu, zasadził się na niego, skupiwszy koło siebie przeciw niemu kilku rówieśników. Niewielu, ze względu na tajność akcji. Ale było ich szesnastu. Ci w nocy posmarowali sobie twarze sadzą, napili się czystego wina i z dniem napadli na Rzymianina składającego na agorze ofiarę. Powalili go wraz z nielicznym jego otoczeniem i uszli z miasta.
W Cheronei zawrzało. Rada miejska na zebraniu uchwaliła na nich karę śmierci. To miało odwrócić od miasta winę wobec Rzymian. Wieczorem jednak, gdy archonci zasiedli, jak zwykle, do publicznej kolacji, Damon ze swymi kolegami wpadli do budynku rady i wymordowali ich, po czym znów pospiesznie uszli z miasta.
A przypadkiem w owych dniach przechodził tamtędy Lucjusz Lukullus4 z siłami zbrojnymi na jakąś wyprawę. Zatrzymał się w marszu i ponieważ to, co się tam działo, było świeżym wydarzeniem, przeprowadził dochodzenie i stwierdził, że miasto jest wolne od winy, i raczej samo skrzywdzone. Zabrał stamtąd to wojsko i poprowadził je z sobą.
Damon zaś rozbojami i napadami nawiedzał okolicę, niebezpieczny również dla miasta. Wysłali więc do niego obywatele poselstwo i pochlebnymi uchwałami skłonili go do powrotu i ustanowili gimnazjarchą. I tam go, gdy się namaszczał oliwą w łaźni parowej, zgładzili.
Ponieważ jednak w miejscu tym przez długi czas ukazywały się jakieś zjawy
1 Cheroneja - gr. Chajroneja, rodzinne miasto Plutarcha, w zachodniej Beocji.
2 najazdy Medów - Persów.
3 wojny z Galami - pod wodzą Brennusa w III wieku p.n.e.
4 Lukullus - w I wieku p.n.e.

i słychać było jakieś westchnienia, jak mówią nasi ojcowie, drzwi łaźni zamurowano. I do dziś dnia zbliżający się do tego miejsca mają wrażenie, że jawią się jakieś widzenia i słychać jakieś niepokojące głosy.
A ci, co z jego rodu5 pozostali - bo ocaleli niektórzy, głównie w Fokidzie6 koło Stejry7 - są nazywani z eolska Asbolomenami, dlatego że Damon wyszedł do morderstwa usmarowany sadzą, asbolos.
2. Ale sąsiadami Cheronei byli poróżnieni z nimi Orchomeńczycy8. Ci najęli rzymskiego donosiciela, który miasto jakby pojedynczą osobę oskarżył o morderstwo ludzi straconych przez Damona. Sprawa przeszła w ręce pretora Macedonii. Bo wtedy jeszcze Rzymianie nie przysyłali pretorów do Grecji. U pretora obrońcy miasta powołali się na orzeczenie Lukullusa. Pretor więc zwrócił się z zapytaniem do Lukullusa. Ten potwierdził, że to prawda. Tak to miasto uniknęło kary w największym zagrożeniu.
Ocaleni więc wówczas postawili kamienny posąg Lukullusa na agorze, koło posągu Dionizosa. My zaś, choć żyjący wiele pokoleń później, uważamy, że wdzięczność rozciąga się aż na nas dziś żyjących. I sądząc, że o wiele piękniejsza jest podobizna ukazująca charakter i osobowość człowieka od tej, co oddaje tylko jego wygląd zewnętrzny, przywołujemy do życia9 w pisaniu żywotów równoległych jego czyny, przedstawiając je zgodnie z prawdą.
Wystarczy bowiem wdzięczność wyrażona pamięcią. A zamiast prawdziwego świadectwa sam on nie uważałby za lepszą nagrodę kłamliwej o nim i zmyślonej opowieści. Bo jak na malowanych portretach pięknych i pełnych wdzięku obiektów, jeśli się trafi u nich jakaś mała usterka, uważamy, że nie należy jej całkiem opuszczać, ani też w pełni uwydatniać, bo jedno szpeci portret, a drugie psuje podobieństwo - tak skoro trudną jest rzeczą, a nawet wprost niemożliwą, pokazać życie człowieka jako nienagannie czyste, to należy przy pięknych przymiotach ukazywać je zgodnie z rzeczywistością, natomiast co w wyniku jakiejś namiętności czy politycznej konieczności pociąga za sobą w działaniu błędy i złe zachowania, to należy uznawać za jakieś potknięcia cnoty raczej niż złe i przykre skazy charakteru, a nie zbyt ostro i chętnie podkreślać w opowiadaniu, lecz z pewnym ubolewaniem nad słabością ludzkiej natury, skoro nie ma charakteru tak pięknego i czystego, by cnotliwość jego była bezsporna.
3. Tak więc Lukullus w naszym widzeniu rzeczy może tworzyć parę z Kimonem. Obaj byli dzielnymi wodzami i wśród obcych ludów wsławionymi, obaj zwolennikami łagodnej polityki; i przede wszystkim ojczyźnie zapewniali wytchnienie od sporów wewnętrznych, a poza ojczyzną zdobywali trofea i głośne odnosili zwycięstwa. Bo nikt z Greków nie przewyższał Kimona ani z Rzymian Lukullusa w tak dalekich wyprawach wojennych - jeśli się tu
5 z jego rodu - z rodu Damona.
6 Fokida -  kraj sąsiadujący z Beocją od zachodu.
7 Stejra - gr. Stejris, w południowo-wschodniej Fokidzie.
8 Orchomenos - miasto na północ od Cheronei.
9 przywołujemy do życia - w biografii Lukullusa (patrz str. 120 i n.).

pominie wyprawy Heraklesa10 czy Dionizosa-Bakchusa11 i jeśli wieść o wyprawach Perseusza do Etiopii czy do Medii, czy Armenii, lub o wyprawie Jazona12 doszła od tamtych czasów do naszych drogą pamięci jako wiarygodna.
Czymś jakoś wspólnym dla obu jest także niepełny wynik ich działań: obaj osłabili przeciwnika, ale żaden nie starł go całkowicie.
Szczególnie jednak można u obu dostrzec podobieństwo w hojnej gościnności, w przyjaznym stosunku do ludzi, w wystawności i młodzieńczej rozrzutności w życiu, poza innymi podobieństwami, które tu pomijamy, a które nietrudno odczytać tu z opowiadania.
4. Kimon był synem Milcjadesa13, a matką jego była Hegezypila, z pochodzenia Traczynka, córka króla Olorosa - jak to przedstawiają Ar-chelaos14 i Melantios15 w utworach pisanych do samego Kimona.
Dlatego i historyk Tukidydes16 był blisko spokrewniony z domem Kimona jako syn Olorosa, który swoją tożsamość imienia wywodził od owego przodka. Miał też Tukidydes w Tracji kopalnie złota i tam, w trackiej miejscowości Skapte Hyle, zginął, jak piszą, zamordowany, a zwłoki jego przewieziono do Attyki i grobowiec jego pokazują między grobowcami domu Kimona, koło grobu siostry Kimona, Elpiniki. Ale Tukidydes należał do demu Halimus, a rodzina Milcjadesa do demu Lakiadów.
Milejades został skazany17 na karę grzywny pięćdziesięciu talentów i z tego powodu został uwięziony. W więzieniu tym zmarł, pozostawiając Kimona w wieku chłopięcym z siostrą, też jeszcze panną bez męża.
W pierwszych latach Kimon nie cieszył się w mieście dobrą sławą. Ganiono go jako nieporządnego, lubiącego popijać. Z natury podobny był do swego dziadka, Kimona, który, jak mówiono, dla swej głupoty był nazywany Głupkiem, Koalemos. A Stezymbrotos18 z Tazosu, żyjący prawie w tym samym czasie co Kimon, twierdzi, że ten nie uczył się ani muzyki, ani innego z przedmiotów ogólnego wykształcenia właściwego Grekom. I całkiem obca mu była attycka biegłość w wymowie i obrotność języka, ale w jego zachowaniu było dużo szlachetności i uczciwości, i sposób myślenia tego człowieka miał charakter raczej peloponeski:
prosty, nieozdobny, i w ogóle dobry,
10 wyprawy Heraklesa - na daleki zachód.
11 Dionizosa-Bakchusa - na wschód, do Indii.
12 Jazona - do Kolchidy po złote runo.
13 Milcjades - zwycięzca spod Maratonu nad Persami.
14 Archelaos - z Chersonezu, poeta.
15 Melantios - autor tragedii i elegii, przyjaciel Kimona.
16 Tukidydes - znany historyk wojny peloponeskiej z V wieku p.n.e.
17 Milcjades  ...  skazany   -   po  nieudanym  oblężeniu  wyspy Paros, jednej  z  Cyklad, w roku 489 p.n.e.
18 Stezymbrotos - grecki uczony, autor pisma nieprzychylnego dla domu Kimona, z V wieku p.n.e.

według Eurypidesowego Heraklesa19. Bo to można powiedzieć za tym, co pisze Stezymbrotos.
Kimon był jeszcze młody, gdy miał sprawę o bliski stosunek z siostrą. Zresztą i Elpinika, jak mówią, nie była w porządku. Grzeszyła też z malarzem Polignotem; dzięki czemu on w portyku zwanym Pejsjanaktejon, dziś Stoa Poikile, malując Trojanki w postaci Laodiki sportretował Elpinikę. Polignot nie należał do malarzy zawodowych. Wymalował portyk nie za pieniądze, lecz bezpłatnie. Chciał tylko sławy w swoim mieście, jak piszą historycy i poeta Melantios w słowach:
Własnym nakładem cnotami herosów ozdobił Bogów świątynie i cekropijski gród.
Opowiadają też, że Elpinika nie skrycie prowadziła z Kimonem współżycie małżeńskie, lecz jawnie - skoro nie mogła, z powodu ubóstwa, znaleźć narzeczonego godnego jej pochodzenia. Lecz kiedy jeden z bogaczy ateńskich, Kallias, wystąpił jako zakochany i gotów zapłacić do skarbu publicznego ową grzywnę za jej ojca, to i ona, i Kimon dali się nakłonić, by Elpinika poślubiła Kalliasa.
Kimon w ogóle okazuje się w sprawy erotyczne z kobietami bardzo uwikłany. Melantios żartując w elegii do Kimona wspomina Asterię z Salami-ny, to znów jakąś Mnestrę, o które bardzo zabiegał. A wiadomo, że i z Izodyką, córką Euryptolemosa, syna Megaklesa, prawnie współżył, żywiąc do niej najgłębsze uczucia, a gdy zmarła, bardzo jej żałował - jeśli można wnioskować coś z pisanych do niego elegii ku pocieszeniu w żałobie. Ich autorem, według opinii filozofa Panajtiosa20, był badacz natury Archelaos21. I nie wydaje się to niemożliwe co do relacji czasowych.
5. Pod innym względem Kimon obyczajowo był we wszystkim godny podziwu i szlachetny. Ani odwagą nie gorszy od Milcjadesa, ani rozumem od Temistoklesa. A zgoda panuje co do tego, że był od nich obu sprawiedliwszy, jak również w zaletach wojennych ani kroku nie pozostający za nimi w tyle. I trudno też uwierzyć, jak się wyróżniał w umiejętnościach polityka, nawet gdy jeszcze był młody i nieobeznany z problemami wojennymi.
Kiedy Temistokles przed najazdem Persów radził ludowi opuścić miasto i ląd i przy Salaminie na okrętach zebrać zbrojną obronę, i walkę toczyć na morzu, tłumy przeraziły się tak odważnego czynu. Wtedy się okazało, że Kimon pierwszy z towarzyszami kroczył z pogodnym obliczem przez Keramej-kos na Akropol niosąc uprząż jakiegoś konia, by ją tam złożyć bogini w ofierze jako znak, że nie konnej siły miastu w danej chwili potrzeba, lecz dzielnej obrony na okrętach. Złożywszy uprząż w darze bogini zdjął jedną z tarcz zawieszonych na ścianie świątyni, pomodlił się do bogini i zszedł nad morze, niemałej liczbie ludzi stając się źródłem odwagi.
19	według Heraklesa - w zaginionej tragedii Eurypidesa.
20	Panajtios - filozof stoicki z II wieku p.n.e.
21	Archelaos - filozof z czasów Sokratesa (z V wieku p.n.e.).

A był i zewnętrzny jego wygląd nienaganny, jak mówi poeta Ijon22; był wysoki, z głową bogato pokrytą gęstym włosem. Widziano go więc w bitwie, jak wspaniale i dzielnie walczy.
To mu zjednało sławę i przychylność w mieście. Tłumy się garnęły do niego, zachęcając go do myśli i czynu godnego Maratonu.
Toteż kiedy się zabrał do działalności publicznej, lud przyjął go z zadowoleniem. A mając już dosyć Temistoklesa, jego wysuwał do najwyższych w państwie godności i stanowisk, jako człowieka układnego i miłego ogółowi obywateli dzięki swojej prostocie i łagodności. Nie najmniej też pomógł mu w postępach Arystydes23, syn Lizymacha, widząc zalety jego natury w sposobie bycia i czyniąc go jakby przeciwnikiem Temistoklesowego znaczenia i zuchwałości.
6. Kiedy Persowie uciekali z Grecji, wysłano go za nimi jako dowódcę. Ateńczycy wtedy jeszcze nie panowali na morzu, pozostając w tyle za Pauzaniaszem24 i Lacedemończykarni. Kimon więc w wyprawach wojennych utrzymywał przede wszystkim swych ludzi w godnej podziwu karności, znacznie wyróżniających się gotowością bojową.
Później zaś, kiedy Pauzaniasz wdał się w zdradzieckie pertraktacje z Persami i pisał listy do ich króla, a sojuszników traktował szorstko i z wyniosłością, pozwalając sobie na wiele zuchwałych dowolności i bezmyślnych nadużyć swej władzy, Kimon godnie przyjmował pokrzywdzonych rozmawiając z nimi życzliwie i tak niespostrzeżenie przejął hegemonię w Grecji na swą stronę nie zbrojnie, lecz rozumem i życzliwym stosunkiem do ludzi. Sojusznicy bowiem w bardzo wielkiej części przystali do niego i do Arystydesa nie mogąc znieść przykrości ze strony wyniosłego Pauzaniasza. A Kimon i Arystydes nie tylko tych ludzi sobie zyskiwali, ale i przez posłów zawiadamiali eforów, że Sparta traci na powadze i w Grecji panuje zamieszanie, żądając odwołania Pauzaniasza.
Opowiadają też, że pewna dziewczyna z Bizancjum25, córka znakomitych rodziców, imieniem Kleonika, została wezwana do Pauzaniasza w sromotnych celach. Zastraszeni rodzice musieli córkę doń posłać. Ta zaś ludziom w domu Pauzaniasza kazała usunąć światło i podchodząc w ciemności i ciszy do łóżka już śpiącego Pauzaniasza niebacznie potrąciła świecznik, potknąwszy się. Pauzaniasz, przestraszony tym hałasem, dobył sztyletu, i jakby na niego szedł wróg, pchnął, i na podłogę padła dziewczyna. Od tego ciosu zmarła. Odtąd jednak nie dała Pauzaniaszowi spokoju, lecz nocą ukazywała mu się we śnie jako widmo i w gniewie wypowiadała ten wers epicki:
Podejdź bliżej na sąd! Bo wielkim ci złem ludzka pycha!
22 poeta Ijon - wielostronny poeta z V wieku p.n.e.
23 Arystydes - polityk ateński, stronnik Milcjadesa, przeciwnik Temistoklesa, z V wieku p.n.e.
24 Pauzaniasz  -  polityk i wódz spartański, ścigany za pertraktacje z Persami, zmarł zagłodzony w świątyni-azylu w r. 466 p.n.e.
25 z Bizancjum - opanowanego przez Pauzaniasza w r. 478 p.n.e.

Odtąd sojusznicy dotknięci największą przykrością cisnęli się do Kimona przechodząc na jego stronę. A Pauzaniasz, niepokojony zjawą, uciekł się, jak opowiadają, do wyroczni zmarłych w Heraklei i wywoławszy duszę Kleoniki chciał przebłagać jej gniew. A ta zjawiwszy się przed nim powiedziała, że skończą się jego nieszczęścia, gdy tylko wróci do Sparty, przepowiadając zagadkowo czekającą go tam śmierć. Tak opowiada to wiele źródeł.
7. Kimon zaś, gdy sojusznicy już przeszli do niego, popłynął jako strateg do Tracji. Dowiedział się bowiem, że perscy ludzie znakomici i krewni królewscy zajęli Ejonę26, miasto nad Strymonem, zatrzymani tam przez tę rzekę, i naprzykrzają się tamtejszym Grekom. Najpierw więc pokonał samych Persów i zamknął ich w mieście. Następnie Traków nad Strymonem, skąd oblężonym dostarczano żywność, przepędził z ich siedzib i pilnując całego tego kraju doprowadził oblężonych do takiej biedy, że wódz królewski Boges widząc beznadziejność sytuacji miasto podpalił i zniszczył, i sam w nim ze swymi ludźmi i mieniem zginął.
Tak Kimon zająwszy to miasto nie miał z niego żadnej ważniejszej korzyści, skoro większość spłonęła wraz z oblężonymi. Ale ponieważ kraj to urodzajny i bardzo piękny, oddał go Ateńczykom. Za to mu lud uchwalił postawienie kamiennych herm27 i na pierwszej z nich napis:
Byli i ci wytrwali, co synów perskich niedawno
W Ejonie, mieście u Strymonowych wód, W straszny wpędziwszy głód wśród okrutnego Marsa
Na nieszczęsnych bezradność znaleźli sposób wpierw.
A na drugiej:
To w nagrodę swym wodzom dali Ateńczycy
Za moc dobrodziejstw i otrzymanych dóbr: I ktoś z potomnych widząc to może tym chętniej
Za wspólne dobro zapragnie podjąć bój.
I na trzeciej:
Tu z tego miasta niegdyś z Atrydami Menesteus
Na trojańską równinę boską ludzi wiódł; Homer go dawno opiewał pięknie wśród Danaów z tarczami
Jako dowódcę w bitwie, co gotów iść w bój: Tak też i chlubą jest dla Ateńczyków
Wodzów wojennych sława i męstwa ich wzór.
8. To wówczas - choć nigdzie nie wymieniono imienia Kimona - było uważane za szczyt uczczenia człowieka. Ani Temistokles, ani Milcjades tego nie doczekał. Kiedy ten żądał wieńca oliwkowego, powstał na zgromadzeniu ludowym Sofanes z Dekelei28 wypowiadając te słowa, nieprzychylne, ale miłe
26 Ejona - gr. Eion, miasto u ujścia rzeki Strymon (Struma) do morza.
27 hermy - kamienne słupy z podobizną Hermesa (z okazyjnymi napisami zaszczytnymi), stawiane na miejscach publicznych.
28 Dekeleja - miasto, ok. 20 km na północ od Aten.

ludowi: "Gdybyś ty, Milcjadesie, sam jeden walczył i pokonał wroga, wtedy by i uczcić należało ciebie samego".
Dlaczego więc czyn Kimona ceniono tak wysoko? Może dlatego, że inni strategowie odpierali wroga, by nie doznać klęski, a pod wodzą tego zdołano nawet szkodę wyrządzić wrogowi i wyprawiając się przeciw niemu, uzyskano ziemię i zasiedlono Ejonę i Amfipolis?29
Zasiedlono także wyspę Skyros30, zajętą przez Kimona w takich okolicznościach: Mieszkali tam Dolopowie, niedbali rolnicy, od dawna trudniący się rozbojem na morzu. W końcu i nie powstrzymali się od zatrzymania przybyszów zawijających do nich z interesami. Kilku kupców tesalskich stojących na kotwicy w Ktesjonie31 nawet pojmali i uwięzili. Tym jednak udało się uciec z więzienia i oskarżyli miasto u amfiktionów. Ale lud nie chciał brać udziału w nałożonej na miasto karze, lecz żądał, by płacili ci, co posiedli zagrabione mienie. Ci więc w strachu przed tym posłali pismo do Kimona, by przybył tam z okrętami i zajął miasto, które sami mu oddają. W ten sposób Kimon przejął wyspę, Dolopów z niej przepędził i uwolnił od nich Morze Egejskie.
Tu dowiedział się, że dawny ów Tezeusz, syn Ajgeusa, uszedł z Aten na Skyros i tam zginął, podstępnie zamordowany przez bojącego się go króla Likomedesa. Starał się więc odnaleźć jego grób. Bo Ateńczycy mieli wyrocznię, każącą przenieść szczątki Tezeusza do Aten i uczcić go należycie jako herosa. Ale nie wiedzieli, gdzie leży. Mieszkańcy Skyrosu nie byli tu zgodni i w ogóle nie pozwalali ich poszukiwać. Wtedy jednak kierując się wielką ambicją z trudem odnaleziono grób. Kimon złożył kości herosa na własnej trierze i przy ogólnie przystrojonej flocie przewiózł je do Aten po blisko czterystu latach. Przez to bodajże najwięcej lud był do niego mile usposobiony.
Przekazano pamięci również głośny sąd jego o tragikach. Kiedy młody Sofokles wystawił swą pierwszą trylogię tragediową i powstała rywalizacja między widzami o przyznanie zwycięstwa, archont Apsefion wstrzymał się od losowania sędziów agonu. Wtedy nadszedł do teatru Kimon z innymi współstrategami i złożył bogu należną ofiarę. Tu archont nie pozwolił im odejść, ale pod przysięgą kazał im usiąść i pełnić rolę sędziów. A było ich właśnie dziesięciu, każdy z jednej fyli. Agon więc już przez powagę sędziów przezwyciężył ambicje i zwyciężył Sofokles. Ajschylos zaś odczuł to boleśnie i po krótkim jeszcze pobycie w Atenach zagniewany udał się na Sycylię, gdzie i umarł, pogrzebany koło Geli32.
9. Ijon opowiada, że gdy jako zupełnie młody przybył z Chiosu do Aten, jadł w domu Laomedonta przy jednym stole z Kimonem. Po libacji ofiarnej na rzecz bogów wezwano Kimona, by coś zaśpiewał. I zaśpiewał, całkiem nie bez
29	Amfipolis - miasto na północ od Ejony.
30	Skyros - wyspa na środku Morza Egejskiego.
31	Ktesjon - port na wyspie Skyros.
32	Gela - miasto portowe na południowym wybrzeżu Sycylii.

wdzięku, a obecni chwalili go jako bieglejszego od Temistoklesa; ten bowiem oświadczył, że nie uczył się śpiewu ani muzyki, lecz umiejętności doprowadzenia miasta do wielkości i bogactwa. W dalszym zaś toku rozmowy zaczęto mówić o czynach Kimona i wspominano jego najlepsze dokonania, przy czym on sam opowiedział jedno ze swych postąpień jako najzręczniejsze: podział pojmanych w Sestosie33 i Bizancjum wielkiej liczby barbarzyńców jako jeńców wojennych sojusznicy zlecili Kimonowi. Ten zaś osobno ustawił samych ludzi, a osobno ich ozdobne kosztowności. Skarżyli się, że podział nierówny. On jednak zlecił najpierw im samym wybór dowolnej ze stron, a Ateńczycy zadowolą się pozostałą częścią. Wtedy Herofytos z Samosu poradził wybrać raczej mienie Persów niż samych Persów. I tak tamci wzięli kosztowności, jeńców zostawili Ateńczykom. I wtedy Kimon wydał się śmiechu godnym rozjemcą, że sojusznicy zabrali złote bransolety, naramienniki, naszyjniki, szaty i purpury, a Ateńczycy dostali gołe ciała, słabo przygotowane do ciężkich robót.
Tymczasem wkrótce potem zaczęli przychodzić przyjaciele i rodziny pojmanych z Frygii i Lidii i wykupywali ich za wielkie pieniądze, tak że Kimonowi wystarczyło ich na czteromiesięczne utrzymanie floty, a nadto niemała część okupu poszła do kasy publicznej.
10. Kimon pełen dostatku i powodzenia, co jako strateg z chwałą zdobył na wrogu, z jeszcze większą chwałą umiał wydawać na potrzeby publiczne. Z pól swych usunął wszystkie ogrodzenia, żeby również obcy i potrzebujący obywatele mogli bez przeszkody korzystać z plonów dowolnie. Codziennie też u siebie w domu wydawał skromny, ale wystarczający posiłek, po który przychodził, kto zechciał z biedoty, znajdując tu pożywienie bez przymusu pracy, a tylko by mógł uczestniczyć w powinnościach publicznych. Jak jednak pisze Arystoteles, posiłki te wydawał nie wszystkim chętnym Ateńczykom, lecz tylko ludziom z jego demu Lakiadów.
Chodził też w otoczeniu towarzyszących mu stale przyjaznych młodych ludzi w porządnym odzieniu, z których ten czy ów, jeśli spotkał Kimona jakiś starszy obywatel biednie odziany musiał zamieniać się z nim swoim ubraniem. To postępowanie uznano za wysoce chwalebne.
Nosili też ci młodzi sporą ilość pieniędzy, przystawali przy porządnych obywatelach z biedoty na agorze i bez słowa wkładali im w rękę coś z drobnej monety. Wspomina to, jak się zdaje, komediopisarz Kratynos34 w Ar-chilochach:
I ja, Metrobios, pisarz, byłem dumny, Że z człekiem boskim i najgościnniejszym, W pełni najlepszym Hellenów przywódcą, Z Kimonem świetnie starość ugoszczoną Wiek cały będę spędzał. A tymczsem On mnie opuścił i pierwszy już odszedł.
33 Sestos - miasto nad Hellespontem (Dardanelami).
34 Kratynos - rywalizował, nieraz skutecznie, z Arystofanesem, pozostały po nim tytuły i fragmenty komedii.

Jeszcze i Gorgiasz35 Leontyńczyk mówi, że Kimon zdobywał bogactwa, by ich używać, a używał ich, by sobie zdobyć cześć.
Krycjasz zaś, jeden z tzw. trzydziestu tyranów, w elegiach pragnie:
Bogactwa Skopadów36, wielkoduszności Kimona, Zwycięstw Arkesylasa37 lacedemońskiej krwi.
Lichasa ze Sparty nie znamy z niczego wartego wzmianki wśród Greków prócz tego, że w święta gimnopaidii38 przyjmował gościnnie obcych ludzi. A hojność Kimona przewyższyła dawną gościnność grecką i dobroczynność ludzką. Ci bowiem, którymi Ateny słusznie się chełpią, dawali Grekom nasiona żywności, pokazali sposób zdobywania wody źródlanej, rozpalania ognia ku pożytkowi ludzkiemu. A ten dom własny uczynił miejscem wspólnych posiłków dla obywateli, w kraju zaś pozwalał obcym ludziom brać według potrzeby dojrzałe płody i wszystko, co tylko dobrego wydają pory roku, i w ten sposób jakby przywracał mitologiczną z czasów Kronosa wspólnotę.
Ci, co zarzucają mu schlebianie ludowi i demagogię, zostają odparci przez inne postąpienia tego człowieka, arystokratyczne i lakońskie, kiedy wraz z Arystydesem sprzeciwiał się Temistoklesowi nadmiernie wywyższającemu demokrację, a później poróżnił się z Efialtesem39, który dla przypodobania się ludowi chciał rozwiązać radę Areopagu.
Widział też, że wszyscy inni, prócz Arystydesa i Eflaltesa, wzbogacili się zyskami z pieniędzy publicznych, gdy on sam nieprzekupny i niesplamiony przyjmowaniem łapówek w działalności publicznej wszystko robił i mówił honorowo i czysto do końca.
Opowiadają też, że jakiś obcokrajowiec, Rojsakes, odstępca od króla perskiego, przybył do Aten z wielką sumą pieniędzy, a szarpany przez oskarżycieli publicznych szukał schronienia u Kimona i złożył u jego progu dwie czarki: jedną pełną srebrnych darejków, drugą złotych. Kimon widząc to uśmiechnął się i zapytał tego człowieka, czy woli Kimona jako najemcę, czy jako przyjaciela. Tamten odpowiedział, że jako przyjaciela. "A więc" - dodał Kimon - "zatrzymaj to u siebie. Użyję tego, gdy będę potrzebował, skórom ci przyjacielem".
11. Sojusznicy wojenni płacili daniny, ale ludzi i okrętów nie dostarczali według umowy; odmawiając udziału w wyprawach wojennych, nie chcieli już wojny, lecz pragnęli pracy na roli i życia w spokoju. Wobec tego, że nieprzyjaciel ustąpił i nie niepokoił ich więcej, nie obsadzali okrętów, nie
35 Gorgiasz - z Leontynów na Sycylii (na północny zachód od Syrakuz).
36 Skopadzi - bogata rodzina tesalska.
37 Arkesylas - także Arkesylaos, władca Kyreny w północnej Afryce, zwycięzca w igrzyskach pytyjskich i olimpijskich.
38 gimnopaidie - coroczne święta letnie ku czci poległych pod Tyreą, gdzie Sparta odniosła zwycięstwo w r. 424 p.n.e. nad Argiwami, w południowej Argolidzie.
39 Efialtes - polityk ateński, który obalił Temistoklesa, a chcąc obalić radę archontów na Areopagu, poróżnił się z Kimonem.

dostarczali żołnierzy. Wtedy archonci ateńscy przymuszali ich do tego, a zaniedbujących się ścigali procesami i karami. Przez to jednak ściągali na władze nienawiść i złość. Kimon zaś jako strateg inną obrał drogę: nie stosował przemocy wobec nikogo z Greków; od tych, co nie chcieli walczyć, brał pieniądze i puste okręty, a ludziom pozwolił złapać się na przynętę spokoju i przyjemności życia domowego. Tak ci rolnicy i ludzie interesu przez swój nierozum i wygody z wojowników stali się niezdatnymi do walki. Natomiast Ateńczyków dużą liczbę po kolei wsadzał Kimon na okręty i trudził wyprawami wojennymi, tak że w krótkim czasie za pieniądze sprzymierzeńców zrobił ich panami płatników. Bo sprzymierzeńcy, przywykłszy do tego, że Ateńczycy ciągle pływają z bronią w ręku, utrzymywani i ćwiczeni za ich pieniądze, czuli wobec nich respekt i uległość, niespostrzeżenie stając się z sojuszników poddanymi i niewolnikami.
12. Samego nawet wielkiego króla nikt tak nie martwił, nikt myśli jego nie zaprzątał bardziej niż Kimon. Bo ten nie tylko nie daje mu spokoju, choć się już usunął, ale ściga go następując mu prawie na pięty, zanim jego ludzie zdołali się zatrzymać i odetchnąć. Tu burząc i obalając miasta, tu znów odrywając je i oddając Grekom całą Azję od Jonii40 po Pamfilię41 uwolnił od perskich załóg wojskowych.
Dowiedział się jednak, że wodzowie królewscy z wielką armią i mnóstwem okrętów stoją koło Pamfilii. Zamierzał więc nie dopuścić ich na otwarte morze i samym zastraszeniem powstrzymać od wyjścia poza Wyspy Chelidońskie42. Ruszył natychmiast z trzystu okrętami od Knidosu43 i Triopionu. Okręty były, już przez Temistoklesa, bardzo dobrze przygotowane do szybkości i zwrotno-ści, a on sam uczynił je bardziej płaskimi i umożliwił przechodzenie na nie przez pomosty, żeby większa liczba hoplitów dzielniej mogła zaatakować przeciwnika.
Podpłynął pod miasto Fazelidę44. Było ono greckie, ale nie przyjmowało floty i nie myślało odstąpić od króla. Wobec tego pustoszył jego tereny i podpłynął pod mury. Tu Chijczycy45 pływający w jego flocie, ale od dawna żyjący w przyjaznych stosunkach z Fazelitami, łagodzili go i jednocześnie na strzałach puszczanych z łuku ponad murami słali kartki z wiadomościami. Ostatecznie pojednali ich z Kimonem godzących się na zapłacenie dziesięciu talentów i udział w walce po jego stronie przeciw królowi.
Eforos podaje, że głównym dowódcą floty królewskiej był tu Titraustes, a wojsk lądowych Ferendates. Kallistenes46 zaś, że najwyższym dowódcą tych sił był Ariomandes, syn Gobryasa. Ten stał z flotą na kotwicy u ujścia rzeki
40	Jonia - zachodnia część Małej Azji.
41	Pamfilia - na południowym wybrzeżu M. Azji.
42	Wyspy Chelidońskie - drobne wysepki u południowego cypla Pamfilii.
43	Knidos - wyspa na północny zachód od Rodosu, naprzeciw przylądka Triopion.
44	Fazelida - gr. Phaselis, miasto nadmorskie w pohidniowo-wschodniej Licji w M. Azji.
45	Chijczycy - Grecy z wyspy Chios.
46	Eforos i Kallistenes - historycy z IV wieku p.n.e.

Eurymedont47, nie zamierzając wdawać się w bitwę z Grekami, nim nadpłyną do niego z Cypru okręty fenickie w liczbie osiemdziesięciu.
Kimon uprzedzając te okręty ruszył naprzód gotów zmusić wrogów do walki, jeśli sami jej nie zechcą. Ci najpierw, żeby nie ulec przymusowi, cofnęli się w głąb rzeki. Ale wobec naporu Ateńczyków zwrócili się przeciw nim z sześciuset okrętami. Tak pisze Fanodemos48. A Eforos, że z trzystu pięćdziesięciu. Ale nie dokonali na morzu niczego godnego tak wielkiej siły. Od razu pierwsi zrobili w tył zwrot i wyskoczyli na ląd uciekając do ustawionej w pobliżu piechoty, a inni jeszcze przyłapani poginęli wraz z okrętami.
Tak więc widać, że bardzo dużo było tych okrętów perskich z ludźmi, skoro bardzo dużo ich uciekło, jak należy przypuszczać, dużo zostało zdruzgotanych, a mimo to Ateńczycy zajęli ich dwieście.
13. Wtedy owa piechota ruszyła ku morzu. Kimon widział, że bardzo to trudne zadanie wymusić na niej zejście swoich na ląd i zmęczonych Greków rzucić przeciw świeżym i kilkakrotnie większym siłom. Ale widział też, że jego ludzie, podnieceni siłami i dobrym samopoczuciem z powodu zwycięstwa, są chętni do jednoczesnego ataku na przeciwnika. Wysadził swych hoplitów na brzeg, a ci, jeszcze rozgrzani bitwą na morzu, z okrzykiem wojennym ruszyli biegiem na wroga. Persowie jednak stawili opór i bitwę przyjęli nietchórzliwie, wywiązała się potężna walka i z Ateńczyków pewni ludzie, wyróżniający się dzielnością i godnością, padli. Po dłuższej jednak walce zmuszono Persów do odwrotu i wybito, przy czym zajęto i ludzi, i namioty pełne kosztowności.
Tak Kimon, niczym ten dzielny zawodnik w igrzyskach, w jednym dniu zdobył dwie różne nagrody: obok trofeum spod Salaminy to z bitwy lądowej, a obok tego spod Platei to z bitwy morskiej wywalczył sobie tymi zwycięstwami.
A ponieważ dowiedział się, że osiemdziesiąt owych okrętów fenickich, które nie zdążyły brać udziału w bitwie, skierowało się ku rzece Hydros, szybko tam popłynął. Nie wiedziano tu jeszcze nic pewnego o losach głównych sił wodzów i nie dowierzając faktom czekano w napięciu. Przez to tylko tym bardziej zostali pobici, utracili wszystkie okręty, a z nimi przeważającą część ludzi.
To zdarzenie tak pognębiło samopoczucie króla, że zawarł głośny ów pokój, że będzie się trzymał z dala od morza greckiego na odległość biegu konia, a w obrębie Skał Kyanejskich49 i Wysp Chelidońskich nie wypłynie na wody okrętem wojennym czy z okutym dziobem spiżowym.
Co prawda Kallistenes twierdzi, że Pers nie zawarł takiego pokoju, w rzeczywistości jednak postępował tak ze strachu wskutek tej klęski: okręty wojenne tak trzymał z dala od Hellady, że Perykles z pięćdziesięciu okrętami, a Efialtes tylko z trzydziestu wpłynął poza Wyspy Chelidońskie i żaden okręt perski nie zastąpił im drogi.
47	Eurymedont - przepływa przez Pamfilię i wpada do morza.
48	Fanodemos - attydograf (historyk Attyki) z IV wieku p.n.e.
49	Skały Kyanejskie - u wylotu cieśniny Bosfor (Bospor) do Morza Czarnego.

Ale w zbiorze uchwał ludowych, jakie spisał Krateros50, przytoczony jest odpis aktu pokoju jako rzeczywiście zawartego. A mówią też, że z tej okazji Ateńczycy zbudowali ołtarz Pokoju, a Kalliasza posłującego w tej sprawie uczcili specjalnym zaszczytem.
Zdobyte na wojnie łupy sprzedano i wzrosły publiczne zasoby pieniężne, użyte na różne cele. Zbudowano południowy mur Akropolu ze środków uzyskanych z owej wyprawy. A mówią, że i pod długie mury, zwane ramionami, nadbudowane później w części naziemnej, pierwszy podkład fundamentowy, tam gdzie budowa wypadała w miejscach bagiennych i mokradłach, przez Kimona został wzmocniony i zabezpieczony wielką ilością żwiru i wielkich głazów wypierających wilgoć; bo on zabezpieczył i dał na to pieniądze.
On pierwszy też ozdobił miasto sławnymi miejscami wypoczynku, kulturalnymi i przyjemnymi, które wkrótce stały się nader ulubionymi miejscami pobytu. On agorę obsadził platanami, a plac Akademosa, bezwodny i brudny, zmienił w nawodniony gaj z czystymi miejscami zabaw i ocienionymi chodnikami.
14. Kiedy zaś część Persów nie chciała opuścić Chersonezu, lecz nawet wezwała Traków z gór na pomoc lekceważąc Kimona, ten z całkiem skromną liczbą okrętów wyruszył tam z Aten. Popłynął przeciw nim z czterema trierami, a zajął ich trzynaście okrętów. Wypędził stamtąd Persów, pobił Traków i cały Chersonez podporządkował Atenom.
Potem stoczył bitwę morską z mieszkańcami Tazosu51, buntującymi się przeciw Atenom. Zajął ich trzydzieści trzy okręty, miasto zdobył, zdobył dla Aten i kopalnię złota po drugiej stronie miasta, zagarnął tereny należące do mieszkańców wyspy.
Stamtąd mógł łatwo, jak się zdało, wkroczyć do Macedonii i znaczną jej część oderwać. Ale nie chciał. Tu powstali przeciw niemu jego przeciwnicy i wytoczyli mu o to proces, jakoby powodem było mu w tym przekupstwo ze strony króla Aleksandra52. Broniąc się przed sędziami mówił, że nie występuje w sprawach bogatej Jonii czy bogatej Tesalii, jak niektórzy inni, żeby się im przypodobać za łapówki, ale idzie za wzorem Lacedemończyków szanując wstrzemięźliwość i roztropność, nad które żadnego nie przenosi bogactwa. A co zdobywa na wrogach, to obraca na upiększenie miasta.
Stezymbrotos wspominając o tym procesie mówi, że do drzwi Peryklesa przyszła Elpinika, by się wstawiać za Kimonem. A był on najgorliwszy z oskarżycieli. Uśmiechnął się mówiąc: "Za stara jesteś, za stara, Elpiniko, by takie sprawy załatwiać". Niemniej w sądzie okazał się bardzo łagodny dla Kimona i w oskarżeniu raz tylko zabrał głos, jakby tylko z obowiązku.
50 Krateros -  autor zbioru uchwał i postanowień ludowych ateńskich, w obrębie prac perypatu, z IV wieku p.n.e.
51 Tazos - wyspa u północnych wybrzeży Morza Egejskiego.
52 Aleksander I - król macedoński (494-454).

Z tego więc procesu Kimon wyszedł zupełnie uniewinniony.
15. W życiu politycznym był nadal autorytetem i trzymał lud w ryzach, kiedy ten atakował arystokrację chcąc wziąć w swoje ręce całą władzę i siłę.
Ale gdy znowu popłynął na zbrojną wyprawę, tłumy odzyskawszy swobodę zaczęły łamać istniejący ład w państwie i dotychczasowe prawa ojczyste i pod przewodnictwem Efialtesa odebrały Areopagowi sądy, prócz niewielu, i same siebie zrobiły panami instytucji sądowych, wpędzając państwo w niepohamowaną demokrację.
A wtedy już i Perykles był wpływowym politykiem po myśli tych tłumów. Dlatego Kimon po powrocie był oburzony na to podeptanie powagi sądów i próbował przywrócić je do dawnego stanu i znów do życia przywołać arystokrację z czasów Klejstenesa53. Ale przeciwnicy podnieśli zgodny krzyk podburzając lud, przypominając owe stosunki Kimona z siostrą i jego lakonizm. W związku z tym pozostają owe głośne słowa Eupolisa:
Nie był on zły, lecz pijak i niedbalec, Czasem i w łóżko wlazł lacedemońskie I Elpinikę pozostawiał samą.
Jeżeli jednak jako niedbalec i lubiący popijać zajął tyle miast, odniósł tyle zwycięstw, to widać, że tylko przy trzeźwości i staranności dokonał jednak czynów, jakich nikt z Hellenów ani przed nim, ani po nim.
16. I był on od początku filolakonem. Z dwóch bliźniaczych synów - a miał ich, według Stezymbrotosa, z jakiejś kobiety z Klejtoru - Lakedaj-moniosem nazwał jednego, a drugiego Elejosem. Dlatego Perykles nieraz im wypominał pochodzenie ze strony matki. A Diodor, periegeta, podaje, że miał i tych dwóch, jak i trzeciego syna, Tessalosa, z Izodyki, córki Euryptolemosa, syna Megaklesa.
Urósł też dzięki Lacedemończykom. Bo ci już Temistoklesa zwalczając woleli, by Kimon, choć młody, doszedł do znaczenia i władzy. Ateńczycy z początku mile to widzieli korzystając niemało z przychylności Spartan. Ci też pierwotnie nie okazywali niezadowolenia ze wzrostu Aten i ich częstego wtrącania się w sprawy związkowe, krępowani czcią i sympatią do Kimona. Wiele spraw greckich przez niego się załatwiało, przy jego przyjaznym stosunku do członków związku, oraz bardzo miłym do Lacedemończyków. Później Ateńczycy, gdy wzrośli w siłę, niechętnie widzieli, jak Kimon otwarcie skłania się ku Sparcie. Bo przy każdej okazji wywyższał Lacedemończyków przed nimi; zwłaszcza gdy zdarzało mu się ganić ich lub podniecać - jak podaje Stezymbrotos - miał zwyczaj mówić: "Ale nie tacy Lacedemończycy". Przez to budził do siebie ich niechęć i jakąś nieżyczliwość ze strony obywateli.
A to oskarżenie najwięcej siły przeciw niemu nabrało w takich okolicznościach: Gdy w Sparcie był królem już czwarty rok Archidamos, syn Zeuk-sydamosa, nastąpiło trzęsienie ziemi, największe z doówczesnych. Kraj lacede-moński zapadł się w licznych pęknięciach. Niektóre szczyty Taygetu wstrząsem
53 Klejstenes - reformator ustroju ateńskiego z VI wieku p.n.e.

zostały zerwane. Miasto całe legło w gruzach, z wyjątkiem pięciu domów. Wewnątrz nakrytej hali ćwiczyli się efebowie z chłopcami. Tu opowiadają, że na chwilę przed wstrząsem ukazał się zając. Chłopcy, tak jak byli, naoliwieni, wybiegli dla zabawy i pobiegali za nim w pościg, natomiast na zaskoczonych efebów zawalił się budynek i wszyscy razem zginęli. Grób ich jeszcze dzisiaj nazywają Sejsmatią.
Wtedy Archidamos rychło przewidując z tego, co zaszło, grożące niebezpieczeństwo i widząc, jak ludzie starają się uratować z domów co kosztowniejsze rzeczy, kazał trąbką dać znak, jakoby zbliżał się nieprzyjaciel, by czym prędzej z bronią zjawili się przed nim. I tak on jeden w tych okolicznościach uratował Spartę. Heloci bowiem zbiegali się ze wszystkich stron z pól, żeby napaść na pozostałych przy życiu Spartan. Ale zastali ich w zbroi i w szeregach bojowych. Cofnęli się zatem do swych miejscowości i rozpoczęli jawną wojnę, skłaniając do niej niemało ziem sąsiednich; przy czym i Messeńczycy wraz z nimi wystąpili przeciw Spartanom.
Posyłają więc Lacedemończycy Peryklejdasa do Aten z prośbą o pomoc. Ten - jak mówi Arystofanes w komedii - siedział
przy ołtarzach blady w czerwonej szacie i błagał o pomoc wojskową.
Efialtes sprzeciwiał się temu i zaklinał, by nie słać pomocy, nie wskrzeszać miasta wrogiego Atenom, lecz pozwolić mu zginąć, podeptać pychę Sparty. Kimon jednak - pisze Krycjasz - niżej stawiając zysk Aten niż korzyść Lacedemończyków nakłonił lud do pójścia z pomocą i poszedł ze znaczną liczbą hoplitów. Tu Ijon przypomina słowa Kimona, którymi najbardziej poruszył Ateńczyków, wołając, żeby ani Hellada nie okulała, ani Ateny nie traciły swego wspólnika w zaprzęgu.
17. Po udzieleniu pomocy Lacedemończykom Kimon wracał ze swym wojskiem przez Korynt. Tu Lachartos skarżył się, że wprowadza tam wojsko nie porozumiawszy się wpierw z miejscowymi obywatelami: "Bo gdy się w drzwi obce zapuka, nie wchodzi się, póki pan domu nie pozwoli". Na to Kimon: "Ale wy, Lachartosie, bez pukania w drzwi Kleon czy Megar54, siłą wkroczyliście tam zbrojnie, uważając, że przed silniejszym wszystko stoi otworem!" Tak Koryntyjczykowi odparł odważnie w potrzebie i przeszedł z wojskiem przez jego teren.
Potem jeszcze raz Lacedemończycy wezwali Ateńczyków przeciw Mes-senii55 i helotom56 w Itomie57. Ale gdy tam przybyli, przestraszono się ich pewności siebie i ich blasku, i odesłano ich z powrotem, tych jedynych ze związkowców, jako element rewolucyjny. Ci odeszli w gniewie, już wyraźnie źle usposobieni do sympatyków lakonizmu. I Kimona, czepiając się jakiegoś
54	Kleony, Megary - miasta i kraje sąsiednie Koryntu.
55	Messenia - kraj sąsiadujący ze Spartą od zachodu.
56	heloci - niewolnicy państwowi w Sparcie, pracujący na jej roli.
57	Itoma - góra i miasto w centrum Messenii.



błahego powodu, skazano sądem skorupkowym na dziesięć lat wygnania, wymiar kary przewidziany dla każdego skazanego przez ostracyzm.
W tym czasie Lacedemończycy uwolniwszy Delfy od Fokejczyków58 w drodze powrotnej stanęli obozem na ziemiach Tanagry59. Wtedy Ateńczycy wyszli przeciw nim, by podjąć z nimi walkę. I Kimon w zbroi zjawił się w swej fyli ojneidzkiej gotów po stronie obywateli odpierać Lacedemończyków. Ale rada pięćdziesięciu dowiedziawszy się o tym popadła w strach, bo przeciwnicy jego podnieśli krzyk, że chce wprowadzić w ich szyki zamieszanie i Lacedemończyków ściągnąć na Ateny, i zabroniła strategom przyjmować tego człowieka. Kimon oddalił się prosząc jednak Eutypposa z fyli anaflistyjskiej i innych towarzyszy, którzy najbardziej byli pomawiani o lakonofilstwo, żeby dzielnie walczyli z nieprzyjacielem wojennym i czynem zmyli podejrzenie u współobywateli. Ci więc wzięli jego zbroję, złożyli ją w swej kompanii i walcząc bohatersko w zwartej linii padli w liczbie stu, powodując u Ateń-czyków wielki żal i zmianę uczuć, że obwiniano ich niesprawiedliwie.
Dlatego też i niechęć do Kimona niedługo trwała. Tu ludzie wspominali, jak wypadało, czego dobrego od niego doznali, tu również okoliczności odgrywały w tym swoją rolę. Pobici pod Tanagrą w wielkiej bitwie i przewidujący z wiosną wyprawę peloponeską przeciw ich miastu, odwołali Kimona z wygnania. I powrócił - w wyniku wniosku, z jakim w jego sprawie wystąpił Perykles.
Tak więc wtedy, mimo różnic politycznych, nastały nastroje umiarkowania, szczęśliwie zwrócone ku ogólnemu pożytkowi. Ambicja, najsilniejsza ze wszystkich namiętności, ustąpiła przed potrzebami ojczyzny.
18. Zaraz po swym powrocie Kimon położył kres wojnie i miasta wzajemnie pogodził. Nastał pokój.
Ale on widział, że Ateńczycy nie mogą spokojnie usiedzieć. Chcą się ruszać i rozszerzać swe wpływy przez wyprawy wojenne. Żeby więc nie naprzykrzali się Hellenom i krążąc koło wysp i koło Peloponezu z liczną flotą nie wywoływali z różnych przyczyn sporów wewnętrznych, dając miastom związkowym powody do skarg na Ateny, obsadził ludźmi trzysta okrętów, jakoby znowu zamierzał podjąć wyprawę do Egiptu i na Cypr. Jednocześnie chciał i Ateńczyków ćwiczyć w walkach z barbarzyńcami, i dać im możność słusznej korzyści, zdobywania dla Grecji bogactwa z wojny sprawiedliwej z naturalnym wrogiem.
Kiedy już wszystko było gotowe i wojsko na okrętach, Kimon miał widzenie senne: zdało mu się, że szczeka na niego psica niespokojna i w czasie szczekania wydała wmieszany w nie głos mówiący:
Chodź! Będziesz mi miły i moim szczeniętom! Widzenie było trudne do wytłumaczenia. Ale wieszczek Astyfilos z Posej-
58 Fokejczycy - mieszkańcy Fokidy, w ich kraju leżały Delfy.
59 Tanagrą - miasto w Beocji, na wschód od Teb.

donii60, znający się na wróżbach i znajomy Kimona, orzekł, że widzenie zapowiada mu śmierć, tak rzecz tłumacząc: "Pies szczekający na człowieka to jego wróg. Wrogowi zaś nic bardziej miłego jak uśmiercenie. Wmieszany w szczekanie głos oznacza Persa jako wroga. Bo wojsko perskie jest złożone i z Greków, i z barbarzyńców".
Po tym widzeniu składał ofiarę Dionizosowi. I gdy wieszczek zabił zwierzę ofiarne, a krew już zastygła, liczne mrówki drobnymi cząstkami poniosły ją do Kimona i oblepiły nią wielki palec jego nogi. Przez jakiś czas tego nie zauważono. A jakoś w chwili, gdy Kimon spostrzegł, co się stało, pokazał mu ofiarnik także wątrobę zwierzęcia bez szczytu jako zły znak. Mimo to, nie mogąc wojsk rozpuścić, Kimon wypłynął.
Sześćdziesiąt okrętów skierował ku Egiptowi, z pozostałymi znowu popłynął <ku Pamfilii>. Tam pokonał królewską flotę złożoną z okrętów fenickich i cylicyjskich, w tamtejszej okolicy miasta i w skrytości niemałe snuł plany: myślał o zlikwidowaniu hegemonii królewskiej61, zwłaszcza że dowiedział się, iż rozgłos Temistoklesa62 i wpływ jego u barbarzyńców jest wielki i że on sam daje królowi do zrozumienia, że jeśli król podejmie z Grekami wojnę, on sam podejmie się w niej głównego dowództwa. Opowiadają jednak, że Temistokles zupełnie nie wytrzymywał poczynań greckich i nie mogąc przewyższyć powodzenia i dzielności Kimona skończył samobójczo.
Kimon jednak dla nabrania odwagi do rozpoczęcia działań, stanąwszy z flotą koło Cypru, wysłał ludzi do wyroczni Ammona63, by u tego boga zasięgnąć rady w pewnej tajnej sprawie. Nikt nie wiedział, w jakiej sprawie ich wysłano. I bóg także nie dał im odpowiedzi, ale od razu, jak tylko pytający o radę doń przystąpili, kazał im odejść: "Kimon sam już jest u niego".
Usłyszawszy to wysłańcy wrócili nad morze, a gdy stanęli w obozie greckim, który wtedy znajdował się już w Egipcie, dowiedzieli się, że Kimon nie żyje. A licząc dni do chwili owej wyroczni zrozumieli, że zagadkowe słowa, że "już jest u bogów", to koniec tego człowieka.
19. Zmarł w czasie oblegania Kitionu64, jak pisze większość źródeł, na skutek choroby. Niektórzy twierdzą, że na skutek snu, jaki miał wybierając się na wojnę z barbarzyńcami.
Umierając kazał swoim ludziom natychmiast odpływać i ukrywać jego śmierć. I udało się wrócić bezpiecznie - bo ani sprzymierzeńcy, ani wrogowie nic nie zauważyli - "pod wodzą Kimona", który - jak pisze Fanodemos - był już trzydzieści dni po śmierci.
Po nim w walce z barbarzyńcami nic już świetnego nie dokonał żaden strateg grecki. Grecy zwróceni przeciw sobie przez demagogów i siewców
60 Posejdonia - miasto greckie w zachodniej Lukanii, nad morzem, późniejsze Paestum (czyt. Pestum).
61 hegemonii królewskiej - perskiej.
62 rozgłos Temistoklesa - żyjącego na wygnaniu na terenach perskich.
63 wyrocznia Ammona - Hammona, w Libii, na zachód od ujść Nilu.
64 Kition - miasto na Cyprze.

kłótni, gdy żaden pojednawca nie rozłączał ich rąk, wpadli w wojnę wewnętrzną, dając królowi wytchnienie od trudów, a sile greckiej gotując niewypowiedzianą klęskę.
Później Agezylaos65 podjął wyprawę zbrojną do Azji. Krótko prowadzono wojnę z wodzami królewskimi na morzu i nie dokonano nic sławnego, nic wielkiego. Znowu zaczęły się bunty i niepokoje i po raz drugi zaczęto się ścierać. Ustąpiono więc stamtąd pozostawiając perskich poborców danin wśród miast sprzymierzonych i zaprzyjaźnionych; tam, gdzie za stratega Kimona ani dostarczyciel listów nie mógł postawić nogi, ani konia perskiego nie zobaczono w obrębie czterystu stadiów od morza.
Zwłoki Kimona sprowadzono do Attyki. Świadczą o tym pomniki, do dziś zwane kimońskimi. Czczą wprawdzie również w Kitionie jakiś grób Kimona; bo w głodzie i nieurodzaju, jak twierdzi retor Nauzykrates66, bóg polecił im nie zapominać o Kimonie, ale czcić go nabożnie jako istotę wyższą. Taki on był, ten wódz helleński.
65 Agezylaos - król i wódz spartański.
66 Nauzykrates - nieznany retor grecki z IV wieku p.n.e.






































NIKIASZ
1. Jeślim uznał, że trafnie z Nikiaszem zestawiam Krassusa i dzieje partyjskie1 z dziejami sycylijskimi2, to wypada, bym przeprosił przyszłych czytelników tych Żywotów i przestrzegł ich, żeby nie przypuszczali, iż ja w opowiadaniu rzeczy, które Tukidydes3, sam w sobie tutaj w najwyższym stopniu podniosły, dokładny, kwiecisty, przedstawił w sposób nieosiągalny, kierowałem się czymś podobnym do ambicji Timajosa4. A miał on nadzieję, że przewyższył Tukidydesa siłą swego przedstawienia, Filistosa5 zaś pokazał jako całkiem ciężkawego i prostego autora. Sam jednak przeciska się przez historię wypadków, które tamci przedstawili z największą sztuką, historię wojen, bitew morskich, przemówień publicznych, nie tak nawet, by
obok lidyjskiego rydwanu szedł pieszo,
mówiąc słowami Pindara, ale jak ktoś całkiem niedouczony i dziecinny w tych sprawach, i jak mówi Difilos6,
ociężały i tłuszczem sycylijskim nadziany.
W wielu wypadkach wpada w słowa Ksenarchosa7, jak kiedy mówi, że on uważa, iż złą to wróżbą dla Aten, jeśli strateg, co ma imię od Niki, Zwycięstwa, broni się przed stanowiskiem stratega, i że zburzenie herm8 zapowiada im wolę bożą, że dużo wycierpią w wojnie od Hermokratesa9, syna Hermona; a także, że prawdopodobnie Syrakuzanom pomagał Herkules, ze względu na Korę10, która pomogła złapać Cerbera, i przez gniew na Ateńczyków za to, że ocalili Ajgestan11, potomków Trojan, których miasto on sam, skrzywdzony przez Laomedonta, zburzył.
Ale ten sam styl skłonił tego człowieka i to pisać, i krytykować język Filistosa, i wyszydzać Platona czy Arystotelesa. Mnie w ogóle ambicja współzawodnictwa ze sposobem wyrażania myśli u innych wydaje się niestosowna i sofistyczna; wobec rzeczy nienaśladowalnych wprost nierozumna.
Skoro więc  nie  da  się  pominąć dziejów  opisanych przez Tukidydesa
1 dzieje partyjskie - Krassusa.
2 sycylijskie - Nikiasza.
3 Tukidydes - znany autor dziejów wojny peloponeskiej i wyprawy ateńskiej na Sycylię.
4 Timajos - historyk mocno retoryzujący, z IY/III wieku p.n.e., autor historii Sycylii.
5 Filistos - syrakuzański polityk i historyk z IV wieku p.n.e.
6 Difilos - komediopisarz ateński z IV wieku p.n.e.
7 Ksenarchos - także komediopisarz z IV wieku p.n.e., mało znany.
8 hermy - słupy kamienne z podobiznami Hermesa, i innych bogów, z okolicznościowymi napisami, stawiane na miejscach publicznych w Grecji.
9 Hermokrates - polityk syrakuzański z czasów wojny peloponeskiej, z V wieku p.n.e.
10 Kora - Persefona (Prozerpina), porwana z Sycylii przez Plutona, boga podziemia.
11 Ajgestanie - mieszkańcy Ajgesty (Egesty, Segesty), miasta w zachodnim kącie Sycylii.

i Filistosa, zwłaszcza zawierających dane o charakterze i sposobie myślenia Nikiasza kryjące się w wielu jego i wielkich przeżyciach, dlatego krótko, co konieczne, przebiegłem, by się nie wydawało, żem całkiem niedbały i leniwy. Tylko rzeczy, które uszły uwagi wielu innych, a przez innych jeszcze wspomniane są przygodnie, znalezione na pomnikach czy w dokumentach starych, starałem się złożyć w całość, nie gromadząc materiału w pełny obraz dziejów, lecz tylko nastawiając uwagę na poznanie charakteru i obyczaju człowieka.
2. O Nikiaszu wypada powiedzieć przede wszystkim to, co napisał Arystoteles12, że było trzech najlepszych obywateli z ojcowską życzliwością i przyjaźnią dla ludu, Nikiasz, syn Nikeratosa, Tukidydes13, syn Melezjasa, i Teramenes14, syn Hagnona. Ten ostatni mniej niż tamci, był obcym człowiekiem, z Keosu, i z powodu swego pochodzenia narażonym na szyderstwa. Z powodu swej niestałości i sprzyjania to tej, to tej stronie w polityce dostał przydomek Koturnus.
Z pozostałych dwu starszy był Tukidydes, przedstawiciel arystokracji, w wielu rzeczach sprzeciwiający się Perykiesowi jako przywódcy demokratów. Młodszy od nich był Nikiasz, ale już za życia Peryklesa się liczył, i nawet wspólnie z nim piastował godność stratega. A często i samodzielne piastował godności. Po śmierci Peryklesa zaraz został wysunięty na czoło, głównie przez bogaczy i przedniej szych obywateli; przeciwstawiano go wichrzycielstwu i zuchwalstwu Kleona15. Zresztą i u ludu znajdował życzliwość i poparcie w zdobywanych godnościach. Miał Kleon dużą siłę za sobą, "opiekując się ludem jak starcem i dając mu jałmużnę". Jednakże ten lud, któremu Kleon swą działalnością chciał się przypodobać, widząc jego chciwość, bezczelność i zuchwałość, popierał także Nikiasza. Bo jego dostojność nie miała w sobie nic niemiłego, nic odpychającego. Było w niej coś przyciągającego, robiącego wrażenie ostrożności w kierowaniu pospólstwem. Z natury był bojaźliwy i niepewny siebie. W wojnie tę lękliwość nadrabiało szczęście. Miał bowiem tu i tu powodzenie. W życiu politycznym ta bojaźliwość i lękliwość przed sykofantami wydawała się cechą miłą ludowi i niemało siły dodawała mu ta przychylność ludu, który bał się wyniosłych, a bojących się wynosił w górę. Dla tłumu bowiem najwyższe to uszanowanie, jeśli go nie lekceważą znaczniejsi.
3. Perykles16 dzięki prawdziwym zaletom i sile słowa kierował państwem nie potrzebując żadnej sztucznej metody wpływu na lud ani sposobu pozyskiwania go sobie. Nikiasz jednak nie miał tych zalet. Ale przewyższał go majętnością. Dzięki niej kierował ludem. Nie będąc też zdolnym przeciwstawiać się Kleonowi podobnymi jak on zabiegami o pozyskanie sobie
12 Arystoteles - w Athenajon politeia 28,5.
13 Tukidydes - polityk ateński z V wieku p.n.e., inny niż historyk tego imienia.
14 Teramenes - mówca i polityk, zwolennik oligarchii w Atenach, jak pozostali dwaj, z V wieku p.n.e. (pochodził z Keosu, w Atenach należał do fyli stejryjskiej), jeden z tzw. trzydziestu tyranów.
15 Kleon - przywódca stronnictwa ludowego, w opozycji do arystokratycznej oligarchii.
16 Perykles - zmarł w r. 429 p.n.e.

Ateńczyków, lekkomyślnością i schlebianiem ludowi dla jego przyjemności, pozyskiwał sobie lud choregiami17, gimnazjarchiami18 i innymi podobnymi nakładami pieniężnymi ku jego przyjemnościom, przewyższając tymi kosztami i odbieranymi wyrazami wdzięczności wszystkich wcześniejszych i późniejszych fundatorów. Jeszcze w naszych czasach stał na Kapitolu pomnik Pallady, choć już bez pozłoty, a przy świątyni Dionizosa kaplica z trójnogami choregów, jego fundacji. Jako choreg odniósł wiele zwycięstw, a nie przepadł nigdy.
Opowiadają, że przy pewnej jego choregii wystąpił w teatrze w roli Dionizosa jego bardzo pięknej postaci niewolnik, rosłej postawy, pierwszej młodości. Widok jego Ateńczycy przyjęli długotrwałymi oklaskami. Wtedy powstał Nikiasz i powiedział, że nie uważa, by przystało, żeby ktoś poświęcony bogu miał być niewolnikiem, i młodzieńca obdarzył wolnością.
Wspominają też o nim w związku z Delosem19: wspaniałą jego chęć uświetnienia uroczystości kultowych. Chóry przysyłane przez miasta, by śpiewać na cześć boga Apollina, podpływały, jak trafiło, na miejsce i zaraz tłum wychodzący na spotkanie okrętu kazał im śpiewać bez jakiegoś porządku, lecz pospiesznie, bez ładu, schodzić z okrętu, wkładać wieńce na głowy, zmieniać szaty. Sam Nikiasz wysiadł wtedy na Renei20, z chórem, ze zwierzętami ofiarnymi i innym potrzebnym sprzętem, będąc przewodniczącym świętej procesji. A już w Atenach wykonano odpowiedniej miary most, ozdobiony wspaniale złoceniami, malowidłami, kobiercami; nocą połączono nim Reneję z Delosem, zresztą niedalekim. Z nowym dniem Nikiasz prowadząc procesję ku czci boga przeszedł przez ten pomost z bogato wystrojonym chórem śpiewającym.
Po złożeniu ofiary, po agonie21 i świątecznej biesiadzie ustawił spiżową palmę jako dar dla boga i poświęcił mu ziemię zakupioną za dziesięć tysięcy drachm, z której dochody mieli Delijczycy poświęcać na ofiary bogom, dla uproszenia u nich łask wielkich dla Nikiasza.
Tak to głosi napis na kolumnie, którą Nikiasz postawił tam jakby stróża swej fundacji. Owa zaś palma, wiatrem przewrócona, upadła na pomnik Naksosu22 i także go przewróciła.
4. Łatwo dostrzec, że jest w tym dużo zachodu o sławę i uznanie u zwykłej publiczności. Ale wobec innych cech jego charakteru i postępowania można sądzić, że takie zabieganie o popularność i znaczenie jest ubocznym produktem jego pobożności. Tukidydes twierdzi, że należał do ludzi bardzo bogobojnych, skłonnych do zabobonu. A w którymś z dialogów Pazyfonta23 czytamy, że
17 choregia - ponoszenie kosztów wystawienia chórów tragediowych.
18 gimnazjarchia - urząd kierownika gimnazjonu, instytucji kultury fizycznej i umysłowej, połączonej także z kosztami utrzymania.
19 Delos - wyspa wśród Cyklad, ojczyzna boga Apollina.
20 Reneja - wyspa, blisko Delosu.
21 agon - zawody, tu śpiewackie.
22 Naksos - wyspa, największa z Cyklad.
23 Pazyfont - gr. Pasiphon, jakiś pisarz i filozof z Eretrii.

codziennie składał bogom ofiary i trzymał w domu wieszczka, robiąc wrażenie, że zawsze radzi się bogów; przeważnie jednak w sprawach prywatnych, przede wszystkim zaś kopalni srebra.
Miał bowiem w okolicy Laurionu24 liczne kopalnie, ważne źródło jego dochodów, gdzie praca nie była wolna od niebezpieczeństw. Trzymał tam sporą liczbę niewolników i przeważająca część jego egzystencji oparta była na dochodach ze srebra. Dlatego też zawsze pełno koło niego było proszących i biorących; dawał zarówno złym, mogącym mu szkodzić, jak i dobrym, godnym wsparcia. I w ogóle - dochód jego to obawa przed złymi ludźmi, a filantropia wobec uczciwych.
Dowody na to można wziąć choćby z komedii. Teleklejdes25 na któregoś z sykofantów mówi:
Charykles26 więc dał minę, by o nim nie mówił, Że się urodził matce jako pierwszy - z mieszka. Cztery miny dał Nikiasz, syn Nikeratosa. A czemu on dał tyle, choć dobrze mi wiadomo, Nie powiem; chłop to miły i zda się być mądry.
A w Eupolisa komedii Marikas ktoś wlokąc biedaka bez pracy mówi:
- Od kiedy to znasz ty się z Nikiaszem?
- Nie widziałem go - niedawno tylko na agorze.
- Ten człowiek przyznaje, że widział Nikiasza! Widział? I po co, jeśli mu się nie sprzedał!
- Słyszeliście, towarzysze?
Nikiasza przyłapano na przekupstwie!
- Co wy, obłąkańcy?
Na czymś złym złapaliście najlepszego człowieka?
A Kleon w komedii Arystofanesa27 grożąc mówi: Złapię za gardło mówców, Nikiasza zastraszę.
Także Frynichos28 czyni aluzję do jego bojaźliwości i zastraszenia w słowach:
Był to dobry obywatel, dobrze wiem, I nie chodził tak napięty jak Nikiasz.
5. Przy takim ostrożnym stosunku do sykofantów nigdy nie zasiadał przy wspólnym stole z kimś z obywateli, z nikim nie wdawał się w rozmowę, nie spędzał wspólnie czasu. W ogóle nie korzystał z tego sposobu spędzania czasu. Jako archont spędzał czas w pomieszczeniu urzędowym aż do nocy. Z posiedzeń rady odchodził ostatni, a pierwszy na nie przychodził. Choć nie miał do załatwiania nic urzędowego, był jednak nieprzystępny i trudny do nawiązania
24	Laurion - góra w południowej Attyce.
25	Teleklejdes - komediopisarz ateński, krytyk swoich czasów (V wiek p.n.e.).
26	Charykles - ateński działacz polityczny końca V wieku p.n.e.
27	w komedii Arystofanesa - Rycerze, w. 358.
28	Frynichos - komediopisarz z końca V wieku p.n.e.

kontaktu. Pilnował domu i w nim się na klucz zamykał. Ludziom, co się gromadzili pod jego drzwiami, przyjaciele, którzy ich tam zastawali, tłumaczyli, prosząc o wyrozumiałość, że "Nikiasz jest bardzo zajęty jakimiś urzędowymi sprawami i nie ma czasu".
A najbardziej w tej grze współdziałał i dodawał Nikiaszowi powagi i znaczenia Hieron, człowiek wychowany w jego domu i jego kosztem wykształcony w piśmiennictwie i muzyce, a podający się za syna Dionizjusza z przydomkiem Chalkos (Spiż); zachowały się jego poezje, a prowadząc kolonistów greckich do Italii założył miasto Turie.
Ten więc Hieron załatwiał Nikiaszowi tajne sprawy z wieszczkami i rozpowszechniał wśród ludzi wiadomości, jaki to pełen trudu pędzi żywot Nikiasz, zapracowany dla dobra publicznego. Mówił więc, że "nawet przy kąpieli czy przy posiłku zawsze załatwi coś ze spraw publicznych. Nie dbając o własne sprawy, przez to, że myśli tylko o społecznych, ledwie kładzie się spać po czasie pierwszego snu innych. Stąd to i zdrowie jego liche, i dla przyjaciół niemiły i niechętny; zresztą i tych już utracił, zajęty sprawami publicznymi. A inni i przyjaciół sobie zyskują, i bogacą się przez wystąpienia publiczne; żyją w pomyślności i zadowoleniu ze swej polityki".
I rzeczywiście takie było życie Nikiasza. I do siebie mógłby powiedzieć słowa Agamemnona29:
... a przewodnikiem mego życia - duma: Przez nią jesteśmy niewolnikami tłumu.
6. Widział on30, jak lud korzysta w niektórych wypadkach z doświadczeń ludzi mocnych w słowie albo wyróżniających się bystrością umysłu, ale też jak zawsze podejrzliwy strzeże się przed ich zręcznością i ukraca ich zbytnią pewność siebie i sławę. Widać to było w ukaraniu Peryklesa31, w skazaniu Damona32 sądem skorupkowym na wygnanie, w nieufności tłumu do An-tyfonta33 z Ramnuntu, a szczególnie w wypadku Pachesa34, zdobywcy Lesbosu, który zdając sprawę ze swego dowództwa w samym sądzie dobył miecza i odebrał sobie życie.
Wobec tego starał się unikać uciążliwych i długotrwałych stanowisk stratega. A gdy takie dowództwo spełniał, trzymał się bezpieczeństwa; i przeważnie, co zrozumiałe, z powodzeniem. Nie przypisywał osiągnięć swej mądrości czy sile, czy męstwu. Przyznawał je szczęściu i pod boską oddawał się opiekę, rezygnując ze sławy budzącej zawiść.
Świadczą o tym same zdarzenia. Wiele bowiem i wielkich niepowodzeń dotknęło Ateny. W żadne nie był wmieszany Nikiasz. Klęskę w Tracji od
29 slowa Agamemnona - w Eurypidesa Ifigenii w Aulidzie, w. 44 9.
30 Widział on  - Nikiasz.
31 ukaranie Peryklesa - po nieudanym oblężeniu Epidauru (Żywot Peryklesa 35).
32 Damon - sofista, nauczyciel i doradca Peryklesa, skazany na wygnanie.
33 Antyfont - mówca i nauczyciel wymowy, sympatyk oligarchii, oskarżony o zdradę stanu i stracony, w V wieku p.n.e.
34 Paches - zasłużony strateg ateński, oskarżony, odebrał sobie życie na oczach sędziów.

Chalkidyjczyków ponieśli strategowie Kalliades i Ksenofont. Niepowodzenie w Etolii zdarzyło się pod strategiem Demostenesem35. Koło Delionu straciliśmy tysiąc ludzi pod dowództwem Hippokratesa. A wybuch zarazy zawinił w największej mierze Perykles, spędziwszy całą masę ludzi z pól do miasta przed groźbą wojny: tu zmiana miejsca i niehigieniczne warunki życia wywołały pomór.
Nikiasz nic w tym wszystkim nie zawinił. Jako strateg zdobył Kyterę36, wyspę leżącą korzystnie u samej Lakonii i przez lakońską ludność zamieszkaną. W Tracji zdobył szereg punktów odpadłych od Aten i znów je odzyskał. Megarejczyków zamknął w mieście i zaraz potem wziął wysepkę Minoję37; a nieco później ruszył stamtąd i opanował Nisaję. Wylądował na terenie korynckim, gdzie stoczył zwycięską bitwę. Padło w niej mnóstwo ludzi przeciwnika, wraz z dowódcą Likofronem.
Ale sam stracił także dwóch krewniaków, nie zauważonych przy zbieraniu innych zabitych. Gdy się o tym dowiedział, zaraz zatrzymał swą kolumnę w marszu i wysłał do przeciwnika herolda w sprawie możliwości zabrania tych poległych. Według jakiegoś prawa i ogólnego zwyczaju panował pogląd, że traci się zwycięstwo, jeśli się podejmuje umowę o zabranie poległych. Nie wolno też było tym, co o to proszą, stawiać tropeum zwycięstwa. Zwyciężają bowiem posiadający, a nie proszący o zezwolenie jako posiąść nie mogący. Mimo to Nikiasz wolał zrezygnować z tytułu zwycięzcy i z chwały, niż dwóch obywateli pozostawić bez pogrzebu.
Potem pustoszył wybrzeże Peloponezu odpierając opór Lacedemończyków i zajął Tyreję38 zasiedloną przez Aiginetów, a jeńców wojennych odsyłał żywcem do Aten.
7. Kiedy Demostenes umocnił obronny Pylos39, ruszyli tam mieszkańcy Peloponezu z wojskiem lądowym i flotą i wywiązała się walka, w wyniku której na wyspie Sfakteria zostało zamkniętych około czterystu Spartan. Ateńczycy uważali to za bardzo ważną zdobycz, ale kłopotliwą i trudną do trzymania jej w oblężeniu z powodu braku wody pitnej. Już w lecie kosztowne było dowożenie z daleka rzeczy koniecznych, a w zimie rzecz była niebezpieczna i wprost niemożliwa do kontynuowania. Zniechęceni więc żałowali, że z niczym odprawili poselstwo lacedemońskie, które przybyło do nich w sprawie zawarcia pokoju. A odprawili je za sprzeciwem Kleona. Głównie z powodu Nikiasza. Bo Kleon był jego wrogiem i widząc, że ten chce po ludzku z Lacedemończykami postąpić, skłonił lud do przegłosowania odprawy owych posłów.
35 Demostenes - strateg ateński (nie znany mówca), bardzo aktywny, zginął ostatecznie w Syrakuzach, jak Nikiasz.
36 Kytera - wyspa u południowych krańców Peloponezu.
37 Minoja - wysepka u południowego wybrzeża Megarydy, naprzeciw miasta Nisai.
38 Tyreja - miasto u zachodniego wybrzeża Peloponezu, w kraju Kynurii, zasiedlone przez Aiginetów, przepędzonych z Aiginy przez Ateńczyków.
39 Pylos  -  miasto nadmorskie w południowo-zachodniej  Messenii, naprzeciw wysepki Sfakterii.

Oblężenie więc przewlekało się i nadchodziły wiadomości o wielkich trudnościach, w jakich się znajduje wojsko. Ateńczycy znienawidzili Kleona. Ale teraz zwalał on całą winę na Nikiasza, oskarżając go, że przez swe tchórzostwo i brak energii poświęca ludzi, i powtarzając Ateńczykom, że "gdyby on tam dowodził wojskiem, nie trwałoby oblężenie tak długo".
Również Nikiasz, ustępując mu dowództwa w rejonie Pylosu, kazał mu objąć stanowisko, jakie tylko zechce, i nie zarozumiałym gadulstwem, w czym nie ma trudności, lecz czynem dokonać czegoś korzystnego dla miasta.
Wtedy Kleon najpierw próbował się wykręcić od tego, zmieszany tą niespodzianą propozycją. Ale gdy i Ateńczycy nalegali na niego, i Nikiasz krzyczał, podniecony i rozpalony w swej ambicji przyjął dowództwo i określił termin, że w ciągu dwudziestu dni po wyruszeniu na stanowisko wszystkich tych ludzi tam wybije albo żywych dostawi do Aten.
Ale Ateńczykom chciało się raczej z tego śmiać niż w to wierzyć. Już dawno przywykli jego próżność i głupotę przyjmować ze śmiechem i żartem. Opowiadają, że kiedyś miało się odbyć zgromadzenie ludowe. Publiczność już siedziała i po długim czekaniu zjawił się wreszcie Kleon z wieńcem na głowie, prosząc, by zgromadzenie odłożyć do jutra, "bo on ma gości i złożył już bogom ofiarę". Ateńczycy powstali ze śmiechem i rozwiązali zebranie.
8. Tym razem jednak miał wielkie szczęście. Dowództwo, wraz z Demo-stenesem, wzięło dobry obrót i w zapowiedzianym terminie Spartan, ocalałych w bitwie po złożeniu broni przyprowadził jako jeńców wojennych.
To na Nikiasza ściągnęło wielką niełaskę. Bo to nawet nie porzucenie tarczy, ale coś haniebniejszego i gorszego widziano w tym dobrowolnym zrzeczeniu się dowództwa - z tchórzostwa. I to zrzeczenie się na korzyść wroga! Danie mu możności tak wielkiego osiągnięcia, a siebie pozbawienie zaszczytu. Szydzi z niego tutaj Arystofanes w Ptakach40, gdzie mówi:
Jeszcze, na Zeusa, nie czas nam zasypiać I ze zwycięstwem jak Nikiasz się żegnać.
Także w Wieśniakach41 pisze:
- Chcę być przy pługu.  - A któż ci broni?
- Wy! Ja wam tysiąc drachm ofiaruję, Gdy mnie zwolnicie z urzędu.  - Dobrze! To dwa tysiące z Nikiaszowymi!
Niemałą szkodę przyniosło to także państwu, że się Kleonowi pozwoliło na taki przyrost sławy i znaczenia. Przez to popadł on w uciążliwą dumę i niepohamowaną zuchwałość, a przez nią miasto nabawił różnych nieszczęść, których i sam niemało skosztował. Słowu publicznemu z mównicy odjął jego godność, pierwszy w występach publicznych krzyczał, rzucał swą szatą, uderzał się w udo, biegał w czasie przemawiania. I tą niedbałością, która wkrótce
40 w Ptakach - w. 639.
41 w Wieśniakach - nie zachowanych.

zakłóciła cały ład postępowania, tym lekceważeniem godności zaraził całe życie polityczne.
9. Już też jakoś wtedy wystąpił w Atenach jako ludowiec Alkibiades, ale nie jako równie czysty ludowiec, lecz jak ten egipski kraj, który przy swej urodzajności wydaje, jak mówią42,
Dużo ziół różnych szlachetnych, lecz dużo też zgubnych.
Tak i natura Alkibiadesa, obu prądami porywana i wybitna, spowodowała wielkie przewroty w państwie. Dlatego Nikiasz, choć uwolniony od Kleona, nie miał dogodnej chwili do pełnego uspokojenia i uładzenia stosunków w Atenach. Ledwie je wprowadził na drogę zbawiennej stabilizacji, gdy namiętność i przemoc ambicji Alkibiadesa znowu je skierowała ku wojnie.
A stało się to tak: Najbardziej przeciwni pokojowi w Helladzie byli Kleon i Brazydas43. Kleon - bo wojna kryła jego niegodziwości. Brazydas - bo dodawała blasku jego męstwu. Jednemu dawała okazję do wielkich nadużyć, drugiemu do wielkich osiągnięć. Kiedy jednak ci padli w bitwie pod Amfipolis, Nikiasz natychmiast przystąpił do dzieła mając Spartan od dawna pragnących pokoju, a Ateńczyków już niepewnych swego w tej wojnie: obie więc strony jednakowo wyczerpane i chętnie podające ręce do zgody. Tak zatem dążył do pojednania tych miast w przyjaźni, a i resztę Greków uwalniał od nieszczęść dając im spokój. Chciał przyszłości zapewnić szczęście w pełnym tego słowa znaczeniu. Za pokojem miał możnych i starszyznę, a także mnóstwo rolników. Ale i z innymi spotykał się prywatnie i wyjaśniając im sprawę odstręczał ich od wojny. Mógł zatem i Spartanom robić nadzieję na pokój wzywając ich i zachęcając do wytrwania w tej myśli. A ci mu wierzyli, już z powodu innych oznak sympatii, ale także dlatego, że ujął się za jeńcami spod Pylosu trzymanymi w zamknięciu i obchodził się z nimi po ludzku, przynosząc im ulgę w nieszczęściu.
Zawarto więc wzajemnie najpierw roczny rozejm. W tym czasie strony spotykały się, znów miały bezpieczny spokój, możliwość spotkań z obcymi jak ze swoimi. Zatęskniono za pokojem nieskażonym, bez wojny, z przyjemnością słuchano słów pieśni:
Spocznij mi, włócznio! Niech nić cię osnuje pajęcza!
Chętnie też wspominano czyjeś słowa, że w czasie pokoju śpiących budzi nie trąbka bojowa, lecz kogut domowy. Ganiono i odrzucano tych, co mówili, że los postanowił, iż wojna ma trwać trzy dziewięciolecia.
W następstwie tego zaczęto prowadzić rozmowy o całej sytuacji i zawarto pokój. Większość była przekonana, że naprawdę skończyły się nieszczęścia. Na ustach wszystkich był Nikiasz jako człowiek miły bogom; za pobożność bóstwo mu dało już imię oznaczające to, co najlepsze i najpiękniejsze z dóbr.
42 jak mówią - w Odysei, IV 230.
43 Brazydas  -  wódz spartański, w r. 422 p.n.e. zginął pod Amfipolis w Tracji wraz z walczącym z nim Kleonem.

Bo zgodnie z rzeczywistością pokój uważano za dzieło Nikiasza, jak wojnę za dzieło Peryklesa. Bo ten, mówiono, z drobnych powodów wplątał Helladę w wielkie klęski, a Nikiasz skłonił ją do zapomnienia strasznych grzechów i do powrotu do stosunków przyjaznych. Stąd to ów pokój do dziś nazywa się pokojem Nikiasza44.
10. W układzie pokojowym postanowiono, żeby ziemie i miasta, które strony zajęły, oddać sobie wzajemnie, przy czym pierwsi mają oddać wskazani losowaniem. Tu Nikiasz skrycie okupił swój los pieniędzmi, tak że pierwsi oddawali Lacedemończycy. Tak przedstawia to Teofrast45.
Ale Koryntyjczycy i Beotowie, niezadowoleni z takiego postępowania, znowu przez wzajemne obwinianie się i stawianie zarzutów parli, jak się zdało, do wojny. Wtedy Nikiasz skłonił Ateńczyków i Lacedemończyków do zawarcia, oprócz pokoju, jeszcze zbrojnego przymierza jako dodatkowego wzmocnienia więzi pokojowej, dla większego zastraszenia opornych i dla większego własnego bezpieczeństwa.
Wśród tych układów Alkibiades, z natury nieusposobiony pokojowo, a dla Lacedemończyków niechętny, że lgną do Nikiasza i jego się trzymają, jego samego zaś pomijają i lekceważą, od samego początku był pokojowi przeciwny. Ale sprzeciwami swymi nic nie mógł zdziałać. Nieco później jednak widząc, że Ateńczykom już nie tak samo podobają się Lacedemończycy, lecz zdają się im zagrażać przez zawarcie przymierza zbrojnego z Beotami, a Panaktonu46 odbudowanego jeszcze nie oddali, podobnie jak Amfipolis, uczepił się tych powodów i podburzał lud przy każdej do tego okazji. W końcu wezwał poselstwo Argejczyków celem zawarcia przymierza zbrojnego Argosu47 z Atenami.
Ale oto przybyli do Aten posłowie lacedemońscy z pełnomocnictwem i oświadczyli w radzie, że przybyli celem załatwienia spraw na każdych sprawiedliwych warunkach. Alkibiades zląkł się, by podobnymi oświadczeniami nie uwiedli także ludu. Podszedł ich chytrze i przysięgał, że gotów jest we wszystkim z nimi współpracować, jeśli oni nie powiedzą i nie potwierdzą, że przybyli jako pełnomocnicy: "w ten sposób najlepiej uda się spełnić ich życzenia".
Dali się namówić i od Nikiasza przeszli do Alkibiadesa. A wtedy on postawił ich przed zgromadzeniem ludowym i zapytał, czy przyszli jako pełnomocnicy co do wszystkich problemów. Powiedzieli, że nie. Z miejsca więc wbrew ich nadziejom zmienił zdanie i przywołał radę na świadka ich słów, a ludowi kazał nie słuchać ich i nie wierzyć tak oczywistym kłamcom, mówiącym raz to, to znów odwrotnie w tych samych sprawach.
44 pokój Nikiasza - z roku 422 p.n.e.
45 Teofrast - wielostronny uczony i pisarz z IV/III wieku p.n.e.
46 Panakton - warowne miasto pod górą Kitajron, graniczną miedzy Beocją i Attyką, zagarnięte przez Spartan.
47 Argos - pómocno-wschodni sąsiad Sparty.

Zmieszali się, co zrozumiałe, a Nikiasz także nie był zdolny nic powiedzieć, zaskoczony tym niespodziewanym ciosem. Lud zaś natychmiast skłonił się do zaproszenia Argejczyków i zawarcia z nimi zbrojnego przymierza, ale tu z pomocą Nikiaszowi przyszedł jakiś odczuty w tym czasie wstrząs, który spowodował rozwiązanie zgromadzenia.
Nazajutrz jednak, gdy lud się znów zebrał, Nikiasz, wiele się natrudziwszy swoim wystąpieniem, z biedą powstrzymał przecież sprawę Argejczyków i skłonił lud do wysłania jego samego do Lacedemończyków z nadzieją, że wszystko dobrze się ułoży.
Przybył więc do Sparty. Tu przyjęto go ze czcią jako człowieka szlachetnego i Sparcie przychylnego, ale niczego nie załatwił, pokonany przez stronnictwo probeockie.
Wrócił nie tylko w niesławie i wśród złych wyrzutów, ale i w strachu przed Ateńczykami, zmartwionymi i oburzonymi, że za jego radą tylu i takich ludzi oddali. Bo ci ludzie z Pylosu byli z przodujących domów spartańskich, mający bardzo wpływowych przyjaciół i krewnych. Zresztą nie zrobili mu Ateńczycy w gniewie nic przykrzejszego.
Wybrali jednak Alkibiadesa strategiem. Oderwanych od Lacedemończyków mieszkańców Mantynei48 i Elidy49 uczynili swymi sprzymierzeńcami wraz z Argejczykami, a pod Pylos wysłali oddziały pustoszące kraj lakoński.
Przez to znów spowodowali podjęcie wojny.
11. Poróżnienie Alkibiadesa z Nikiaszem doszło do szczytu. Znów też ożywiono sądy skorupkowe, jakie lud zwykł co pewien czas przeprowadzać, by którąś z podejrzanych osobistości, budzącą zawiść czy to dla zbytniej popularności, czy dla bogactwa, skorupkami skazać na dziesięć lat wygnania. Obydwu więc ogarnął wielki niepokój z powodu niebezpieczeństwa, że jeden z nich jest zagrożony wygnaniem. W wypadku Alkibiadesa nie podobało się ludziom całe jego życie; obawiano się też jego zuchwałości - jak to dokładniej przedstawiłem w jego biografii. W wypadku Nikiasza zawiść budziło bogactwo. Przede wszystkim jednak sposób jego życia, brak przystępności, trzymanie się z dala od ludu, brak współżycia wydawał się czymś obcym i oligarchicznym. Ale i częste sprzeciwianie się pragnieniom ludu i wbrew jego zdaniu zmuszanie go do tego, co samemu Nikiaszowi było korzystne, budziło tu niechęć. Krótko mówiąc - młodzi i wojowniczy współzawodniczyli tu ze zwolennikami pokoju i starszyzną: tamci na tego, ci na tamtego chcieli skierować ostracyzm.
W rozdwojeniu los lubi i najgorszego oszczędzić.
Tak właśnie wtedy lud rozdarty na dwie strony dał wolne pole zuchwalcom do wszystkiego zdolnym, w rodzaju Hyperbolosa50, człowieka bezczelnego bez
48 Mantynea - miasto w Arkadii, blisko Argolidy.
49 Elida - kraj w północno-wschodniej części Peloponezu.
50 Hyperbolos   -   z domu Peritoidów,  demagog ateński,  przywódca ludu po  Kleonie, dotknięty ostracyzmem w r. 411 p.n.e.

oparcia w sile, a silnego przez bezczelność; i przez cześć, jaką miał w mieście, będącego hańbą tego miasta. Czuł się on w owym czasie daleki od ostracyz-mu51, bo bardziej nadawał się na słup torturowy. Miał zaś nadzieję, że gdy jeden z dwóch wyleci, on w jego miejsce wystąpi jako rywal pozostałego. I widać było, że cieszy się z ich poróżnienia, a podburzał lud przeciw obydwom.
Poznali Nikiasz i Alkibiades tę złą grę. Porozumieli się skrycie, tak że żaden z nich, dzięki temu połączeniu stron w jedno, nie został skazany na wygnanie, lecz właśnie Hyperbolos. Wywołało to wśród ludu dużo radości i śmiechu. Później jednak ludzie byli niezadowoleni, uważając, że zbyt bezwzględnie postąpiono wobec człowieka niewinnego; bo było w nim coś godnego kary, ale na ostracyzm wielekroć bardziej zasłużył taki Tukidydes, taki Alkibiades czy inni, a Hyperbolos na cześć i przyznanie mu podstaw do chełpliwości, jeśli przez swoje zabiegi doznał kary na równi z arystokratami - jak to i Platon, ten komediopisarz, gdzieś o nim powiedział:
Choć doznał tego, co godne jego obyczajów, Niegodne jego samego i jego postępków. Bo nie na takich skorupy wymyślono.
W końcu nikogo już ostracyzmem nie skazano po Hyperbolosie. Był on tu ostatnim, jak pierwszym był Hipparchos z Cholargii, będący jakoś krewnym tyrana52.
Ale los to coś nieuchwytnego, niepojętego rozumem ludzkim. Bo Nikiasz, gdyby niebezpieczeństwo ostracyzmu zrzucił na Alkibiadesa, może by po jego wypędzeniu jako zwycięzca bezpiecznie mieszkał w Atenach; albo jako pokonany uniknąłby ostatecznych nieszczęść, zachowując sławę najlepszego wodza.
Wiem dobrze, że Teofrast pisze, jakoby Hyperbolos został wygnany w wyniku rywalizacji Fajaksa z Alkibiadesem, a nie Nikiasza. Ale większość autorów pisze jak ja.
12. Tymczasem przybyli do Aten posłowie z Egesty53 i Leontynów54 radzący Ateńczykom podjąć wyprawę na Sycylię. Nikiasz był temu przeciwny, ale został pokonany wolą i ambicją Alkibiadesa. Ten bowiem, zanim zwołano zgromadzenie ludowe, już więził tłumy z góry przekupione nadziejami i słowami. Młodzi w miejscach ćwiczeń, starsi w zakładach pracy siedząc w półkolach rysowali sobie kształt Sycylii, portrety, miejscowości - od strony wyspy zwróconej ku Afryce. Bo w Sycylii widziano nie tyle nagrodę wojny, ile odskocznię przeciw Kartaginie i opanowanie morza aż po Słupy Heraklesa55.
Kiedy więc zapalono się do tego, sprzeciwiające się słowo Nikiasza niewielu
51	ostracyzm - głosowanie za pomocą skorup (óstrakd), skazujące na wygnanie.
52	krewnym tyrana - Pizystrata, z VI wieku p.n.e.
53	Egesta - także Ajgesta, Segesta, miasto w kraju Elimów, w zachodniej części Sycylii.
54	Leontyny - miasto na północny zachód od Syrakuz.
55	Słupy Heraklesa - cieśnina Gibraltar.

miało za sobą możnych, niewielu popierających. Możni bali się, że się ich posądzi o chęć uniknięcia kosztów i dostawy okrętów. Siedzieli więc, wbrew swemu zdaniu, cicho.
Nikiasz jednak niestrudzenie nie rezygnując ze swego zdania jeszcze po przegłosowaniu wojny przez Ateńczyków i po wyborze jego jako pierwszego stratega, obok Alkibiadesa i Lamachosa, na ponownym zgromadzeniu ludowym wstał i odradzał wyprawę, i zaklinał lud, i w końcu zarzucił Al-kibiadesowi, że dla własnych korzyści i ambicji wpędza miasto w przykre niebezpieczeństwo zamorskie.
Ale nic więcej nie zdziałał, tylko tyle, że uznany został za człowieka właściwego przez swe doświadczenie i będzie gwarantował dużo przezornego bezpieczeństwa. A przez to dołączenie własnej ostrożności do odwagi Alkibiadesa i gorącego ducha Lamachosa sprawił, że wybór uznano za tym trafniejszy.
A powstał jeszcze Demostratos56, jeden z demagogów najzapalczywiej zachęcający Ateńczyków do wojny, i oświadczył, że położy kres zastrzeżeniom Nikiasza, i postawił wniosek o nadanie strategom pełnomocnictwa z prawem pertraktowania i decydowania tu i tam, i skłonił lud do przegłosowania wniosku.
13. Opowiadają, że wyprawie tej sprzeciwiali się także kapłani. Ale Alkibiades miał innych wieszczków i z pewnych dawnych przepowiedni wydobył zdanie, że wielka sława z Sycylii czeka Ateńczyków. Do tego jacyś wysłańcy boga przynieśli mu od Ammona przepowiednię, że Ateńczycy pojmą wszystkich Syrakuzan. Natomiast przeciwne głosy przemilczano - z obawy przed złą ich wróżbą.
Zresztą nawet widoczne i oczywiste znaki nie wstrzymywały wyprawy. Jednej nocy uszkodzono hermy utrącając szczyty wszystkich, prócz jednej, zwanej hermą Andokidesa, będącej darem ofiarnym fyli ajgejskiej; stała ta herma niegdyś przed ówczesnym domem Andokidesa. Dalej - zdarzenie u ołtarza dwunastu bogów, gdy jakiś człowiek nagle do niego podbiegł i objął go nogami pozbawiając się kamieniem części wstydliwych.
W Delfach stał pomnik Pallady, złoty, na palmie spiżowej, dar ofiarny Aten z łupów zwycięskich nad Persami. Na pomnik ten przez wiele dni przylatywały kruki i długo dziobiąc odrywały złoty owoc palmy, aż i odpadł od niej. Ateńczycy jednak uznali to za oszustwo Delf za namową Syrakuzan.
Pewna wyrocznia kazała im sprowadzić z Kladzomen57 kapłankę Ateny. Posłano więc po nią. A tej imię - Hesychia-Spokój. I to było wyraźnie tym, co miastu zalecało bóstwo: w tej chwili zachować spokój.
Astrolog Meton, już na stanowisku jakiegoś dowódcy, czy to tego się bojąc, czy zastraszony ludzkimi domysłami, udał szaleńca i własny dom podpalił. Inni mówią, że nie pod pozorem szaleństwa, lecz nocą podpaliwszy
56 Demostratos - mało znany demagog.
57 Kladzomeny - miasto nadmorskie w Lidii w M. Azji.

dom wyskoczył upadły na duchu na agorę i błagał obywateli, żeby przy takim nieszczęściu jego syna, mającego płynąć w roli trierarchy na Sycylię, zwolnili z tej wyprawy.
Również Sokratesowi, temu mędrcowi, duch jego zwykłymi znakami, jemu właściwymi, zdradził i to, że tę wyprawę podejmuje się ku zgubie miasta. On to powiedział znajomym i przyjaciołom, i tak rozeszło się to wśród tłumów.
Niemało ludzi w dniach odpływania floty poczuło jakiś niepokój. Kobiety wtedy obchodziły swe święto na cześć Adonisa58. W wielu miejscach miasta wystawiono jego podobizny i odprawiano jego pogrzeb z żałosnymi zawodzeniami. Dużo ludzi przypisujących temu jakieś znaczenie niepokoiło to; bali się tych przygotowań i tej siły, by ta szczytna wspaniałość jaśniejąca nie zgasła w krótkim czasie.
14. Jeśli Nikiasz sprzeciwiał się wyprawie, gdy ją poddawano pod głosowanie, i ani nadziejami nie dał się porwać, ani wielkością stanowiska oszołomić, by zmienił zdanie, to dowód jego szlachetności i mądrości. Skoro jednak ani w próbach odwrócenia ludu od wojny, ani w prośbach zwolnienia go ze stanowiska stratega nie uzyskał zgody, lecz lud jakby go porwał na swe ramiona i narzucił armii jako głównego stratega, nie czas był na długie namysły i ociąganie się, by jak dziecko patrzeć z okrętu w tył, czy wciąż na nowo zastanawiać się i raz po raz wracać do myśli, dlaczego jego wywodami ludzie nie dali się przekonać, i psuć swych współdowódców i już sam początek działań. Trzeba było od razu wejść w nieprzyjaciela i w zmaganiach z nim swe szczęście wystawić na próbę.
Lamachos proponował, by uderzyć wprost na Syrakuzy i bitwę stoczyć pod samym tym miastem. Alkibiades - by inne miasta oderwać od Syrakuz i przy takim stanie rzeczy uderzyć na same Syrakuzy. Nikiasz przeciwnie: kazał spokojnie koło Sycylii uroczyście przepłynąć, zaprezentować swe siły zbrojne i flotę, a potem odpłynąć do Aten i niewielką część sił poświęcić na pomoc mieszkańcom Ajgesty59.
Zaraz więc ich zdanie odrzucił i pognębił samopoczucie ich obu.
Wkrótce potem Ateńczycy wezwali Alkibiadesa pod sąd. Nikiasz z nazwy jeden z dwóch, a w istocie rzeczy sam jeden nie przestawał to siedzieć spokojnie, to pływać, to urządzać narady, aż się nadzieje Ateńczyków przestarzały, a u nieprzyjaciela opadło osłupienie i przestrach, jakiego doznali na pierwszy widok ich sił zbrojnych.
Kiedy jeszcze Alkibiades był na miejscu, z sześćdziesięciu okrętami popłynięto pod Syrakuzy, resztę trzymano w linii bojowej powyżej portu, a z dziesięciu podpłynął dalej dla zwiadów. Te żądały od Leontynów przez herolda, by wracali do siebie, a zajęły jeden okręt przeciwnika. Wiózł on tablice ze spisami samych Syrakuzan według ich podziałów. Leżały one opodal
58 święto ... Adonisa - dwudniowe, w pierwszym dniu żale, w drugim radość z powrotu Adonisa do Afrodyty.
59 Ajgesta - Egesta, zob. przyp. 53.

miasta w świątyni Zeusa Olimpijskiego, ale wtedy posłano po nie dla przeglądu i spisu ludzi w wieku wojskowym.
Kiedy więc zdobyte przez Ateńczyków przedstawiono dowództwu i zobaczono tę ilość imion, wieszczkowie z przerażeniem pomyśleli, czy nie w tym właśnie spełnia się owa wyrocznia mówiąca, że Ateńczycy pojmą wszystkich Syrakuzan.
Inni twierdzą, że to się istotnie zdarzyło Ateńczykom, ale wtedy, gdy Kallippos60 po zamordowaniu Diona zajął Syrakuzy.
15. Wkrótce potem Alkibiades odpłynął z Sycylii i całe dowództwo miał w swym ręku Nikiasz. Lamachos spisywał się dzielnie i uczciwie, w bitwie pracował prawicą nienagannie, ale był biedny i tak prosty, że po każdej wyprawie przedstawiał Ateńczykom rachunek na drobną sumę "na ubranie i buty". Natomiast wysokie poważanie Nikiasza miało podstawy, prócz innych danych, w jego bogactwie i sławie.
Opowiadają, że kiedyś w kolegium strategów, w czasie wspólnej narady, Nikiasz kazał wypowiedzieć swą opinię pierwszemu Sofoklesowi61, temu poecie, jako najstarszemu w zespole. Na to Sofokles miał powiedzieć: "Ja tu jestem najstarszy wiekiem, ale ty godnością".
Tak i wtedy Lamachosa traktował jako niższego, choć ten był bitniejszym dowódcą; korzystał z jego siły zawsze ostrożnie i z pewną zwłoką.
Najpierw więc opłynął Sycylię w znacznej odległości od wrogów, budząc w nich zuchwałą pewność siebie. Następnie zaatakował niewielką mieścinę, Hyblę62, ale nim ją zdobył, odstąpił od niej ukazując się kimś całkiem niegroźnym. W końcu podpłynął pod Katanę, i tu nie dokonawszy niczego, prócz zburzenia Hykkary63, miejscowości barbarzyńskiej, skąd - jak podają - przybyła na Peloponez hetera Laida64, jeszcze jako panna, sprzedana wśród jeńców wojennych.
16. Lato mijało, gdy Nikiasz dowiedział się, że Syrakuzanie zdecydowali się pierwsi na niego uderzyć. Już nawet jeźdźcy podbiegali pod jego obóz i pytali, czy Ateńczycy przybyli, by zamieszkać w Katanie, czy może zaludnić Leon-tyny. A Nikiasz ledwie wtedy dopiero ruszył z flotą przeciw Syrakuzanom.
Chcąc jednak bezpiecznie i spokojnie urządzić swój obóz, wysłał z Katany człowieka mającego Syrakuzanom dać radę, żeby, chcąc zająć obóz pusty wraz z wyposażeniem Ateńczyków, zjawili się w podanym dniu z całym swym wojskiem pod Kataną: "Bo Ateńczycy w większości przebywają w Katanie, wobec czego przyjaciele Syrakuzan postanowili, gdy tylko ich nadchodzących zobaczą, zaraz obsadzić bramy i równocześnie podpalić ateńskie okręty. Dużo już takich, co na to przystali. Oczekują tylko ich przybycia".
60	Kallippos - Ateńczyk, u boku Diona, którego kazał stracić w r. 354 p.n.e.
61	Sofokles - przeszło osiemdziesięcioletni.
62	Hybla - na południe od Etny, na zachód od nadmorskiej Katany.
63	Hykkara - miasteczko nad morzem na północno-zachodnim wybrzeżu Sycylii.
64	Laida - gr. Lais, młodsza, miała się wtedy dostać do Koryntu jako siedmioletnia.



To było najlepsze pociągnięcie Nikiasza na Sycylii. Wyprowadził z miasta całą armię Syrakuzan, że niemal całkiem opustoszało z ludzi, sam z Katany podpłynął pod nie, opanował porty, zajął teren pod obóz, skąd spodziewał się od sił nieprzyjaciela, jakich sam nie miał, ponieść najmniejsze straty, a posiadanymi siłami bić się bez przeszkody.
Syrakuzanie wróciwszy spod Katany stanęli w szyku bojowym pod miastem. Tu szybko ich zaatakował i zwyciężył. Ale niewielu poległo przeciwników. Jazda utrudniała mu pościg.
Mosty na rzece65 niszczył i zrywał, co Hermokratesowi dało okazję do przywracania Syrakuzanom odwagi ośmieszaniem Nikiasza, jakby ten nie był strategiem wojennym, jakby nie do bitwy tam przypłynął. Jednakże on tak przestraszył Syrakuzan, że w miejsce ówczesnych pięćdziesięciu strategów wybrali trzech innych, których lud pod przysięgą zapewnił, że daje im nieograniczoną władzę.
Stała tam w pobliżu świątynia Zeusa Olimpijskiego. Ateńczycy bardzo chcieli ją zająć, bo było tam dużo złotych i srebrnych darów ofiarnych. Ale Nikiasz umyślnie odkładał to i zwlekał, aż weszła tam załoga syrakuzańska. Uważał, że zdobycz tę rozniosą żołnierze, skarb publiczny nic z tego nie zyska, a cała wina za ten czyn bezbożny spadnie na niego.
Zwycięstwo było głośne, ale nie wyzyskał go do niczego. W niewiele dni później wrócił do Naksosu66, gdzie chciał przezimować. Wielkie sumy łożąc na tak wielką armię małe załatwiał sprawy z jakimiś Sykulami, którzy do niego chcieli się przyłączyć. A tymczasem Syrakuzanie znowu nabrali odwagi, podciągnęli pod Katanę, kraj spustoszyli, obóz ateński podpalili.
Winą za to wszystko obciążano powszechnie Nikiasza, że przez swe namyślanie się, zwlekanie, przez ostrożność traci odpowiedni czas do działania. Jednak tego, czego dokonał, nikt by nie mógł ganić. Jak tylko zaczął działać, był energiczny i przedsiębiorczy; tylko do podjęcia decyzji był powolny i nieśmiały.
17. Kiedy więc z armią ruszył znowu na Syrakuzy, tak nią dowodził, z taką szybkością i bezpieczeństwem atak przeprowadził, że niespostrzeżenie przybił z flotą do Tapsosu67, wysiadł na ląd, zajął pospiesznie Epipole68, pokonał przychodzące wrogowi na pomoc wyborowe oddziały, wziął trzystu ludzi do niewoli. Nawet konnicę nieprzyjacielską zmusił do odwrotu, choć zdała się nie do pokonania.
A co najbardziej ze wszystkiego wprawiło Sycylijczyków w podziw i samym Hellenom wydało się niewiarygodne, w krótkim czasie otoczył murem Syrakuzy, miasto nie mniejsze od Aten, jeszcze trudniejsze przez nierówności terenu i bliskość morza, i sąsiedztwo mokradeł. Tak wielki dokoła całego miasta mur
65	Mosty na rzece - Anapos, uchodzącej do morza w wielkim porcie syrakuzańskim.
66	Naksos - tu miasto nadmorskie na Sycylii, koło Tauromenium (Taormina).
67	Tapsos - wysepka, na północ od Syrakuz.
68	Epipole - warowna góra w zachodnich Syrakuzach.

pociągnął! I już niewiele brakowało do dokończenia dzieła, przez człowieka, który nawet zdrowia nie miał do tak wielkich zadań; chorował na nerki i tej chorobie słusznie należy przypisać niedokończenie dzieła, natomiast podziwiać zapobiegliwość wodza i dzielność żołnierzy w tym przedsięwzięciu. Eurypides już po ich klęsce i śmierci taki ułożył napis grobowy:
Ci bohaterzy osiem nad Syrakuzami odnieśli
Zwycięstw, gdy obu stronom równo przypadła łaska bóstw.
Nie osiem, ale więcej można by znaleźć ich zwycięstw nad Syrakuzami, zanim bogowie czy losy odwróciły się od Ateńczyków, gdy doszli do szczytu potęgi.
18. Nikiasz sam doglądał większości owych robót, choć wbrew swemu zdrowiu. Ale gdy choroba zaostrzyła się w wysokim stopniu, leżał w obwarowaniach z kilku ludźmi służby, a wojskiem w walkach z Syrakuzanami dowodził Lamachos. Prowadzili oni w środku miasta mur poprzeczny do ateńskiego, mający skrócić do połowy zamknięcie obmurowania. Zwycięscy Ateńczycy w zbytnim nieładzie puszczali się w pościg za przeciwnikiem i w pewnym momencie Lamachos został odosobniony i musiał przeciwstawić się najazdowi syrakuzańskiej konnicy z dzielnym i odważnym Kallikratesem na czele. Wyzwany przez niego Lamachos stoczył z nim pojedynek. Pierwszy otrzymał ranę, potem jemu zadał, padł i zginął razem z Kallikratesem.
Ciało jego wraz ze zbroją wzięli Syrakuzanie, ponieśli je na bok i biegiem rzucili się ku murom Ateńczyków, w obrębie których leżał Nikiasz bez pomocy. Z konieczności jednak się zerwał i widząc niebezpieczeństwo kazał ludziom koło siebie podpalić drzewo, jakie leżało przed murami zrzucone na budowę machin wojennych, i same te machiny. To powstrzymało Syrakuzan i ocaliło Nikiasza, a także mury i rzeczy Ateńczyków. Syrakuzanie widząc przed sobą wielki płomień ognia zawrócili.
Po tych wydarzeniach Nikiasz sam jeden pozostał strategiem, ale był pełen dobrej nadziei. Miasta przechodziły do niego, do obozu jego nadpływały ze wszystkich stron okręty pełne zboża, bo wszyscy lgnęli do strony, której działaniom towarzyszyło powodzenie. Pojawiły się nawet wśród Syrakuzan jakieś głosy o pokoju z Nikiaszem, nie wierzące w uratowanie miasta.
Dlatego i Gylippos69, płynący z Lacedemonu na pomoc Syrakuzanom, gdy usłyszał w drodze o obmurowaniu miasta i jego trudnościach, tak płynął dalej, jakby Sycylia była już opanowana i trzeba było bronić przynajmniej miast w Italii, gdyby tylko i to się jakoś dało wykonać. Bo już wieść docierała wszędzie, że Ateńczycy całkiem panują nad sytuacją, a wódz ich nie do pokonania przez swoje szczęście i rozum.
Sam Nikiasz zaraz i wbrew swej naturze nabrał na nowo odwagi dzięki bieżącej swej sile i sprzyjającemu losowi; zwłaszcza w wyniku tajnych rozmów z Syrakuzanami i słanych do niego poselstw sądził, że lada chwila miasto się
69 Gylippos - wódz doryckiej Sparty spieszący z pomocą doryckim Syrakuzom.

podda zgodnie z porozumieniem. Nie liczył się więc w ogóle z możliwością przybycia Gylipposa, nie ustanowił bezpiecznych straży. I tak całkowicie przeoczył i zaniedbał sprawę, dzięki czemu Gylippos, nie zauważony, wpłynął w cieśninę z liczną armią, zebraną już daleko przed Syrakuzami, gdzie nie tylko nie wiedziano, że się zbliża, ale nawet tego nie przewidywano.
Dlatego w Syrakuzach zapowiedziano już zgromadzenie ogólne w sprawie układu z Nikiaszem, a niektórzy już w drodze uważali, że trzeba zawrzeć pokój, nim miasto zostanie całkiem odcięte. Bo mało brakowało do rychłego zakończenia dzieła; i to miało już na miejscu potrzebny do budowy materiał.
19. W takim momencie zbliżającego się niebezpieczeństwa przybywa Gongylos z Koryntu na jednej trierze i wszyscy zbiegli się do niego, rzecz zrozumiała, a on melduje, że nadpływa w pośpiechu Gylippos na pomoc Syrakuzanom, a za nim inne okręty. Jeszcze nie zdołano uwierzyć tym słowom, gdy przybył człowiek od Gylipposa każącego stawać do bitwy.
Ateńczycy nabrali odwagi i stawali do rozprawy. Również Gylippos wprost z drogi naprzeciw nich stawał w szyku bojowym. A kiedy Nikiasz swoich ludzi rozmieścił na stanowiskach, Gylippos zajął swe miejsce i wysłał herolda z oświadczeniem, że daje Ateńczykom możność bezpiecznego opuszczenia Sycylii.
Nikiasz jednak nie uznał, by na to odpowiadać, ale niektórzy z żołnierzy ze śmiechem pytali, czy przez przybycie jednego płaszcza i kostura lakońskiego tak nagle wzrosła siła Syrakuzan, że mają lekceważyć Ateńczyków, którzy by o wiele znaczniejszych od Gylipposa i z dłuższymi włosami trzystu ich ludzi, trzymanych w kajdanach w zamknięciu, mieli wydać Lacedemończykom.
Timajos mówi, że i Syrakuzanie wcale Gylipposa nie cenili wysoko, gdy niebawem poznali jego brudną chciwość i skąpstwo, gdy tylko zobaczyli jego wytarty płaszcz, jego włosy. Dalej jednak sam pisze, że do Gylipposa, gdy się tam zjawił, jak do sowy, dużo ludzi leciało walcząc po jego stronie. I to wydaje się prawdziwsze niż to pierwsze. Bo przystawano do niego widząc w płaszczu i lasce symbol powagi Sparty. I całe osiągnięcie było tu jego zasługą. Tak twierdzi nie tylko Tukidydes, lecz przede wszystkim Filistos, Syrakuzańczyk, naoczny świadek wypadków.
W pierwszej bitwie zwycięscy Ateńczycy zabili jakichś kilku Syrakuzan, wśród nich Gongylosa z Koryntu.
Ale następnego dnia Gylippos pokazał, co znaczy doświadczenie. Użył bowiem tej samej broni, konnicy i terenu, ale nie tak samo. Zmienił porządek w szyku bojowym i pokonał Ateńczyków. A gdy ci uciekali do obozu, ustawił tam Syrakuzan zamknąwszy przejścia do obwarowań naniesionymi przez nich głazami i drzewem budowlanym, przez co odciął im dojście do wnętrza obwarowań, tak że nic nie mieli ze swych zwycięstw.
W tej sytuacji Syrakuzanie nabrali znów odwagi, zapełnili swe okręty, z jeźdźcami i towarzyszącymi im ludźmi gonili wszędzie i brali do niewoli dużo ludzi. Gylippos zaś objeżdżał miasta, sam im dodawał ducha i wszystkie pozyskiał, wzmacniał je na duchu, a te słuchając dawały mu się przekonać.

Nikiasz wobec takiego obrotu rzeczy znowu wrócił do swego dawnego sposobu myślenia, a rozważając zmianę sytuacji, tracił odwagę. Napisał więc do Aten, by przysłano na Sycylię drugą wyprawę albo tę zabrano z Sycylii, a dla siebie usilnie prosił o zwolnienie z dowództwa - z powodu złego stanu zdrowia.
20. Ateńczycy już wcześniej zamierzali wysłać na Sycylię drugie siły, ale przez zazdrość o sukcesy tych pierwszych, tak wspaniałe pod wodzą Nikiasza, sprawę opóźniali. Teraz więc zaczęli wyprawę przyspieszać. Po zimie miał Demostenes70 popłynąć tam z wielką flotą. Eurymedon już w ciągu zimy wypłynął z pieniędzmi i żeby Nikiaszowi zameldować wybranych strategami z tamtejszych dowódców, obok niego, Eutydemosa i Menandra.
Tymczasem Nikiasz został zaatakowany na lądzie i morzu. W bitwie morskiej najpierw pokonany, potem odparł i zatopił dużo okrętów przeciwnika. Piechocie jednak nie zdążył na czas przyjść z pomocą i Gylippos nagłym uderzeniem zajął Plemmyrion71, gdzie zdobył materiały do wyposażenia trier i dużo przechowywanych tam pieniędzy, wybił niemało ludzi albo wziął do niewoli.
Ale co najważniejsze - odebrał Nikiaszowi dogodny dowóz zaopatrzenia. Przez Plemmyrion dowóz był bezpieczny i szybki, póki zostawał w rękach Ateńczyków. Straciwszy go mieli z nim trudności, nie bez walki ze stacjonującym tam nieprzyjacielem na kotwicy.
Jeszcze też Syrakuzanom zdało się, że ich flota nie została pokonana przez zwycięzcę, lecz przez ich własny nieład w pościgu. Znowu zatem zabrali się do wystawienia jeszcze wspanialszej floty. Ale Nikiasz nie myślał bić się na morzu. Mówił, że to wielka głupota podejmować rozstrzygającą bitwę właśnie teraz, przy osłabionej i źle wyposażonej flocie, kiedy Demostenes płynie do nich pospiesznie z tak wielką flotą i ze świeżymi siłami.
Ale Menander i Eutydemos, świeżo powołani na strategów, ulegali ambitnej chęci rywalizacji z obu pozostałymi strategami: Demostenesa chcieli wyprzedzić wspaniałym swym czynem, a Nikiasza także przewyższyć. Pretekstem była im sława Aten: mówili, że się ją utraci i całkiem zniweczy, jeśli się przestraszą Syrakuzan podpływających do bitwy. Wymogli więc podjęcie tej bitwy. Ale przechytrzeni przez sternika Arystona z Koryntu sprawą tego śniadania72, o którym pisze Tukidydes, ponieśli sromotną klęskę i stracili dużo ludzi.
Nikiasza opanowało wielkie zmartwienie. Bo jak był sam, źle mu się zaczęło powodzić, a teraz zawodzą go również współdowódcy.
21. W tym czasie przed portami pojawił się Demostenes ze wspaniale wyposażoną flotą, mogącą wroga przestraszyć. Na siedemdziesięciu trzech okrętach wiózł pięć tysięcy hoplitów, nie mniej niż trzy tysiące włóczników,
70 Demostenes - zob. przyp. 35.
71 Plemmyrion - odnoga lądu zamykająca port syrakuzański od południa.
72 sprawą śniadania  - por. Tukidydes, Wojna peloponeska 7,40.

łuczników i procarzy, wspaniałością uzbrojenia, godłami łodzi, mnóstwem dyrygentów wioślarzy i fletnistów, wystawnością urządzenia mogący przeciwników przerazić.
I rzeczywiście, strona syrakuzańska bardzo się przelękła nie widząc przed sobą żadnego końca, żadnego wyzwolenia, tylko ciągłe trudy i daremne wyniszczanie siebie.
Nikiasz jednak niedługo cieszył się pojawieniem się nowej siły. Po pierwszej wymianie słów Demostenes był zdania, by od razu uderzyć na wroga i jak najszybszym zagrożeniem zająć Syrakuzy stające do rozstrzygającej bitwy albo - odpłynąć z powrotem do kraju.
Ze strachem więc Nikiasz, zdziwiony jego zapałem i pewnością siebie, prosił, by nie robił niczego ryzykownie i bez namysłu: zwłoka pracuje na niekorzyść wroga, nie mającego już i pieniędzy, i sprzymierzeńcy nie będą długo służyć mu pomocą; a kiedy ich niedostatek przyciśnie, rychło znowu, jak poprzednio, zwrócą się do niego o porozumienie.
Bo istotnie, było w Syrakuzach niemało ludzi prowadzących z Nikiaszem tajne rozmowy i radzących mu wytrwać: już teraz tam czuje się przemęczenie wojną i niezadowolenie z Gylipposa, i jeśli ich bieda jeszcze trochę przygniecie, całkiem zrezygnują z oporu.
Nikiasz mówił o tym częścią zagadkowo, częścią świadomie niejasno, co na dowódcach zrobiło wrażenie braku odwagi. Mówili więc, że znowu wraca do dawnego swego stylu, do namysłu, zwlekania, drobiazgowości w obliczeniach: przez nie traci właściwy moment, nie atakuje wroga natychmiast, lecz kiedy sam już jest spóźniony i zlekceważony. Przystali więc do zdania Demostenesa, i Nikiasz z trudem poszedł za nimi przymuszony.
Demostenes zatem wziął w nocy piechotę i w nocy zaatakował Epipole. Część nieprzyjaciół, zaskoczonych i zdezorientowanych, zgładził, innych, próbujących obrony, odrzucił i zwyciężając nie zatrzymał się w miejscu, lecz poszedł dalej, aż tam, gdzie natknął się na Beotów. Ci bowiem pierwsi zwarłszy szeregi z włóczniami przed sobą pędzili na Ateńczyków z okrzykiem wojennym i kładąc ich trupem wywołali w całym wojsku strach i zamieszanie. Uciekający już mieszali się z tymi, co jeszcze atakowali. Prących naprzód i nacierających zastraszeni cofali, a ci myśląc, że uciekający to ścigający, brali swoich za wrogów. I tak zmieszane bezładnie szyki stanęły w miejscu wśród strachu i dezorientacji, i niedowierzaniu oczom w nocy, gdy jak mrok niepełny, tak światło niepewne, ale jakie bywa, gdy księżyc już zachodzi i mrokiem zaczyna okrywać mnóstwo broni i ludzi w ruchu, w tym oświetleniu nie dającym wyraźnego obrazu postaci, w strachu przed wrogiem biorących swoich za podejrzanych. Wszystko postawiło Ateńczyków wobec okropnej bezradności i kłopotu.
A przypadkiem też zdarzyło się tak, że Ateńczycy mieli księżyc z tyłu. Skutkiem tego cień rzucali na siebie i przyćmiewali mnogość swą i siłę swej wspaniałości zbrojnej, gdy odbite od tarcz nieprzyjacielskich światło sprawiało wrażenie, że przeciwnika jest o wiele więcej i wspanialej uzbrojonego.

Ostatecznie, ponieważ nieprzyjaciel, gdy pofolgowali, ze wszystkich stron na nich mocno nacierał, jedni ginęli w czasie ucieczki z ręki wrogów, inni przez wzajemne swoich atakowanie, niektórzy spadali w dół na przepaściach, część zabłąkanych w rozsypce pochwyciła i wybiła z brzaskiem dnia konnica. Poległo dwa tysiące Ateńczyków, a z ocalałych niewielu zachowało broń.
22. Nikiasz, rażony tym ciosem, nie bez przewidywania klęski oskarżał o nią Demostenesową porywczość, ten zaś bronił się przed tym i radził czym prędzej stamtąd odpływać: bo inna siła już do nich nie przybędzie, a przy pomocy tej na miejscu zwycięstwa nie odniosą. Zresztą i jako zwycięzcy musieliby usunąć się stamtąd i uciekać, bo stale tam - jak się dowiadują
- ciężkie powietrze i niezdrowe dla wojska, a obecnie  - jak sami widzą
- nawet zgubne, z powodu pory roku.
Bo był to początek jesieni. Wielu już było osłabionych, wszyscy bez ducha.
Nikiasz z przykrością słuchał o ucieczce i odpływaniu; nie żeby się nie bał Syrakuzan, ale bardziej bał się Ateńczyków, ich sądów i oskarżycieli publicznych. Mówił więc, że tu na miejscu nie oczekuje niczego strasznego; a gdyby się coś miało zdarzyć, woli śmierć z wyroku wroga niż z wyroku obywateli. Inaczej więc myślał niż potem Leon z Bizancjum73, który do swych obywateli mówił: "Wolę umrzeć raczej przez was niż z wami".
Co do kraju i okolicy, dokąd by należało przenieść obóz, powiedział, że zastanowi się w spokoju.
Tak mówił Nikiasz. Ale Demostenes, którego już pierwsza rada nie miała szczęścia, nie przestawał siłą obstawać przy swoim. Jednakże sprawił tylko, że Nikiasz, radzący zaczekać i liczący na ludzi w mieście, stanowczo się sprzeciwił pozostałym strategom w sprawie odpływania stamtąd. I w końcu zgodzili się z nim. Lecz gdy na pomoc Syrakuzom przybyło inne jeszcze wojsko, a choroba coraz bardziej atakowała Ateńczyków, uznał i Nikiasz, że trzeba się przenieść gdzie indziej, i nakazał żołnierzom przygotować się do odjazdu.
23. Kiedy już wszystko było gotowe i nikt z przeciwników nie pilnował ich, bo się tego nikt nie spodziewał, nastąpiło tej nocy zaćmienie księżyca, ku wielkiemu przerażeniu Nikiasza i innych przerażonych tym zjawiskiem z powodu nieznajomości rzeczy, czy też z powodu zabobonności.
Zaćmienie słońca koło trzydziestych dni miesięcy już sobie na ogół jakoś wyobrażano, jako spowodowane przez księżyc. Ale zaćmienie księżyca
- czym ono spowodowane i w jaki sposób nagle z pełni ubywa światła wydającego różne kolory - niełatwo było zrozumieć; uważano to za coś niezwykłego, za znak zsyłany przez boga.
Pierwszy najmądrzej ze wszystkich i najodważniej pisał o świetle i zaćmieniu księżyca Anaksagoras74. Ale nie był on jeszcze dość dawny i jego
73 Leon z Bizancjum - uczeń Arystotelesa, w wojnie Bizancjum z królem macedońskim Filipem w IV wieku p.n.e., zagrożony przez własnych ludzi, pozbawił się życia.
74 Anaksagoras - w materialistycznym wykładzie budowy wszechświata przyjmował ingerencję Rozumu, gr. Nus, w jej zdolność i celowość ruchu.

nauka nie była rozpowszechniona; była tajemna, wśród niewielu ludzi krążąca, i to z pewną ostrożnością brana na wiarę. Nie znoszono bowiem filozofów natury ani tak zwanych wtedy meteoroleschów75, jakoby oni bredniami moc boską spychali do niezrozumiałych przyczyn i niezbadanych, a koniecznych sił. Protagorasa76 nawet zesłano na wygnanie, Anaksagorasa z więzienia ledwie wydobył Perykles. Nawet Sokratesa, choć nic go te rzeczy nie zajmowały, zgubiła filozofia.
Później Platona świetna nauka, dzięki jego życiu i przez to, że boskim i wyższym przyczynom podporządkowała nieuniknione prawa natury, usunęła błędne rozumowanie tamtych nauk i na zawsze wytyczyła właściwą drogę naukom. Toteż towarzysz jego, Dion, kiedy zabierał się do wyprawy z Zakyn-tosu przeciw Dionizjuszowi i właśnie zdarzyło się zaćmienie księżyca, nie-zmieszany tym popłynął, zatrzymał się w Syrakuzach i przepędził tyrana77.
Tak się złożyło, że Nikiasz nie miał wtedy przy sobie doświadczonego wieszczka; towarzyszący mu i dużo z zabobonności odbierający Stylbides niedawno zmarł. Zresztą zjawisko owo - jak mówi Filochoros78 - nie było uciekającym przeszkodą, ale nawet czymś bardzo korzystnym. Co się robi w strachu, potrzebuje ukrycia; światło dałoby wojnę. Zresztą przy zjawiskach na słońcu czy księżycu przez trzy dni przestrzegano ostrożności. Tak pisze Autoklejdes79 w swych Egzegetykach. Ale Nikiasz przekonał ludzi, żeby przeczekać cały period księżyca - jakby go nie mógł za chwilę zobaczyć znowu w pełni światła, kiedy minie płat zacieniony przez zasłaniającą ziemię.
24. Tak więc odłożywszy wszystko inne Nikiasz składał ofiary i siedząc w miejscu słuchał wieszczby, a tymczasem nieprzyjaciel nadciągnął. Piechotą szturmował obóz Ateńczyków w murach, flotą otoczył wkoło ich port. Tu nie tylko samymi trierami. Nawet chłopcy na większych i mniejszych łodziach podpływali do Ateńczyków i obraźliwymi słowami wyzywali ich do walki. Z tych jednego, syna znakomitych rodziców, Heraklidę, gdy podpłynął bliżej, dopadł w pościgu okręt attycki. W strachu o niego Polichos, jego stryj, wysunął się z dziesięciu okrętami, którymi dowodził. Inni znów w strachu o Polichosa tak samo podpłynęli naprzód i wywiązała się potężna bitwa morska. Zwyciężyli Syrakuzanie. Wśród wielu innych zginął tam także Eurymedont80.
Teraz już Ateńczycy dłużej pozostawać tam nie mogli. Z krzykiem żądali od swych strategów, by uchodzić stamtąd piechotą. Bo zwycięscy Syrakuzanie natychmiast się ścieśnili i odcięli odpłynięcie z portu. Nikiasz jednak i jego ludzie nie chcieli tego. Straszne im się zdawało pozbywać się tylu okrętów towarowych, i blisko dwieście trier opuszczać. Wsadzili na nie najdzielniej-
75 meteoroleschów -  od lesche, leschadzo, gadanina, bajanie.
76 Protagoras - sofista z V wieku p.n.e.
77 przepędził tyrana - Dionizjusza II, tyrana Syrakuz, w r. 356 p.n.e.
78 Filochoros - wróżbiarz, autor Attydy (dziejów Attyki), z IV/III wieku p.n.e.
79 Autoklejdes - bliżej nie znany.
80 Eurymedont -  strateg ateński.

szych ludzi z piechoty, najsilniejszych miotaczy pocisków, wypełnili nimi sto dziesięć trier, reszta nie miała wioseł. Pozostałych ludzi ustawił Nikiasz na brzegu morza opuściwszy wielki obóz w murach, przyległych do świątyni Heraklesa. Syrakuzanie więc wtedy nie składali Heraklesowi zwyczajnych ofiar; teraz, gdy ludźmi stamtąd zapełniono okręty, kapłani ich i wodzowie mieli tam dostęp i mogli składać ofiary.
25. Wróżowie zameldowali Syrakuzanom na podstawie ofiar, że czeka ich wspaniałe zwycięstwo, jeśli nie pójdą pierwsi do bitwy, lecz będą się tylko bronić: bo i Herakles wszystko pokonał broniąc się, gdy inni go zaczepiali. Sami więc wstrzymali się od rozpoczynania walki.
Doszło do bitwy, a bitwy nade wszystko potężnej i straszliwej, nie mniejsze przerażenie i grozę budzącej u widzów niż u walczących, na widok całego przebiegu zmagań, różnie i niespodzianie zmieniających się w jednej chwili.
Ateńczykom szkodził w tym wszystkim ich własny sprzęt bojowy nie mniej niż nieprzyjaciel. Walczyli na okrętach ścieśnionych i ciężkich przeciw lekkim okrętom wroga z różnych stron atakującym; miotającym kamieniami mającymi zewsząd tak samo skuteczne uderzenie, gdy sami miotali oszczepami i strzałami, których celne trafienia wypaczał ruch morza, i nie wszystkie przeciwnika raziły ostrzem. O tym pouczył Syrakuzan sternik ów, Aryston z Koryntu. Zginął on zresztą w tejże bitwie dzielnie się spisując, gdy Syrakuzanie już zwyciężali.
Nastąpił straszny odwrót i ogromne straty. Ucieczkę morzem odcięto Ateńczykom. Widzieli też, że trudno ratować się lądem. Nie przeszkadzali nawet nieprzyjacielowi, gdy w pobliżu odholowywał ich okręty. Nie prosili o zezwolenie na pogrzebanie poległych. Przed oczyma mieli pozostających chorych i rannych jako coś boleśniejszego niż niepogrzebanie zmarłych. Zresztą i własna ich dola wydała się im jeszcze gorsza od losu tamtych: bo w końcu wśród cięższych cierpień mają dojść do tego samego.
26. Gotowano się do odmarszu w nocy. Gylippos, widząc, że Syrakuzanie z okazji zwycięstwa świętują, składają ofiary i ucztują, nie uznawał za stosowne słowem czy siłą zmuszać ich do powstania i gonitwy za uchodzącym przeciwnikiem. Ale Hermokrates sam z siebie wymyślił na Nikiasza podstęp: wysłał do niego kilku ze swych towarzyszy mówiących, że jakoby przybyli od tych ludzi, którzy już poprzednio prowadzili rozmowy z Nikiaszem, i radzących nie ruszać w drogę nocą, bo Syrakuzanie zasadzają się na nich i z góry zajęli wszystkie drogi.
Przechytrzony tym Nikiasz pozostał na miejscu - żeby tego, czego się fałszywie obawiał ze strony wroga, doznać prawdziwie.
Wróg bowiem o świcie poszedł przodem i zajął trudne przejścia na drogach, przejścia przez rzeki zatarasował, mosty zerwał, a na dostępnych równinach rozstawił jeźdźców konnych.
Ateńczykom nie pozostała w ten sposób żadna możliwość przejścia bez walki. Cały ten dzień zatem i noc następną przeczekali na miejscu, po czym ruszyli w drogę z jękiem i narzekaniem, jakby uchodzili z ojczyzny, a nie

z kraju wroga, z powodu braku środków do życia, opuszczając niezdolnych do drogi przyjaciół i krewnych i przewidując, że przeżywane nieszczęścia są jeszcze mniejsze od tych, które ich czekają.
A z wielu okropności oglądanych w obozie najbardziej godny współczucia był widok Nikiasza, wyniszczonego przez swą chorobę, zmuszonego, wbrew swej godności, do życia w niedostatku, przy najskromniejszym zaopatrzeniu, gdy w chorobie potrzebował lepszego niż zazwyczaj. Mimo niemocy był jednak czynny i ważył się na wiele wysiłków, jakie by wielu zdrowych z trudem wytrzymało.
A każdy dobrze wiedział, że nie we własnym interesie czy z przywiązania do życia wytrzymuje te trudy, ale ze względu na swych ludzi nie traci nadziei. I gdy inni płakali i narzekali ze strachu i smutku, on sam, jeśli kiedy nie mógł się od tego powstrzymać, robił to przez wzgląd na hańbę i niesławę tej wyprawy wobec wielkości chwały, jakiej się spodziewał ze zwycięstw.
Ludzie nie tylko patrząc na niego, ale także pomnąc jego słów i argumentów przeciw tej wyprawie jeszcze bardziej uważali, że cierpi niezasłużenie. I w odniesieniu do pokładanych w bogach nadziei tracili ducha, widząc, że człowiek pobożny, dużo i wielkich, i wspaniałych bogom świadczy objawów czci, przeżywa los wcale nie przyzwoitszy od innych, najgorszych, najnędzniej-szych ludzi w obozie.
27. Mimo wszystko Nikiasz starał się w głosie, wyglądzie, w stosunku do ludzi okazywać wyższym nad niepowodzenia. Przez cały czas ośmiodniowego marszu, rażony i raniony przez nieprzyjaciela, niepokonaną zachowywał moc ducha do chwili, gdy wraz ze swym wojskiem pojmany został Demostenes. Ten, odcięty w bitwie pod Polidzelosa dworem81, dobył miecza i zadał sobie cios, ale nie śmiertelny; nieprzyjaciel szybko go otoczył i zabrał.
Syrakuzanie podeszli bliżej i zawiadomili o tym Nikiasza. Ten przez wysłanych tam jeźdźców sprawdził zajęcie obozu Demostenesa, po czym postanowił wejść z Gylipposem w układy, żeby odesłać Ateńczyków z Sycylii, a jego samego wziąć jako zakładnika gwarantującego Syrakuzanom zwrot kosztów tej wojny. Ci jednak nie przystali na to. Z dumą i w gniewie odtrącili go i wyrzucili, kiedy już nie miał żadnych koniecznych środków zaopatrzenia.
Mimo wszystko wytrwał w oporze jeszcze tę noc i dzień następny, posunąwszy się pod obstrzałem ku rzece Azynaros82. Tu nieprzyjaciel krocząc za nimi wepchnął ich do rzeki, a niektórzy też sami spiesznie rzucili się do niej spragnieni. Wtedy nastąpiła największa i najkrwawsza klęska w rzece, gdy ludzie pijący jednocześnie byli mordowani, aż Nikiasz padł do nóg Gylipposa mówiąc: "Miejcież litość, Gylipposie, jako zwycięzcy! Nie nade mną, bo ja przy tak wielkich powodzeniach zyskałem sobie imię i sławę, ale nad resztą Ateńczyków! Pamiętajcie, że szczęście w wojnach jest zmienne i że Ateńczycy, kiedy mieli powodzenie, korzystali z niego w stosunku do was z umiarem i łagodnością".
81 Polidzelosa dwór - jakiś nie zidentyfikowany punkt na Sycylii.
82 Azynaros - rzeczka w południowo-wschodniej Sycylii, na południe od Syrakuz.

Gdy Nikiasz tak mówił, Gylippos doznał pewnego wzruszenia na widok i słowa mówiącego. Wiedział też, że Lacedemończycy skorzystali z jego dobroci przy zawarciu pokoju. Liczył i na to, że sam zyska wielką chwałę, jeśli strategów przeciwnika odeśle do domu żywych. Podniósł więc Nikiasza, dodając mu otuchy, i wydał rozkaz, by tamtym darować życie. Ale rozkaz rozchodził się powoli i o wiele więcej ludzi zginęło, niż ocalało. Przy tym wielu rozgrabili żołnierze ukradkiem.
Pojmanych zaś jawnie zebrali razem, najpiękniejsze i największe drzewa nad rzeką przystroili zbrojami jeńców, a sami w wieńcach, z końmi swoimi w ozdobionych uprzężach, i z końmi przeciwnika z obciętymi grzywami, pospieszyli do miasta - po najwspanialszym zwycięstwie w zawodach, w których Grecy pokonali Greków; po zwycięstwie ostatecznym, wywalczonym z wielką przewagą, z ogromnym wysiłkiem, zapałem i męstwem.
28. Nastąpiło ogólne zgromadzenie Syrakuzan i ich sprzymierzeńców. Tu przywódca ludu, Eurykles, wystąpił z wnioskiem, by przede wszystkim dzień, w którym do niewoli wzięto Nikiasza, był świętem, dniem ofiar kultowych i wolnym od pracy, nazwanym Azynaryjskim, od rzeki Azynaros. A był to dzień czwarty przed końcem miesiąca karnej osa, który u Ateńczyków nazywa się metageitnijon83; ateńską służbę i sprzymierzeńców z Sycylii pod nadzorem wtrącić do kamieniołomów; oprócz strategów, których należy zabić.
Na to godzili się Syrakuzanie. A gdy odezwał się Hermokrates, że czymś lepszym od zwycięstwa jest szlachetne jego wyzyskanie, podniósł się wielki krzyk przeciwny. Podobnie gdy Gylippos prosił o wydanie mu żywych strategów ateńskich, by ich wziąć do Lacedemończyków, Syrakuzanie rozzuchwaleni już powodzeniami odmówili mu tego obraźliwie; także dlatego, że już w czasie wojny niechętnie znosili jego surowość i lakoński sposób dowodzenia, jak mówi Timajos, i złym okiem patrzyli na jego skąpstwo i chciwość, cechę odziedziczoną po ojcu; bo i ojciec jego, Kleandrydes, poszedł na wygnanie skazany za przekupstwo. I sam Gylippos z tysiąca talentów, jakie do Sparty przysłał Lizander, podebrał trzydzieści i ukrył je pod strzechą swego domu, a potem oskarżony z największą hańbą poszedł na wygnanie. Ale o tym dokładnie opowiedziano w żywocie Lizandra.
Co do Demostenesa i Nikiasza - Timajos nie pisze, by zginęli z rozkazu Syrakuzan, jak podają Filistos i Tukidydes, lecz na wiadomość wysłaną przez Hermokratesa, przepuszczoną przez jednego ze strażników, sami sobie życie odebrali.
Ciała ich wyrzucono poza bramy i tam leżały na widoku publicznym, by każdy, kto zechciał, mógł je oglądać. A słyszę, że i obecnie pokazują w Syrakuzach przed świątynią tarczę, zwaną tarczą Nikiasza, gdzie złoto i purpura wzajemnie się pięknie splatają przez tkaninę w okuciach.
29. Z Ateńczyków większość zginęła w kamieniołomach od chorób i nędz-
83 metageitnijon - nasz sierpień/wrzesień.

nego odżywiania. Dostawali dziennie dwie kotyle84 jęczmienia i jedną wody. Niemałą liczbę zgładzono także tych, których żołnierze porwali ukradkiem albo którzy ukryli się jako niewolnicy. Tych jako niewolników sprzedano też wypalając im znak konia na czole. I byli tacy, którzy poza niewolą byli tym karani. Ale tym przynosiło to pomoc i zaszczyt, bo albo rychło ich wyzwalano, albo u nabywców traktowano z szacunkiem.
Niektórzy nawet uratowali się dzięki Eurypidesowi. Bo jak wiadomo, muza jego poza Helladą najbardziej była lubiana na Sycylii. Przykłady jej i fragmenty przynosili tam każdorazowi przybysze, i tam się ich wyuczano na pamięć i przekazywano innym. Opowiadają więc, że niektórzy z ocalonych wróciwszy do domu stale kłaniali się Eurypidesowi z wielką wdzięcznością i mówili jedni, jak to zostali z niewoli wyrwani za to, że nauczyli odnośnych ludzi, co tylko z Eurypidesa zapamiętali, a inni, jak błąkając się po bitwie za śpiewanie jego pieśni otrzymywali od ludzi coś do jedzenia i picia.
Nic też dziwnego, że kaunijskiego85 okrętu ściganego przez piratów i podpływającego do portu najpierw nie chciano przyjąć i wprost odrzucono go, ale gdy jego ludzi zapytano, czy znają pieśni Eurypidesa, i usłyszano, że tak, pod tym warunkiem pozwolono im wpłynąć do portu.
30. U Ateńczyków najpierw, jak mówią, owo nieszczęście nie znalazło wiary, głównie z powodu zwiastuna. Jakiś obcy człowiek, który wysiadł w Pireusie i wstąpił do fryzjera, zaczął mówić o tym, co się stało, jakby Ateńczycy już o tym wiedzieli. Usłyszał to fryzjer i prędzej, niżby inni coś wiedzieli, pobiegł do miasta, wpadł do archontów i zaraz na agorze powtórzył słowa tamtego. Powstało, rzecz jasna, przerażenie i niepokój, archontowie zwołali zgromadzenie ludowe, wprowadzili na nim tego człowieka, a ten pytany, przez kogo o tym się dowiedział, nie umiał powiedzieć nic pewnego. Wydał się więc zwykłym plotkarzem, mącącym spokój w mieście. Przywiązany do koła torturowego, męczył się tak długo, aż i przybyli zwiastuni całego nieszczęścia. Tak trudno było uwierzyć, że Nikiasza spotkało to zło, które często im przepowiadał.
84 kotyla - ok. ćwierci litra.
85 kaunijski - z miasta Kaunos.

ALKIBIADES
1. Ród Alkibiadesa przyjmował za swego praprzodka Eurysakesa1, syna Ajasa. Po matce był Alkibiades Alkmeonidą2. Bo matka, Dejnomacha, była córką Megaklesa. Ojciec, Klejnias, odznaczył się na własnej trierze w bitwie pod Artemizjum3. Później zginął w bitwie z Beotami pod Koroneją4. Wtedy Alkibiades pozostawał pod prawną opieką Peryklesa i Aryfrona, synów Ksantypposa, z którymi był spokrewniony.
Mówią - i nie bez słuszności - że życzliwość i przyjaźń, jaką Sokrates otaczał Alkibiadesa, w niemałym stopniu korzystnie oddziałała na jego znaczenie. Bo Nikiasz i Demostenes, Lamachos i Formion, Trazybulos i Teramenes to znane w jego czasach postacie5, ale żadnego z nich matka nie miała szczęścia być znaną z imienia. A u Alkibiadesa znamy nawet jego niańkę, Amyklę, Lacedemonkę. Znamy z imienia także jego wychowawcę, Zopyrosa. Z tego jedno podaje Antystenes6, inne Platon.
O piękności Alkibiadesa nic chyba nie trzeba tu mówić, poza tym, że i jako dziecko, i jako chłopiec w młodości i dorosłym wieku, w całym życiu dopisywała mu piękność fizyczna, powabna i miła. Bo nie u wszystkich pięknych również jesień - jak by chciał Eurypides - jest piękna. To zdarzyło się Alkibiadesowi, wśród niewielu innych, dzięki naturalnemu powabowi ciała. A mówią, że i w mowie pewne zmiękczenie miało coś miłego i w rozmowie dodawało mu czegoś ujmującego, bliskiego wdzięku. Arystofanes7 wspomina tę jego miękkość w wierszach szydzących z Teorosa:
Wtedy Alkibiades rzekł do mnie spieszczając: "Widzisz Teolosa? Ma głowę pochlebcy". I słusznie to tak Alkibiades spieścił...
I Archippos8 szydząc z Alkibiadesowego syna mówi: chodzi rozpustnie wlokąc szatę, żeby się wydawać jak najbardziej podobnym ojcu, z kalkiem9 w bok schylonym, i mówi spieszczając.
2. W charakterze Alkibiadesa ujawniły się później - jak to widać z jego
1 Eurysakes - syn Ajasa Telamończyka, czczony w Atenach jako heros.
2 Alkmeonidzi - ród należący do najznakomitszych w Atenach.
3 Artemizjum - przylądek w północnej Eubei, sławny z bitwy Ateńczyków z Persami w r. 480 p.n.e.
4 Koroneją - miasto w zachodniej Beocji, znane z klęski Aten w r. 447 p.n.e.
5 znane ... postacie - głównie polityczne.
6 Antystenes - filozof cynicki z V/IV wieku p.n.e.
7 Arystofanes - w komedii pt. Osy, w. 44 i n.; tu jednak w polskim tłumaczeniu trudno osiągnąć efekt gry słów kolax, pochlebca, i korax, kruk, ważny dla dalszego tekstu komedii (próbuje tego S. Srebrny w przekładzie z r. 1955).
8 Archippos - komediopisarz z V wieku p.n.e.
9 "z kalkiem''' - zamiast z "z karkiem".

wielkich czynów i zmiennych losów - liczne nierówności wewnętrzne i zmiany. W naturze jego tkwiły wrodzone liczne i wielkie namiętności, z tych najsilniejsze - żądza rywalizacji i żądza pierwszeństwa. Widać to już we wspomnieniach z lat dziecięcych.
Kiedyś w zapasach, przyciśnięty, żeby nie upaść, podniósł do ust wiązanie zapaśnicze przyciskającego gotów przegryźć mu ręce, ale tamten usunął to zaczepienie dodając: "Gryziesz, Alkibiadesie, jak baby". Na to ten: "Nieprawda! Jak lwy!"
Jako mały chłopiec grał w kostki w ciasnej ulicy. Rzut jego przypadł na moment, gdy nadjeżdżał wóz gospodarski. Najpierw więc kazał woźnicy zatrzymać zaprzęg, bo kostki wpadły akurat w koleiny drogi. Wieśniak jednak, nie słuchając chłopca, chciał jechać dalej. Chłopcy się rozbiegli, ale Alkibiades rzucił się na twarz i rozciągnął przed zaprzęgiem każąc woźnicy tak jechać, jeśli chce, przez niego. Woźnica ze strachu cofnął wóz, a wtedy przyglądający się temu przestraszeni podbiegli do kolegi z krzykiem.
Kiedy przystąpił do nauki, nauczycieli różnych przedmiotów słuchał chętnie, nie chciał tylko uczyć się gry na aulosie, jako niegodnej jego stanu, niegodnej człowieka wolnego. Nie psuje bowiem wyglądu, ni właściwego człowieka kształtu instrument strunowy czy lira. Natomiast człowieka dmuchającego w aulos wzdętymi ustami nawet najbliżsi nie bardzo mogą poznać z twarzy. Do tego jeszcze lira towarzyszy słowom i śpiewowi, a aulos każdemu usta zamyka munsztukiem, wyklucza głos i słowo. "Niech sobie" - mówił - "na aulosach grają tebańskie dzieci, które nie umieją rozmawiać, a nam Ateńczykom, jak mówią ojcowie, przewodniczy Atena, patronuje Apollon; z tych zaś ona porzuciła aulos, a on nawet ze skóry obdarł auletę"10.
Tak sobie pokpiwając, ale na serio, i sam wstrzymał się od nauki auletyki, i innych od niej powstrzymywał. Rychło bowiem rozeszły się po chłopcach te słowa, że dobrze robi Alkibiades gardząc auletyką i śmieje się z uczących się tej sztuki. Tak więc auletyką odpadła zaraz z nauki chłopców wolnych i popadła całkowicie w pogardę.
3. W oszczerstwach Antyfonta11 napisano, że Alkibiades w chłopięctwie uciekł z domu do jakiegoś Demokratesa, swego wielbiciela, i że Aryfron chciał go oficjalnie wywołać, ale Perykles nie pozwolił; mówił, że jeśli chłopiec zginął, to przez wywołanie wyjdzie to na jaw najwyżej o jeden dzień wcześniej, a jeśli żyje, to będzie mu nieznośny przez całe dalsze życie.
Poza tym - że któregoś ze swych sług w szkole ćwiczeń, Syburtiosa, uderzył kawałkiem drzewa i zabił.
Ale temu nie godzi się od razu wierzyć, skoro opowiedział to ktoś, kto sam przyznaje, że jest to szkalowanie wynikłe z osobistej wrogości.
4. Skupiało się przy Alkibiadesie i chodziło koło niego już wielu szlachetnych ludzi i było widoczne, że świadczyli mu grzeczność dla jego wspaniałej
10 obdarl auletę - pokonanego w zawodach z nim Marsjasza.
11 Antyfont - mówca i retor grecki z V wieku p.n.e.

urody, godnej podziwu, ale miłość Sokratesa była tu ważnym świadectwem wrodzonych skłonności chłopca do cnoty. Widział ją Sokrates już wyraźnie przejawiającą się w jego postawie i bał się wpływu bogactwa, stanu i tłumu obywateli, obcych ludzi i sprzymierzeńców uwodzących go pochlebstwami i różnymi grzecznościami, gotów go bronić przed tym i czuwać nad nim jak nad rośliną, która w kwiecie żyjący ma owoc, a może go zgubić i zmarnować. Nikogo bowiem los nie otoczył, nie obwarował z zewnątrz tak zwanymi dobrami do tego stopnia, żeby przez filozofię stał się niedostępny ranom, niedosięgły żądłu śmiałych wypowiedzi.
Tak Alkibiades od początku był rozpieszczany i oblegany przez otaczających go ludzi dla przypodobania się jemu i utrudniających mu wsłuchiwanie się w słowa ostrzeżeń i napomnień, a jednak dzięki wrodzonej szlachetności uznał Sokratesa, przyłączył się do niego i trzymał się z daleka od bogatych i znaczących wielbicieli. Rychło przystał do niego na stałe i słuchał słów wielbiciela nie polującego na niemądrą przyjemność, nie żądającego pocałunków czy uścisków, ale wykazującego mu niedostatki jego duszy i tłumiącego w nim pustą i bezmyślną dumę:
przycupnął więc jak kogut złapany i skrzydła opuścił.
Działalność Sokratesa uważał za służbę naprawdę boską dla wychowania i ratowania młodzieży. Widząc więc własną małość, a podziwiając Sokratesa, polubił jego przyjazny stosunek do niego, czując zawstydzenie wobec cnoty mędrca. Niespostrzeżenie on, przedmiot miłości, poczuł w sobie wzajemną do niego miłość, że dziwili się wszyscy widząc, jak z Sokratesem jada, odbywa ćwiczenia, przebywa pod jednym namiotem, a dla innych wielbicieli jest trudny i niedostępny, niektórym nawet okazuje swą wyniosłość.
Tak właśnie uczynił Anytosowi12, synowi Antemiona. Ten także był w nim zakochany. Przyjmując jakichś znajomych gości, zaprosił na to przyjęcie także Alkibiadesa. Ten mu odmówił przyjścia, a w domu popijał sobie z kolegami, po czym, podchmielony, zorganizował pochód do Anytosa. Stanął u drzwi komnaty i widząc stoły pełne srebrnych i złotych pucharów, kazał swej służbie zabrać z tego połowę i odnieść do swego domu. Nie wchodząc do środka komnaty, odmaszerował. Obecni, oburzeni tym, mówili, że to zachowanie Alkibiadesa wobec Anytosa było obrażające i nieprzyzwoite. A on na to: "Przyzwoite i ludzkie. Mógł przecież wziąć wszystko, a jednak połowę zostawił".
5. Tak obchodził się również z innymi wielbicielami, prócz jednego - jak mówią - człowieka z metojków. Nie posiadał on dużo mienia, ale co miał, sprzedał wszystko, a co za to dostał, do stu staterów, przyniósł do Alkibiadesa i prosił, by to przyjął. Uśmiał się Alkibiades i ucieszył, zaprosił go do stołu, przyjaźnie ugościł, po czym pieniądze mu zwrócił.
Przy tym jednak polecił mu, by następnego dnia przelicytował chcących
12 Anytos - wpływowy polityk pod koniec V wieku p.n.e., oskarżyciel Sokratesa.

wziąć w najem cła publiczne. A gdy człowiek ten przepraszał, że najem opiewa na kilka talentów, Alkibiades zagroził mu biczem, jeśli tego nie zrobi. Sam Alkibiades miał przypadkiem z celnikami osobiste porachunki. Nazajutrz więc metojk przyszedł na agorę i cenę najmu podbił o talent wyżej. Wzburzeni celnicy zbiegli się i kazali mu podać poręczyciela, licząc na to, że go nie znajdzie. Zmieszał się człowiek i chciał się wycofać, gdy stojący w pobliżu Alkibiades odezwał się do urzędników: "Mnie wpiszcie, to mój przyjaciel, ręczę". Słysząc to celnicy wszyscy byli bezradni. Przywykli bowiem poprzednie najmy spłacać następnymi i nie widzieli wyjścia z sytuacji. Prosili więc tego człowieka, by przyjął pieniądze. Wtedy Alkibiades nie pozwolił mu przyjąć mniej niż talent. Darowali mu talent, kazał mu go wziąć i odstąpić od sprawy. I tak mu dopomógł.
6. Miłość Sokratesa miała wielu i wielkich rywali. Jak więc utrzymał przy sobie Alkibiadesa? Dzięki jego naturze szlachetnej oddziaływały na niego słowa Sokratesa kształtujące jego serce, wywołujące nawet łzy wzruszenia.
Bywało, że udzielał się także pochlebcom podsuwającym mu wiele przyjemności. Wymykał się wtedy Sokratesowi, a ten po prostu polował na niego jak na zbiegłego niewolnika. Bo tylko Sokratesa się wstydził i lękał. Wobec innych czuł swą wyższość. Kleantes13 mówił, że on ulubieńca tylko za uszy przy sobie trzymał, a inni, jego rywale, dotykali go w wielu miejscach, nie tkniętych przez niego, mając na myśli brzuch, gardło.
Alkibiades dawał się naturalnie i do przyjemności łatwo uwodzić. Takie podejrzenie budzą słowa Tukidydesa o jego "nieprawości cielesnej w życiu". Ale ci, co go psuli, bardziej imali się jego ambicji i żądzy sławy i wciągali go przedwcześnie w wielką działalność publiczną; przekonywali go do jak najrychlejszej aktywności politycznej, zdolnego nie tylko przyćmić zaraz innych strategów i polityków, ale i przewyższyć wielkość i sławę Peryklesa wśród Greków. Sokrates zatem, ilekroć go złapał sytego używania i płochości, przygniatał go słowem i chłodził, przywracając do skromności i pokory, niczym to żelazo rozmiękczone w ogniu i znowu studzone zwiera się i kurczy w sobie. Uprzytamniał mu, jak wiele ma braków i jak daleko mu do cnoty.
7. Wyszedłszy z wieku chłopięcego wstąpił do szkoły początkowej i zażądał księgi Homera. Nauczyciel odrzekł, że takiej nie posiada. Uderzył go w twarz i odszedł. A innemu, odpowiadającemu, że ma księgę Homera, i to przez siebie samego poprawionego, odrzekł: "Jak to? Pisania uczysz i jesteś w stanie poprawiać Homera? To czemu nie uczysz dorosłych?"
Kiedyś chciał rozmawiać z Peryklesem. Podszedł do jego drzwi i usłyszał, że Perykles jest zajęty obmyślaniem swego sprawozdania dla Ateńczyków. Odchodząc więc mówił sobie: "Czy nie lepiej by było obmyślać, jak nie zdawać im sprawy?"
We wczesnej młodości brał udział w wyprawie pod Potideję14. Tu mieszkał
13 Kleantes - filozof stoicki z IV/III wieku p.n.e.
14 Potideja - gr. Potejdaja, miasto na przejściu na zachodni kraniec Półwyspu Chalcydyc-kiego, które od Aten odpadło; odzyskane w r. 430/429 p.n.e.

z Sokratesem pod jednym namiotem i razem brał udział w bitwach. W ostrej walce odznaczyli się obaj. A gdy Alkibiades ranny upadł, Sokrates osłonił go i obronił, i jak najwidoczniej sam go ocalił wraz z jego bronią. Był to więc najoczywistszy czyn bohaterski Sokratesa. Ale kiedy dowódcy chcieli koniecznie tę chwałę przyznać Alkibiadesowi ze względu na jego osobę, Sokrates chcąc powiększyć jego zapał do czynów chwalebnych, pierwszy złożył świadectwo i wezwał do przyznania wieńca i nadania zaszczytnej zbroi Alkibiadesowi.
Później - w bitwie pod Delionem15, gdy Ateńczycy uciekali, również Sokrates z kilku innymi uchodził pieszo. Alkibiades miał konia i gdy go zobaczył, przywołał do siebie i uratował przed napierającym nieprzyjacielem, który mnóstwo ludzi brał w niewolę. To jednak było później.
8. Hipponika, ojca Kalliasza, człowieka wielkiej sławy i wielkiego znaczenia, przez bogactwo i urodzenie, uderzył w policzek, nie z gniewu czy jakiegoś poróżnienia, lecz dla żartu, z powodu zakładu z przyjaciółmi.
Ta zuchwałość rozniosła się po mieście. Wszyscy - jak można sobie wyobrazić - byli oburzeni. Z brzaskiem dnia Alkibiades przyszedł pod dom Hipponika, zapukał do drzwi, wszedł przed niego, zdjął szatę i wystawił się na ubiczowanie i spoliczkowanie. Hipponik mu wybaczył, gniewu poniechał, a później zrobił go nawet narzeczonym swej córki, Hipparety.
Niektórzy podają, że nie Hipponik, lecz syn jego, Kalliasz, dał Alkibiadesowi tę Hipparetę z dziesięcioma talentami posagu; a kiedy urodziła dziecko, Alkibiades wymusił na nim dalsze dziesięć talentów, jakoby na podstawie umowy "jeśli urodzi dzieci". Kalliasz, bojąc się podstępu, wystąpił na zgromadzeniu ludowym przekazując zgromadzeniu swe mienie i swój dom: "jeśli mu wypadnie umrzeć bez potomstwa".
Hippareta była żoną porządną i kochającą męża, ale od niego doznawała przykrości w małżeństwie, bo obcował z heterami obcymi i miejscowymi. Opuściła więc jego dom i przeniosła się do brata. Ale Alkibiades nie zmartwił się tym i nadal używał swobody. Ale w urzędzie trzeba było złożyć pismo rozwodowe, i to osobiście, bez pośredników. Kiedy jednak zjawiła się tam, by to załatwić zgodnie z prawem, przybył tamże Alkibiades, porwał ją i poniósł do domu krocząc przez agorę. I nikt nie ważył się mu sprzeciwić czy Hipparetę odebrać. Pozostała u niego do końca życia, które zresztą wkrótce potem zakończyła, kiedy Alkibiades popłynął do Efezu.
Otóż ta przemoc wobec niej zupełnie nie uchodziła za bezprawną czy nieludzką: prawo stanowiło, jak się zdaje, że opuszczająca męża musi sama stawić się w urzędzie publicznym dlatego właśnie, by mąż miał możność spotkać się z nią i zatrzymać przy sobie.
9. Miał też Alkibiades psa godnej podziwu wielkości i piękności. Kupił go za siedemdziesiąt min. Obciął mu ogon, zresztą bardzo ładny. Upominali go
15 Delion - w południowo-wschodniej Beocji, nad morzem, blisko granicy z Attyką, gdzie Ateńczycy zostali pobici przez Beotów w r. 424 p.n.e.

jego najbliżsi mówiąc, że pies wszystkich gryzie i ludzie źle mówią o nim samym, a on na to ze śmiechem: "Stało się, czego chciałem! A chciałem, żeby Ateńczycy o tym gadali i nie mówili o mnie czegoś gorszego".
10. Jego pierwszy występ publiczny spowodowało, jak mówią, dodatkowe opodatkowanie, bez przygotowania. Przechodząc bowiem koło krzyczących Ateńczyków, pytał o przyczynę tego hałasu. A dowiedziawszy się, że tam chodzi o dodatkowe opodatkowanie, wystąpił i zgłosił swe zobowiązanie. Lud przyjął to oklaskami i okrzykami radości.
Przy tym jednak zapomniał, że w szacie trzyma przepiórkę16. Ta, spłoszona, uciekła, Ateńczycy jeszcze mocniej krzyknęli, wielu zaczęło za nią gonić, a złapał ją i oddał Alkibiadesowi sternik Antiochos; przez co zyskał sobie dużo jego sympatii.
Szeroką bramę do działalności publicznej otwierało mu jego pochodzenie i bogactwo, otwierały odznaczenia bojowe i duża ilość przyjaciół i zwolenników, ale on niczym nie myślał tak imponować ludowi jak sztuką słowa. I istotnie, o sile jego wymowy dają świadectwo nie tylko komicy. Również największy z mówców, Demostenes, w mowie przeciw Midiasowi17 stwierdza, że Alkibiades ma - obok innych zdolności - wielki dar wymowy. Jeśli zaś mamy wierzyć Teofrastowi, wielce żądnemu wiadomości historykowi, zdolnemu się równać z każdym uczonym, to Alkibiades miał wielką zręczność w wynajdywaniu trafnych argumentów i myśli. Ale mając na uwadze nie tylko treść, ale i należny dobór słów i wyrażeń, nie mógł temu podołać i nieraz się mylił, mowę przerywał i milknął, gdy mu myśli uciekły, skupiał się i zastanawiał.
11. Sławne były stajnie Alkibiadesa, również z powodu ilości wozów. Bo nigdy nikt prywatny, żaden król nawet, nie wystawił na igrzyska olimpijskie siedmiu rydwanów! Tylko on jeden. I to zwyciężając, i drugie, i czwarte, według Tukidydesa, lub trzecie, według Eurypidesa, zajmując miejsce i przewyższając wspaniałością i sławą wszystkich w tym rodzaju zawodów rywali. Eurypides mówi w swej pieśni18:
Ciebie się boje, synu Klejniasa! Piękna rzecz - zwycięstwo. Ale najpiękniejsza - W wyścigach rydwanów zdobyć pierwsze miejsce, I drugie, i trzecie zarazem, i bez trudu zyskać Obwieszczone przez herolda dwa wieńce oliwkowe!
12. A wspaniałość tego wydarzenia jeszcze bardziej uświetniło prześciganie się miast w darach. Efezjanie podarowali mu okazały namiot ozdobny. Miasto Chios dostarczyło paszy dla koni i dużo zwierząt ofiarnych. Lesbos - wino i inne zapasy do wystawnego ugoszczenia mnóstwa ludzi.
Ale koło tej hojności powstały zarzuty i złe języki o tym więcej mówiły.
16 przepiórka - używana do walki przepiórek (jak walki kogutów).
17 Midias - gr. Mejdias, bogaty, znany z 21 mowy Demostenesa.
18 Eurypides ...w pieśni - z nie znanego utworu.

Opowiadają mianowicie, że był w Atenach Diomedes, niezły człowiek, przyjaciel Alkibiadesa. Ten także pragnął zwycięstwa olimpijskiego. Dowiedział się, że Argejczycy mają wóz publiczny, a wiedział też, że Alkibiades ma u nich wielkie wpływy i wielu przyjaciół; nakłaniał go zatem, by kupił dla niego ten wóz, Alkibiades wóz kupił, ale dla siebie, a Diomedesa pominął. Ten przeżył to przykro, wzywając pomocy bogów i ludzi. Najwidoczniej doszło tu nawet do procesu. W każdym razie istnieje mowa Izokratesa19 o zaprzęgu syna Alkibiadesa, w której jako procesujący się występuje Tejzjasz, nie Diomedes. 
13. Kiedy jako człowiek pierwszej młodości przystąpił do działalności publicznej, pognębił od razu wszystkich przywódców ludu, a współzawodniczyć mu przyszło tylko z Fajaksem20, synem Erazystratosa, oraz z Nikia-szem, synem Nikeratosa. Nikiasz już postąpił w latach i uchodził za najlepszego stratega. Fajaks zaczął wtedy, jak sam Alkibiades, piąć się w górę, znany z tradycji przodków, ale nie dorównujący rywalowi pod wielu względami, także w wymowie. Widać było, że lepszy on i przekonujący w prywatnej rozmowie niż zdolny udźwignąć ciężar starć publicznych. Był bowiem - jak mówi Eupolis21 
świetny w rozmowie, nieudolny w przemowie.
Jest w obiegu jakaś mowa przeciw Alkibiadesowi, przypisana Fajaksowi, w której między innymi zapisano i to, że miasto posiadało wiele złotych i srebrnych naczyń przeznaczonych do użytku w publiczne uroczystości, a Alkibiades korzystał ze wszystkich jakby własnych w codziennym użyciu.
Żył wówczas niejaki Hyperbolos22, z demu zwanego Peritojdy, człowiek niedobry - jak pisze także Tukidydes - wspominany niemal przez ogół komediopisarzy jako częsty przedmiot naśmiewań w teatrze. Nie zwracał on uwagi na szyderstwa, niewrażliwy na nie, lekceważący opinię publiczną. Zresztą tę niewrażliwość na swą godność i nieczułość niektórzy uważają za cechy odwagi i dzielności.
Nie podobał się nikomu. Ale lud posługiwał się nim często, gdy jakimś osobistościom chciał ubliżyć lub zaszkodzić. I wtedy także namówiony przez niego miał zagrozić ostracyzmem - sądem, który obywateli wybijających się sławą lub znaczeniem ścigano zawsze wygnaniem, i to raczej z zawiści, niż z obawy przed nimi - miano więc zagrozić ostracyzmem, jak się okazało, jednemu z trzech. Ale Alkibiades zjednoczył stronnictwa i porozumiał się z Nikiaszem, by rzecz odwrócić i ostracyzm skierować przeciw samemu Hyperbolosowi.
Niektórzy podają, że Alkibiades nie z Nikiaszem paktował, lecz z Fajak-
19 Izokrates - sławny autor mów sądowych i popisowych (okolicznościowych) z V/IV wieku p.n.e.
20 Fajaks - przywódca jakiegoś odłamu politycznego.
21 Eupolis - komediopisarz ateński z V wieku p.n.e., którego utwory zaginęły.
22 Hyperbolos - przywódca ludowy w Atenach w V wieku p.n.e.; Peritojda - nazwa jednego z demów attyckich.

sem, i że tego wziął sobie do spółki powodując wygnanie Hyperbolosa, czego ten się jak najmniej mógł spodziewać. Bo nikt słaby czy niesławny nie podpadał pod tę karę, jak to Platon, ten autor komedii, pisał wspominając Hyperbolosa:
wprawdzie postąpił w sposób godny obyczajów, lecz niegodny swych ukłuć i siebie samego, bo nie na takich przecież wynalazł ostracyzm.
Lecz o tych zdarzeniach więcej powiedziano gdzie indziej.
14. Alkibiadesa jednak nie mniej dręczył podziw dla Nikiasza ze strony nieprzyjaciół niż cześć, jaką się cieszył u obywateli. Był bowiem Alkibiades proksenosem23 Lacedemonu i z jeńcami wojennymi w Pylosie24 obchodził się po ludzku. Ale kiedy Lacedemończycy dopięli pokoju głównie za sprawą Nikiasza i kiedy odzyskali swych ludzi, ogromnie go polubili, i kiedy wśród Greków mówiło się, że Perykles wszczął, a Nikiasz zakończył z nimi wojnę, i powszechnie przyjęła się nazwa "pokoju Nikiasza", Alkibiadesa niezmiernie to dręczyło: z zazdrości myślał o zerwaniu układów.
Przede wszystkim widział, że Argejczycy z niechęci do Sparty i strachu przed nią szukają odłączenia się od niej. Podsuwał im zatem potajemnie nadzieje na zbrojne przymierze z Atenami, posyłał ludzi dodających im odwagi i pertraktujących z miejscowymi politykami, by się nie obawiali Lacedemoń-czyków i nie ustępowali im, lecz zwrócili myśl ku Ateńczykom i przy nich trwali, bo mało brakuje, by pokoju żałowali i go nie przestrzegali.
Kiedy zaś Lacedemończycy pozostawali w przymierzu zbrojnym z Beotami i Ateńczykom oddali twierdzę Panaktos25 nie odbudowaną należycie, lecz w stanie rozkładu, Alkibiades, mając Ateńczyków z tego powodu zagniewanych, jeszcze bardziej jątrzył. Narobił hałasu przeciw Nikiaszowi, oczerniając go i oskarżając, że widać, iż nieprzyjaciół przyłapanych na Sfakterii nie chciał sam jako strateg pojmać, lecz nawet, kiedy ich inni przyłapali, on ich puścił wolno i zwrócił Lacedemończykom26, chcąc się im przypodobać. A potem nie odradzał im, bo był im życzliwy, by nie zawierali przymierza z Beocją czy z Koryntem, natomiast przeszkadza Ateńczykom w zawieraniu przyjaźni z chcącymi jej Grekami, jeśli to się nie podoba Lacedemończykom.
Nikiasza dotykało to boleśnie, gdy jakby ze zrządzenia szczęśliwego losu przybyli posłowie z Lacedemonu, którzy z miejsca wygłosili przyjazne mowy oświadczając, że przybyli jako pełnomocnicy do zawarcia wszelkich układów porozumienia i sprawiedliwości. Rada główna przyjęła to chętnie. Następnego dnia miało się odbyć zgromadzenie ludowe. Tymczasem Alkibiades, bojąc się
23 proksenos - oficjalnie wyznaczony do opieki nad poselstwami i sprawami innych państw w Atenach.
24 jeńcy wojenni w Pylosie -  Spartanie pojmani na wyspie Sfakterii, naprzeciw Pylosu w Messenii, w roku 425 p.n.e.
25 Panaktos - w północno-zachodniej części Attyki, pod Kitajronem, punkt zajęty przez Beotów w r. 422 p.n.e.
26 zwrócił Lacedemończykom - w pokoju Nikiasza, w r. 422 p.n.e.

tego, sprawił, że posłowie najpierw z nim odbyli rozmowę. A na spotkaniu powiedział: "Co się wam stało, Spartanie? Nie wiecie, że rada zawsze na spotkaniach jest umiarkowana i uprzejma, ale lud jest dumny i wielkie ma pretensje? Choć oświadczacie, że przychodzicie jako pełnomocnicy, on wam będzie dyktował i przemożnie będzie was traktował bez względu na waszą powagę. A zatem dajcie sobie spokój z waszą naiwnością! Jeśli chcecie mieć Ateńczyków powściągliwych i nie doznać od nich żadnej przemocy wbrew waszym opiniom, to tak rozmawiajcie z nimi o kwestiach prawnych, jakbyście nie byli pełnomocnikami. A my będziemy z wami współdziałać - przychylni Lacedemończykom!"
Te słowa potwierdził im jeszcze przysięgami i w ten sposób zmienił ich zaufanie do Nikiasza. Jemu samemu całkiem zawierzyli i podziwiali jego mądrość i bystrość jako coś, co nie byle jaki człowiek posiada.
Następnego dnia zwołano zgromadzenie ludowe, wystąpili posłowie. Zapytani przez Alkibiadesa bardzo grzecznie, z czym przychodzą, oświadczyli, że nie przyszli z żadnym pełnomocnictwem. Natychmiast Alkibiades wpadł na nich z krzykiem i gniewem, jakby to nie on ich krzywdził, lecz sam doznawał od nich krzywdy. Nazwał ich nieszczerymi i zmiennymi, nie przychodzącymi z żadnym poważnym zadaniem czy słowem. Wywołało to obrazę rady i złość ludu. Nikiasz też był całkiem zaskoczony i zbity z tropu tą zmianą tych ludzi, bo nic nie wiedział o oszustwie i podstępie.
15. Tak więc tych Lacedemończyków załatwiono. Alkibiades, wybrany na stratega, szybko zawarł przymierze zbrojne Aten z Argosem, Mantyneą i Elidą27. Nikt nie mógłby chwalić sposobu jego postępowania, ale to, czego dokonał, było czymś wielkim: rozbił bez mała cały Peloponez i wstrząsnął nim, i w jednym dniu przeciwstawił Lacedemończykom tyle tarcz koło Mantynei, i w najdalszej odległości od Aten zorganizował przeciw nim wojnę i zagrożenie; przy czym w razie zwycięstwa niczego wielkiego by nie zyskali, ale w razie klęski z trudem by Lacedemon mógł przetrwać.
Po bitwie natychmiast "oddział tysiąca"28 przystąpił do likwidacji władzy ludu w Argosie, miasto poddał w zależność od Lacedemonu, a Lacedemoń-czycy, którzy się tam zjawili, znieśli demokrację.
Ale lud ponownie chwycił za broń i odniósł zwycięstwo, a Alkibiades, który tam nadszedł, wzmocnił zwycięstwo ludu i zachęcał go do dalszej budowy długich murów dla połączenia miasta z morzem i pełnego związku z siłami Aten. Dostarczył im z Aten budowniczych i kamieniarzy i dodawał wszelkiej zachęty, nie mniej sobie jak swemu miastu zyskując wdzięczność i siły.
Nakłonił także Patrejczyków29 do podobnego powiązania miasta z morzem długimi murami. Przy tym ktoś mówił Patrejczykom: "Połkną nas Ateny". Na to Alkibiades: "Odrobinę, od nóg, a Lacedemończycy od głowy, i kawałami".
27	Argos, Mantynea, Elida - miasta i kraje na Peloponezie.
28	"oddział tysiąca" - producentów broni w Argosie.
29	Patrejczycy - mieszkańcy Patr, miasta nadmorskiego w północnym Peloponezie, w Achai.

Mimo to radził Ateńczykom i ziemi się imać, i przysięgę przedkładaną młodym ludziom do złożenia w świątyni bogini Agraulos30 czynem wzmocnić. Przysięga się bowiem za granice Attyki uważać "pszenice, jęczmienie, figi, oliwki" i uczyć się za swoją mieć ziemię uprawną i urodzajną.
16. Wśród tych zajęć politycznych, tych mów i przemyśleń, tych zabiegów znowu pełno zbytku w sposobie życia, picie, stosunki miłosne, zuchwalstwa, zniewieściałość w szatach, purpury wleczone po agorze, nadmierna rozrzutność.
Na swych trierach miał wycięcia w pokładach, dla wygodniejszego spania; a materace w nich nie na deskach, lecz na pasach leżące. Miał tarczę złoconą, a na niej nic wyrytego z rodzimych znaków, lecz Erosa z błyskawicą.
Znakomitsi obywatele patrzyli na to z uczuciem odrazy i oburzenia. Obawiali się też tego lekceważenia i jego bezprawia jako cech samowładczych i chęci wyróżniania się spośród innych. A stosunek ludu do niego nieźle tłumaczył Arystofanes31 mówiąc:
Pragnie go i nienawidzi, a jednak mieć go chce.
I jeszcze cięższą aluzję do niego robi w wierszach:
Najlepiej lwa w mieście nie chować, bo jeśli Wychowa się go, to trzeba jego woli służyć.
Bo dodatkowe opodatkowanie się na dobro publiczne, nakłady na wystawianie chórów tragediowych, ofiarność publiczna nie dająca się prześcignąć, do tego sława przodków, siła wymowy, piękność ciała, siła fizyczna i doświadczenie w sprawach wojennych i dzielność - wszystko to sprawiało, że inne jego cechy Ateńczycy znosili z pobłażliwością i umiarem i stale wady jego określano najłagodniej, że to dziecinada, że ambicyjki.
Tak było z tym zamknięciem malarza Agatarchosa, którego po wymalowaniu mieszkania dopiero wypuścił i dobrze obdarował. Tak z tym uderzeniem Taureasa kijem za to, że ten chciał z nim rywalizować w wystawieniu chóru tragediowego z ambicją na zwycięstwo. Tak również z tą kobietą z Melosu, branką wojenną, którą sobie wybrał, żył z nią i wychowywał z niej dziecko. I to nazwano ludzkim uczuciem - niezależnie od tego, że na nim głównie ciążyła wina wymordowania Melijczyków32 w wieku wojskowym.
Kiedy Arystofont namalował Nemeję, a w jej ramionach Alkibiadesa, ludzie tłumnie zbiegali się tam ku swej radości. Ale starszyzna była oburzona, widząc w tym samowolę i coś sprzecznego z prawami. I nie bez racji Archestratos33 mówił, że dwóch Alkibiadesów Grecja by już nie zniosła.
Alkibiades wracał w chwale ze zgromadzenia ludowego, a Timon34, znany
30 bogini Agraulos - córka legendarnego króla Aten, Cekropsa, która poświeciła życie w obronie miasta.
31 Arystofanes - w Żabach, w. 1425, 1431 i n.
32 Melijczyków - z wyspy Melos, jednej z Cyklad, doryckiej, opornej wobec Aten.
33 Archestratos - poeta z sycylijskiej Geli, z IV wieku p.n.e.
34 Timon - legendarny mizantrop, z powodu doznanych niepowodzeń, z czasów Peryklesa.

mizantrop, nie zboczył z drogi, by go ominąć, jak to robił wobec innych, lecz szedł wprost na niego, podał mu rękę i powiedział: "Gratuluję ci, chłopcze, że rośniesz! Rośnie w tobie też wielkie nieszczęście na tych tam wszystkich" - jedni się śmiali, inni oburzali, a niektórych te słowa nawet bardzo zastanawiały. Tak trudno było ocenić, co myśleć o nim przy takiej nierówności jego natury.
17. Na Sycylię mieli Ateńczycy ochotę już za życia Peryklesa, a po jego śmierci czepiali się jej posyłając tam tzw. posiłki i siły związkowe za każdym razem tym, co doznawali krzywdy od Syrakuzan, kładąc podwaliny pod większą wyprawę. I właśnie tym, który całkowicie tę żądzę w nich rozdmuchał i radził nie kolejnymi małymi częściami, lecz wielką flotą brać się do dzieła i wyspę podbić, był Alkibiades. Ukazywał on ludowi wielkie nadzieje, sam jeszcze większe obiecując sobie. Myślał bowiem, że Sycylia to tylko wstęp wyprawy do tego, co sobie wyobrażał, a nie sam cel, jak myśleli inni.
Nikiasz odwracał lud od tej myśli tłumacząc, że trudno będzie zdobyć same Syrakuzy. Alkibiades zaś śnił również o Kartaginie i o Afryce, a po osiągnięciu tego już marzył o otoczeniu Italii i Peloponezu, i omal Sycylii nie robił tylko początkiem wojny.
Młodzież więc już miał za sobą, pełną nadziei i zapału. Ale i ze strony starszych słyszało się wiele dziwnych wypowiedzi co do rozmiarów wyprawy. Ludzie więc w szkołach ćwiczeń czy na placach publicznych, kreśląc sobie plany, studiowali kształt wyspy i położenie Afryki i Kartaginy.
Jednakże Sokrates, ten mędrzec, i Meton35, astrolog, nie spodziewali się po tej wyprawie niczego dobrego dla Aten. Jednemu - jak się zdaje - objawiało to zwykłe w nim dajmonion, a Meton czy to z lęku przed przewidywaną wyprawą, czy w wyniku jakiejś wróżby zagrał ogarniętego szałem i porwał zapaloną pochodnię gotów podpalić nią własny dom. Inni jednak twierdzą, że nie zmyślił upozorowanego szaleństwa, lecz w nocy podpalił mieszkanie i rano wyszedłszy do ludzi prosił wśród żalów, żeby mu wśród takiego nieszczęścia zwolniono syna z udziału w wyprawie. I osiągnął to, czego pragnął, zwiódłszy w ten sposób obywateli.
18. Nikiasz wbrew swej woli został wybrany strategiem, w nie najmniejszym stopniu broniąc się przed tym stanowiskiem z powodu współstratega Al-kibiadesa. Ateńczycy jednak wiedzieli, że przebieg wojny będzie korzystniejszy, jeśli Alkibiadesa nie wyślą bez hamulca, lecz do jego odwagi dodadzą rozwagę Nikiasza. Bo i trzeci strateg, Lamachos, choć już starszy, nie mniej jednak niż Alkibiades zapalczywy i lubiący w walkach ryzykować niebezpieczeństwo.
W czasie narady nad dopełnieniem i sposobem przygotowań do wojny Nikiasz ponownie próbował wstrzymać się od wojny i całkiem z niej zrezygnować. Sprzeciwił się temu Alkibiades i zwyciężył, a mówca publiczny, Demostratos36, wystąpił z wnioskiem, żeby strategowie byli pełnoprawnymi
35 Meton - ateński matematyk i astronom, rzecz o jego szaleństwie wydaje się zmyślona.
36 Demostratos - demokrata ateński, zwolennik wyprawy sycylijskiej.

wodzami tak w przygotowaniach do wojny, jak i w całej wojnie. Lud to przegłosował, i kiedy wszystko było gotowe do wypłynięcia na wody, niepomyślny okazał się czas ruszania wyprawy w drogę, z powodu święta. Na te dni bowiem przypadało święto Adonisa. Kobiety wystawiły wszędzie jego podobizny, podobne do trupów pogrzebowych, i obchodziły same ich pogrzeby37, bijąc się w piersi ze smutkiem i śpiewając pieśni żałobne.
Uszkodzono też wtedy wiele kolumn z podobiznami Hermesa, zwanych hermami, których fronty w wielu wypadkach jednej nocy zostały w wystających miejscach uszkodzone. Zaniepokoiło to wielu ludzi, nawet obojętnych dla takich przypadków.
Mówiono wtedy, że zrobili to mieszkańcy Koryntu ze względu na Syraku-zan, będących kolonią przez ich osiedleńców założoną, jako liczący na to, że przez taką wróżbę wojnę wstrzymają albo doprowadzą do jej odwołania.
Ale u ogółu nie chwyciło ani takie tłumaczenie, ani słowa tych, co sądzili, że nie ma w tym żadnego złego znaku, lecz że to coś, co lubi spowodować picie przez młodzież swawolną czystego wina, którą zabawa popchnęła do zuchwałości. Z gniewu i zarazem strachu biorąc to, co zaszło, za czyn zuchwałej odwagi w wyniku sprzysiężenia w wielkich sprawach, całe podejrzenie badano z pełną powagą na częstych zebraniach w kilku dniach rady i ludu w tych sprawach.
19. Tymczasem przywódca ludu Androkles przyprowadził pewnych niewolników i metojków38 oskarżających Alkibiadesa i jego przyjaciół o obalanie innych pomników i przedrzeźnianie przy winie obrzędów kultowych. Mówili, że jakiś Teodoros grał rolę herolda, Pulytion rolę niosącego pochodnię, a rolę głównego kapłana Alkibiades. Inni ich towarzysze obecni przy tym byli widzami, a zwali się mystami39.
To bowiem zostało zapisane w skardze Tessalosa, syna Kimona, oskarżającego Alkibiadesa o bezbożność w odniesieniu do dwóch bogiń, Demetry i Persefony.
Lud się rozzłościł i oburzył na Alkibiadesa, a Androkles, jeden z największych jego wrogów, jeszcze go podniecał.
Przyjaciele Alkibiadesa z początku bardzo się przestraszyli. Ale zauważyli, że żeglarze mający płynąć na Sycylię są im przychylni, tak samo wojskowi; także słyszeli jawną rozmowę Argejczyków i Mantynejczyków w liczbie tysiąca hoplitów, że dla Alkibiadesa podejmują tę daleką zamorską wyprawę i gdyby ktoś chciał ująć mu autorytetu, zaraz się z niej wycofają. Nabrali zatem odwagi i wyzyskali ten moment do obrony. Tak więc znowu nieprzyjaciele Alkibiadesa stracili ducha i popadli w strach, by w sądzie o nim lud nie okazał się zbyt pobłażliwy, bo go potrzebował.
37 obchodziły ich pogrzeby - w pierwszym z dwu dni świąt.
38 metojkowie - dosł. współmieszkańcy, nie będący obywatelami danego kraju czy miasta, przybysze.
39 mystowie - wtajemniczeni w misteria.

Użyto więc takiego zabiegu, że mówcy, którzy, jak się zdawało, nie byli nieprzyjaciółmi Alkibiadesa, ale niechętni mu byli nie mniej niż jego jawni przeciwnicy, wystąpili przed ludem z oświadczeniem, że nie jest to w porządku, by pełnomocny wódz, postawiony na czele tak wielkiej armii połączonych wojsk własnych i sprzymierzeńczych, miał tracić odpowiedni czas między wyznaczającymi mu sąd40 przy klepsydrze41: teraz więc niech z łaski losu odpływa, a po skończeniu wojny niech się broni, na podstawie tych samych przecież praw.
Ale nie uszła uwagi Alkibiadesa niegodziwość takiej zwłoki. Wystąpił publicznie i oświadczył, że to straszne pozostawać pod oskarżeniem i zarzutem i odpływać na czele tak wielkiej armii: lepiej by mu było umrzeć, jeśliby nie zdołał oczyścić się z tych obwinień! A jeśli zdoła się z nich obmyć i wykazać swą niewinność, to wypada mu zwrócić się przeciw nieprzyjaciołom i nie bać się donosicieli.
20. Nie odniosło skutku to jego oświadczenie. Kazano mu odpływać. Ruszył więc ze swymi współstrategami mając bez mała sto czterdzieści trier, pięć tysięcy stu hoplitów, około tysiąca trzystu łuczników, procarzy i lekko-zbrojnych, i inne wyposażenie dostateczne.
Przybił do brzegów Italii i zajął miasto Regium42. Przedłożył plan należnego sposobu prowadzenia tej wojny i przy sprzeciwie Nikiasza, a za zgodą Lamachosa popłynął ku Sycylii i zajął miasto Katanę43. Ale niczego więcej nie dokonał - wezwany przez Ateńczyków do natychmiastowego stawienia się przed sądem.
Pierwotnie bowiem - jak powiedziano - padły przeciw niemu pewne ciemne podejrzenia i zarzuty z ust niewolników i metojków. Potem do nieobecnego zabrali się jego wrogowie ostrzej: sprawę znieważenia herm powiązano z owym zbezczeszczeniem misteriów jako czyny jednego sprzysięże-nia dążącego do przewrotu. Na kogo padł jakikolwiek cień winy, szedł do więzienia publicznego. Żałowano, że wówczas nie zatrzymano Alkibiadesa pod głosowanie i nie sądzono go wobec tak wielkich zarzutów. A gdy ich gniewowi podpadł krewny, przyjaciel, zaufany jego, tym przykrzej był przez nich traktowany. Imion donosicieli Tukidydes nie podał. Inni wymieniają Dioklej-dasa i Teukrosa. Wspomina ich także komediopisarz Frynichos pisząc:
- O, najmilszy Hermesie, strzeż się i nie padaj, Bo się potłuczesz: dostarczysz zarzutu drugiemu Dioklejdasowi chcącemu coś złego znów zrobić.
- Będę ja strzegł się, bo nie chcę Teukrowi zapłaty Dodać za donos, temu metojkowi złemu.
Zresztą donosiciele ci nie dali żadnych pewnych i silnych dowodów. Jeden
40 wyznaczającymi sąd - przez losowanie sędziów.
41 przy klepsydrze - dla przydziału stronom wyznaczonego czasu przemówień.
42 Regium - w Italii, nad Cieśniną Sycylijską.
43 Katana - u wschodniego wybrzeża Sycylii.

z nich zapytany, jak rozpoznał twarze tych hermokopidów, odpowiedział, że przy księżycu. A całkiem się pomylił. Bo był to akurat dzień starego i nowego miesiąca, kiedy się to stało. I myślących ludzi bardzo tym zaniepokoił. Ale u ludu nawet to nie osłabiło zarzutów, lecz jak gwałtownie zaczęto, tak prowadzono i wrzucano do więzienia każdego, przeciw komu by ktoś wniósł skargę.
21. Wśród uwięzionych pod strażą do dyspozycji sądu był także mówca Andokides44, którego historyk Hellanikos45 zaliczył do potomków Odyseusza. Znany on był jako przeciwnik władzy ludu i zwolennik oligarchii, a podejrzanym o burzenie herm zrobił go wielki Hermes stojący blisko jego domu jako dar fyli ajgeidzkiej. Ale ten prawie sam jeden z pokazowych pozostał nie uszkodzony. Do dziś nazywa się Hermesem Andokidesa. Wszyscy go tak nazywają, choć napis mówi co innego.
Tak się złożyło, że właśnie Andokides pośród ludzi siedzących w więzieniu z tej samej przyczyny co on zastał zaufanego przyjaciela, człowieka nierównej mu sławy, ale odznaczającego się rozumem i odwagą, imieniem Timajos. Ten nakłonił Andokidesa, żeby wystąpił jako oskarżyciel siebie samego i kilku innych. Sam jako donosiciel byłby, decyzją ludu, wolny od kary. Nikt nie wie, jaki będzie wyrok, ale dla możnych najzgubniejszy. Lepiej więc skłamać i ocalić siebie niż pod groźbą tej samej winy marnie zginąć. A gdy się weźmie pod uwagę korzyść całości, to przez poświęcenie kilku mniejszych wartości ocali się od gniewu dużą liczbę wysoce wartościowych.
Na tę radę i interpretację Timajosa Andokides przystał. Jako winnych wskazał siebie samego i kilku innych. Sam był więc wolny od kary na mocy postanowienia ludu, a z tych, których wymienił, wszyscy zginęli, oprócz tych, którzy uciekli. A dla dodania sobie wiarygodności podał wśród nich także swoich niewolników.
Zresztą lud nie zaspokoił jeszcze swego rozjątrzenia. Pozbywszy się sprawy hermokopidów, jakby mając czas wolny, cały swój gniew zwrócił przeciw Alkibiadesowi. W końcu wysłał po niego pośpieszny okręt, nie bez racji dając też rozkaz, żeby go nie brać siłą, nie tykać jego osoby, lecz tylko łagodnie do niego przemówić, każąc mu popłynąć przed sąd i wytłumaczyć się przez ludem. Obawiano się bowiem rozruchów w armii na nieprzyjacielskim terenie i buntu, jaki by się łatwo rozbudził, gdyby tego chciał Alkibiades. Wojska istotnie już były przygnębione jego odejściem, przewidywały długie namyślanie się bezczynne Nikiasza i przeciąganie się wojny, bo braknie tego bodźca do działania. Lamachos był wprawdzie obyty z wojną i dzielny, ale nie miał powagi i uznania, z powodu ubóstwa.
22. Zaraz więc odpływając Alkibiades pozbawił Ateńczyków Messany46. Byli tam ludzie chcący mu oddać miasto. On znał ich bardzo dobrze i wydał przyjaciołom Syrakuz, i tak przedsięwzięcie unicestwił.
44 Andokides - mówca ateński z V/IV wieku p.n.e.
45 Hellanikos - historyk grecki, geograf, etnograf, z V wieku p.n.e.
46 Messana - Messyna, na Sycylii, nad samą cieśniną.

W Turiach47 zszedł z okrętu, ale krył się i szukających go unikał. Ktoś jednak poznał go i powiedział: "Alkibiadesie, nie ufasz ojczyźnie?" Na co on: "Co do wszystkiego innego tak, co do mego życia nawet matce nie, by przez pomyłkę nie wrzuciła czarnego kamyka zamiast białego".
Potem słysząc, że Ateny szykują mu śmierć, powiedział: "A ja im pokażę, że żyję!"
Oskarżenie przeciw niemu brzmiało według zapisów następująco: "Tes-salos, syn Kimona z demu lakijskiego donosi, że Alkibiades, syn Klejniasa z demu skambonidzkiego, znieważył dwie boginie, Demeter i Persefonę, małpując ich misteria: ukazywał się swoim przyjaciołom we własnym domu w szacie, w jakiej kapłan odprawia święte obrzędy, mianując siebie arcykapłanem, Pulitiona nosicielem pochodni, Teodora z demu fegejskiego heroldem, a pozostałych towarzyszy mystami i wyświęconymi - wbrew prawom i postanowieniom Eumolpidów i Heroldów, i kapłanów eleuzyńskich".
Skazano go zaocznie, mienie jego skonfiskowano, a nadto przegłosowano rzucenie na niego przekleństwa przez wszystkich kapłanów i kapłanki. Jedna tylko Teana48, córka Menona, z demu Agrylów, sprzeciwiła się temu postanowieniu twierdząc, że jest kapłanką błogosławieństwa, a nie przekleństwa.
23. Kiedy w Atenach uchwalono takie wyroki na Alkibiadesa, on przebywał już w Argosie, gdzie najpierw schronił się uszedłszy z Turii na Peloponez. Bał się swych wrogów i całkiem się wyrzekł ojczyzny, a zwrócił się do Sparty z żądaniem zapewnienia mu bezpieczeństwa i wiary, że da jej większe pożytki i korzyści niż szkody, jakie jej wyrządził w walkach.
Spartanie przystali na to i przyjęli go chętnie. A on zjawiwszy się u nich jedno od razu puścił w ruch: pobudzał zamierzających, a zwlekających pośpieszyć Syrakuzom z pomocą i skłonił ich do wysłania tam pomocy pod wodzą Gylipposa, żeby zdruzgotać tamtejsze siły ateńskie. Po drugie - rozpoczął miejscową wojnę z Atenami. Po trzecie - co najważniejsze: wzmocnił Dekeleję49. Większej szkody ponad to nic nie mogło Atenom wyrządzić ani je z sił wyczerpać.
W publicznych wystąpieniach cieszył się wielkim uznaniem i podziwem, a nie mniej także w prywatnych stosunkach umiał wielu swą demagogią omamić prowadząc życie po lakońsku: widziano, jak zapuszcza włosy na golonej głowie, jak kąpie się w zimnej wodzie, je chleb jęczmienny, spożywa czarną zupę. I nie wierzono, całkiem wątpiono, żeby ten człowiek miał kiedykolwiek kucharza w domu, że widział handlarza maści czy miał w zwyczaju nosić milezyjską suknię. Wśród wielu zdolności jego była, jak mówią, i sztuka pozyskiwania sobie ludzi, dostosowywania się do środowiska w nastrojach, obyczajach, w sposobie życia; bardziej nawet potrafił się odmieniać
47 Turie - w Italii, na zachodnim brzegu Zatoki Tarenckiej.
48 Teana - gr. Theano, skądinąd nie znana.
49 Dekeleja  -  miasto w Attyce, u wschodniego zbocza góry Parnes, od r. 413 p.n.e. obsadzone przez Spartan przeszkadzających w dowozach handlowych do Aten.

niż kameleon, który, jak mówią, może przyjmować każdy kolor oprócz białego. Jednakowo więc Alkibiades znajduje się w środowisku zacnym i w bezecnym. Dla niego nic nie istniało, czego by nie umiał naśladować, do czego by się nie dostosował: w Sparcie on oddany ćwiczeniom, prosty, poważny; w Jonii rozpustny, lubiący się bawić, wygodniś; w Tracji oddany piciu i jeździe na koniu; w spotkaniu z satrapą Tysafernesem wystawnością i luksusem przewyższający nawet perską wspaniałość.
Ale wewnętrznie niezupełnie on tak łatwo przechodził z jednego do drugiego sposobu życia. Nie ulegał całkowitej odmianie charakteru, lecz tylko dlatego, że gdy z natury sytuacji miałby martwić otoczenie, przybierał zawsze przyjemną mu maskę i minę i do takich uciekał się środków. W Sparcie więc zewnętrznie był, można powiedzieć,
to nie syn Achillesa50, to on sam Achilles,
to jakby ktoś, kogo sam Likurg wychował. W rzeczywistości mógłby każdy powiedzieć o jego namiętnościach i postępowaniu:
... to wciąż dawna kobieta51.
Timaję bowiem, żonę króla Agisa52, gdy ten poszedł na wojnę i nie było go w domu, tak zepsuł, że nawet poczęła z niego i nie wypierała się, że to z Alkibiadesa. Urodziła syna i na zewnątrz nazwała go Leotychidasem, ale w domu miał imię Alkibiadesa, szeptane przez matkę do ucha przyjaciółkom i służącym. Taka miłość do niego opanowała tę kobietę. A on otwarcie mówił, że zrobił to nie dla zuchwałości czy dla przemożnej rozkoszy, lecz żeby królami lacedemońskimi byli jego potomkowie.
I wielu ludzi oskarżało go o to przed Agisem. Ale król uwierzył najbardziej okolicznościom. Było trzęsienie ziemi. On wtedy ze strachu wybiegł z sypialni żony, a potem przez dziesięć miesięcy z nią się nie łączył, po których ona urodziła Leotychidasa: w tym dowód, że to nie jego syn. Dlatego Leotychidas nie doszedł potem do godności królewskiej.
24. Po niepowodzeniach Ateńczyków na Sycylii przybyły do Sparty poselstwa chijskie53, lesbijskie54 i kydzykeńskie55 w sprawie odstąpienia od związku ateńskiego. Przy czym Lesbos popierała Beocja, a Kydzykos Far-nabadzos56. Za radą Alkibiadesa postanowiono przede wszystkim pójść
50 nie syn Achillesa ...  - cytat z jakiejś tragedii.
51 to wciąż dawna kobieta - cytat z Eurypidesa Orestesa, w. 129, słowa Elektry o Helenie, wciąż takiej jak dawniej.
52 Agis - król spartański w latach 427-399.
53 chijskie - z wyspy Chios.
54 lesbijskie - z Lesbosu.
55 kydzykeńskie - z miasta Kydzykos, na południowym wybrzeżu Propontydy (Morza Marmara).
56 Farnabadzos  -  satrapa perski,  stronnik Spartan, w r. 413 p.n.e. dopomógł im do pozyskania Abydosu i Kydzykosu.

z pomocą Chijczykom. I sam Alkibiades także tam popłynął i niemal całą Jonie oderwał od Aten. U boku spartańskich strategów dużo szkody wyrządzał Ateńczykom.
Ale wrogiem mu był Agis, i z powodu swej żony, i z zazdrości o sławę; mówiono bowiem, że wszystko się dzieje z powodzeniem głównie dzięki Alkibiadesowi. A już też inni Spartanie, najmożniejsi i najambitniejsi, mieli go dosyć, przez zazdrość. Nabrali siły i przeprowadzili postanowienie, żeby ze Sparty posłać ludzi z urzędu do Jonii, że ma się tam Alkibiadesa sprzątnąć.
Alkibiades powoli zorientował się w tym wszystkim i nadal brał udział w ich poczynaniach, ale bał się i unikał pchania się w ich ręce, oddając się pod ochronę królewskiemu satrapie Tysafernesowi57.
I od razu stał się u niego pierwszą i najważniejszą osobistością; bo ten barbarzyńca podziwiał jego obrotność i niezwykłą zręczność, sam nie szczery, lecz zły i przewrotny charakter. Bo nie było usposobienia, którego by nie ujmował, ani natury, której by sobie nie zjednywał miłym wrażeniem, jakie robił w rozmowie i przebywaniu z nim. Nawet u bojących się go i zawistnych samo przebywanie z nim i sam jego widok budził jakąś przyjemność i życzliwość dla niego. W ogóle więc Tysafernes, choć surowy wróg Greków, jeden z największych wśród Persów, tak się oddał Alkibiadesowi pełen pochlebstw dla niego, że przewyższał odbierane z jego strony pochlebstwa, a najpiękniejszy swój ogród, z bogactwem łąk nawodnionych i wód zdrowych, posiadający piękne miejsca spoczynku i zacisza wspaniałe, utrzymane po królewsku, nazywał ogrodem Alkibiadesa. I powszechnie czas długi tak go nazywano i określano.
25. Zerwał więc Alkibiades stosunki ze Spartą, której nie ufał, a bojąc się Agisa złorzeczył jej i ubliżał wobec Tysafernesa. Nie pozwalał posyłać jej nadal pochopnej pomocy dla likwidacji Aten, lecz skąpo ją wspierać i tak przygniatać i męczyć spokojnie, i sprawić, że obie strony wzajemnie z sił się wyczerpią i przypadną królowi.
Tysafernes chętnie do tego planu dał się namówić, okazując Alkibiadesowi jak największą sympatię i podziw. A wtedy obie strony Greków zaczęły kierować swe spojrzenia ku Alkibiadesowi. Ateńczycy w ciężkiej sytuacji zaczęli nawet żałować podjętych co do niego postanowień. On sam zresztą martwił się i obawiał, że po całkowitym upadku Aten dostanie się Lacedemoń-czykom - znienawidzony.
Ateńczycy wtedy zgromadzili prawie wszystkie swe siły na Samosie. Stamtąd ruszyli z siłami morskimi na odzyskiwanie utraconych pozycji i pilnowanie posiadanych. Bo ciągle jeszcze byli na morzu zdolni mierzyć się z przeciwnikiem. Bali się jednak Tysafernesa i fenickich trier, o których mówiono, że lada chwila tam się zjawią w liczbie stu pięćdziesięciu i że z ich przybyciem nie pozostaje Atenom żadna nadzieja na ocalenie.
57 Tysafernes  -   perski satrapa w Sardach w M.  Azji, od r. 413 współdziałający ze Spartanami.

Wiedział to Alkibiades. Posłał więc potajemnie do dowództwa ateńskiego na Samosie wiadomość podsuwającą im nadzieję w pozyskaniu przyjaźni Tysafernesa: nie żeby się przysłużyć tłumowi i mieć do niego zaufanie, lecz ze względu na arystokrację, jeśli ci jako dzielni ludzie odważą się skończyć z ta rozzuchwaloną demokracją i sami ośmielą się ratować sytuację i miasto.
Wszyscy więc bardzo się zainteresowali Alkibiadesem. Ze strategów jeden tylko Frynichos58 z demu Dejradów, domyślając się, zresztą słusznie, że Alkibiadesowi wcale nie zależy ani na oligarchii, ani na demokracji, ale głównie na tym, żeby wrócić, oczyścić się z zarzutów ludu i wcisnąć się między możnych, zgłosił sprzeciw.
Ale zdanie jego nie znalazło uznania. Skoro zaś już jawnie wystąpił jako nieprzyjaciel Alkibiadesa, posłał tajną wiadomość do Astyochosa, dowódcy floty nieprzyjacielskiej, radząc mu być ostrożnym i pojmać Alkibiadesa jako człowieka dwulicowego. Nie pomyślał wszakże, że tu zdrajca układa się ze zdrajcą. Astyochos bał się Tysafernesa. Widząc, że Alkibiades jest u niego w wielkiej cenie, zdradził im obu propozycję Frynichosa.
Alkibiades zatem natychmiast posłał na Samos oskarżycieli Frynichosa. Tu oburzyli się wszyscy i razem opowiedzieli się przeciw Frynichosowi. Ten zaś nie widząc innego wyjścia z sytuacji próbował leczyć jedno zło drugim złem, jeszcze większym. Znów bowiem posłał do Astyochosa wiadomość, czyniąc mu wyrzuty z powodu tego donosicielstwa, że wyda mu flotę i obóz ateński. Ale ta zdrada Frynichosa nie przyniosła Ateńczykom żadnej szkody, dzięki ponownej zdradzie Astyochosa; bo ten i tę propozycję Frynichosa powtórzył Alkibiadesowi. Ale Frynichos przewidując to i oczekując drugiej skargi od Alkibiadesa uprzedził ją i sam zapowiedział Ateńczykom, że nieprzyjaciel zamierza nadpłynąć z flotą, i nakłonił ich do zachowania pogotowia bojowego na okrętach i obwarowania obozu.
W czasie tych przygotowań nadeszło znowu pismo od Alkibiadesa, każącego strzec się Frynichosa jako zdrajcy na rzecz nieprzyjaciela, któremu zamierza wydać stanowisko floty. Nie uwierzono temu, w przekonaniu, że Alkibiades, znający dobrze przygotowania i zamiary wroga, nadużywa ich do oczerniania Frynichosa, ale kłamie. Później jednak Frynichos został na rynku zakłuty przez Hermona, jednego ze straży granicznej. Ateńczycy wytoczyli Frynichosowi pośmiertny proces o zdradę i wydali nań wyrok skazujący, a Hermona i jego wspólników odznaczono wieńcami.
26. Na Samosie przewagę mieli wtedy przyjaciele Alkibiadesa. Posłali oni do Aten Pejsandrosa, by tam dokonać przewrotu w ustroju i zachęcić możnych do śmiałego objęcia rządów i zniesienia demokracji; ponieważ na tych warunkach Alkibiades może im pozyskać Tysafernesa jako przyjaciela i sprzymierzeńca.
To jednak było tylko pretekstem i wymówką dla tych, którzy mieli
58 Frynichos -  oligarcha, strateg we flocie greckiej pod Samosem, zakłuty w Atenach w r. 411 p.n.e.

ustanowić oligarchię. Kiedy zaś możni wzmocnili się i rządy przejęło owych "pięć tysięcy", których w istocie było czterystu59, to już najmniej oglądali się na Alkibiadesa. I wojny także imali się słabiej, bo nie ufali ludziom, którym nowy ustrój był obcy, to znów liczyli na to, że Lacedemończycy pofolgują im, jako zawsze dla oligarchii życzliwiej usposobieni.
Lud w Atenach, mimo niechęci, zachowywał jednak spokój, zastraszony zamordowaniem przez owych czterystu wielu otwartych ich przeciwników.
Wtedy ci z Samosu, dowiedziawszy się o tym ku wielkiemu swemu oburzeniu, natychmiast powrócili do Pireusu, posłali po Alkibiadesa, mianowali go strategiem, zlecili mu dowództwo i ukaranie tyranów.
Ale Alkibiades nie przyjął tego tak, jakby z zadowoleniem przyjął ktoś inny, nagle z łaski tłumu zrobiony kimś wielkim, uważający, że wszystko trzeba robić po jego myśli i w niczym się nie sprzeciwiać tym, którzy by go, bezdomnego wygnańca, świeżo wyznaczyli na wodza i stratega tylu okrętów, wojska i wielkiej władzy. On, jak wypadało wielkiemu władcy, przez sprzeciwienie się ludziom uniesionym gniewem i niedopuszczenie do błędów tak dopiero uratował wyraźnie sytuację. Przynajmniej wtedy. Bo gdyby wszyscy odpłynęli stamtąd do domu, to by się wrogowi dało możność natychmiastowego opanowania całej Jonii, Hellespontu i wysp bez walki, a Ateńczycy biliby się z Ateńczykami, przeniósłszy bitwę do miasta.
Temu wszystkiemu bodajże najbardziej zapobiegł Alkibiades, nie tylko przekonując tłumy i pouczając, ale i pojedynczo jednych łagodząc, innych karcąc. A współdziałał z nim Trazybulos z demu stejriadzkiego, zjawiając się tam i głośno krzycząc; bo miał on, jak podają, najpotężniejszy głos wśród Ateńczyków.
A drugim pięknym czynem Alkibiadesa było to, że przyrzekł wysłane przez króla okręty fenickie, oczekiwane przez Lacedemończyków, albo skłonić do przejścia na stronę ateńską, albo sprawić, że z Lacedemończykami one się nie połączą.
Okręty te już się pojawiły koło Aspendosu60, ale Tysafernes nie puszczał ich dalej i tak zawiódł oczekiwania Lacedemończyków. A przyczynienie się do ich zawrócenia przypisywały obie strony Alkibiadesowi; przede wszystkim Lacedemończycy jako temu, który Persa poucza, jak Grecy sami mogliby się wzajemnie wyniszczyć. Bo było to oczywiste, że jeśli ta flota przyłączy się do jednej ze stron, to jej siły morskie całkiem odbiorą drugiej stronie panowanie na morzu.
27. Niebawem obalono w Atenach owych czterystu i przyjaciele Alkibiadesa z gorliwością zgromadzili koło siebie myślących demokratycznie. I w Atenach życzono sobie, a nawet postanowiono, żeby Alkibiades powrócił. Ale on uważał, że wracać winien nie z pustymi rękami i bez zasługi, z litości i łaski ludu, lecz w sławie.
59 rządy ... czterystu - przejęli ci oligarchowie w r. 411 p.n.e.
60 Aspendos - miasto w Pamfilii, u południowego wybrzeża M. Azji.

Dlatego najpierw z niewielu okrętami popłynął na wody Knidosu61 i Kosu. Tam usłyszał, że Spartanin Mindaros płynie w kierunku Hellespontu, a Ateń-czycy za nim. Pospieszył więc z pomocą strategom i szczęściem przypłynął tam ze swymi osiemnastu okrętami w momencie, gdy obie strony zderzyły się pod Abydosem62 i całymi siłami prowadziły bitwę, w pewnych miejscach przegrywając, w pewnych zwyciężając. I tak walczyli aż do wieczora z wielkim zmaganiem, gdy zjawił się Alkibiades i u obu stron wywołał przeciwne domysły: przeciwnik zyskał na odwadze, Ateńczycy się zmieszali. Rychło jednak dał im przyjacielski znak z okrętu dowódcy, rzucił się na zwyciężających Peloponezyjczyków, ścigających już przeciwnika. Zawrócił ich, spychał na ląd, nacierał, tłukł i ranił ich okręty tak, że ludzie z nich chronili się na brzeg. Tam im z pomocą pieszych spieszył Farnabadzos walcząc z brzegu w obronie okrętów. Z tych Ateńczycy zdobyli ostatecznie trzydzieści, odzyskali swoje. Postawili tropeum zwycięstwa.
Korzystając z tak wspaniałego szczęścia, popadł Alkibiades w próżność i chciał zaraz popisać się tym przed Tysafernesem. Przygotował więc drogie dary i w oprawie wodzowskiej udał się do niego. Ale nie to tam zastał, czego się spodziewał. Tysafernes od dawna słuchając wymówek lacedemońskich bał się, że król jemu przypisze ich winę. Uznał więc, że Alkibiades w samą porę się zjawił. Pojmał go i trzymał pod kluczem w Sardach w nadziei, że ten akt przemocy pozwoli mu obronić się przed owymi zarzutami.
28. Po trzydziestu dniach Alkibiadesowi udało się dostać skądś konia i wymknąć się strażom. Uciekł do Kladzomen63, a przy tym Tysafernesa obciążył winą, że sam go wypuścił.
Popłynął do obozu ateńskiego. A dowiedziawszy się, że Mindaros razem z Farnabadzosem znajdują się w Kydzykosie64, dodał żołnierzom ducha, że zachodzi konieczność walki na morzu i lądzie, i - na Zeusa! - z oblężonym nieprzyjacielem. Bo jeśli w zupełności nie zwyciężą, pieniędzy na utrzymanie nie ma!
Wypełnił ludźmi okręty i podpłynął pod Prokonnezos65, każąc wewnątrz otoczyć lekkie łodzie i pilnować, żeby ich w żaden sposób nie mógł dostrzec nieprzyjaciel, kiedy on będzie się do niego zbliżał. A zdarzyło się tak, że nagły, silny deszcz, grzmoty i ciemności współdziałały z nim i ukrywały wyposażenie bojowe. Nie tylko nieprzyjaciel nie zauważył tego, ale nawet już wsiadających na okręty swoich ludzi trzymał w niewiedzy, i tak wyruszył.
Po pewnym czasie mrok ustąpił i ukazały się okręty peloponeskie stacjonujące przed portem Kydzykosu. Bał się jednak Alkibiades, żeby z powodu dostrzeżonej wielkiej ich liczby nieprzyjaciel nie uciekł na ląd, dlatego kazał
61	Knidos - miasto u południowo-zachodniego cypla M. Azji, naprzeciw wyspy Kos.
62	Abydos - miasto nad Hellespontem.
63	Kladzomeny - miasto na zachodnim wybrzeżu M. Azji.
64	Kydzykos - zob. przyp. 55.
65	Prokonnezos - w zachodniej części Propontydy (Morza Marmara).

strategom płynąć powoli i trzymać się w tyle, a sam z czterdziestu okrętami ukazał się przeciwnikowi i wyzwał go do bitwy.
Wróg dał się zwieść i z pogardą dla tylu tylko okrętów ruszył do ataku i natychmiast jął się dzieła w zwartej bitwie. Ale oto już w czasie walki nadpływali inni. Przestraszył się i zaczął uciekać. Wtedy Alkibiades przebił się przez nich ze swymi najlepszymi dwudziestu nawami, dobił do lądu, wysiadł, atakował wysiadających z okrętów i znaczną ich liczbę wybił. Dotarł do Mindarosa i Farnabadzosa przychodzących swoim z pomocą, Mindarosa dzielnie walczącego zabił66, Farnabadzos uciekł.
Zwyciężyli więc Ateńczycy, wielu położywszy trupem, wiele zdobywszy broni. Zajęli wszystkie okręty, zdobyli Kydzykos, opuszczony przez Farnabadzosa i pobitych Peloponezyjczyków, i nie tylko bezpieczny mieli Helles-pont, ale i z reszty mórz siłą przepędzili Lacedemończyków.
Przejęto także pismo lakońskie, meldujące eforom doznaną klęskę: "Już po naszej chwale. Mindaros zginął. Ludzie są głodni. Nie wiemy, co należy robić".
29. A tak się wysoko cenili żołnierze służący pod Alkibiadesem i tak dużo o sobie myśleli, że uważali sobie za ujmę łączyć się z innymi żołnierzami: ci bowiem nieraz ponieśli porażkę, a oni nigdy! Bo niewiele wcześniej zdarzyło się, że Trasyllos67 doznał niepowodzenia pod Efezem i Efezjanie, ku hańbie Ateńczyków, postawili spiżowy pomnik zwycięstwa. To właśnie ludzie Al-kibiadesa wyrzucali tym spod Trasyllosa, wywyższając siebie i swego wodza, a z tamtymi nie chcąc ani wspólnoty ćwiczeń, ani miejsc w obozie.
Ale gdy ci wkroczyli na ziemie Abydosu i przeciw nim wyszedł Farnabadzos z liczną konnicą i piechotą, Alkibiades idąc im z pomocą zmusił Farnabadzosa do odwrotu i razem z Trasyllosem ścigał go aż do zmroku, połączyli się z nimi i wśród radości wrócili do obozu w przyjaznym nastroju. Nazajutrz postawiono tropeum zwycięstwa68 i spustoszono kraj Farnabadzosa, którego nikt nie ważył się bronić. Ale pojmanych kapłanów i kapłanki puścił wolno bez okupu.
Ruszył też Alkibiades na Chalkedonę69, która oderwała się od Aten i przyjęła załogę z dowództwem lacedemońskim. Ale usłyszawszy, że to miasto cały zebrany z kraju dobytek schroniło w zaprzyjaźnionej Bitynii70, udał się na granicę tego kraju i przez herolda wezwał do siebie Bityńczyków. Ci ze strachu wydali mu całą tę zdobycz i zgodzili się na przyjazne z nim stosunki.
30. Chalkedona była zamknięta murem od morza do morza. Z odsieczą jej przybył tam Farnabadzos, żeby przeszkadzać w oblężeniu. Ale Hippokrates, dowódca spartański, zebrał swe siły z miasta i wyprowadził je do ataku na Ateńczyków. Alkibiades musiał więc stawać w szyku bojowym przeciw obu
66 Mindarosa ... zabił - w r. 410 p.n.e.
67 Trasyllos - żołnierz i strateg ateński z lat 411-406 p.n.e., przeciwnik Alkibiadesa.
68 postawiono tropeum zwycięstwa - jako znak dopełniający istoty zwycięstwa.
69 Chalkedona - albo Kalchedon, miasto nad cieśniną Bosfor (Bospor), naprzeciw Bizancjum (Konstantynopola).
70 Bitynia - kraj na północnym wybrzeżu M. Azji.

naraz. Mimo to Farnabadzosa zmusił do haniebnej ucieczki, a Hippokrates poległ wraz z mnóstwem swoich ludzi dotkniętych klęską.
Potem płynąc do Hellespontu dla ściągnięcia kontrybucji zajął Selymbrię71, narażając swe życie niepotrzebnie. Mający mu wydać miasto umówili się z nimi, że jako znak dla niego podniosą pochodnię. Ale byli zmuszeni zrobić to wcześniej, z obawy przed którymś ze sprzysiężonych, który nagle zmienił swe zdanie. Kiedy więc pochodnia poszła w górę, wojska jego nie były gotowe. Wziął zatem jakieś trzydziestu ludzi i pospieszył biegiem pod mury, a reszcie kazał czym prędzej za nim podążać. Brama się otwarła, do owych trzydziestu doszło dwudziestu peltastów i wpadłszy do miasta Alkibiades zobaczył idących z przeciwka Selymbrian pod bronią. Stać w miejscu? To nie ma ocalenia. Uciekać? Ambicja nie pozwalała jemu, który do tego dnia w wyprawach wojennych był bez porażki. Dał więc znak trąbką o ciszę, kazał jednemu ze swych ludzi powiedzieć Selymbrianom, że Ateńczycy nie przychodzą jako przeciwnicy zbrojni. To oświadczenie osłabiło u niektórych chęć do walki, jakby wewnątrz była już całość wojsk przeciwnika. Inni z przyjemnością przyjęli nadzieję na pokojowe porozumienie. A przez ten czas, gdy prowadzono rozmowy ugodowe, nadeszły wojska Alkibiadesa. Ten jednak domyślał się - i dobrze - że Selymbrianie mają pokojowe zamiary. A bał się, że miasto miałoby paść łupem Traków, których dużo służyło ochotniczo pod jego dowództwem, przyjaznych mu ze względu na niego samego. Tych wszystkich zatem z miasta odprawił, od mieszczan pobrał opłatę, postawił tam swoją załogę i odpłynął.
31. A tam strategowie oblegający Chalkedonę zawarli umowę z Far-nabadzosem: ma on wypłacić im określoną sumę pieniędzy, Chalkedona ma znowu podlegać Atenom, krajowi Farnabadzosa nie będzie się szkodziło, Farnabadzos poselstwu ateńskiemu do króla zapewni osłonę dla bezpieczeństwa.
Kiedy więc wrócił tam Alkibiades, Farnabadzos uznał, że i on powinien przysiąc na tę umowę. Alkibiades jednak oświadczył, że owszem, ale nie pierwej, nim również Farnabadzos przysięgnie. I dokonano tych przysiąg.
Alkibiades ruszył przeciw Bizancjum; bo i ono oderwało się od Aten. Tam przystąpił do oblężenia miasta. Wtedy Anaksylaos, Likurg i jacyś inni umówili się, że wydadzą mu miasto, by je ratować i ocalić. Rozpuścił więc pogłoskę, że opuszcza oblężenie, bo nowe zadania powstały w Jonii. Za dnia więc odpłynął na pełne morze z całą flotą. Nocą jednak zawrócił, wysiadł ze swymi hoplitami, podszedł pod mury i zachowywał spokój. Okręty zaś podpłynęły pod port i narobiły dużo wrzawy i krzyku, hałasu i wrzasku przy jego zdobywaniu. To przestraszyło Bizantyjczyków. Zwolennicy Aten mogli więc bez strachu wpuścić Alkibiadesa do miasta. Bo wszyscy pobiegli z pomocą do portu i okrętów.
Ale nie weszli tam bez walki. Obecni w Bizancjum ludzie z Peloponezu i Beotowie, Megarejczycy odpędzili tamtych od portu i okrętów i zamknęli ich
71 Selymbria - miasto na północnym wybrzeżu Propontydy.

z powrotem w ich okrętach, a spostrzegłszy Ateńczyków wewnątrz miasta, zwarli się w szeregi i ruszyli na nich. Z ciężkiej walki zwycięsko wyszedł Alkibiades na prawym skrzydle, a Teramenes na lewym. Wzięli do niewoli żywcem około trzystu ludzi. Z Bizantyjczyków po walce nikt nie zginął, nikt nie poszedł na wygnanie. Bo na tych warunkach owi ludzie wydali miasto i tak się umówili, a sobie osobiście nic nie zastrzegli.
Toteż Anaksylaos broniąc się w Lacedemonie w procesie o zdradę nie uznał swego czynu za haniebny: wystąpił bowiem nie jako Lacedemończyk, lecz jako Bizantyjczyk, i nie Spartę, lecz Bizancjum w niebezpieczeństwie miał na uwadze, i to, że kiedy miasto było oblężone i nikt niczego nie dostarczał, a żywność będącą na miejscu zjadali Peloponezyjczycy i Beoci, Bizantyjczycy zaś z żonami i dziećmi głodowali; nie wydał więc miasta wrogowi, lecz uwolnił je od wojny i nieszczęść, za wzorem najszlachetniejszych Lacedemończyków, dla których po prostu jedno jest piękne, jedno sprawiedliwe - co służy ojczyźnie.
Lacedemończycy słysząc te słowa uszanowali je i oskarżonych uniewinnili.
32. Ale Alkibiades pragnął w końcu zobaczyć, co dzieje się w ojczyźnie, a jeszcze bardziej chciał się spotkać z obywatelami. Po tylu zwycięstwach nad przeciwnikami popłynął z attyckimi trierami, ozdobionymi wkoło mnóstwem tarcz i łupów, wlokąc za nimi mnóstwo zdobytych okrętów, a jeszcze więcej ozdobnych dziobów z okrętów przez niego zniszczonych i zdobytych. Jednych i drugich było nie mniej niż dwieście.
Duris z Samosu72, mieniący się potomkiem Alkibiadesa, dodaje do tego, że pieśń wioślarską grał na aulosie wioślarzom do rytmu Chryzogonos, zwycięzca w igrzyskach pytyjskich, a kierował tym aktor tragediowy Kallipides, ubrani w długie powłóczyste szaty i inne pokazowe ozdoby, a do portów okręt głównego dowódcy wpływał z purpurowym żaglem, jakby z biesiady przy winie powracał.
Ale tego nie pisze Teopompos73, ani Eforos74, ani Ksenofont75. I mało to podobne do prawdy, by tak zbytkownie występował przed Ateńczykami wracając po wygnaniu i tylu przykrych przeżyciach. Wracał więc raczej z pewnym lękiem, a wróciwszy nie pierwej zszedł z triery, aż na pokładzie, gdzie stał, zobaczył krewniaka Euryptolemosa i wielu innych przyjaciół i bliskich witających go i pocieszających.
Kiedy zaś zszedł z triery, ludzie witający przybyłych nie widzieli, zdało się, innych strategów: do niego się zbiegali, jego głośno wołali, całowali, odprowadzali, do niego podchodzili, wieńczyli go. A kto nie mógł podejść, przyglądał się z daleka, a starzy pokazywali go młodym.
Niemało też mieszało się łez z tą radością miasta, gdy wobec bieżących
72 Duris z Samosu - perypatetyk, wielostronny pisarz, z IV/III wieku p.n.e.
73 Teopompos - autor dziejów greckich od r. 411/410 p.n.e. (tj. od końca dzieła Tukidydesa) do r. 394 p.n.e.
74 Eforos - autor historii (powszechnej) do roku 356 p.n.e.
75 Ksenofont - autor historii Grecji, kontynuator dzieła Tukidydesa, z V/IV wieku p.n.e.

sukcesów rozważało się pamięć dawnych niepomyślności, że ani by co do Sycylii nie zbłądzono, ani innych zamysłów by się nie ominęło, gdyby się zostawiło wówczas Alkibiadesa przy działaniu i władzy, jeżeli on teraz przejąwszy ojczyznę niemal wypędzoną z morza, a na lądzie panującą ledwie na przedmieściach, zbuntowaną wewnętrznie przeciw sobie samej, ze zbolałych jeszcze i nędznych resztek odbudował, nie tylko na morzu przywracając jej władanie, ale pokazując, że i na lądzie swymi siłami wszędzie pokonuje przeciwników.
33. Powrót Alkibiadesa został przegłosowany już wcześniej, na wniosek Krycjasza76, syna Kalajschrosa, jak on sam pisał w swych wierszach elegij-nych:
Zdanie, co cię odwołało - ja je przed publicznością Wyrzekłem i spisałem, moje to dzieło, mój czyn! Mojego pieczęć języka na tym piśmie spoczywa.
Teraz lud się zebrał i Alkibiades przyszedł na jego zgromadzenie. W wystąpieniu swym z żalem i narzekaniem mówił o własnych przykrych doświadczeniach, małe jednak i umiarkowane czyniąc ludowi wyrzuty, a wszystko przypisując swojemu jakoś ciężkiemu losowi i jakiemuś bóstwu zazdrosnemu. Dużo nadziei robił w swym słowie dodającym obywatelom odwagi.
Po tym przemówieniu odznaczono go złotymi wieńcami i wybrano pełnomocnym strategiem na lądzie i morzu, i przegłosowano zwrócenie mu mienia, a także odwołanie przekleństw przez Eumolpidów77 i heroldów78, jakie nań rzucili na zlecenie ludu. I inni je odwołali, tylko hierofanta Teodoros oświadczył: "Ja na niego nie rzucałem żadnej złej klątwy, jeśli nie robi nic złego ojczyźnie".
34. Przy tak wspaniałym dniu powodzenia Alkibiadesa niepokoił jednak niektórych czas jego powrotu. W dniu, w którym nadpłynął, urządzano bogini79 Plynterie80. Dokonują tego obrzędu tajnego praksyergidzi81 dnia 24 miesiąca targeliona82 zdejmując z bóstwa ozdoby i osłaniając je całkiem. Dlatego Ateńczycy między nieszczęśliwymi dniami szczególnie ten liczą i nie wolno w nim podejmować żadnej czynności. Uznawano zatem, że bogini nie przyjmowała Alkibiadesa chętnie i życzliwie, kiedy się zasłoniła i od niego odsunęła.
Na razie jednak wszystko szło Alkibiadesowi po jego myśli. Obsadzono
76 Krycjasz - gr. Kritias, grecki polityk, oligarcha, autor elegii, i dzieł pisanych prozą, z V wieku p.n.e.
77 Eumolpidzi  -   ród  kapłanów  Demetry,  od  Eumolposa,  syna  Posejdona;  Eumolpos uchodził za założyciela misteriów eleuzyńskich.
78 heroldowie - urzędnicy wysokiej rangi, ogłaszający najważniejsze zdarzenia społeczno--polityczne, również kultowe.
79 bogini - Atenie.
80 Plynterie - święta obmycia, od plyno, myję, piorę, czyszczę.
81 praksyergidzi - od pratto, czynię, wykonuję, i ergon, dzieło, czyn.
82 targelion - maj/czerwiec, ale w Atenach przedostatni miesiąc roku.

załogami sto trier, z którymi znów miał wypłynąć na morze. Ale wkroczyła w to jakaś nie niskiej natury ambicja i zatrzymała go aż do misteriów83.
Od kiedy Dekeleja84 została warownią i nad drogami wiodącymi do Eleuzyny85 panował obecny tam przeciwnik, ceremonia misteryjna nie miała swego uroku. Procesja przeniosła się na wody, a przez to ofiary, tańce chóralne i wiele ze świętych obrzędów w czasie drogi, w pochodzie bakchicznym, z konieczności odpadało. Alkibiades więc uznał, że pięknie będzie dla czci bogów i swej chwały u ludzi, jeśli uroczystości religijnej przywróci ojczysty przebieg i sam pójdzie pieszo w procesji pod zbrojną osłoną przed nieprzyjacielem: bo Agis86 albo się zachowa spokojnie, i to go zupełnie pognębi i upokorzy, albo dojdzie do świętej bitwy, bogom miłej, w obronie największych świętości, na oczach całej ojczyzny, i wszyscy obywatele będą świadkami Alkibiadesowej dzielności.
Powziąwszy taką decyzję zapowiedział to Eumolpidom i heroldom. Na wzgórzach rozmieścił straże i z brzaskiem dnia pchnął przodem kilku ze straży przedniej. Zebrał kapłanów i mystów wraz z mystagogami87, osłonił ich zbrojnymi ludźmi i tak w pełnym porządku i spokoju ich poprowadził - robiąc ze zbrojnej kolumny dostojne, bogów godne widowisko, przez niezazdrosnych zwane kapłańską mystów procesją.
Nikt z wrogów nie ważył się w to wkroczyć. I tak bezpiecznie wrócono także do miasta. To podniosło w nim samym poczucie pewności siebie i wzmocniło ducha w wojsku, niepokonanym w walkach pod jego dowództwem. Ale i pospólstwo i biedotę tak sobie pozyskał, że ci z przedziwną ochotą chcieli jego samowładztwa. Niektórzy wprost mówili i zachęcali go bezpośrednio, by wyższy ponad zawiść zniósł głosowania, prawa, gadaczy gubiących ojczyznę, jakby <...>88, robił i rządził, nie bojąc się oskarżycieli.
35. Co Alkibiades sam myślał wtedy o samowładztwie, nie wiadomo. Możni jednak bali się tego. Starali się, by czym prędzej odpłynął z tą flotą i wszystko dlań uchwalali, zwłaszcza wspólników dowództwa, jakich sobie życzył.
Wypłynął więc ze stu trierami i zaatakował wyspę Andros89. Pobił ją w bitwie, a także obecnych tam Lacedemończyków, ale miasta nie zdobył. I to posłużyło jego przeciwnikom za pierwszy ze świeżych zarzutów przeciw niemu. Okazało się, że jeśli kogokolwiek zgubiła jego własna sława, to właśnie Alkibiadesa. Wielka bowiem była sława jego dzielności i rozumu, na których wyrósł. Tym bardziej wszelkie niepowodzenie było podejrzane o brak dobrej
83	do misteriów - eleuzyńskich, ku czci Demetry i Persefony.
84	Dekeleja - zob. przyp. 49.
85	Eleuzyna - gr. Eleusis, miejscowość na północny zachód od Aten.
86	Agis - zob. przyp. 52.
87	mystagogowie - wdrażający w misteria przyszłych mystów, wtajemniczonych.
88	jakby... - tu brak jakiegoś słowa niektórzy uzupełniają propozycjami: "jakby chciał",
"jakby uważał za wskazane".
89	Andros - na przedłużeniu Eubei od południa.

woli; bo nie wierzono, by czegoś nie mógł: gdyby chciał, nic by mu się nie oparło.
Miano więc nadzieję na wiadomości, że już i Chios zdobył, i resztę Jonii. I niecierpliwiono się, że nie dowiadują się szybko, natychmiast, jak by chcieli, o tym, czego dokonano. A nie brano pod uwagę braku pieniędzy, przy którym walczył z przeciwnikiem mającym króla perskiego za sobą, i tego, że zmuszony był często wypływać, by zdobyć pieniądze na żołd i żywność zostawiając obóz wojenny sobie.
Bo i ostatnie oskarżenie jego z takiejże poszło przyczyny. Kiedy Lizander90 stanął na czele floty lacedemońskiej płacąc żeglarzom, z pieniędzy od króla Cyrusa91, po cztery obole zamiast po trzy, on sam zaś już skąpo zaopatrzony dawał nadal po trzy, oddalił się do Karii92 dla zebrania gotówki, pozostawiając przy flocie dla jej pilnowania Antiocha, dobrego sternika, ale nie orientującego się i nie obytego w innych zadaniach.
Ten mając rozkaz Alkibiadesa, żeby nie wdawał się w bitwę, choćby przeciwnik podpływał gotów do starcia, tak jednak wzbił się w dumę i rozzuchwalił, że wypełniwszy ludźmi swą trierę i którąś z pozostałych, podpłynął pod Efez i przed dziobami nieprzyjacielskich okrętów pływając czynem i słowem bezkarnie zaczepiał ich błazeńsko. Lizander ścigał ich najpierw kilku okrętami, a gdy Ateńczycy wypłynęli im na pomoc, ruszył na nich całą flotą, zwyciężył, Antiocha zabił, zajął wiele okrętów i ludzi, postawił tropeum zwycięstwa.
Kiedy Alkibiades to usłyszał, wrócił pod Samos93, wypłynął do bitwy z całą flotą, ale Lizander, zadowolony ze zwycięstwa, nie ruszył się z miejsca.
36. Z nienawidzących Alkibiadesa w obozie był syn Trazona, Trazybulos. Popłynął on do Aten, aby Alkibiadesa oskarżać, i podburzając tamtejszą ludność mówił publicznie, że Alkibiades zaprzepaścił sprawę, stracił okręty, nadużywa swej władzy przekazując flotę ludziom spośród pijaków i junaczych zuchwalców, najwięcej znaczącym u niego, żeby sam mógł sobie spokojnie pływać za pieniędzmi, popijać bezkarnie, bawić się z heterami abydeńskimi94 i jońskimi, gdy nieprzyjaciel niedaleko.
Zarzucano mu także zbudowanie warownego schronienia, zbudowanego w Tracji koło Bizanty95, jako miejsca ucieczki, gdyby w ojczyźnie nie mógł czy nie chciał żyć.
Ateńczycy dali się przekonać i wybrali innych strategów, dając tym samym wyraz swemu zagniewaniu i złym nastrojom wobec Alkibiadesa.
90 Lizander - dowódca floty spartańskiej w Jonii, w M. Azji, od r. 408/7 p.n.e.
91 Cyrus - młodszy, syn Dariusza, brat Artakserksesa II, wówczas pełnomocny satrapa wielu krajów M. Azji.
92 Karia - w południowo-zachodniej części M. Azji.
93 Samos - wyspa na północny zachód od Karii.
94 abydeńskie   -   z  Abydosu,  miasta  nad   Hellespontem,  złej   sławy,  zasiedlone  przez kolonistów z Miletu.
95 Bizanta - gr. Bisanthe, miasto nad Propontydą, na północnym wybrzeżu.

A on dowiedziawszy się o tym usunął się całkowicie z obozu, zebrał obcych wojowników i na własną rękę walczył z bezpańskimi Trakami, zabrał dużo pieniędzy za łupy i tak Grekom wraz z sąsiadami zapewniał bezpieczeństwo od barbarzyńców.
A ponieważ strategowie, Tydeus, Menandros i Adejmantos, wszystkie okręty, jakie wówczas posiadały Ateny, trzymali w Ajgospotamach96 i podpływali pod Lizandra stacjonującego z flotą koło Lampsakosu97, wyzywając go do walki i z niczym wracając, a resztę dnia spędzali w nieładzie i rozprzężeniu lekceważąc już przeciwnika, Alkibiades, będąc tam w pobliżu, nie przeoczył sprawy i nie zaniedbał. Przybiegł tam konno i pouczał strategów, że złą prowadzą strategię w sytuacji bez portów, bez miasta, zaopatrzenie sprowadzając z dalekiego Sestosu98; nie mogą doglądać załóg, bo ludzie, ledwie zejdą na ląd, plączą się, gdzie się komu podoba w rozsypce, podczas gdy przeciw nim stoi wielka flota, gotowa każdy rozkaz pełnomocnego dowódcy wykonać bez słowa.
37. Słów Alkibiadesa, radzącego przenieść się z flotą pod Sestos, nie usłuchali strategowie. Tydeus nawet z wyniosłością kazał mu się wynieść: bo nie on tam strategiem, lecz już inni dowodzą.
Odszedł więc Alkibiades, podejrzewając u nich nawet jakąś zdradę. A ludziom odprowadzającym go z obozu, swym znajomym, powiedział, że gdyby go strategowie nie odprawili tak obrażająco, to on by w ciągu kilku dni zmusił Lacedemończyka do podjęcia rozstrzygającej bitwy albo do opuszczenia okrętów. Te słowa jednym wydały się przechwałką, innym prawdopodobnymi, jeśliby z lądu przyprowadził mnóstwo trackich strzelców i konnych, przystąpił do walki i rozniósł obóz przeciwnika.
A słuszność tego, że dobrze przewidział błędy Ateńczyków, potwierdziły niebawem same wypadki. Lizander zaatakował ich nagle i niespodziewanie, i tylko osiem trier uciekło z Kononem", reszta, w liczbie prawie dwustu, została zajęta. A trzy tysiące pojmanych żywcem ludzi Lizander wymordował. Wkrótce też zajął nawet Ateny, okręty ich spalił, długie mury zburzył.
Po tym wszystkim Alkibiades, w obawie, że Lacedemończycy są panami na lądzie i morzu, przeniósł się do Bitynii, dużo z sobą uprowadzając i unosząc zdobyczy kosztownej. Choć jeszcze więcej pozostawił w zamieszkanej dotychczas warowni.
W Bitynii jednak znowu niemało z mienia utracił, obrabowywany przez tamtejszych Traków.
Postanowił zatem udać się do Artakserksesa100, w nadziei, że tam królowi temu przy bliższym poznaniu wyda się nie gorszy od Temistoklesa, a nawet
96 Ajgospotamy - Kozie Rzeczki; miejscowość tej nazwy na zachodnim brzegu Hellespontu.
97 Lampsakos - po przeciwnej stronie tejże cieśniny.
98 z dalekiego Sestosu - jak na warunki wojenne, bo w istocie nie tak odległego, po tej samej stronie Hellespontu co Ajgospotamy.
99 Konon - jeden ze strategów greckich.
100 Artakserkses II - król perski od r. 404 p.n.e.

lepszy w motywacji: bo nie przeciw swym obywatelom, jak tamten, lecz w interesie ojczyzny przeciw jej wrogom chce służyć i użyć królewskich sił.
Bezpieczną zaś drogę do króla mógłby mu, jak sądził, zapewnić Far-nabadzos101. Do niego więc udał się, do Frygii. Tam żył u niego, świadcząc mu usługi i doznając z jego strony szacunku.
38. Ateńczycy ciężko odczuwali utratę hegemonii. A kiedy Lizander pozbawił ich wolności i miasto oddał pod rządy trzydziestu samowładców102, teraz dopiero, po stracie wszystkiego, podjęli rozważania, których nie podejmowano, póki można było się jeszcze ratować. Narzekali i przetrząsali błędy własnego nierozumu, a największy z nich to ten drugi gniew przeciw Alkibiadesowi. Wyrzuciło się go, choć on sam nic złego nie zrobił; tylko z oburzenia, że sternik stracił haniebnie kilka trier, oni sami jeszcze haniebniej pozbawili miasto najsprawniejszego i najbieglejszego w prowadzeniu wojny stratega.
Mimo wszystko jednak przebłyskiwała z bieżącej sytuacji jakaś słaba nadzieja, że jeszcze nie całkiem zachwiała się pozycja Aten, póki Alkibiades żyje: bo przecież ani poprzednio na wygnaniu nie korzystał z bezczynnego życia w spokoju, ani teraz - jeżeli losy jego są pomyślne - nie straci z oczu dumnych Lacedemończyków, czy tych trzydziestu oszołomionych nikczemników.
I nie było to bez sensu, że takie marzenia snuli sobie ludzie, skoro i owym trzydziestu przy władzy przyszło myśleć, dowiadywać się i bardzo liczyć się z tym, co Alkibiades robi, co myśli. W końcu i Krycjasz103 wyjaśniał Lizandrowi, że lacedemońskie panowanie nad Helladą nie jest bezpieczne, póki w Atenach będą nastroje demokratyczne: Ateńczykom, choćby spokojnie i układnie znosili oligarchię, siedzieć spokojnie w takim stanie rzeczy nie pozwoli Alkibiades, dopóki będzie żył.
Lizandra samego nie przekonywało to jeszcze, aż otrzymał tajny rozkaz od władz centralnych, że ma Alkibiadesa sprzątnąć - czy to dlatego że tam obawiano się jego rączości i przedsiębiorczości, czy żeby zadośćuczynić Agisowi.
39. Wysłał więc Lizander do Farnabadzosa rozkaz, żeby tego dokonał. Ten wykonanie rozkazu zlecił swemu bratu, Bagajosowi, i stryjowi, Suzamit-resowi.
Alkibiades przebywał wtedy gdzieś na wsi we Frygii. Miał przy sobie heterę Tymandrę. Tam przeżył widzenie senne: zdało mu się, że ma na sobie szatę hetery, a ona trzyma jego głowę przy sobie i zdobi mu twarz na wzór kobiecy, podrysowuje ją i podmalowuje. Inni podają, że we śnie widział odciętą przez Bagajosa głowę i spalane ciało. Ale mówią, że to widzenie miał przed samą śmiercią.
101 Farnabadzos - satrapa perski w M. Azji.
102 trzydziestu samowladców - tzw. trzydziestu tyranów.
103 Krycjasz - wspomniany już wyżej oligarcha, jeden z trzydziestu, najbardziej bezwzględny.

Nasłani na niego ludzie nie ważyli się wchodzić do domu: otoczyli go wkoło i podpalili.
Spostrzegł to Alkibiades. Zebrał mnóstwo szat i przykryć i rzucił na ogień, lewą rękę otoczył chlamydą, prawą dobył miecza, wyskoczył nie tknięty przez ogień, owe szaty jeszcze się nie zapaliły, i sam jego widok rozproszył ludzi. Żaden z nich nie ważył się pozostać na miejscu, by z nim się zmierzyć, lecz wszyscy oddalili się miotając weń włóczniami i strzałami. I tak on zginął104.
Tamci odeszli, a wtedy Tymandra podniosła martwego, otarła go i otoczyła swymi płaszczykami, przystojnie i ze czcią, jak na to jej pozwalała sytuacja, opłakiwała.
Mówią, że jej córką była Laida, zwana Koryntyjką, a pochodziła z sycylijskiego miasta Hykkary.
Niektórzy zgadzają się co do innych danych o śmierci Alkibiadesa, jednak jako jej sprawców podają nie Farnabadzosa, nie Lizandra czy Lacedemoń-czyków, lecz sam Alkibiades tu zawinił: zniesławił bowiem pannę z szanowanego domu i bracia jej nie znosząc obojętnie tej zniewagi podpalili w nocy dom, gdzie mieszkał, a kiedy przez ogień chciał przeskoczyć, jak powiedziano, powalili go.
104 Alkibiades ... zginął - w r. 404 p.n.e.

KATON STARSZY
1. Marek Katon pochodził - jak podają - z Tuskulum1. Mieszkał i wychowywał się przed swymi wyprawami wojskowymi i działalnością publiczną w posiadłości ojcowskiej w kraju Sabinów2. Przodkowie jego, zdaje się, byli całkiem nieznani. Sam Katon wspomina ojca, Marka, jako godnego pochwały dla swej uczciwości i dzielności bojowej, oraz pradziadka, Katona, który zdobywał często odznaczenia, a gdy w walkach stracił pięć koni wojennych, otrzymał za nie wynagrodzenie ze skarbca publicznego - za męstwo.
U Rzymian był taki zwyczaj, że ludzi z rodów3 jeszcze nie nobilnych, którzy pierwsi przynosili familii szlacheckość, nazywano ludźmi nowymi. Tak też określano Katona. On sam mawiał, że jest człowiekiem nowym co do stanowiska i godności, ale przez czyny przodków i ich cnoty wcale starym. Pierwotnie bowiem w trzecim członie nazwiska miał przydomek Priscus, Stary. Później dopiero Katon, z racji jego wartości. Rzymianie bowiem praktycznie mądrego nazywają słowem catus.
Cerę miał czerwonawą, oczy modre, jak to niekoniecznie życzliwie określił autor epigramu:
Rudy, kąśliwy, modrooki Porcjusz: takiego po śmierci Nawet Persefona nie chce do Hadesu wziąć.
Co do budowy ciała - to własną pracą i rozumnym trybem życia, i wojennymi wyprawami był razem z tym wszystkim dobrze przygotowany do zdrowia i wytrzymałości, siły i odporności.
Słowo było dla niego jakby drugim ciałem, niemal koniecznym narzędziem człowieka do szlachetnych celów, jeśli się nie chce żyć marnie i bezowocnie. Uzbrajał się w nie i przyswajał je sobie zawsze jako rzecznik sądowy w potrzebach ludzi okolicznych wiosek i miasteczek. Z początku uchodził za gorliwego adwokata, potem i za dzielnego mówcę publicznego.
Stąd to w kontaktach z ludźmi okazywał się poważny, z poczuciem godności i sposobem myślenia odpowiednim do wielkiej działalności i przewodniej roli w życiu publicznym. W zmaganiach sądowych dał się poznać jako wolny od sprzedajności. Zresztą i sławy z takich bojów nie uważał za największą ani się w niej lubował. O wiele bardziej pożądał chwały w walkach z wrogiem zewnętrznym, w wyprawach wojennych; był jeszcze całkiem młody, a już miał ciało pełne ran z przodu.
Sam  opowiada,  że  mając  lat  siedemnaście4  brał udział pierwszy  raz
1  Tuskulum - na południowy wschód od Rzymu.
2 Sabinum  - na północny wschód od Rzymu.
3 ród - wchodził do stanu nobilów, gdy ktoś z jego członków osiągnął najwyższy urząd publiczny (konsulat).
4 lat siedemnaście - wiek poborowy (urodził się w r. 234 p.n.e.).

w wyprawie wojennej, kiedy Hannibal z powodzeniem bił Italię. A walczył w bitwach wręcz, nie cofając stopy i pewnie się opierając, z twarzą nieustraszoną, z groźnym głosem, aż do ochrypnięcia, występując przeciw nieprzyjacielowi. I słusznie sam tak rozumował i innym dawał przykład, że nieraz takie środki bardziej przyczyniają się do pobicia nieprzyjaciela niż sam miecz.
W marszach zawsze sam dźwigał tarczę. Jeden tylko giermek szedł za nim dźwigając rzeczy potrzebne do życia. I nigdy - tak opowiadają - nie karcił go, nie ganił za przygotowanie śniadania czy wieczerzy, lecz nawet sam, kiedy był wolny od powinności żołnierskich, często mu w tym pomagał. W czasie wyprawy pił tylko wodę; chyba że czasem spragniony zażądał winnego octu albo przy osłabionych siłach dodawał sobie trochę wina.
2. W pobliżu jego pola znajdowało się byłe gospodarstwo Maniusza Kuriusza5, trzykrotnego triumfatora. Tam to Katon raz po raz zachodził i widząc, jak mała to posiadłość i jak proste domostwo, wyobrażał sobie tego człowieka, jak on, największy z Rzymian, który pobił bardzo waleczne ludy i Pyrrusa wypędził z Italii, ten tak skromny kawałek ziemi sam okopywał i taki przy tym domek zamieszkiwał - po trzech triumfach! I tak tutaj siedzącego przy kominku i gotującego rzepę zastali go posłowie samniccy ofiarowujący mu sporo złota, a on ich odprawił słowami, że nie potrzeba złota temu, komu wystarcza taki posiłek: jemu też piękniejsza niż posiadanie złota jest chwała z pokonania jego posiadaczy. To sobie biorąc do serca Katon odchodził i przyglądając się własnemu domowi i polom, i służbie, i warunkom życia, wzmógł swoją samowystarczalność i ograniczył wydatki pieniężne.
Kiedy Fabiusz Maksymus6 zajął miasto Tarent, Katon, bardzo młody, służył pod nim w wojsku i zapoznał się tam z jakimś Nearchosem7, pitagorej-czykiem, i starał się przyswoić sobie jego naukę. A słysząc, co wykłada ten człowiek - co i Platon8 wykładał - nazywając rozkosz zmysłową najgorszą zła pokusą, a ciało pierwszą przyczyną nieszczęśliwości duszy, a uwolnienie od niej i oczyszczenie głosząc przez to, co najbardziej wyzwala i oddala duszę od doznań cielesnych, przez rozumne myślenie - jeszcze bardziej cenił prostotę i panowanie nad sobą.
Zresztą z greckim wykształceniem zapoznawał się późno i dopiero w zaawansowanym wieku nadrabiał je biorąc do ręki grecką lekturę; coś z Tukidy-desa9, więcej z Demostenesa10 skorzystał do wykształcenia retorycznego. Pisma swe w każdym razie dostatecznie urozmaicił greckimi myślami i his-
5 Maniusz Kuriusz Dentatus - triumfował nad Samnitami, Sabinami i Pyrrusem, w latach 290 i 275 p.n.e.
6 Fabiusz Maksymus Kunktator - zajął Tarent w r. 209 p.n.e.
7 Nearchos - pitagorejczyk, wierny Rzymowi w okupowanym przez Hannibala Tarencie (213-209 p.n.e.).
8 Platon - w dialogu pt. Fedon.
9 Tukidydes - grecki historyk wojny peloponeskiej, V wiek p.n.e.
10 Demostenes - sławny mówca grecki z IV wieku p.n.e.

toriami, a w apoftegmatach11 i gnomach zamieścił dużo pozycji przełożonych dosłownie z greki.
3. Żył zaś tam wtedy człowiek nobilny, jeden z największych Rzymian, bardzo wpływowy, zdolny dostrzec wrodzoną dzielność i życzliwie ją podtrzymać i posunąć do wielkiego znaczenia, Waleriusz Flakkus12. Miał on dobra graniczące z posiadłością Katona i od służby dowiedział się o jego pracowitości i sposobie życia: z podziwem słuchał, jak opowiadali, że wcześnie rano chodzi na forum stając do usług ludziom potrzebującym pomocy w sprawach sądowych; że wróciwszy do gospodarstwa, w zimie wkłada na siebie bluzę roboczą, w lecie zaś nawet bez odzienia pracuje w polu; że do posiłków zasiada razem ze służbą, jada ten sam, co oni, chleb, do picia używa tego samego wina; i jak wspominali wiele innych jego cech ludzkich, skromność i pewne praktycznej mądrości powiedzenia. Zaprosił go do stołu.
Odtąd już pozostawał on w stałej z Katonem łączności. Obserwując jego usposobienie, obyczajność i kulturę bycia, pielęgnował je niczym tę roślinę potrzebującą rozwoju i miejsca pełnego światła, i skłaniał do podjęcia działalności publicznej w Rzymie.
Przybywszy do Rzymu Katon zaraz sam zyskał sobie wielbicieli i przyjaciół przez swe obrończe mowy sądowe, i dużo mu pomagały powaga i wpływy Waleriusza. Osiągnął więc najpierw trybunat wojskowy, a następnie kwesturę. Odtąd był już na widoku publicznym i jako ogólnie znany razem z Waleriu-szem ubiegał się o najwyższe godności: razem z nim był konsulem, razem piastowali urząd cenzorów.
Ze starszych obywateli pociągał go Fabiusz Maksymus, cieszący się największą sławą i przodującym znaczeniem; a jeszcze więcej dlatego, że w jego sposobie bycia i życia widział dla siebie najpiękniejsze wzory. Stąd także bez skrępowania pozostawał w poróżnieniu z owym wielkim Scypionem13, wtedy jeszcze młodym, ale już przeciwstawiającym się sławie Fabiusza i w sposób widoczny jemu zazdroszczącym. Jako kwestor, wysłany z tym Scypionem na wojnę do Afryki, kiedy zobaczył, jak ten człowiek stosuje tam właściwą sobie rozrzutność i szczodrze wydaje pieniądze na swe siły wojskowe, odezwał się do niego śmiało mówiąc, że nie chodzi w tym tak bardzo o wydatki, jak o to, że psuje się odziedziczoną po ojcach surowość w armii, przyzwyczaja się żołnierzy do przyjemności i rozwiązłości przez takie nadmierne używanie.
Na to Scypion odpowiedział, że nie potrzebuje kwestora zbyt skrupulatnego, kiedy on sam na pełnych żaglach płynie na wojnę i ojczyźnie musi zdać sprawę z czynów, nie z pieniędzy.
Wobec tego Katon oddalił się z Sycylii i razem z Fabiuszem narobili w senacie hałasu, że Scypion marnuje nieopisane sumy pieniędzy, że bywa
11 apoftegmaty - zbiór krótko a dowcipnie wyrażonych myśli w związku z podaną sytuacją.
12 Waleriusz Flakkus - późniejszy kolega Katona w wysokich stanowiskach publicznych.
13 Scypion  -  Publiusz Korneliusz Scypion, ostateczny pogromca Hannibala w Afryce, podczas gdy Fabiusz udaremniał poczynania Hannibala w Italii.

sobie w młodzieńczych szkołach ćwiczeń i w teatrach, jakby nie wodzem był, lecz uczestnikiem zabawy świątecznej.
To sprawiło, że do Scypiona wysłano trybunów ludowych, by go ściągnąć do Rzymu, gdyby te oskarżenia okazały się prawdziwe. Ale Scypion w swych przygotowaniach do wojny przedstawił im już zwycięstwo, pokazał, że w chwilach wolnych chętnie przebywa w kole przyjaciół i że wśród ludzkiego sposobu życia bynajmniej nie zaniedbuje spraw ważnych i wielkich. Tak więc odpłynął na wojnę.
4. A powaga Katona jako zdolnego mówcy bardzo wzrastała; wielu nazywało go drugim Demostenesem. Ale jeszcze bardziej znane i wszędzie głośne było jego życie. Bo sprawność w wymowie była u młodych już ogólnie przedmiotem pilnej rywalizacji. Natomiast rzadkością już był człowiek zachowujący ojczystą pracowitość, zadowalający się prostym posiłkiem, śniadaniem nie gotowanym na ogniu, prostym strojem, zwyczajnym domem, ceniący wyżej brak pożądliwości nadmiaru niż zdobywanie bogactwa.
Bo już wtedy w państwie z powodu jego wielkości nie zachowywano pierwotnej czystości obyczajów. Przez panowanie nad wielu zdobytymi krajami i ludami, przez zetknięcie się z różnymi zwyczajami i sposobami życia przyswajano sobie różnorodne poglądy na życie.
Rzecz więc zrozumiała, że podziwiano Katona, kiedy widziano, jak inni wyczerpani zabieganiem o mienie czy zmęczeni przyjemnościami życia, a on jeden ani tym, ani tym nie tknięty nie tylko, póki był młody i ambitny, lecz i w podeszłej starości, po konsulacie i triumfie, trwał w stylu swych zasad, jakby zwycięski atleta, wierny sobie do śmierci.
Sam mówi, że nigdy nie nosił szaty droższej niż sto drachm. Pił nawet jako główny wódz i konsul to samo wino, co zwykli pracownicy. Posiłek do wieczerzy przygotowywano mu za trzydzieści asów, i to ze względu na służbę publiczną, żeby ciało utrzymać przy siłach do wypraw wojennych. Kiedy otrzymał w spadku babiloński kobierzec kolorowy, zaraz go sprzedał. W posiadłości jego budynki nie były bielone wapnem. Niewolnika nie kupił droższego niż za tysiąc pięćset drachm; nie lubieżnego czy urodziwego, ale pracowitego i silnego, potrzebnego do koni, do wołów. A gdy się tacy zestarzeją, radził ich sprzedać, a nie karmić nieużytecznych. Nic jego zdaniem nie było dość tanie, co niepotrzebne. Co nieużyteczne, dużo kosztuje, nawet w cenie jednego tylko asa. Lepiej też nabywać, co się da obsiać albo wypasać, a nie przynależności wymagające tylko sprzątania i utrzymywania w pięknym stanie.
5. Takie zasady życiowe zarzucano Katonowi jako sknerstwo; to znów brano je za świadome samoograniczenie ku poprawie i przestrodze innych. Ale żeby służbę domową wykorzystywać jak zwierzęta juczne, a na starość ją wypędzać czy sprzedawać - to ja osobiście uważam za cechę zbyt surowego obyczaju, w którym nie ma miejsca na inny stosunek człowieka do człowieka prócz użyteczności. A przecież widzimy, że dobroć nawet szersze obejmuje pole niż sprawiedliwość. Prawo i sprawiedliwość z natury rzeczy stosujemy tylko do

ludzi, podczas gdy dobroć i wdzięczność tryska z nas jakby z bogatego źródła łagodności także na nieme stworzenia. Dobremu człowiekowi wypada bowiem i konie wiekiem sterane nadal trzymać, i psy w starości nie tylko karmić, lecz nawet pielęgnować.
Przykładem lud ateński. Wznosząc sto stóp szeroką budowlę na Akropolu14, jeśli zauważył, że któreś z mułów przy pracy bardzo się zmęczyły, puszczał je wolno na pastwisko. I opowiadają, że jeden z nich wrócił samowolnie do pracy i razem z zaprzęgiem ciągnącym wozy na Akropol kroczył przodem jakby pod przymusem biorący się do pracy i że uchwalono, by muła tego karmić aż do zgonu na koszt publiczny.
A konie Kimona15, te, które trzykrotnie dały mu zwycięstwo na igrzyskach olimpijskich, to nawet groby mają w pobliżu jego pomników.
A wśród wielu innych psów przywiązanych do ludzi także pies starego Ksantypa16, płynący za jego trierą17 na Salaminę18, kiedy ludność opuszczała miasto, doczekał się pogrzebu, na wzgórzu, które do dziś nazywają Psim Grobem.
Nie można bowiem stworzeń mających duszę traktować jak stary but lub zużyte narzędzie, gdy się połamie czy zedrze przez użycie; jeśli dla żadnej innej przyczyny, to przynajmniej dla ćwiczenia w sobie ludzkiego uczucia należy się przyzwyczajać do miłego i łagodnego postępowania. Ja w każdym razie nawet wołu roboczego nie pozbywałbym się dlatego, że się postarzał, a cóż dopiero starego człowieka, który by z miejsca, gdzie wyrósł i żył zadomowiony, miał się jakby z ojczyzny wynosić, za małe grosze, nieużyteczny sprzedawcy, nieużyteczny kupującemu.
Tymczasem Katon chełpi się jak młokos, że i konia, którego używał w wyprawach wojennych jako konsul, pozostawił w Hiszpanii, żeby Rzymowi oszczędzić kosztów za jego przewóz!
Czy więc to wszystko należy przypisać wielkoduszności, czy sknerstwu, niech pytający sam sobie rozstrzygnie.
6. Ale co do innej wstrzemięźliwości człowiek ten aż nadto zadziwia. Jako wódz idąc na wojnę brał sobie i swoim ludziom nie więcej pszenicy niż na jeden miesiąc, czyli trzy attyckie medymny; a dla koni jęczmienia mniej niż półtora medymna na dzień.
Jako zarządca prowincji19 Sardynii - w przeciwieństwie do poprzednich pretorów, którzy zwykle używali namiotów, lektyk i szat na koszt publiczny, z dużą ilością służby, w otoczeniu licznych przyjaciół, przez kosztowne biesiady i urządzenia obciążający skarb państwa - on dokonał niewiarygodnej odmiany w oszczędnościach. Nigdy nie żądał żadnego zasiłku finansowego
14 budowlę na Akropolu -  świątynię bogini Ateny.
15 Kimon - przyrodni brat Milcjadesa, startujący w igrzyskach w wyścigach rydwanów.
16 Ksantyp - ojciec Peryklesa, znakomity polityk i wódz ateński z VI/V wieku p.n.e.
17 trierą - okręt z trójrzędowym napędem wioseł.
18 na Salaminę - w czasie najazdu perskiego Kserksesa na Grecję w r. 480 p.n.e.
19 zarządca prowincji - jako pretor w r. 198 p.n.e.

z kasy publicznej. Odwiedzając miasta drogę do nich odbywał sam i bez powozu. Towarzyszył mu jeden sługa urzędowy, noszący szatę i czarkę do złożenia ofiary. A przy tym ludziom podwładnym okazywał się bardzo miłym i przystępnym, zachowując jednak dostojność i powagę, nieubłagany w sprawiedliwości, twardy i surowy w zarządzeniach władzy, tak że nigdy tamtejsza ludność nie miała namiestnika ani groźniejszego, ani zarazem bardziej przyjaznego.
7. Okazuje się, że i wymowa tego człowieka ma cechy podobne jego osobowości. Pełna wdzięku i zarazem groźna, miła i chłoszcząca, żartobliwa i poważna, pełna prawd ogólnych, a przy tym i sporów. Podobnie jak to Platon stwierdza u Sokratesa, który na zewnątrz napotykanym ludziom okazywał się prostym, satyrycznym, zuchwałym kpiarzem, a wewnątrz był pełen powagi i zdolności oddziaływania na słuchaczy, wzruszając ich do łez, odmieniając uczucia. Toteż ja nie wiem, z jakiego powodu wydało się niektórym, że wymowa Katona jest z wielu względów podobna do stylu Lizjasza20.
Zresztą niech to rozsądzą ludzie bardziej powołani do oceny właściwości mów rzymskich. My piszemy krótko na podstawie zachowanych wspomnień, twierdząc, że w stylu mowy o wiele bardziej przejawia się charakter człowieka niż - jak sądzą niektórzy - w bezpośredniej styczności z jego osobą.
8. Chcąc kiedyś lud rzymski, pchający się niewcześnie do wymiaru i przydziału zboża, odwrócić od tego, tak zaczął mówić: "Obywatele! Trudno przemówić do żołądka, który nie ma uszu..."
Karcąc zaś zbytki powiedział, że trudno, by się ostało miasto, w którym ryba kosztuje więcej niż wół.
Rzymianie - mawiał - postępują jak barany: "Bo jak te pojedynczo nie chcą słuchać, ale zbiorowo jeden za drugim idą za przewodnikiem, tak i wy" - mówił - "każdy z osobna nie chcecie słuchać rady ludzi, za którymi jednakże razem zebrani idziecie".
W rozmowie o rządach kobiet powiedział: "Wszyscy ludzie rządzą kobietami, my wszystkimi ludźmi, a nami kobiety". To pochodzi z Temistok-lesowych21 powiedzeń. Kiedy bowiem syn dawał mu dużo zleceń przez matkę, odrzekł: "Kobieto, Ateńczycy rządzą Grekami, ja Ateńczykami, mną ty, a tobą syn; niechże więc odmówi sobie tej śmiałości, przez którą chce mieć najwięcej władzy nad Grekami!"
"Lud rzymski" - mówił Katon - "przypisuje duże znaczenie nie tylko purpurom, ale także zajęciom; jak bowiem farbiarze ten kolor najchętniej stosują, który, jak widzą, cieszy się największym popytem, tak i młodzi ludzie tego się uczą z zapałem, o czym my wyrażamy się pochlebnie".
Upominał ich, żeby stawszy się wielkimi przez męstwo i roztropność nie
20 Lizjasz - mówca ateński z V/IV wieku p.n.e., w języku i stylu uznany za wzór attycystów, prosty i jasny, głównie w mowach sądowych.
21  Temistokles - znany polityk i wódz ateński z wojny z Kserksesem z początku V wieku p.n.e.

zmieniali tego na gorsze; jeśli jednak przez niepowściągliwość i bezecność, to muszą się zmienić na lepsze, dostatecznie wielkimi stawszy się przez powyższe zalety.
Ludzie - mówił - którzy rwą się do częstego piastowania urzędów, są jak nie znający drogi i ciągle starający się chodzić z liktorami, żeby nie błądzić.
Ganił też obywateli, że często na wysokie stanowiska wybierają tych samych ludzi22: "Będzie się wydawało, że albo urzędy nie mają wielkiej wartości, albo niewiele jest ludzi godnych takich stanowisk".
O którymś ze swych wrogów, znanym z życia haniebnego i niesławnego, powiedział: "Matka jego uważa to za przekleństwo, nie błogosławieństwo, że coś takiego na ten świat wydała".
Ktoś inny sprzedał ojcowiznę, jako leżącą blisko morza. Wskazując na niego i udając, że podziwia go jako silniejszego od morza, dorzucił: "Czego by morze z trudem tylko liznęło, to ten z łatwością połknął!"
Kiedy król Eumenes23 przebywał w Rzymie i senat nadzwyczajnie go przyjmował, przedni obywatele na wyścigi ubiegali się o niego. Ale Katon, widać było, patrzył na niego z podejrzliwością i ostrożnością. I gdy ktoś zauważył, że król to zacny i przyjaciel Rzymu, on dodał: "Niech będzie. Jednak z natury jest to zwierz mięsożerny". Mówił też, że żaden z uwielbianych królów nie jest godzien równać się z Epaminondasem24 czy Peryklesem25, z Temistoklesem czy Maniuszem Kuriuszem, czy z Hamilkarem Barkasem26.
Przeciwnicy - mawiał - nie lubią go27 dlatego, że dzień w dzień wstaje już w nocy i nie troszcząc się o własne sprawy poświęca czas na sprawy publiczne. Wolał też raczej za dobroczynność nie doczekać się wdzięczności niż za złe czyny kary. A przebaczać błędy gotów jest wszystkim, tylko nie sobie.
9. Kiedy na posłów do Bitynii28 wybrano trzech Rzymian, z których jeden był podagrykiem, inny miał dziurę w głowie w wyniku operacji i okaleczenia, a trzeci nie uchodził za mądrego, śmiał się Katon zauważając, że to poselstwo rzymskie nie ma ani nóg, ani głowy, ani rozumu.
W sprawie wygnańców achajskich29 zagadnięty przez Scypiona, ze względu na Polibiusza, kiedy w senacie dużo na ich temat mówiono, to przyznając im prawo powrotu do ojczyzny, to go odmawiając, Katon powstał i mówił: "Jakbyśmy nic nie mieli do roboty, siedzimy tu cały dzień zastanawiając się, czy tych greckich staruszków mamy pogrzebać u siebie, czy też w Achai mają ich wynieść tamtejsi pogrzebowi tragarze".
22 tych samych ludzi - ciasnego kręgu nobilów.
23 król Eumenes   -   Eumenes  II  Soter,  władca  Pergamonu  w  Małej  Azji,  przyjazny Rzymianom (197 - 159 p.n.e.).
24 Epaminondas - wódz tebański, zwycięzca Spartan (371 i 362 p.n.e.).
25 Perykles - ateński przywódca z V wieku p.n.e.
26 Hamilkar Barkas - wódz kartagiński, ojciec Hannibala, w III w. p.n.e.
27 nie lubią go -  Katona.
28 Bitynia - kraj w M. Azji.
29 wygnańcy achajscy -  tysiąc achajskich zakładników przesiedlonych do Rzymu, jako sprzyjających Macedonii, wśród nich grecki historyk Rzymu Polibiusz.

Przegłosowano powrót tych ludzi. W kilka dni później Polibiusz znowu się starał dostać do senatu, żeby wygnańcy mogli odzyskać pierwotne swe posiadłości w Achai. Przy tym dowiadywano się i o zdanie Katona w tej sprawie. A ten śmiejąc się powiedział: "Polibiusz jak Odyseusz chce dostać się z powrotem do jaskini Cyklopa, bo zostawił tam swój kapelusz i pas".
Mawiał też, że rozumni więcej korzystają z nierozumnych niż nierozumni z rozumnych. Ci ostatni bowiem wystrzegają się błędów tamtych, a tamci nie naśladują ich poprawnego postępowania.
Z młodych ludzi bardziej go cieszą rumieniący się niż zachowujący twarz bladą.
Nie potrzebuje żołnierza, który w marszu puszcza w ruch ręce, a w bitwie nogi, i silniej chrapie, niż woła do bitwy.
Człowieka nadmiernie otyłego ganił: "Na cóż się przyda państwu takie to ciało, w którym między gardłem a nogami wszystko zajmuje tylko brzuch!"
Ktoś lubiący smaczności szukał jego towarzystwa. Ale on wypraszając to sobie powiedział: "Nie mogę przebywać z człowiekiem mającym podniebienie wrażliwsze niż serce".
Zakochanego dusza  - mawiał - żyje w cudzym ciele.
Żałował w całym życiu trzech rzeczy: że kobiecie powierzył jakąś tajemnicę; że popłynął tam, dokąd mógł zajść pieszo; że jeden dzień pozostawał bez testamentu.
Do starszego człowieka źle postępującego powiedział: "Człowiecze! Starość ma tyle złego w sobie, nie dodawaj jej hańby złego postępowania!"
Do trybuna pozostającego pod zarzutem trucicielstwa, a chcącego koniecznie przeprowadzić swój zły wniosek, powiedział: "Chłopcze, nie wiem, co gorsze: pić, co namieszasz, czy uchwalić, co wnioskujesz!"
Oczerniony przez pewnego człowieka z przeszłością rozwiązłą i złą powiedział: "Nierówna moja walka z tobą: ty łatwo słuchasz obelgi i pochopnie ją wypowiadasz, a mnie równie niemiło ją mówić, jak i słyszeć".
Taki to zatem rodzaj jego godnych pamięci wypowiedzi.
10. Jako konsul30, wybrany wraz ze swym zaufanym przyjacielem, wylosował prowincję zwaną przez Rzymian Hiszpanią Bliższą. Tam jedne plemiona starał się zdobyć siłą, inne pozyskać słowem, gdy szła na niego wielka armia nieprzyjacielska grożąc mu niebezpieczeństwem kompletnego zniszczenia. Wezwał więc pobliskich Celtyberów do współdziałania. Ci jednak za pomoc żądali dwieście talentów wynagrodzenia. Ale wszyscy inni uważali za coś niegodnego, by Rzymianie obcym ludom płacili za pomoc w biedzie. Katon jednak oświadczył, że to nic strasznego: jako zwycięzcy zapłacą to pieniędzmi wrogów, nie własnymi; a gdyby ponieśli klęskę, to nie będzie ani od kogo żądać, ani kto by płacił. Tę więc bitwę zdecydowanie wygrał.
Również dalsze działania powiodły mu się wspaniale. Polibiusz donosi, że na rozkaz Katona zburzono w jednym dniu mury miast z tej strony rzeki
30 konsul - w r.  195 p.n.e.

Baetis31. A było tych grodów dużo, pełnych bojowych ludzi. Sam Katon mówi, że zdobył wiele miast w dniach pobytu w Hiszpanii. I nie jest to przesadnym samochwalstwem, jeśli tych miast było prawdziwie czterysta.
Żołnierzom, którzy już sami przez się dużo na tej wyprawie zyskali, przydzielił jeszcze po funcie32 srebra na osobę, mówiąc, że lepiej, by wielu Rzymian wracało do domu ze srebrem niż mała grupa ze złotem. A jemu samemu nic się nie należy ze zdobyczy, prócz tego, co wypił i zjadł. "Nie winie" - mówił - "nikogo z tych, co starają się tą drogą wzbogacić. Wolę jednak rywalizować w cnocie z najszlachetniejszymi niż w majętności z najbogatszymi czy w zachłanności z najbardziej zachłannymi".
Zresztą nie tylko siebie, ale i swe najbliższe otoczenie strzegł w czystości od wszelkiego drobiazgu.
Miał przy sobie pięciu ludzi do usług w polu. Z tych jeden, imieniem Pakcjusz, kupił troje dzieci niewolniczych. Gdy Katon to zauważył, ten się powiesił, zanimby się oczom jego pokazał. Dzieci Katon sprzedał, a cenę ich odprowadził do skarbu publicznego.
11. Kiedy jeszcze przebywał w Hiszpanii, poróżniony z nim Scypion Starszy chciał powstrzymać jego sukcesy i podebrać mu te hiszpańskie osiągnięcia. I rzeczywiście, przeprowadził swój wybór na następcę w zarządzie tej prowincji, po czym spieszył się jak najprędzej, jak tylko mógł, by odebrać prowincję Katonowi.
Katon zaś wziął pięć kohort ciężkozbrojnych i pięciuset jeźdźców przodem i podbił plemię Laketanów, a sześciuset dawniejszych zbiegów, których tam zajął, ukarał śmiercią. Skarżył się na to Scypion, ale Katon z ironią powiedział mu, że w ten sposób Rzym będzie wielki, jeżeli sławni i wielcy ludzie nie będą przekazywać nagrody męstwa mniej znacznym, a plebejscy ludzie, jakim on sam jest, dzielnością będą współzawodniczyć z wysuwającymi się naprzód przez urodzenie i wielkie o sobie mniemanie.
Senat w każdym razie uchwalił, że nie należy niczego zmieniać czy znosić z zarządzeń Katona i tak okres dowództwa Scypiona minął mu tam w bezczynności i spokoju, więcej jemu ujmując ze sławy niż Katonowi.
Katon odbył swój triumf, po czym jednak nie tak jak wielu innych, co nie o męstwo, lecz tylko o rozgłos zabiegają, a kiedy dojdą do wysokich zaszczytów osiągnąwszy konsulat i triumf, resztę życia poświęcają przyjemnościom i bezczynności, odsunąwszy się od spraw ogólnych - nie tak więc on poluźnił czy porzucił swą dzielność; ale jak tacy, którzy po raz pierwszy jęli się działalności publicznej pragnąc sławy i znaczenia z następnego zaszczytu, wytężał swe siły, udzielał się w życiu politycznym, służył przyjaciołom i innym obywatelom, nie odmawiając ani usług sądowych, ani wojskowych.
12. Z prokonsulem Tyberiuszem Semproniuszem33 w Tracji i nad Duna-
31 rzeka Baetis - późn. Guadalquivir.
32 funt - łac. libra, ok. 330 gramów.
33 Tyberiusz Semproniusz - konsul r. 194 p.n.e., następnie prokonsul.

jem współdziałał jako legat wojskowy. Z Maniuszem Acyliuszem34 jako trybun wojskowy chodził do Grecji przeciw Antiochowi Wielkiemu, który przestraszył Rzymian jak nikt inny po Hannibalu. Zdobywszy na nowo niemal całą Azję, jaką posiadał Seleukos Nikator35, i podbiwszy wiele różnorodnych i walecznych obcych ludów, zamyślał zewrzeć się z Rzymianami, jedynymi jeszcze zdolnymi stawać z nim do bitwy.
Jako jakby słuszny do tego powód podawał chęć wyzwolenia Grecji - niczego nie żądającej, ale wolnej i od Filipa, i od Macedonii świeżo usamodzielnionej dzięki Rzymianom. Tam więc przeprawił się z wielkimi siłami zbrojnymi i w Grecji powstał ruch i zachwianie, zarażonej przez przywódców ludu wiązanymi z królem nadziejami.
Maniusz rozesłał zatem poselstwa do miast, a wielką część terenu skłonnego do przewrotu bez zamieszania opanował i uspokoił Tytus Flamininus36, jak to opisujemy w jego żywocie.
Katon opanował Korynt, Patry i Ajgion37. Przeważnie jednak trzymał się Aten. Tu miał do ludu wygłosić - jak podają - mowę po grecku jako podziwiający dzielność dawnych Ateńczyków i patrzący na to miasto i jego piękno z najwyższym zachwytem.
To jednak nie jest prawdą. Z Ateńczykami porozumiewał się przez tłumacza, choćby nawet umiał sam mówić po grecku. Lecz trzymał się ojczystego zwyczaju. A śmiał się z ludzi oczarowanych greczyzną. Postumiusz Albinus38 w historii pisanej po grecku prosi z tego powodu o wyrozumiałość, na co Katon z przekąsem zauważył, że trzeba mu wybaczyć, skoro się podjął tego dzieła przymuszony decyzją amfiktionów!39
Sam zaś mówi, że Ateńczycy podziwiali lapidarność i dobitność jego mowy; bo co on powiedział krótko, tłumacz powtarzał rozwlekle w wielu słowach. Ogólnie można myśleć, że u Greków słowa płyną z warg, a u Rzymian z serca.
13. Tymczasem Antioch zatarasował swoim obozem wąskie przejście w Termopilach40. Do naturalnej tego miejsca obronności dodał jeszcze palisadę i szańce z poprzecznych murów. Tam się usadowił w przekonaniu, że zabezpieczył się od wojny z tej strony.
Rzymianie jednak całkiem zrezygnowali ze zdobywania tej wężyzny szturmem. Katon zaraz pomyślał o owym perskim obejściu jej wkoło i z częścią wojska ruszył w drogę nocą. Podeszli pod szczyt, gdy przewodnik, jeniec wojenny, wypadł z właściwej drogi. Błądził po miejscach bez wyjścia wśród
34 Maniusz Acyliusz -  konsul r. 191 p.n.e., zwycięzca Antiocha pod Termopilami.
35 Seleukos Nikator - jeden z wodzów Aleksandra Wielkiego, potem twórca imperium syryjskiego w IV/III wieku p.n.e.
36 Tytus Flamininus - Kwinkcjusz, zwycięzca króla macedońskiego Filipa V z r. 197 p.n.e.
37 Korynt, Patry, Ajgion - miasta na północnym wybrzeżu Peloponezu.
38 Postumiusz Albinus - annalista rzymski, piszący po grecku, konsul r. 151 p.n.e.
39 amfiktionowie - członkowie związku miast greckich.
40 Termopile - wąskie przejście nadmorskie z Grecji północnej do środkowej (nad Zatoką Maliacką).

groźnych przepaści, co żołnierzy wprawiało w beznadziejność i strach. Dostrzegł to zagrożenie Katon. Wszystkim ludziom kazał się uspokoić i cierpliwie czekać, a sam z jakimś Lucjuszem Malliuszem, zaprawionym w chodzeniu po górach, poszedł dalej wśród wielkiego trudu i ryzyka w głębokiej nocy bezksiężycowej. Przez pnące się w górę dzikie oliwki i skały, ogrom dla oka złudzeń i niejasności, aż wpadli na ścieżkę, która - jak sądzili - szła w dół ku obozowi wroga. Poczynili sobie znaki rozpoznawcze na widocznych punktach góry Kallidromon, zawrócili, poderwali wojska i wiodąc je ku owym znakom osiągnęli wspomnianą ścieżkę i tam przystanęli.
Ale gdy posunęli się nieco dalej, droga się kończyła urwiskiem. Nowe zmartwienie, nowy strach. A nie wiedzieli i nie orientowali się, że są już blisko wroga.
Już też i dzień się rozjaśniał i ktoś miał wrażenie, że słyszy jakiś głos, a niebawem i widzi w dole grecką zaporę i przednią straż pod urwiskiem. Tu więc Katon zatrzymał oddziały. Do siebie kazał podejść tylko ludziom z Firmum41, bez innych. Zawsze mu wierni i chętni zbiegli się, stanęli wokół niego, a on do nich: "Potrzeba mi kogoś z wrogów wziętego żywcem, by od niego dowiedzieć się, co to za ludzie tej straży przedniej, ilu ich jest, jaki układ reszty, jakie stanowiska i przygotowania, z którymi nas oczekują. Waszym zadaniem - porwanie człowieka, szybkie i odważne, jak to i lwy bez broni śmiało podchodzą niebaczną zwierzynę!"
Po tych słowach Katona Firmianie z miejsca, jak byli, tak skoczyli w dół pod straże przeciwnika, wszystkich przerazili i rozproszyli, a jednego wraz z bronią złapali i odstawili do Katona. Od niego Katon dowiedział się, jak siły rozmieszczono w przesmyku i gdzie król z nimi, i że ta straż pilnująca przejścia to oddziały etolskie, sześciuset ludzi. Słysząc, że ich tak mało i tak niebacznych, natychmiast pierwszy z dobytym mieczem popędził na nich wśród głosu trąb i okrzyków bojowych, a ci widząc ich, jak z góry na nich pędzą, uciekli do wielkiego obozu, wszystkich wprawiając w zamieszanie.
14. Jednocześnie Maniusz parł z siłą na oszańcowania rzucając w przejście wszystkie wojska, przy czym Antioch został uderzony kamieniem w usta i wśród bólu, z wybitymi zębami zawrócił konia w tył i z jego wojsk już żadna część nie wytrzymyła naporu Rzymian. Ludzie uciekali, a drogi były bez wyjścia czy niedostępne i błędne, przez mokradła i ściany skalne, wchodzącym na nie gotujące upadek i zgubę. Wszyscy więc pchali się i popychali masowo w przejście ciasne i w strachu przed ciosami i żelastwem przeciwnika sami się zabijali.
Katon zawsze, to wiadomo, lubił się chwalić i nie darował sobie jawnego samochwalstwa, jakby przynależnego zawsze do jego dzielnej aktywności. Ale tym tutaj czynom swym przypisywał największy tytuł do chwały. Sam mówi, że patrzący nań wtedy, jak ścigał i bił wroga, przyznawali, że w żaden sposób Katon nie zawdzięcza ludowi tyle, ile lud Katonowi. Sam konsul Maniusz,
41 Firmum - miasto nadmorskie w kraju Picenum, w środkowej Italii, wierne Rzymowi.

jeszcze rozpalony zwycięstwem, wziął w swe ramiona jeszcze rozpalonego Katona i długo go ściskał, i pełen radości wołał, że ani on, ani cały lud rzymski nigdy nie nagrodzi Katonowi tych zasług.
Po bitwie zaraz wysłano go do Rzymu jako zwiastuna swych dokonań. Przepłynął szczęśliwie do Brundyzjum, stąd w jednym dniu dotarł do Tarentu, a po czterech dalszych dniach podróży przybył piątego dnia od morza do Rzymu jako pierwszy zwiastun zwycięstwa. Miasto napełnił dobrą myślą i ofiarami kultowymi, a lud ogarnęła myśl, że może panować nad całą ziemią i morzem.
15. Z wojennych dokonań Katona te byłyby najbardziej godne chwały.
W życiu publicznym przedstawia się jako człowiek uważający oskarżanie i ściganie nadużyć za zadanie niemałej godne skrzętności. Sam ścigał wielu ludzi, z innymi oskarżycielami współpracował, podsuwał oskarżycieli, jak Petyliusza i jego ludzi przeciw Scypionowi. Tego jednak, człowieka z wielkiego domu i mającego prawdziwe dane do pewności siebie, mogącego deptać wszelkie oskarżenia, nie <...> zgubić zdolny, zostawił w spokoju. Ale jego brata, Lucjusza42, jako jeden z oskarżycieli obciążył tak wielką grzywną, że ten nie mogąc się z niej wywiązać dla dobra skarbu publicznego, zagrożony więzieniem ledwie wyszedł cało, odwołując się do trybunów ludowych.
Opowiadają też, że gdy pewien młodzieniec spowodował skazanie wroga zmarłego ojca i po tym wyroku przechodził przez forum, Katon podszedł do niego, uścisnął mu dłoń i powiedział, że takie należy rodzicom składać ofiary, nie jagnięta czy koźlęta, ale wrogów łzy i wyroki skazujące.
Zresztą i sam w życiu publicznym nie uszedł zagrożenia. Ile razy nieprzyjaciołom zadał jakąś ranę, zawsze i sam pociągany był do sądu i zagrożony. Mówią, że bez mała pięćdziesiąt razy stawał przed sądem i wychodził cało. Ostatnim razem mając osiemdziesiąt sześć lat! Wtedy i te pamiętne słowa powiedział: "Jak przykro jest, kiedy się między innymi ludźmi żyło, a przed innymi trzeba się bronić!"
Ale nie koniec na tym tych zmagań. Cztery dalsze minęły lata, gdy oskarżał Serwiusza Galbę, mając więc dziewięćdziesiąt lat. Mógłby w tym rywalizować z Nestorem, który i życiem i aktywnością wypełnił trzy pokolenia. Bo ze Scypionem Starszym, jak powiedziano, bardzo walczył, a dożył43 do Scypiona Młodszego, wnuka tamtego przez adopcję, a rodzonego syna Paulusa, który pobił Perseusza i Macedończyków.
16. W dziesięć lat po konsulacie Katon kandydował do cenzury. Ten urząd jest swego rodzaju uwieńczeniem całej kariery urzędniczej i w pewnym sensie zakończeniem działalności publicznej. Ma on inną, obszerną władzę jako czuwający nad obyczajami i sposobem życia obywateli. Bo uważano, że nie
42 Lucjusz - Korneliusz Scypion, zwycięzca Antiocha pod Magnezją w r. 190 p.n.e., oskarżony o sprzeniewierzenie łupów wojennych.
43 dożył - do r. 149 p.n.e., roku początku trzeciej wojny punickiej pod dowództwem Scypiona Młodszego. Plutarch podaje dziewięćdziesiąt lat w liczbie zaokrąglonej, zamiast osiemdziesięciu kilku.

powinno się pozostawiać bez kontroli i oceny małżeństwa, zakładania rodziny, warunków życia czy biesiad, własnym każdego zachciankom, własnej samowoli. Sądzono, że o wiele bardziej w tych sprawach niż w działalności zewnętrznej i publicznej uwidacznia się charakter człowieka. Wybierano więc dwóch obywateli jako stróżów, instruktorów, karcicieli, by nikt nie przesadzał w zbytkach, nie przekraczał ojczystego i przyjętego obyczaju: jednego z tak zwanych patrycjuszy i jednego z plebejuszy. A nazywano ich cenzorami. Mieli oni prawo usuwania obywateli ze stanu rycerskiego, usuwania z senatu ludzi żyjących wyuzdanie i rozwiąźle. Dozorowali także i oceniali wartość posiadłości obywateli i w spisach ich ustalali przynależność do odpowiedniego stanu, a także wiek zdolny do służby wojskowej. Zresztą i inne urząd ten ma wielkie uprawnienia.
Dlatego też przeciw Katonowi zgłosili swą kandydaturę do niego niemal najznakomitsi i przodujący członkowie senatorskiego stanu. Patrycjuszy gnębiła zazdrość; uważali, że patrycjat doznaje zupełnej zniewagi, gdy ludzie nie znakomitego pochodzenia dochodzą do szczytowej godności i władzy. Inni, świadomi swoich wykroczeń i wyłamywania się z ojczystych obyczajów, bali się surowości Katona, że będzie ona przy władzy nieubłagana i przykra. Porozumieli się zatem co do wspólnego działania i wystawili siedmiu kandydatów przeciw Katonowi. Ci schlebiali masom ludowym robiąc im piękne nadzieje na rządy łagodne i dające im dużo przyjemności. Katon zaś przeciwnie: nie wdając się w żadne schlebianie z mównicy publicznej wprost groził ludziom niegodziwym i krzyczał, że rzeczpospolita potrzebuje wielkiej czystki, i radził masom - jeśli mają rozum - nie najprzyjemniejszego wybierać lekarza, lecz najgorliwszego. A jako takiego wskazywał z patrycjuszy Waleriusza Flakkusa, sądząc, że z nim tylko zdoła coś korzystnego dokonać, tępiąc i paląc rozwiązłość i wygodnictwo niczym ową hydrę. Z innych zaś każdego widział jako przymuszonego do szukania złych rządów przez sam strach przed uczciwymi ludźmi u władzy.
Tak lud rzymski, doprawdy, godny był wielkich przywódców, że nie bał się wyniosłości i pewności siebie tego człowieka; lecz owych słodkich i udających, że wszystko będą robić dla jego przyjemności, odrzucił, a wybrał Katona44, i z nim Flakkusa, jakby słuchając nie starającego się o ten urząd, ale już go piastującego, już nim dysponującego.
17. Jako cenzor pierwsze miejsce w senacie przyznał Katon swemu koledze w urzędzie i przyjacielowi, Lucjuszowi Waleriuszowi Flakkusowi, a wielu innych usunął z senatu, między nimi Lucjusza Kwinkcjusza45, który przed siedmiu laty był konsulem. Ale jeszcze więcej znaczenia dodawało mu, oprócz konsulatu, to, że był bratem Tytusa Flamininusa46, który pobił Filipa. A powód do jego usunięcia miał Katon taki: Lucjusz przybrał sobie jako
44 wybral Katona - na r. 184 p.n.e.
45 Lucjusz Kwinkcjusz - konsul r. 192 p.n.e.
46 Tytus Kwinkcjusz Flamininus -  konsul r. 198, cenzor 189.

ulubieńca chłopczyka i stale go trzymał przy sobie, a jako wódz dopuścił go do tak wysokiego znaczenia i wpływu, jakiego nie miał żaden z przednich jego przyjaciół i zaufanych. Kiedy był prokonsulem prowincji, w czasie jakiejś uczty chłopiec, biorący w niej, jak zwykle, udział, między innymi pochlebstwami pod adresem Lucjusza, dającego się przy winie łatwo uwodzić, powiedział także, że tak bardzo go kocha, że choć tam w domu są pokazy walk gladiatorów, których on nigdy jeszcze nie widział, przyszedł jednak do Lucjusza, choć bardzo chciałby widzieć zabicie człowieka. Lucjusz odwdzięczając mu się za miłość oświadczył: "Ależ nie smuć się z tego powodu! Ja cię ze smutku wyleczę". Kazał więc jednego ze skazańców przyprowadzić przed ucztujących, a liktorowi stanąć przy nim z toporem. Teraz znowu zapytał ulubieńca, czy chce widzieć, jak ten zada mu cios. Chłopiec oświadczył, że chce. I Lucjusz kazał ciąć skazańca w kark.
Mówi o tym wielu autorów, a Cyceron w dialogu O starości wprowadził opowiadającego to samego Katona. Liwiusz zaś pisze, że tym straceńcem był zbieg pochodzenia galickiego i że Lucjusz nie przez liktora go stracił, lecz sam własną ręką, jak napisano w mowie Katona.
To usunięcie Lucjusza z senatu przez Katona przykro odczuł jego brat i uciekając się do ludu żądał od Katona podania przyczyny tego kroku. Kiedy jednak Katon zabrał głos i opowiadał o tej uczcie, Lucjusz starał się temu zaprzeczyć. Lecz gdy Katon wezwał go do sądowej poręki tego, wycofał się i uznał karę za słuszną.
Ale potem, gdy schodzono się na widowisko w teatrze, a Lucjusz minąwszy senatorskie rzędy usiadł jak najdalej od nich, lud okazał mu współczucie i krzykiem zmusił do przybliżenia się, jak tylko można było, naprawiając i łagodząc przeszłość.
Innym wykreślonym z listy senatorów był mający w przyszłości widoki na konsulat Maniliusz47, za to, że w jasny dzień pocałował własną żonę w obecności córki. Jemu samemu - mówił - nigdy, chyba gdy mocno grzmiało, jego żona nie rzucała się na szyję; a przy tym żartem westchnął, jakie to szczęście, gdy Jowisz grzmi.
18. Dotknął i Katona pewnym niemiłym zarzutem Lucjusz, brat Scypiona Starszego, człowiek po triumfie, którego Katon skreślił z listy ekwitów48, wywołując wrażenie, że Katon zrobił to dla ubliżenia zmarłemu Scypionowi Afrykańskiemu.
Bardzo wielu najbardziej uraził ukróceniem zbytku. Nie można było wstrzymać go wprost, kiedy już ogół był nim całkiem zarażony i zepsuty. Wybrał więc drogę okrężną i wymusił tyle, żeby wartość szat, pojazdów, klejnotów kobiecych, urządzeń życiowych, jeśli koszt każdej z tych rzeczy przekraczał tysiąc pięćset drachm, liczyć dziesięciokrotnie wyżej; chciał przez tak podniesioną wartość pomnożyć podatki. I przy tym ustalił trzy asy
47 Maniliusz - któryś z senatorów.
48 skreślił z listy ekwitów - przeniósł do stanu plebejskiego.

podatku od tysiąca drachm - żeby obciążeni tymi podatkami widząc, że skromniejsi i zwykli obywatele płacą do skarbu publicznego mniejsze podatki, odmawiali sobie zbytku.
Zraził sobie tym ludzi, którzy z powodu tych podatków wycofali się ze zbytku. Bo ogół uważa, że to tak jakby się bogactwo odbierało, jeśli się zabrania pokazywać je, i to pokazywać zbędnie, a nie z konieczności.
Temu właśnie, jak mówią, najbardziej się dziwił filozof Aryston49, że ludzi posiadających nadmiar bogactwa uważa się za szczęśliwszych niż posiadających mienie wystarczające do potrzeb i użytku w życiu. Natomiast Skopas z Tesalii50, gdy go któryś z przyjaciół prosił o coś, co mu nie bardzo było potrzebne, mówiąc, że nie prosi o nic z rzeczy potrzebnych i użytecznych, odrzekł: "A ja właśnie dla tych rzeczy czuję się szczęśliwym i bogatym, dla rzeczy zbędnych i nieużytecznych!"
A ta gonitwa za bogactwem nie ma nic wspólnego z wrodzoną żądzą; wprowadzona została w wyniku pospolitej i zewnętrznej opinii o wartości.
19. Katon jednak bynajmniej nie martwił się czynionymi mu wyrzutami, lecz jeszcze bardziej przyciskał. Odciął więc rurociągi, którymi podbierano płynącą w pobliżu wodę publiczną i odprowadzano do domów i ogrodów prywatnych. Usuwał i burzył zabudowania wychodzące na teren publiczny. Ukrócił ceny robót najemnych, a podatki od sprzedaży podniósł do najwyższych cen.
To wszystko ściągnęło na niego dużo nienawiści. A Tytus51 ze swymi stronnikami wystąpił przeciw niemu w senacie, gdzie zniesiono podwyższenie wydatków i opłat za prace najemne przy obiektach świątynnych i publicznych jako niekorzystne, przy czym podburzyli najzuchwalszych trybunów ludowych, którzy wezwali Katona przed zgromadzenie ludowe i ukarali go grzywną dwóch talentów.
Dużo też podnoszono sprzeciwów w związku z budową bazyliki, którą Katon za pieniądze publiczne postawił koło kurii senackiej i nazwał bazyliką Porcyjską.
Okazuje się jednak, że cenzurę jego lud przyjął z najwyższym uznaniem. Zaszczycono go posągiem w świątyni bóstwa Zdrowia, z napisem mówiącym nie o jego dowództwach czy o triumfie, ale jak to brzmi w tłumaczeniu, za to, że "państwo rzymskie skłaniające się do złego i chylące do upadku on jako cenzor przez zbawienną działalność i mądre pouczanie obyczajowe przywrócił do prawego stanu".
Co prawda we wcześniejszych latach śmiał się z podziwiających takie rzeczy. Mawiał, że ludzie widzą powód do dumy w spiżowych tablicach i w dziełach malarzy: dla niego zaś te jego portrety są najpiękniejsze, które obywatele noszą w swych sercach. A dziwiącym się, że kiedy wielu ludzi bez
49	Aryston - z Chiosu, stoik, z III wieku p.n.e.
50	Skopas z Tesalii - z bogatej rodziny Skopadów.
51	Tytus - Flamininus - zob. przyp. 36.

sławy posiada pomniki, a on ich nie ma, mawiał, że woli, by się ludzie pytali, czemu nie ma pomnika, niż czemu go ma. I w ogóle uważał, że człowieka nie powinno się chwalić za to, że porządny, jeśli to nie służy dobru publicznemu.
A jednak sam najwięcej ze wszystkich mówił o sobie pochlebnie: a to że ludzie, którzy w czymś zbłądzą, a potem się tłumaczą, iż niesłusznie się ich potępia, mówią, że przecież nie są Katonami; a to że ludzi, starających się udanie naśladować w pewnych rzeczach jego działalność, nazywają lewymi Katonami; a że senat w największych niebezpieczeństwach ogląda się na niego jak na sternika w podróży morskiej; albo że często nawet najpilniejsze sprawy odkłada, jeśli on sam nie jest obecny na posiedzeniu. Co zresztą i inni potwierdzają. Wielkim bowiem był autorytetem i dzięki swemu życiu, i dzięki słowu i wiekowi.
20. Był i ojcem dobrym, i dla żony dobrym mężem, i bardzo rozsądnym gospodarzem; nie uważał, by dbanie o to było czymś małym i błahym, czymś ubocznym. Dlatego zdaje mi się, że i o tych dobrych jego cechach trzeba coś powiedzieć.
Za żonę wziął sobie kobietę raczej zacną niż bogatą. Sądził, że obie mogą mieć zarazem powagę i poczucie godności, ale dobrze urodzone, a wstydzące się hańby łatwiej są skłonne do uległości wobec męża we wszystkim, co szlachetne. Mawiał też, że taki, co bije żonę czy dziecko, to tak jakby rękę podniósł na najświętszą świętość. I czymś chwalebniejszym zdało mu się być dobrym mężem niż nawet wielkim senatorem. Bo i u dawnego Sokratesa niczego tak nie podziwiał jak to, że choć żonę miał przykrą, dzieci otępiałe, był dla nich do końca dobry i miły.
Gdy im się syn urodził, nie było nic ważniejszego, chyba jakaś sprawa publiczna, żeby ojciec nie był do pomocy żonie przy kąpieli i przewijaniu dziecka. Karmiła je własnym mlekiem. A nieraz i dzieci niewolników brała do swej piersi, by przez to wspólne karmienie nabrały życzliwości dla syna.
Kiedy chłopczyk zaczął pojmować naukę, brał go i uczył liter. Miał w domu także nauczyciela, niewolnika, imieniem Chilon, który uczył wiele dzieci. Ale - jak sam pisze - uważał, że nie godzi się, by syn miał słuchać nagany od niewolnika albo był szarpany za ucho, gdyby się w nauce opóźniał, czy żeby miał tak ważną naukę zawdzięczać niewolnikowi. Sam więc go uczył pisania i czytania, sam znajomości prawa, sam sztuki szermierczej. I nie tylko miotania pociskiem, machania bronią czy jazdy konnej, ale także pięściarstwa, znoszenia upałów czy zimna, pokonywania wirów i wezbranych fal rzecznych.
Również historię własnoręcznie mu napisał wielkimi literami, żeby chłopiec z domu wyniósł dostateczną znajomość dawnych dziejów i dziejów ojczystych.
Nieprzyzwoitych wyrażeń unikał w obecności syna nie mniej niż w obecności świętych dziewic zwanych westalkami.
Nigdy też razem z nim się nie kąpał. A było to, zdaje się, już powszechnym zwyczajem u Rzymian. Kiedyś wystrzegali się wspólnej kąpieli nawet zięciowie z teściami. Nie lubili się rozbierać i pokazywać nago. Potem jednak od Greków nauczyli się obnażać, a sami ich nauczyli robić to razem z kobietami.

Piękna to praca Katona kształtującego i wdrażającego syna do dzielności! I duch w nim wprawdzie chętny i nienaganny, i zdolny, ale ciało okazało się zbyt wątłe do tych trudów. Musiał więc ojciec spowolnić to zbyt wielkie napięcie, złagodzić sposób życia chłopca.
Ten jednak, choć taki był, dzielnym się okazał w wyprawach wojennych. Świetnie się spisał w bitwie z Perseuszem pod dowództwem Paulusa52. Gdy miecz mu z ręki wypadł przez potrącenie, czy może z powodu wilgotności dłoni sam się mu wyśliznął, zmartwiony wycofał się do jakichś kolegów i z nimi razem znowu rzucił się w wir walki z nieprzyjacielem. Przy tym wśród długich zmagań i wielkiego wysiłku przeglądał owo miejsce i z trudem miecz odnalazł między stosami broni i ciał poległych przyjaciół w jednej masie z nieprzyjaciółmi. Za to nawet wódz Paulus wyraził chłopcu swój podziw. A istnieje też jakiś list Katona do syna, nadzwyczajnie chwalący jego ambicję i troskę o odzyskanie miecza.
Później młodzieniec ten dostał za żonę córkę Paulusa, Tercję, siostrę Scypiona53, nie mniej dla osobistych zalet niż przez wzgląd na ojca. Tak więc staranność Katona w wychowaniu syna w ten sposób została godnie uwieńczona.
21. Służby domowej miał dużo. Z jeńców wojennych nabywał głównie młodych, dających się jeszcze obrabiać i wychowywać jak młode psy czy konie. Żaden z nich nie śmiał chodzić do cudzego domu, chyba że Katon sam czy jego żona by go tam posłali. Zapytany, co Katon robi, miał odpowiadać: "Nie wiem".
Każdy niewolnik miał albo robić coś potrzebnego w domu, albo spać. I Katon bardzo się cieszył z dobrze śpiących. Uważał, że tacy są ochotniejsi niż ci nie śpiący i że są lepsi do wszelkich usług ci, co snu zażyli, niż ci niewyspani. Widział też, że niewolnicy najwięcej lekkomyślności dopuszczają się dla miłosnego popędu, zarządził, że za określony pieniądz mogą mieć towarzyszkę ze służebnic domowych, ale do innych kobiet nie wolno im się zbliżać.
Z początku, gdy Katon był jeszcze ubogi i brał udział w wyprawach wojennych, nie grymasił nigdy w jedzeniu: uważał, że wstydem by było użerać się z niewolnikami dla samego brzucha. Później jednak, gdy majętność jego wzrosła i kiedy przyjmował u siebie przyjaciół czy kolegów urzędowych, zaraz po przyjęciu biczem karał zbyt opieszałych i uchybiających w usługach czy w przygotowaniach.
A sam starał się, żeby między niewolnikami były zawsze jakieś wzajemne niechęci i poróżnienia; bo zgoda ich wydała mu się podejrzana i niebezpieczna. Takich zaś, co dopuścili się czegoś, za co groziła kara śmierci, karał, jeśli zostali skazani na śmierć sądem wszystkich niewolników domowych. To mu się wydało słuszne.
Zabierając się do krótszej drogi do zdobycia dochodów, pracę na roli uznał
52 Paulus - Emiliusz Paulus, zwycięzca króla macedońskiego Perseusza w r. 168 p.n.e.
53 siostrę Scypiona - z domu Emiliusza, adoptowanego przez Scypiona.

raczej za spędzanie czasu niż za źródło dochodów. Żeby więc swej majętności zapewnić bezpieczne i stałe dochody, przestawił się na kupowanie stawów, ciepłych wód, placów odstępowanych folusznikom, zakładów smolnych, terenów z naturalnymi pastwiskami i zadrzewieniami, i z tego miał znaczne dochody, nie podlegające, jak mawiał, zniszczeniu przez Jowisza.
Uprawiał też najgorszej sławy lichwę pożyczając pieniądze na handel morski: organizował wspólnotę większej liczby udziałowców pożyczki. Kiedy było ich pięćdziesięciu z tyluż okrętami, sam miał w tym jedną część udziału przez wyzwoleńca Kwinkcjona współpracującego z nimi i razem pływającego. Niebezpieczeństwem zatem zagrożona była nie całość pożyczki, lecz tylko mała jej część przy wielkich dochodach.
Dawał też pieniądze niewolnikom domowym, jeśli tego chcieli. Ci kupowali za nie dzieci. Wychowywali je i karmili na koszt Katona, a po roku znów je sprzedawali. Wiele takich dzieci utrzymywał sam Katon, po czym przy sprzedaży oddawał dziecko kupcowi, który dawał najwięcej. Do tych praktyk przyuczając także syna mówił, że nie mężczyzny, lecz kobiety właściwością jest umniejszanie mienia. A jeszcze silniejsze te słowa Katona, w których ważył się powiedzieć, że godny podziwu i wprost boskiej chwały jest człowiek, który w rachunkach więcej pozostawia w dochodach, niż z nich odejmuje.
22. Katon był już starszym człowiekiem, kiedy do Rzymu przybyło z Aten poselstwo z filozofami, akademikiem Karneadesem54 i stoikiem Diogene-sem55, starające się o zniesienie jakiegoś wyroku na lud ateński, skazującego ich zaocznie na grzywnę pięciuset talentów z oskarżenia przez miasto Oro-pos56, a orzeczenia Sykiończyków57.
Zaraz młodzież żądna nauki rzuciła się do tych ludzi, przebywała z nimi, słuchała ich wykładów, pełna podziwu dla nich. Najbardziej zaś ujmował ich wdzięk Karneadesa, którego siła była największa, a sława tej siły nie mniejsza, przyciągająca wielkie kulturalne audytorium, napełniająca miasto jakby powiewem i szumem: wszędzie mówiono, że Grek zachwycający nadnaturalnym talentem wszystko oczarowuje i zniewala, rzuca na młodzież potężną siłę przyciągania. Młodzi, rzucając inne przyjemności i spędzanie czasu, popadali w entuzjazm dla filozofii.
I to się Rzymianom podobało, że młodzież przejmuje się kulturą grecką, i z przyjemnością patrzyli, jak się z podziwem garnie do tych ludzi.
Katon jednak od początku był niezadowolony z tego pędu do wiedzy, która jak powódź wdzierała się do miasta. Obawiał się, że młodzi zwrócą swe ambicje ku sławie krasomówczej i bardziej polubią rozgłos z wymowy niż z działalności publicznej czy z dzielności wojennej. Lecz wziętość filozofów w mieście rosła coraz bardziej. Kiedy więc pierwsze ich przemówienia
54	Karneades - stoik, potem twórca tzw. trzeciej Akademii.
55	Diogenes - z Seleucji, mistrz Karneadesa; przybyli do Rzymu w r. 155 p.n.e.
56	Oropos - nad morzeni, w północnej Attyce.
57	Sykion - miasto, na północny zachód od Koryntu.

w senacie przetłumaczył Gajusz Acyliusz58, sam zgłaszający swą gotowość do tego, Katon uznał, że wszystkich filozofów należy z Rzymu grzecznie usunąć. Wystąpił zatem w senacie z naganą pod adresem władz, że poselstwo siedzi tyle czasu w mieście nie załatwiane; ludzie, którzy w każdej sprawie potrafią łatwo przekonywać, jak sami zechcą. Trzeba więc jak najspieszniej rozpoznać ich sprawę i przegłosować, żeby sobie wrócili ze swymi wykładami do greckich słuchaczy, a rzymska młodzież niech jak dawniej słucha praw i władz rządzących.
23. A robił to nie z powodu niechęci - jak sądzą niektórzy - do samego Karneadesa. Bo w ogóle tępił filozofię i z dumą odtrącał wszelką grecką muzę, greckie wykształcenie. Także o Sokratesie mówił, że to gadacz i wywrotowiec starający się, jak mógł, być tyranem swej ojczyzny, szerzącym rozwiązłość obyczajów, wciągającym i przestawiającym obywateli do wyobrażeń przeciwnych prawom.
Szydził też z nauki u Izokratesa59 mówiąc, że u niego słuchacze się aż starzeją, jakby chcieli w Hadesie60 przed Minosem stosować te sztuczki procesowe.
I żeby także syna zniechęcić do greckich zainteresowań, używał słów nawet zbyt śmiałych jak na człowieka starszego, przemawiając niczym jasnowidz czy prorok, że Rzymianie utracą swe znaczenie, jeśli się nasycą greckimi naukami. Czas pokazał, że puste były te jego złe przewidywania. Bo Rzym i w siły wzrósł ogromnie, i zadomowił u siebie całą naukę grecką i greckie wykształcenie.
Ale Katon był przeciwnikiem nie tylko filozofii greckiej. Podejrzani wydawali mu się także lekarze w Rzymie. Bo słyszał niewątpliwie słowa Izokratesa, jakie wypowiedział zapraszany do wielkiego króla za jakąś sumę pieniędzy, że nigdy nie odda się na usługi obcemu Greków wrogowi. Twierdził więc, że wszyscy lekarze pozostają pod podobną przysięgą.
Synowi także zalecał wystrzegać się ich wszystkich. A sobie sam napisał zbiór przepisów, według którego osobiście leczył i pielęgnował chorych domowników. Nigdy nie stosował dłuższego poszczenia. Choremu dawał jarzynę ze strzępkami mięsa kaczki, dzikiego gołębia albo zająca. To miało być dla słabych lekkie i odpowiednie. Tylko że po ich spożyciu ma się liczne sny. Ale przy takim leczeniu i takiej diecie, mówił, i on sam jest zdrowy, i w zdrowiu utrzymuje swoich ludzi w domu.
24. Ale tu okazał się niewolny od przygany: bo i żonę stracił, i syna. Sam wszakże trzymał się fizycznie zdrowy i silny, dobrze zahartowany, nawet w starości jędrny i wydolny, że nawet ożenił się wbrew swemu wiekowi, w takich okolicznościach:
Po śmierci żony ożenił syna z córką Paulusa, siostrą Scypiona, a sam jako wdowiec miał niewolnicę, skrycie do niego przychodzącą. Zauważono to
58	Gajusz Acyliusz - historyk dziejów Rzymu, pisanych po grecku.
59	Izokrates - sławny mówca i nauczyciel wymowy (retoryki) z V/IV wieku p.n.e.
60	Hades - podziemie, gdzie jednym z sędziów dusz był Minos, w mitologii greckiej.

z małego mieszkanka, gdzie mieszkała wtedy młoda mężatka, gdy ta dziewczyna przebiegła raz zbyt odważnie koło tego mieszkanka. Młody pan nic nie mówiąc spojrzał tylko na nią z wyrzutem i odwrócił się od niej. Nie ukryło się to przed starym. Ten zaś, dowiedziawszy się, że młodzi patrzą na to krzywym okiem, bez pretensji i wyrzutów poszedł jak zwykle z kolegami na forum.
Spotkał tam Saloniusza, jednego ze swych byłych sekretarzy. Poszli razem i Katon zagadnął go głośno, czy córeczka ma już narzeczonego. Ten odpowiada, że nie, i nie zamierza jej wydać bez uprzedniego naradzenia się z nim. Na to Katon: "To ja mam dla ciebie godziwego zięcia. Tyle tylko, że wiekiem się różnią. W ogóle to on nie do pogardzenia, ale stary!" Na to Saloniusz, zostawiając mu czas do namysłu, dodał, że wyda córkę za tego przezeń wybranego; jest ona przecież jego podopieczną i potrzebuje jego nadzoru. Na to Katon, nie odkładając sprawy na później, oświadcza, że sam prosi o tę dziewczynę dla siebie. Słowo to zrazu oszołomiło Saloniusza, że gdzież tu Katonowi do małżeństwa! Gdzie jemu do domu konsularnego i zaszczyconego triumfem! Ale widząc, że Katon mówi poważnie, poszli zaraz na forum i dokonali umowy zaręczynowej.
W przygotowaniach do ślubu syn w obecności bliskich Katona zapytał ojca, czy go w czymś uraził albo zasmucił, że mu do domu wprowadza macochę. Na to Katon krzyknął: "Nie, synu! Milcz! Wszystko mi z twej strony miłe, nie mam żadnej pretensji! Pragnę tylko więcej takich dzieci dla siebie, a obywateli dla ojczyzny!"
Podobne zdanie wypowiedział dawniej, jak podają, Pizystrat61, ów samo-władca ateński, kiedy swym dorosłym synom wprowadzał do domu drugą żonę, Tymonassę z Argolidy, która mu urodziła Jofonta i Tessalosa.
Z tego małżeństwa urodził się Katonowi syn. Od imienia matki nadał mu przydomek Saloniusza. Tamten zaś, starszy syn skończył na preturze. Katon wspomina go często w swych pismach jako człowieka szlachetnego; sam zniósł tę stratę godnie i z filozoficzną powagą, wcale nie słabiej przez nią oddany sprawom publicznym.
Bo nie tak jak później62 Lucjusz Lukullus czy Metellus Pius wyłączyli się na starość z działalności publicznej; dla niego życie polityczne było obowiązkiem. I nie tak jak dawniej Scypion Afrykański odwrócił się od ludu, odmienił się, by resztę życia spędzić w bezczynności - choć i jego dobrej sławie przeciwstawiała się zawiść - ale jak ktoś przekonywał Dionizjusza63, że najpiękniejszą ozdobą pogrzebową jest sława samowładcy, tak on najpiękniejszą ozdobę starości widział w aktywności publicznej. A wypoczynkiem i rozrywką w wolnych chwilach było mu pisanie dzieł i praca na roli.
25. Układał więc różnorodne mowy, pisał dzieje. Do rolnictwa się przykładał już jako młody człowiek, z potrzeby; bo wtedy, jak mówił, miał tylko
61 Pizystrat - gr. Peisistratos, władca Aten, w VI wieku p.n.e.
62 później - w I wieku p.n.e.
63 Dionizjusz - samowładca sycylijski w IV wieku p.n.e., wypędzony przez Tymoleonta.

dwa źródła dochodów, rolnictwo i oszczędność. Później to, co się działo na roli, było mu przedmiotem zainteresowania i rozważania. Napisał dziełko o rolnictwie, w którym mówi również o przygotowaniu ciasta, o przechowywaniu plonów. We wszystkim starał się być lepszym, oryginalnym.
Było też jedzenie na wsi hojniejsze. Zapraszał zawsze znajomych z sąsiedztwa i okolicy i spędzał z nimi czas wesoło, miły nie tylko dla rówieśników i oczekiwany przez nich, ale i dla młodych jako doświadczony w wielu dziedzinach życia, biorący udział w wielu godnych słyszenia rozmowach.
Stół uważał za miejsce najlepiej zacieśniające więzy przyjaźni. Wprowadzało się tam pełne godności rozmowy o najlepszych i najznakomitszych obywatelach. Przemilczano całkiem nieużytecznych i złych; bo Katon do zebranych przy stole nie dopuszczał ani ujemnych, ani dodatnich o nich wzmianek.
26. Za ostatnie dokonanie polityczne Katona uważa się zburzenie Kartaginy. W rzeczywistości dokonał tego Scypion, ale za radą i poparciem głównie Katona, z takiego powodu: Katon posłował do Kartagińczyków i Numidyjczyka Masynissy, prowadzących z sobą wojnę; miał wejrzeć w przyczyny tego sporu. Masynissa bowiem był od początku przyjacielem Rzymian, a Kartagina po klęsce zadanej jej przez Scypiona pozostawała w sojuszu z Rzymem, osłabiona przez odebranie jej ziemi i nałożenie ciężkiego haraczu.
Zastał jednak miasto nie takie, jakie sobie wyobrażali Rzymianie, zniszczone i pognębione, lecz pełne zdrowej młodzieży, od wszelkich bogactw się uginające, zaopatrzone we wszelaką broń i sprzęt wojenny, a przy tym wszystkim niemałe mające zamysły. Uznał więc, że Rzymianom nie pora zajmować się układaniem spraw Numidów i Masynissy, bo jeżeli nie zniszczą miasta od dawna wrogiego i niepomiernie silnego i pewnego siebie, to ponownie znajdą się w równie wielkich niebezpieczeństwach.
Szybko więc powrócił do Rzymu i powiadomił senat, że poprzednie klęski i nieszczęścia Kartagińczyków nie tyle umniejszyły ich siłę, ile ich nieostrożność; zachodzi bowiem niebezpieczeństwo, że nie osłabiły ich, lecz wzbogaciły doświadczenia wojenne. Już przez tę wojnę z Numidią prowadzą wojnę z Rzymem, a pokój i układy z nimi to pusta nazwa przygotowań wojennych i oczekiwania odpowiedniej chwili.
27. Przy tym Katon z fałdy swej togi rzucił na salę senacką, jak podają, sporą ilość fig afrykańskich, a gdy podziwiano ich wielkość i piękny wygląd, dodał, że kraj rodzący takie owoce leży w odległości tylko trzech dni drogi od Rzymu. A kończąc swe sprawozdanie o całokształcie sytuacji jeszcze mocniej wyraził swe zdanie: "Uważam, że Kartagina powinna zniknąć!"
Przeciwnego zdania był Publiusz Scypion Nazyka64. Pytany o zdanie, stale powtarzał i oświadczał, że Kartagina powinna istnieć. Miał bowiem na uwadze, jak widać, tłum grzeszący zbytnią pewnością siebie i wskutek powodzenia zbyt dumny i nawet dla senatu trudny do opanowania. Widział też, że całe miasto przez swą potęgę przemocą chyli się ku upadkowi. Chciał
64 P. Scypion Nazyka - konsul r. 162 i 155, cenzor 159 p.n.e.

zatem ten grożący strach narzucić rozzuchwalonym tłumom jakby cugle trzymające je w rozwadze. Przy czym sądził, że Kartagina za słaba, by przewyższyć Rzym, ale za mocna, by ją lekceważyć.
Katonowi jednak to właśnie wydawało się groźne, by tłumowi pijanemu wolnością i popełniającemu wiele błędów miało wisieć nad głową miasto w każdym razie wielkie, a teraz jeszcze trzeźwe wskutek przeżytych niepowodzeń i strat. Raczej całkiem wyplenić zewnętrzne zagrożenia hegemonii, a usuwanie błędów wewnętrznych zostawić sobie samym.
Tak więc mówi się, że Katon spowodował trzecią i ostatnią wojnę z Kartaginą.
Na początku tej wojny skończył życie, przepowiedziawszy człowieka, który miał zakończyć tę wojnę. Został nim młody, wówczas trybun wojskowy, w działaniu rozważny, w boju odważny. Na wieść o tym w Rzymie Katon miał powiedzieć:
On jeden z głową, reszta to zwiewne cienie.
I tę przepowiednię rychło czynami potwierdził Scypion.
Katon pozostawił w potomstwie jednego syna z drugiej żony, z przydomkiem, jak mówiliśmy, Saloniusz65, i jednego wnuka, po zmarłym synu. Saloniusz zmarł później jako pretor. Jego syn, Marek, doszedł do konsulatu. Ten był dziadkiem66 Katona filozofa67, najznakomitszego w swej współczesności człowieka cnoty i sławy.
65	Saloniusz - właściwie Salonianus.
66	Ten byl dziadkiem - tj. Katon Salonianus (nie jego syn Marek).
67	Katon filozof - jako wyznawca stoicyzmu, znany pod przydomkiem Utyceńskiego.

LUKULLUS
1. Dziadek Lukullusa był konsulem1. Wuj2 ze strony matki - to Metellus zwany Numidyjskim. Z rodziców ojciec miał sprawę o sprzeniewierzenie pieniędzy publicznych, a matka, Cecylia, miała także złą sławę, jako prowadząca życie niestateczne.
Sam Lukullus, przed osiągnięciem jakiegoś stanowiska i wejściem w życie polityczne, uznał za swe pierwsze zadanie stawienie przed sądem augura Serwiliusza, oskarżyciela ojca. Zarzucał mu działanie na szkodę publiczną. I w oczach Rzymian było to wystąpienie znakomite: o procesie tym mówiono powszechnie jak o czynie bohaterskim. Bo u Rzymian w ogóle występowanie w roli oskarżyciela, choćby w nie tak istotnej sprawie, nie uchodziło za działanie ubliżające. Przeciwnie - bardzo chętnie widziano, jak młodzi ludzie na winnych złego postępowania polują jak szlachetne psy na dziczyznę. Jednakże z tego procesu, po ambitnej walce o zwycięstwo, tak że niektórzy doznali nawet ran albo i padli na miejscu, Serwiliusz wyszedł cało.
Lukullus był w sztuce wymowy bardzo biegły w obu językach. I Sulla3 swą autobiografię jemu dedykował w nadziei, że on lepiej przedstawi historię czasów. Język jego był staranny i poręczny, nie tylko w określonej potrzebie, jak u innych, których słowo wzburza forum jak
morze wzburza rozpędzony tuńczyk4,
a poza forum ono oschłe, dziwnie pozbawione ogłady. On natomiast już w młodym wieku nabywał starannego, szlachetnym zwanego wychowania w wytworności. A gdy dorósł, już całkiem, jakby po wielu zapasach, skierował swój umysł dla odpoczynku i wytchnienia ku filozofii, budząc w sobie teoretyczne rozważania, a gasząc w odpowiednim czasie i poskramiając ambicje wynikłe z poróżnienia z Pompejuszem. Poza tym, co do jego kultury słowa opowiadają i to, że w młodości zgodził się - w żarcie, który przeszedł w poważną zabawę - na propozycję mówcy Hortensjusza i historyka Syzenny, by napisał poemat czy mowę na temat wojny marsyjskiej5, w języku greckim lub łacińskim, który wylosuje. Los padł, jak się zdaje, na język grecki. Bo zachowała się jakaś grecka historia tej wojny.
Dał wiele dowodów życzliwości dla brata, Marka. Z tych Rzymianie wspominają przede wszystkim jeden: będąc starszym od niego, nie chciał sam objąć wyższego urzędu, ale czekał, aż ten osiągnie ustawowy wiek.
1 był konsulem - w r. 151 p.n.e.
2 wuj - Cecyliusz Metellus, brat matki.
3 Sulla - Korneliusz Sulla, znany dyktator rzymski (zm. w r. 79 p.n.e.).
4 tuńczyk - tu w ogóle ryba (cytat z jakiejś tragedii greckiej).
5 wojna marsyjska - wojna Italików o obywatelstwo rzymskie, helium civile.

Wtedy tak sobie pozyskał lud, że brat razem z nim został wybrany na edyla6.
2. Jako młodzieniec dał w wojnie marsyjskiej dużo dowodów odwagi i rozwagi. Ale Sulla ciągnął go do siebie raczej dla jego stałości i miłego usposobienia. I od początku używał go stale do spraw wymagających sporo skrzętności. Do tych należała także sprawa finansów. Przez niego bowiem w czasie wojny z Mitrydatesem7 przeważnie bity był pieniądz na Peloponezie, nazwany od niego lukullańskim, i był długo w obiegu, ponieważ do potrzeb wojskowych w czasie wojny wprowadzony nabrał szybko wymienności.
Potem, kiedy Sulla w Atenach panował na lądzie, ale odcięty miał dowóz żywności przez wroga panującego na morzu, wysłał Lukullusa do Egiptu i Libii, by stamtąd ściągnął okręty. Było to w pełni zimy. Mimo to wypłynął Lukullus z trzema greckimi lekkimi okrętami i tyluż dwurzędowcami8 rodyj-skimi na pełne morze, rzucony między okręty nieprzyjacielskie wszędzie przemożne w wielkiej liczbie, osiągnął i pozyskał sobie Kretę, i dotarł do Kyreny9. Tu zastał wielkie zamieszanie w wyniku ciągłych walk o władzę i przywrócił porządek publiczny w mieście przypomniawszy Kyrenejczykom pewne słowa Platona, jakie ten proroczo do nich wypowiedział, kiedy na ich prośbę, jak się zdaje, żeby im spisał prawa i lud ich doprowadził do jakiegoś wzoru rozsądnego ustroju, odpowiedział, że trudno jest nadawać prawa Kyrenejczykom przy takim ich powodzeniu. Bo nic trudniejszego do opanowania niż człowiek świadom swego szczęścia, ani też nic łatwiejszego, gdy los zsyła nań biedę. I to właśnie wtedy uczyniło Kyrenejczyków uległymi wobec prawodawstwa Lukullusa.
Stamtąd udał się do Egiptu i większość swych okrętów utracił w spotkaniu z piratami. Ale sam uratował się i dotarł do Aleksandrii10, okazale przyjęty: wypłynęła bowiem na jego spotkanie wspaniale ozdobiona cała flota, jaka zwyczajowo wypływa na przyjęcie króla, a młody Ptolemajos11 jeszcze inny przedziwny okazał mu dowód życzliwości, dając mu mieszkanie i utrzymanie w pałacu królewskim, dokąd dotychczas nie był wprowadzany żaden obcy dowódca wojskowy. Przyznał mu też pensję i dietę nie taką, jaką przyznawał innym, ale czterokrotnie większą. Lukullus jednak przyjął tylko tyle, ile było konieczne. Nie przyjął też żadnych darów, choć Ptolemajos mu je posłał, wartości osiemdziesięciu talentów. A mówią, że ani do Memfisu się nie udał, ani żadnego innego podziwu godnego i sławnego obiektu w Egipcie nie zwiedzał, uważając to za sprawę widza podróżującego dla przyjemności i zbytku, a nie takiego jak on, który swego głównego dowódcę pozostawił pod gołym niebem osaczonego przez wroga.
6	wybrany na edyla - w r. 79 p.n.e.
7	wojny z Mitrydatesem - prowadzonej przez Sullę w latach 87 - 85 p.n.e.
8	dwurzędowce -  okręty z dwoma rzędami wioseł.
9	do Kyreny - w północnej Afryce.
10	Aleksandria - w Egipcie, u ujść Nilu do morza.
11	Ptolemajos - któryś z królów egipskich, Pt. IX, Philometor Lathyros.

3. Jednakże dalszego współdziałania zbrojnego w tej wojnie Ptolemajos uląkł się i odmówił. Przydzielił Lukullusowi okręty mające go odprowadzić na Cypr, a żegnając go przy odpływaniu, ofiarował mu w dowód szacunku kosztowny szmaragd osadzony w złocie. Lukullus z początku odmawiał jego przyjęcia, ale gdy król mu pokazał wyrzeźbioną w nim własną podobiznę, bał się nie przyjąć, żeby nie odpływać całkiem w opinii wroga i nie narażać się na podstępny zamach na morzu.
Następnie objeżdżając nadbrzeżne miasta - prócz tych, co miały kontakty z piratami - zgromadził sporo okrętów i dotarł z nimi na Cypr. Tutaj dowiedział się, że u przylądków stoją na kotwicy nieprzyjaciele i czatują na niego. Wyciągnął więc wszystkie swe okręty na brzeg, a do miast zwrócił się pismami o kwatery zimowe i prowianty, jakby tam zamierzał przezimować. Ale kiedy tylko nadarzyła się sposobność żeglugi, okręty niespodzianie spuścił na morze i płynąc za dnia przy nisko opuszczonych żaglach, a nocą z podniesionymi dobił szczęśliwie do Rodosu. Rodyjczycy dostarczyli mu dalszych okrętów, a Kojczyków i Knidyjczyków12 nakłonił do oderwania się od królewskich stronników i podjęcia wyprawy na Samos13. Z Chiosu14 sam przepędził siły królewskie, a mieszkańców Kolofony15 uwolnił od tyrana Epigonosa, którego pojmał.
Przypadkiem w tym czasie Mitrydates opuścił już Pergamon16 i zamknął się w Pitanie17. Tam trzymał go w oblężeniu od strony lądu Fimbria18. Dlatego oblężony zwrócił swe oczy ku morzu i wzywał zewsząd floty do siebie, rezygnując ze starcia i bitwy z Fimbria, człowiekiem dzielnym i zwycięskim. Ten zaś widząc to, ale nie mając floty, wysłał do Lukullusa wezwanie, by przybył tam z flotą do wspólnego zlikwidowania tego. najbardziej nienawistnego, a najbitniejszego z królów, żeby nie wymknęła się Rzymianom ta wielka i w wielu zmaganiach i trudach zdobywana nagroda - sam Mitrydates! Bo wpadł on w paści zatrzymany w sidłach i jak się go złapie, to nikt nie zdobędzie większej chwały niż ten, kto mu zastąpi drogę ucieczki i pochwyci próbującego w różny sposób uciec. On sam przepędził go z lądu, Lukullus ma go zamknąć od strony morza: obu im zatem przyniesie to chwałę, i rozgłos dokonań Sulli pod Orchomenosem i Cheroneją19 u Rzymian całkiem zblednie.
I nic w tych słowach nie było bez racji. Każdy widzi, że gdyby Lukullus, będąc niedaleko, usłuchał wtedy Fimbrii, podpłynął tam z okrętami i zamknął
12 Kojczycy, Knidyjczycy - ludność wyspy Kos i miasta Knidos, południowo-zachodnie wybrzeże Małej Azji.
13 Samos - wyspa, na północ od Knidosu.
14 Chios - jeszcze dalej na północ.
15 Kolofona - miasto na wschodnim wybrzeżu M. Azji, opodal Efezu.
16 Pergamon - miasto w Myzji w M. Azji.
17 Pitana - na południowy zachód od Pergamonu, nad Morzem Egejskim.
18 Fimbria - Gajusz Flawiusz Fimbria, straciwszy konsula Waleriusza Flakkusa, sam objął dowództwo w wojnie z Mitrydatesem, przeciwnik Sulli.
19 Orchomenos, Cheroneją - miasta w Beocji, gdzie Sulla pobił Mitrydatesa w r. 86 p.n.e.

port swą flotą, to by się wojna skończyła i wszyscy by byli wolni od tysiąca nieszczęść.
Ale czy miał on na uwadze przede wszystkim zobowiązania wobec Sulli z osobistych czy publicznych względów, czy Fimbrią wzgardził jako złym człowiekiem, który z żądzy władzy okazał się niedawno zabójcą porządnego człowieka i wodza, czy może za boskim zrządzeniem oszczędził Mitrydatesa zachowując go dla siebie jako przeciwnika - nie usłuchał Fimbrii, lecz pozwolił Mitrydatesowi uciec i wykpić jego wysiłki.
Sam zaś pokonał najpierw królewskie okręty, jakie się pojawiły koło przylądka Lekton w Troadzie. Po czym znowu widząc koło Tenedosu20 zakotwiczoną większą flotę Neoptolemosa, podpłynął tam przed innymi na rodyjskim pięciorzędowcu, którym kierował Damagoras, człowiek życzliwy Rzymianom i bardzo doświadczony w sprawach operacji morskich. Z szumem wypłynął przeciw nim Neoptolemos i kazał sternikowi płynąć na uderzenie w ich okręt. Damagoras, bojąc się ciężaru królewskiej nawy i siły uderzenia jej okuć spiżowych, nie ważył się zderzyć z nią przodem, lecz szybkim ruchem okrężnym odwrócił się każąc odebrać cios tyłem. I ponieważ ta strona okrętu była zanurzona w wodzie i jako taka otrzymała uderzenie, pozostała nieuszkodzona, bo cios padł na część okrętu nie wpuszczającą wody do wewnątrz. W tym momencie nadpłynęli też sprzymierzeńcy, Lukullus kazał na przeciwnika natrzeć i po wielu manewrach godnych wspomnienia zmusił go do odwrotu. Tak przepędził Neoptolemosa.
4. Potem połączył się z Sullą koło Chersonezu, który tam już czekał na przeprawę przez cieśninę21; zabezpieczył mu przeprawę i przerzut armii na drugą stronę.
Kiedy zaś nastąpiło pokojowe porozumienie z Mitrydatesem, ten odpłynął na Morze Czarne, a Sulla nałożył na Azję karę w wysokości dwudziestu tysięcy talentów i do ściągnięcia tej sumy i przebicia na nową monetę wyznaczył Lukullusa. To zdało się pociechą dla miast wobec surowości Sulli, bo sam Lukullus przy tak ciężkim i przykrym zadaniu okazał się nie tylko uczciwym i sprawiedliwym, ale nawet życzliwym.
Mieszkańców Mityleny22, którzy otwarcie odpadli, starał się dobrze usposobić i umiarkowaną karą obciążyć w stosunku do karygodnego postąpienia z Maniuszem23. Kiedy jednak zauważył, że siedzi w nich nadal zły duch, podpłynął do nich, pokonał ich w bitwie i zamknął w murach przystępując do oblężenia; po czym w jasny dzień i otwarcie odpłynął w kierunku Elei24. Zawrócił jednak skrycie i niedaleko miasta spokojnie czatował. A kiedy Mityleńczycy bez ładu i zuchwale wyszli na splądrowanie
20 Tenedos - wysepka na północ od Lektonu.
21 przez cieśninę - Hellespont (Dardanele).
22 Mitylena - miasto na wyspie Lesbos.
23 Maniusz Maniliusz - po przegranej bitwie nad rzeką Sangarius w Bitynii w r. 88 p.n.e. wydany Mitrydatesowi, zginął w męczarniach.
24 Eleja - miasto nadbrzeżne w M. Azji, na południowy wschód od Mityleny.

pustego obozu, wypadł na nich, bardzo wielu pojmał żywcem, z broniących się pięciuset położył trupem, uprowadził sześć tysięcy niewolników, zabrał niezliczoną inną zdobycz.
W nieszczęściach, jakich wtedy Sulla i Mariusz25 wszelakich i bez liku nabawili Italię, Lukullus nie uczestniczył, boskim jakimś zrządzeniem zatrzymany sprawami w Azji. U Sulli jednak miał nie mniejsze znaczenie niż inni jego przyjaciele. Ten nawet - jak już powiedziano - jemu właśnie, w dowód sympatii, dedykował swe Pamiętniki. A przy śmierci swej jego też wyznaczył na opiekuna swego syna, pominąwszy Pompejusza. I zdaje się, że to było pierwszą przyczyną poróżnienia i rywalizacji między nimi, młodymi i palącymi się do sławy.
5. Wkrótce po śmierci Sulli26 piastował konsulat27 wraz z Markiem Kottą, w <3> roku 176 olimpiady. Kiedy więc wielu znowu ruszało sprawę wojny z Mitrydatesem28, Marek powiedział, że wojny tej nie zakończono, lecz tylko ją przerwano. Dlatego Lukullus, gdy jako prokonsul wylosował jako swą prowincję Galię Przedalpejską, był bardzo niezadowolony; bo ta nie dawała mu okazji do wielkich czynów. Przy tym najbardziej go bodło powodzenie Pompejusza w Hiszpanii, rosnącego w sławę jak nikt inny: bo jeśli się mu uda szczęśliwie zakończyć wojnę w Hiszpanii, zaraz się mu powierzy dowództwo w wojnie z Mitrydatesem. Kiedy więc Pompejusz żądał pieniędzy pisząc, że jeśli mu się ich nie pośle, opuści Hiszpanię i Sertoriusza, i wojska odstawi do Italii, Lukullus z największą ochotą był za wysłaniem mu tych pieniędzy, żeby za swego konsulatu pod żadnym pretekstem do tego powrotu nie dopuścić: bo wszystko dostanie się pod władzę Pompejusza, jeśli się zjawi w Rzymie z tak wielką armią.
Tak się złożyło, że Cetegus29, który dzięki temu, iż słowem i czynem schlebiał ludowi, władał wtedy całym życiem politycznym stolicy, był jakoś wrogo usposobiony do Lukullusa i brzydko ganił jego życie, jako pełne haniebnej erotyki, zuchwalstwa i wykroczeń; z tym on rozprawił się30 na miejscu.
Innego zaś demagoga, Lucjusza Kwinkcjusza31, powstającego przeciw porządkowi sullańskiemu i próbującego wywołać przewrót w istniejącym stanie rzeczy, prywatnie bardzo uspokajał, publicznie napominał i odstręczył od tej próby uśmierzając jego ambicje. Przez to okazał się wielkim i zbawczym politykiem, gasząc zarzewie wielkiego nieszczęścia.
6. Wtedy  to  nadeszła  wiadomość  o  śmierci  Oktawiusza32  w  Cylicji.
25 Sulla i Mariusz - w wojnie domowej z lat 90 - 82 p.n.e.
26 po śmierci Sulli - w r. 79 p.n.e.
27 piastował konsulat - w r. 74 p.n.e.
28 wojna z Mitrydatesem - tzw. drugą wojnę z tym władcą Bitynii w latach 83 - 81 p.n.e.
29 Cetegus - Publiusz Korneliusz, menniczy, proskrybowany, potem pojednany z Sulla.
30 on rozprawił się - Lukullus.
31 Lucjusz Kwinkcjusz - trybun ludowy w r. 74 p.n.e.
32 Oktawiusz - Lucjusz Oktawiusz, miał objąć Cylicję, ale już na początku r. 74 p.n.e. zmarł.

Mnożyła się liczba chętnych do prokonsulatu po nim i starających się przypodobać Cetegusowi jako najbardziej wpływowemu, żeby przeprowadzić swoją kandydaturę.
Dla Lukullusa sama Cylicja nie przedstawiała większej okazji. Ale blisko była Kapadocja. Sądził więc, że nikogo innego nie powinno się posłać do walki z Mitrydatesem. Puścił zatem w ruch machinę, żeby tego konsulatu nie dać komuś innemu. Stąd jął się w końcu roboty ni to godziwej, ni to chwalebnej. Ale dla jego celu skutecznej. Z konieczności więc przystał na nią wbrew własnej naturze. Była w Rzymie niejaka Precja, powszechnie znana ze swej piękności i śmiałości, zresztą pod innymi względami nie lepsza od zwykłych heter; dzięki umiejętności wyzyskania znajomości i rozmów ze znajomymi w interesie politycznych spraw przyjaciół, dodając do właściwego jej wdzięku opinię przyjaznej i uczynnej, była bardzo wpływowa. Kiedy zaś również Cetegusa, kwitnącego wtedy znaczeniem i kierującego polityką Rzymu, podbiła i przypuściła do miłości, to już całkiem władza w stolicy przeszła w jej ręce: nic publicznego nie działo się w państwie bez woli Cetegusa, nic u Cetegusa, czego by mu nie kazała Precja. Do niej więc podszedł Lukullus z darami i komplementami - a było dla kobiety dumnej i powszechnie chwalonej już samo to wielkim zyskiem, że nawet Lukullus widzi w niej pomocnicę w realizacji swych ambicji - i od razu miał w Cetegusie chwalcę i zalecającego Cylicję dla niego.
A jak raz się powiodło, o nic już nie potrzebował prosić Precji, ani Cetegusa, lecz wszyscy jednogłośnie jemu poruczyli wojnę z Mitrydatesem, jako temu, nad którego nikt by lepiej nie umiał tej wojny przeprowadzić, skoro Pompejusz nadal walczy z Sertoriuszem, a Metellus już odmawia z powodu starości; bo tylko tych by ktoś mający wątpliwości co do tego dowództwa mógł uznać za rywali Lukullusa.
Ale i tak kolega konsulatu, Kotta, dzięki usilnym swym staraniom w senacie, został wysłany z okrętami do pilnowania Propontydy33 i obrony Bitynii.
7. Lukullus zaś z legionem, który sobie sformował jeszcze na miejscu, przeprawił się do Azji. Tam przejął inne siły zbrojne, które w całości od dawna były zdemoralizowane rozprzężeniem i zachłannością; a tak zwane wojska fimbriańskie34 zupełnie się rozzuchwaliły, przywykłe do bezkarności. Byli to ci, którzy w łączności z Fimbrią sprzątnęli konsula i dowódcę Flakkusa, a potem samego Fimbrię zdradzili na rzecz Sulli, samowolni i niezdyscyplinowani, bojowi i wytrzymali, doświadczeni w wojnie. Lukullus jednak w krótkim czasie ukrócił ich zuchwałość, a innych doprowadził do porządku. Wtedy dopiero, jak się okazało, mieli do czynienia z prawdziwym przełożonym i wodzem. Dotąd zabiegano o ich względy przyzwyczajając ludzi do wojaczki dla przyjemności.
Po stronie nieprzyjaciela - Mitrydates, jak ci sofiści przeważnie, z począt-
33 Propontyda - Morze Marmara.
34 fimbriańskie -  spod dowództwa Fimbrii (por. przyp.  18).

ku pewny siebie junak powstał przeciw Rzymowi z siłą wewnątrz słabą, na oko wspaniałą i wyniosłą, i w końcu wypadł śmiesznie. Ale pouczony tym, kiedy zabierał się do wojny po raz drugi, siły swe ograniczył do właściwego i operatywnego uzbrojenia. Zrezygnował z kolorowych tłumów i wielojęzycznych gróźb obcokrajowców, ze zbroi pozłacanych i ozdobionych drogimi kamieniami jako tylko będących łupem zwycięzców, a nie dających żadnej siły posiadaczom. Kuł natomiast miecze na wzór rzymskich, gotował wytrzymałe tarcze. Również konie gromadził raczej wyćwiczone niż ozdobione. Piechoty organizował dwanaście miriad35, uzbrojonej na sposób rzymskich formacji, a jeźdźców do szesnastu tysięcy; oprócz wozów kosonośnych w liczbie stu. Do tego okręty wyposażone nie w złotem zdobione namioty, nie w łazienki dla swych konkubin, nie w zbytkowne pomieszczenia dla kobiet, ale wyładowane bronią i pociskami, zaopatrzone w sprzęt wojenny.
Tak dokonał Mitrydates najścia na Bitynię. Miasta znowu z radością go przyjmowały; bo nie tylko tamtejsze miasta, ale i całą Azję znowu dręczył nawrót poprzednich chorób: cierpiały niewypowiedziane krzywdy ze strony rzymskich lichwiarzy i celników. Lukullus przepędził ich później niczym żerujące na ludziach harpie36. Na razie zaś starał się ich uśmierzyć napomnieniami i powstrzymywać bunty ludów; bo w żadnym z nich, można powiedzieć, nie było spokoju.
8. Kiedy Lukullus zajęty był tymi sprawami, Kotta, sądząc, że to dla niego jest odpowiednia chwila, przygotowywał się do rozprawy z Mitrydatesem. Dochodziły do niego częste meldunki, że Lukullus nadchodzi i obozuje już we Frygii37, ale on w nadziei, że już niemal w rękach ma triumf, pospieszył się z bitwą, żeby Lukullus nie miał w niej udziału. Tymczasem pobity na lądzie i morzu stracił sześćdziesiąt okrętów z ludźmi i cztery tysiące piechoty i został zamknięty w Chalkedonie38, skąd, oblężony, wypatrywał ratunku z rąk Lukullusa.
Byli wtedy tacy, co Lukullusa podburzali, by nie troszczył się o Kottę, lecz prosto maszerował dalej mogąc zagarnąć opuszczone królestwo Mitrydatesa. Takie było zdanie przede wszystkim żołnierzy, niezadowolonych, że Kotta nie tylko siebie gubi i swoich ludzi przez nieuczciwe zamiary, ale jeszcze im samym staje na drodze, gdy mogą osiągnąć zwycięstwo bez walki.
Lukullus jednak przemawiając do nich powiedział, że woli z rąk wroga wyrwać jednego Rzymianina niż zagarnąć całe mienie nieprzyjaciela.
Archelaos, który w Beocji współdziałał z Mitrydatesem, ale odstąpił od niego i walczył po stronie Rzymian, zapewniał Lukullusa, że jeśli tylko pojawi się w Foncie39, wszystkim zaraz zawładnie. Na to jednak Lukullus odrzekł, że
35	miriada - dziesięć tysięcy.
36	harpie - mityczne potwory skrzydlate, szarpiące i porywające ludzi, zwłaszcza dzieci.
37	Frygia - w M. Azji.
38	Chalkedona - miasto nad cieśniną Bosfor.
39	Pont - kraj na wschód od Bitynii, nad Morzem Czarnym.

nie jest jednym z lichszych myśliwych, by dzikie zwierzęta omijać, a wchodzić do pustych ich kryjówek.
I z takimi słowami pomaszerował przeciw Mitrydatesowi mając trzydzieści tysięcy piechoty, dwa tysiące pięćset ludzi konnicy. Stanąwszy w obliczu wroga zdziwiony był jego liczebnością; chciał wstrzymać się od bitwy i grać na zwłokę.
Ale oto natrafił na niego Mariusz40 przysłany przez Sertoriusza jako dowódca z siłami dla Mitrydatesa i sprowokował go do bitwy. Stanął więc w szyku bojowym jako zamierzający stoczyć bitwę, gdy w momencie już prawie zderzenia się szyków bez jakiejś widocznej zmiany powietrze nagle się rozstąpiło i ukazało się wielkie ogniste ciało wkraczające w środek wojsk, kształtem podobne najbardziej do naczynia, kolorem do rozżarzonego srebra; ta zjawa tak przeraziła obie strony, że się rozstąpiły. Mówią, że to osobliwe widzenie miało miejsce we Frygii, koło tak zwanych Otryi41.
Lukullus, przekonany, że żadne zapasy ludzkie, żadne bogactwo nie zdoła przez dłuższy czas wyżywić tylu dziesiątek ludzi, jakie posiadał Mitrydates w obliczu nieprzyjaciela, kazał dostarczyć sobie jakiegoś pojmańca. Tego wypytał najpierw o liczbę współmieszkańców namiotu, następnie, ile w namiocie pozostaje zapasów żywności. Uzyskawszy odpowiedź, tego człowieka odstawił, po czym o to samo pytał drugiego i trzeciego. Porównując teraz ilość zapasów z ilością żywionych, doszedł do wniosku, że nieprzyjacielowi za trzy, cztery dni żywności zabraknie. Tym bardziej zatem grał na czas i sprowadzał do obozu wszelką żywność, aby żyjąc w dostatku czyhać na braki u wroga.
9. W tym czasie Mitrydates zasadzał się na mieszkańców Kydzykosu42 pobitych w bitwie koło Chalkedony. Stracili tam trzy tysiące ludzi i dziesięć okrętów. Aby więc ujść uwagi Lukullusa, ruszył w drogę bezpośrednio po kolacji w noc ciemną i dżdżystą i w marszu pospiesznym z brzaskiem dnia stanął z wojskiem pod miastem, koło góry Adrastei.
Lukullus jednak to dostrzegł. Ruszył więc za nim w pościg. Ale nie zamierzał napaść na nieprzyjaciela bez regularnego szyku bojowego. Usadowił się z wojskiem koło miejscowości zwanej Tracką43, w miejscu znakomicie panującym nad drogami i okolicznymi terenami, z których i przez które Mitrydates musiałby wszystko sprowadzać. Gdy więc ułożył sobie plan działania, nie ukrywał go przed żołnierzami, lecz gdy założono obóz i ludzie byli wolni od robót, zarządził zebranie i z dumą mówił, że za kilka dni da im bezkrwawe zwycięstwo.
Mitrydates zamknął Kydzykos od strony lądu dziesięciu obozami, a od morza okrętami cieśninę dzielącą miasto od lądu i z obu tych pozycji przystąpił do oblężenia.
40 Mariusz  -  Marek Mariusz, kwestor Sertoriusza, pobity przez Lukullusa, zginął w r. 72 p.n.e.
41 Otryje - miejscowość bliżej nie znana.
42 Kydzykos - miasto na południowym wybrzeżu Morza Marmara.
43 Tracką - może Trakią (gr. Thrakia).

Oblężeni trzymali się wobec niebezpieczeństwa bardzo dzielnie, zdecydowani znieść wszelkie trudy ze względu na Rzymian, ale nie wiedzieli, gdzie jest Lukullus, zaniepokojeni brakiem wiadomości o nim. Wprawdzie obóz jego był w zasięgu ich oczu i całkiem widoczny, ale ludzie Mitrydatesa ich mylili; pokazywali im Rzymian obozujących obok na górze i wołali: "Widzicie ich? To wojska armeńskie i medyjskie. To Tygranes44 przysłał Mitrydatesowi pomoc!" A tych przerażała tak ciężka wojna z tym morzem wroga, bo nie mieli nadziei, by sytuację dało się uratować, gdyby nawet zjawił się Lukullus.
Tymczasem pierwszy o obecności Lukullusa powiedział im wysłany przez Archelaosa Demonaks. Ale nie wierzyli temu. Myśleli, że ten człowiek dla pocieszenia ich mówi zmyślone rzeczy o sytuacji. Przybył jednak młodzieniec, który jako pojmany uciekł z rąk wroga, i jego pytano, gdzie jego zdaniem jest Lukullus. Zaśmiał się, bo myślał, że pytający żartują. Ale gdy zauważył, że mówią poważnie, ręką wskazał na obóz Rzymian. I to mieszczanom przywróciło odwagę.
Lukullus zaś, ponieważ zalew Daskilijski45 był dostępny dla okrętów znacznej wielkości, największy z nich ściągnął nad wodę i przewiózł wozem na morze, wsadził na niego żołnierzy, ile się dało, którzy nocą potajemnie podpłynęli pod miasto i weszli do wnętrza.
10. Zdawało się, że sama opatrzność boska dodaje siły mieszczanom nagradzając im ich dzielność, potwierdzona również innymi znakami, szczególnie tym z okazji nadchodzącego święta Ferefattii46. Nie mieli czarnej krowy ofiarnej. Ulepili ją z ciasta i postawili na ołtarzu. Tymczasem hodowana dla bogini święta krowa, mająca pastwisko, jak inne woły mieszkańców Kydzyko-su, na przeciwległym brzegu, tego dnia sama oddaliła się od stada, przypłynęła pod miasto i stawiła się do ofiary.
Arystagoras zaś, pisarz publiczny, otrzymał od bogini sen, w którym mówiła: "Oto ja przychodzę wiodąc libijskiego auletę przeciw pontyjskiemu trębaczowi. Powiedz obywatelom, by byli odważni!"
Dziwiono się w Kydzykosie tym słowom, gdy ranem morze się rozkołysało, powiał silny wicher, przystawione do murów oblężnicze machiny królewskie, godne podziwu dzieło Nikonidasa z Tesalii, łoskotem swym i trzaskiem zapowiadały, co będzie. Z kolei zerwała się burza z grzmotami, niezmiernie gwałtowna, powaliła w krótkiej chwili urządzenia oblężnicze i inne przedmioty, i wieżę drewnianą, sto łokci wysoką, wstrząsem wywróciła.
Opowiadają też, że w Ilionie wielu ludziom we śnie ukazała się Atena, ociekająca obfitym potem i wskazująca na rozdartą szatę, przy czym mówiła, że rychło przyjdzie ludziom Kydzykosu z pomocą. I pokazywano w Ilionie kolumnę z zapisem mówiącym o tym zdarzeniu.
11. Mitrydates, jak długo go zwodzili jego dowódcy, nie wiedząc nic
44 Tygranes - władca Armenii, sprzymierzony z sąsiednimi Medami.
45 zalew Daskilijski - jezioro nadmorskie w Bitynii, mające połączenie z morzem.
46 Ferefattie - ku czci Persefony (Prozerpiny), patronki Kydzykosu.

o głodzie w swym obozie, martwił się tylko tym, że Kydzykos wytrzymuje oblężenie. Wkrótce jednak wyziębła w nim ambicja na zwycięstwo, gdy stanął w obliczu niedostatku, który męczył żołnierzy, i w obliczu ludożerstwa, jako że Lukullus prowadził wojnę nie pokazową czy popisową, ale - jak się to mówi - skoczył wrogowi na brzuch, stosując wszelkie możliwe sposoby pozbawienia go żywności.
Dlatego to Mitrydates, kiedy Lukullus trzymał w osaczeniu jakąś jego warownię, skorzystał z tego czasu i spiesznie wysłał do Bitynii niemal całą jazdę z zaprzęgami i zbędną część piechoty.
Dowiedział się o tym Lukullus. Jeszcze więc w nocy przybył do obozu i wcześnie, mimo zimowej pory, wziął dziesięć kohort i jazdę i ruszył w pościg. Wśród śnieżycy doznał strat odsyłając z powrotem wielu żołnierzy nie wytrzymujących zimna. Z pozostałymi dotarł do rzeki Ryndakos47 i dopadł przeciwnika, gdzie narobił tyle zamętu, że kobiety z Apollonii48 wyszły na rabunek bagaży i obdzieranie zabitych ze zbroi. Choć dużo ludzi padło, jak można sobie wyobrazić, pojmano sześć tysięcy jezdnych, niezliczone mnóstwo bagaży, piętnaście tysięcy pieszych. I z tym całym pochodem przeszedł koło obozu wroga.
Tu dziwię się, że Salustiusz mówi, jakoby wtedy po raz pierwszy Rzymianie zobaczyli wielbłądy - jakby myślał, że pierwej nie widzieli wielbłąda ani ci, co pod Scypionem pobili Antiocha, ani ci, co niedawno walczyli z Archelaosem koło Orchomenosu czy Cheronei.
Wtedy Mitrydates zdecydował się czym prędzej uciekać i na tyłach Lukullusa powodować opór i opóźnienia. Wysłał więc na wody greckie dowódcę floty Arystonika. Jednak przed samym jego wypłynięciem na morze Lukullus zdobył jeszcze, przez niego samego i zdradę, dziesięć tysięcy sztuk złota, które ten zamierzał zabrać dla ewentualnego przekupienia wojsk rzymskich.
Z tej sytuacji Mitrydates wydostał się na morze, a jego dowódcy poszli z wojskami lądem. Dopadł ich Lukullus koło rzeki Granikos49. Pojmał bardzo wielu, dwadzieścia tysięcy położył trupem. A mówią, że z całego tłumu towarzyszących i zbrojnych ludzi padło tam blisko trzysta tysięcy.
12. Lukullus najpierw wszedł do Kydzykosu, gdzie doznał dowodów wielkiej radości i wdzięczności.
Potem przygotował flotę i wyruszył na wody Hellespontu. Przybywszy do Troady zamieszkał w świątyni Afrodyty, gdzie zdało mu się, że w nocy widzi we śnie boginię stojącą przy nim i mówiącą:
Czemu ty śpisz, lwie odważny? Tchórze blisko ciebie!
Wstał, zwołał przyjaciół i jeszcze w nocy opowiedział im to widzenie.
47	Ryndakos - wpada od południa do Morza Marmara.
48	Apollonia - miejscowość nad tą rzeką.
49	Granikos - rzeka na południowo-zachodnim wybrzeżu Propontydy (Morza Marmara).

I pojawili się z Ilionu jacyś zwiastuni, że koło portu Achajskiego50 widzieli trzynaście pięciorzędowców królewskich, płynących w kierunku Lemnosu51. Od razu tam pożeglował, zajął tych ludzi, dowódcę ich, Izydora, skazał na śmierć, po czym łodzie skierował zaraz przeciw innym.
Zastał ich stojących na kotwicy i wciągających wszystkie korabie na ląd. Bili się więc z pokładów i zadawali wiele ciosów ludziom Lukullusa; bo miejsce nie pozwoliło ich otoczyć ani siłą zdobyć z okrętów na wodzie okręty nieprzyjacielskie stojące nieruchomo i bezpiecznie na lądzie. Z trudem, ale udało się w miejscu, gdzie wyspa miała jakiś wyskok, wysadzić na nią doborowych żołnierzy, a ci uderzywszy na przeciwnika z tyłu część z nich uśmiercili, resztę zmusili do przecięcia lin tylnych i ucieczki z lądu. Przy tym jednak ich łodzie wpadały wzajemnie na siebie narażone na ataki ze strony Lukullusa. Dużo wówczas padło, a wśród pojmanych przyprowadzono także Mariusza, tego dowódcę przysłanego przez Sertoriusza. Był on jednooki. A Lukullus zaraz przy wejściu na morze zapowiedział żołnierzom, by nikogo jednookiego nie zabijać, by przed śmiercią zaznał wyszydzenia i pohańbienia.
13. Po tych dokonaniach spieszył się do pościgu za samym Mitrydatesem. Miał nadzieję, że znajdzie go jeszcze gdzieś w Bitynii pod obserwacją Wokoniusza, którego sam wysłał z flotą do Nikomedii52, aby mu przeszkadzał w ucieczce. Ale Wokoniusz na Samotrace53 wtajemniczał się w misteria i świętował, przez co się opóźnił, i Mitrydates wypłynął z flotą na morze spiesząc się na Pontos, nim Lukullus zwróci się przeciw niemu samemu. Zaskoczyła go jednak silna burza i część okrętów mu rozbiła, część zatopiła, i całe wybrzeże przez wiele dni było pełne kawałków okrętów, wyrzuconych tam przez wzburzone fale. Sam Mitrydates, kiedy okręt przewozowy, na którym płynął, nie mógł dogodnie zbliżyć się do lądu z powodu swej wielkości, przy wielkim rozkołysaniu i na ślepej fali nie poddawał się sternikom, za ciężki już i dla morza, bo obciążony wdzierającą się do niego wodą, przesiadł się na okręt korsarski i oddał się w ręce korsarzy, i tak wbrew nadziei i zagrożeniu dopłynął cało do Heraklei Pontyjskiej54. Lukullusowi zaś dzięki tej burzy uszła płazem jego butność wobec senatu, bez podstaw do nagany. Bo kiedy senat uchwalił dotację w wysokości trzech tysięcy talentów na tę wojnę dla wyposażenia okrętów, on nie zgodził się na to, pisząc do senatu chełpliwie, że bez tego wydatku i bez tych przygotowań sam przy pomocy okrętów sprzymierzeńczych uprzątnie Mitrydatesa z morza. A to mu się zdarzyło dzięki współdziałającej z nim bogini; bo mówią, że tę burzę pontyjską wznieciła Artemida Priapejska z gniewu za ograbienie jej świątyni i zburzenie pomnika.
14. Wielu radziło Lukullusowi odłożyć tę wojnę. Ale on nic nie myśląc
50 port Achajski - gdzie stali niegdyś Achajowie (Grecy) pod Troją.
51 Lemnos - wyspa naprzeciw Troady.
52 Nikomedia - miasto na wschodnim wybrzeżu M. Marmara.
53 Samotraka - wyspa w północno-wschodniej części M. Egejskiego, z misteriami bóstw, zw. Kabirami.
54 Herakleja Pontyjską - we wschodniej Bitynii, nad morzem.

przez Bitynię i Galację wpadł na posiadłości królewskie, z początku nie mając żadnego zaopatrzenia, tak że trzydzieści tysięcy Galatów musiało iść z nim niosąc każdy po medymnie zboża na barkach.
Ale posuwając się naprzód zwycięsko doszedł do tak wielkiego zaopatrzenia we wszystko, że wołu można było kupić w obozie za drachmę, a niewolnika za cztery drachmy, a innej zdobyczy mało wartej w ogóle nie zabierano, a nawet ją niszczono. Nikt nie mógł drugiemu niczego oferować, bo wszyscy mieli wszystkiego pod dostatkiem.
Ponieważ jednak pustoszono i niszczono kraj otwarty w wyprawach konnych czy pieszych aż do Temiskyry55 i równin nad Termodontem, żołnierze skarżyli się na Lukullusa, że miasta wszystkie sobie zjednywa, a żadnego siłą nie wziął, nie dał im się wzbogacić grabieżą. Mówili więc: "I teraz także w dobrobycie żyjące i bogate miasto Amizos56, niewielkim trudem dające się zdobyć, gdyby się zorganizowało oblężenie, mija i pędzi nas przez pustynie Tybarenów i Chaldajów57, gdzie mamy walczyć z Mitrydatem".
Ale Lukullus w nadziei, że to nie doprowadzi żołnierzy do takiej głupoty, jaką później pokazali, nie zwracał na nich uwagi, nie kłopotał się nimi. Raczej tłumaczył się przed tymi, co mu zarzucali ociąganie się i dużą stratę czasu przy wioskach i miastach mało znaczących i przez to pozwalanie Mitrydatesowi na wzmocnienie sił: "Tego właśnie ja chcę" - mówił. - "Niech ten człowiek wzrośnie znów w siły i zbierze armię zdolną do bitwy, żeby usiadł w miejscu i nie uciekał, kiedy się do niego zbliżamy. Czy nie widzicie, jak wielką, jak nieskończoną ma za sobą pustynię? W pobliżu Kaukaz i góry porznięte głęboko, co tysiące królów unikających bitwy zdolne są ukryć i utrzymać. Niewiele też drogi z Kabir58 do Armenii. A nad Armenią panuje Tygranes, król królów, w posiadaniu wojska, jakim Fartów odcina od Azji, miasta greckie przenosi do Medii, panuje nad Syrią i Palestyną, zabija królów dynastii Seleukosa, uprowadza ich córki i żony na wygnanie. I jest on z Mitrydatesem spowinowacony, jest jego zięciem. Nie zachowa się więc obojętnie, jeśli Mitrydatesa przyjmie, gdy go o to poprosi. Wypowie nam wojnę. I my spiesząc się z usunięciem Mitrydatesa narażamy się na niebezpieczeństwo pojmania przez Tygranesa, od dawna szukającego powodu do wojny z nami. A nie znajdzie dogodniejszego niż ten w obronie krewniaka, króla zmuszonego uciec się do jego pomocy. Na cóż więc się przyda, byśmy do tego prowadzili i kierowali Mitrydatesa, nie wiedzącego, w łączności z kim ma przeciw nam wojować, i bezwolnie zmuszonego do haniebnego oddania się w ręce Tygranesa? Czy nie lepiej dla nas dać mu czas, by zebrał siły z miejscowej ludności i nabrał odwagi, i walczyć z Kolchami, Tybarenami, Kapadokami, nieraz przez nas pokonanymi, niż z Medami czy Armeńczykami?"
55 Temiskym - miasto na południowym wybrzeżu M. Czarnego, u ujścia rzeki Termodont.
56 Amizos - miasto nadmorskie, na zachód od Temiskyry.
57 Tybareni, Chaldajowie - ludy na wschód od Temiskyry.
58 Kabiry - miasto w Foncie, nad rzeką Lykos (zw. później Diospolis, Sebaste, Neocae-sarea).

15. Z takimi planami Lukullus siedział pod Amizosem, słabo oblegając to miasto.
Gdy pora zimowa minęła, zostawił Murenę59 przy oblężeniu, a sam pomaszerował przeciw Mitrydatesowi. Siedział on wtedy w Kabirach i zamyślał stawić opór Rzymianom. Zebrał siłę czterdziestu tysięcy piechoty i czterech tysięcy konnicy, na którą najwięcej liczył. Przekroczył rzekę Lykos60 i sprowokował Rzymian na równinę do bitwy. Z bitwy konnicy Rzymianie zostali zmuszeni do odwrotu.
Pojmany został wtedy ranny Pomponiusz, człowiek znacznej sławy i w stanie ciężkim od razu doprowadzony przed króla. Ten go pytał, czy będzie mu przyjacielem, jeśli mu daruje życie, a on na to: "Jeśli z Rzymianami zawrzesz pokój. Bo jeśli nie, to wrogiem". I Mitrydates, zadziwiony tą odpowiedzią, nie robił mu krzywdy.
Lukullus uląkł się panowania nieprzyjacielskiej konnicy na równinie, ale nie miał też zaufania do terenów górzystych, wydłużonych, lesistych, bezdroż-nych. Szczęśliwym jednak trafem złapano kilku Greków ukrywających się w jakiejś pieczarze. Ich dowódca, Artemidoros, obiecał Lukullusowi, że go zaprowadzi i osadzi w miejscu bezpiecznym pod obóz, będącym wprost twierdzą, zagrażającą Kabirom. Uwierzył mu Lukullus. W nocy, przy zapalonych ogniskach ruszył w drogę, przeszedł bezpiecznie przez wężyzny, osiągnął to miejsce i z brzaskiem dnia pojawił się na pozycjach nad przeciwnikiem, usadawiając się z wojskiem w punktach dających chcącym walki łatwy do nich dostęp, a w chwilach spokoju bezpieczeństwo.
Żadna więc strona nie decydowała się w tej sytuacji narażać na zuchwałe ryzyko.
Mówią, że ludzie królewscy ścigali jelenia. Natknęli się na Rzymian chcących im zastąpić drogę. Tak doszło do spotkania i walki. Do każdej strony dołączali się nowi ludzie, ostatecznie jednak zwyciężyli królewscy. Rzymianie, widząc ucieczkę swoich, porwani gniewem pobiegli do Lukullusa, żądając, by ich prowadził do walki i domagając się rozkazu do niej. Ale Lukullus, chcąc im pokazać, co znaczy w zmaganiach wojennych i w niebezpieczeństwie obecność i oko wodza rozważnego, kazał zachować spokój, a sam zszedł na równinę i napotkawszy pierwszych uciekających, kazał im zatrzymać się i zawrócić. Usłuchali. Również dalsi przystanęli i zawrócili i z niewielkim trudem odparli wroga, ścigając go aż do obozu. Powróciwszy stamtąd Lukullus wyznaczył tym uciekającym dodatkowo przepisową karę niesławy: kazał im w spodniej szacie, bez pasa, kopać rów na dwanaście stóp głęboki, gdy inni żołnierze stali i tylko się im przyglądali.
16. W wojsku Mitrydatesa był znakomity Dandaryjczyk, Oltakos. Plemię Dandariów61, spoza świata greckiego, mieszka nad Jeziorem Meotyckim62.
59 Murena - Lucjusz Licyniusz Murena, kwestor r. 75 p.n.e., legat w armii Lukullusa w latach 73 - 69, przy oblężeniu Amizosu w r. 72 - 71.
60 Lykos - wpada do M. Czarnego na wschód od Amizosu.
61 Dandariowie - gdzieś między M. Azowskim a Kaukazem.
62 Jezioro Meotyckie - Morze Azowskie.

Był to człowiek odznaczający się we wszystkich czynach wojennych ręką i odwagą, i wybitny, gdy chodzi o zdanie w bardzo ważnych sprawach, a przy tym miły w obcowaniu i usłużny. Ten to Oltakos - mający stale jakieś nieporozumienia z którymś ze współplemiennych możnych na tle rywalizacji i zazdrości o pierwszeństwo - obiecał Mitrydatesowi wielki czyn: zamordowanie Lukullusa.
Król przyjął to z uznaniem i dla upozorowania gniewu postawił mu jakieś obraźliwe zarzuty, po czym Oltakos popędził na koniu do Lukullusa. Ten przyjął go chętnie, bo w wojsku dużo już o nim mówiono. Szybko go wypróbował i polubił jego bystrość umysłu i zapał, tak że nawet dopuszczał go do wspólnego stołu, czasem do rady. A Dandaryjczyk, kiedy uznał, że czas na działanie, ludziom swoim kazał sobie podstawić konia na zewnątrz obozu, a sam w południe, kiedy żołnierze odpoczywali korzystając z wolnego czasu, podszedł pod namiot głównego dowództwa licząc na to, że nikt go nie będzie zatrzymywał, nikt bronił wejścia bywalcowi oświadczającemu, że przynosi wodzowi pewne pilne wiadomości. I byłby wszedł do wewnątrz, gdyby nie sen, który wielu wodzów zgubił, a Lukullusa ocalił. Bo Lukullus wtedy przypadkiem zasnął i Menedemos, jeden ze służby sypialnej, stojący przy wejściu oświadczył, że Oltakos przychodzi nie w porę, bo wódz świeżo po długiej bezsenności i ciężkich trudach udał się na spoczynek. Kiedy jednak kazał mu odejść, a ten nie odchodził i mówił, że mimo oporu wejdzie, bo chce się naradzić w sprawie ważnej i pilnej, Menedemos, już zagniewany, oświadczył, że nic tak pilnego jak ocalenie wodza, i odepchnął go obiema rękami. Oltakos przestraszył się, wyszedł za obwarowania obozowe, porwał konia i popędził do obozu Mitrydatesa z niczym.
Tak to i w działaniu, jak w lekarstwie, odpowiedni moment przechyla wagę to na stronę ratunku, to na stronę zguby.
17. Potem Sornatios został wysłany z dziesięciu kohortami w celu zdobycia zboża. Dopadł go Menander, jeden z dowódców królewskich. Stanął więc do walki i w potyczce dokonał dużo rzezi w szeregach Menandra i zmusił je do ucieczki.
Z kolei wysłano Adrianosa z odpowiednią załogą dla zdobycia dostatecznych zasobów żywności. Nie przeoczył tego Mitrydates. Wyprawił przeciw niemu Menemachosa i Myrona na czele sporej liczby konnych, sporej pieszych. Ci wszyscy, oprócz dwóch tylko, zostali, jak opowiadają, przez Rzymian wycięci. Mitrydates jednak ukrył tę klęskę, jakoby nie była tak wielka, lecz skromna, zawiniona przez niedoświadczonych dowódców. Ale Adrianos przemaszerował koło jego obozu pokazowe, prowadząc wiele wozów obładowanych zbożem i zdobyczą wojenną. Wywołało to w królu upadek ducha, a u żołnierzy zaniepokojenie i strach osłabiający ich dzielność.
Postanowiono nie siedzieć tam dłużej. Ale ponieważ ludzie królewscy wysyłali swoje rzeczy spokojnie przodem, a innym nie pozwalali, doszło do wybuchu gniewu, odpychania się i przemocy u wyjść, porywania im mienia, zabijania ich samych. Przy tym dowódca Dorylaos, nie mający na sobie nic

innego poza purpurowym okryciem, przez samą tę purpurę stracił życie, a kapłan ofiarny, Hermajos, został u wyjścia zadeptany.
Mitrydates, przy którym nie pozostał żaden giermek czy sługa stajenny, wypadł z obozu wmieszany w resztę tłumu, nie mając pod ręką żadnego konia królewskiego. Później zobaczył go porywanego tą falą odwrotu eunuch Ptolemajos, zeskoczył ze swego konia i oddał go królowi.
A nacierający Rzymianie prawie go już dościgali i mogli go złapać, zbliżając się zupełnie do niego, ale chciwość bogactwa i małostkowość żołnierzy wypuściła z rąk zdobycz, tak długo ściganą w wielu zmaganiach i niebezpieczeństwach i zwycięskiego Lukullusa pozbawiła nagrody zwycięstwa. Bo można było dopędzić w ucieczce konia unoszącego króla, gdy między króla i pościg wszedł nagle - przypadkiem czy napuszczony przez króla - muł obładowany złotem królewskim: ścigający jęli porywać i zbierać złoto i walcząc z sobą wzajemnie się opóźniali.
I nie tylko ten owoc ich zachłanności Lukullus musiał połknąć, ale i to, że Kallistratosa, tajnego pisarza królewskiego, kazał do siebie przyprowadzić, a prowadzący zobaczywszy pięćset złotych monet u jego pasa człowieka zabili.
Mimo to oddał żołnierzom obóz królewski na grabież.
18. Wziął jednak Kabiry i znaczną większość innych warowni. Znalazł wielkie skarby, a także więzienia i zamkniętych w nich mnóstwo Greków i wielu krewnych króla, od dawna uważanych za zmarłych, którym łaska Lukullusa dała nie tylko ocalenie, ale wprost zmartwychwstanie czy drugie narodziny.
Wziął do zbawczej niewoli także siostrę Mitrydatesa, Nyssę. Natomiast siostry i żony jego, które żyły na uboczu, najdalej, zdało się, od zagrożenia i w spokoju, w Farnakii63, zginęły marnie, bo Mitrydates z ucieczki wysłał tam na ich stracenie eunucha Bakchidesa.
A były tam wśród wielu innych dwie siostry króla, Roksana i Statejra, około czterdziestego roku żyjące w dziewictwie, oraz mężatki dwie, jońskiego pochodzenia, Berenika z Chiosu i Monima z Miletu.
O Monimie najwięcej opowiadano wśród Greków, jak to król starał się o nią i przysłał jej piętnaście tysięcy złotych, a ona mu odmawiała, aż spisano umowę małżeńską, przyznano jej diadem królewski i tytuł królowej. Ta jednak zawsze potem była smutna i płakała nad swą pięknością, że nabyła tyrana zamiast męża, zamiast tytułu żony i pani domu zamknięcie pod barbarzyńską strażą i przeniesiona daleko od Hellady może tylko marzyć o spodziewanym szczęściu, bo prawdziwego została pozbawiona.
Otóż ta Monima, gdy ów Bakchides tam się zjawił i oświadczył, że muszą zginąć śmiercią, jaka się każdej wyda najłatwiejsza i najmniej bolesna, natychmiast zerwała z głowy diadem, nałożyła go na szyję i tak się powiesiła. Ale diadem się przerwał od razu, a ona: "Przeklęty strzępie, nawet na to mi się nie przydasz?" Splunęła nań i odrzuciła na bok, i Bakchidesowi podstawiła głowę pod cios.
63 Farnakia - miasto nadmorskie w Foncie (dawn. Kerasos).

Berenika zaś porwała kubek trucizny. A była przy niej matka i prosiła ją także o truciznę. Podała jej i obie razem truciznę wypiły. Ale moc jej poskutkowała w słabym ciele. Bereniki, która za mało wypiła, nie uśmierciła. Podskoczył Bakchides i walczącą ze śmiercią udusił.
A co do owych dwu niezamężnych sióstr - jedna wśród przekleństw i wyzwisk wypiła truciznę, a Statejra odeszła bez złego czy pospolitego słowa, lecz chwaląc brata, że będąc w niebezpieczeństwie życia nie zapomniał zatroszczyć się o nie; pomyślał, by umierały jako wolne i nie pohańbione.
Dla Lukullusa jednak wszystko to było bardzo przykre; bo był z natury szlachetny i pełen ludzkich uczuć.
19. Popędził do Talaur64. Stąd cztery dni wcześniej Mitrydates uprzedzając go uciekł do Armenii, do króla Tygranesa. Zawrócił więc, podbił Chaldajów i Tybarenów, wziął Małą Armenię, zdobył warownie i miasta, i wyprawił Appiusza do Tygranesa z żądaniem wydania Mitrydatesa. Sam zaś poszedł pod Amizos, wciąż jeszcze oblegany. Przyczyną tego był tamtejszy wódz Kallimachos, sprawiający Rzymianom dużo kłopotu swą znajomością urządzeń mechanicznych i sprawnością we wszelakich środkach obrony w oblężeniu. Później za to zapłacił. Teraz zaś przez Lukullusa został przechytrzony fortelem wojennym. W porze dnia, kiedy zazwyczaj żołnierzom dawał wypoczynek, Lukullus nagle przypuścił szturm i opanował niewielką część murów. Wtedy Kallimachos podpalił miasto i opuścił je, czy to z zawiści, by nie wydać go na korzyść Rzymian, czy też dla ułatwienia sobie ucieczki; bo nikt nie myślał o tych, co odpływali, ale w miarę jak płomień wielki posuwał się naprzód, żołnierze gotowali się do grabieży. Lukullus, żałując straty miasta, starał się z zewnątrz pomóc mu w walce z ogniem, wzywał do gaszenia pożaru, ale nikt na to nie zważał. Z krzykiem i łoskotem broni żądano łupów, aż i ustąpił pod przemocą, licząc na to, że może w ten sposób uratuje miasto od ognia. Ale żołnierze przeciwnie: przetrząsnąwszy wszystko z pochodniami dla dotarcia wszędzie ze światłem sami podpalili wiele domów mieszkalnych. I Lukullus wszedłszy tam za dnia ze łzami w oczach powiedział do przyjaciół, że nieraz już myślał o szczęściu Sulli, ale tego dnia podziwia i to jego szczęście, że chciał i zdołał ocalić Ateny. "A ja" - mówił dalej - "chcąc iść za jego przykładem, zostałem wolą bóstwa skazany na niesławę Mummiusza"65.
Mimo wszystko starał się miasto podnieść z bieżącego położenia. Ogień ugasiły deszcze, z jakiegoś zrządzenia boskiego spadłe właśnie w chwili zajęcia miasta. Sam więc wiele ze zniszczenia odbudował jeszcze w czasie swego postoju na miejscu, przyjął do niego Amizeńczyków, którzy uciekli, a z Greków osadził tam ludzi, którzy tego chcieli, przydzielając miastu okrąg stu dwudziestu stadiów66.
Miasto Amizos było kiedyś kolonią ateńską, powstałą w tych czasach,
64	Talaury - miasto w Foncie.
65	Mummiusz - zburzył Korynt w r. 146 p.n.e.
66	stadium - ok. 180 m.

kiedy szczytowała potęga Aten panujących nad morzem. Dlatego to wielu uciekających od samowładztwa Arystiona67 odpływało z Aten, by się tu osiedlić i nabyć prawa obywatelskie - by uciekając przed nieszczęściami w ojczyźnie doznać ich na obczyźnie!
Ale tym, co się uratowali, Lukullus przydzielił przyzwoite szaty i po dwieście drachm każdemu i z tym ich odprawił.
Pojmano tam wtedy także uczonego Tyranniona. Prosił o niego dla siebie Murena. Otrzymał go i wyzwolił. Ale nie w sposób godny człowieka wolnego postąpił z tym darem. Lukullus bowiem uważał, że nie godzi się, by ten człowiek, wykształcony i szanowany, miał być niewolnikiem, żeby zostać wolnym. Było to odebraniem posiadanej wolności nadaniem pozornej. Ale nie tylko w tym widziano, że daleko Murenie do kalokagatii Lukullusa.
20. Potem Lukullus zwrócił się ku miastom Azji, żeby te - wobec tego, że działania wojenne ucichły - zażyły pełnej sprawiedliwości i praw, których ta prowincja od dłuższego czasu nie miała, cierpiąc niewysłowione i niewiarygodne przykrości, niszczona przez celników i wierzycieli, wpędzana w stan niewolników; prywatni ludzie musieli sprzedawać porządnych synów i córki w panieństwie, a publicznie musiano to robić z wotami ofiarnymi, obrazami, pomnikami kultowymi. W końcu sami dłużnicy bywali przypisani wierzycielom jako niewolnicy. I co gorsza - krępowanie, tortury, katusze, stanie pod gołym niebem w upale słonecznym, w zimie chodzenie po błocie lub po lodzie, tak że niewola wydaje się zrzuceniem ciężarów i pokojem.
Takie nieprawości zastał Lukullus w miastach. Ale w krótkim czasie uwolnił wszystkich od krzywdzicieli. Przede wszystkim ustalił, że tylko jeden procent można liczyć, i nie więcej, jako odsetki od kapitału; po drugie - unieważnił wszelkie długi przekraczające sumę wyjściową; po trzecie i najważniejsze - wierzyciel może ściągać tylko czwartą część z dochodów dłużnika; kto odsetki doprowadził do wysokości kapitału wyjściowego, tracił wszystko. Tak w czasie dłuższym niż cztery lata wszystkie długi zostaną uregulowane i posiadłości uwolnione od długów zostaną oddane ich właścicielom.
Był ten stan rzeczy skutkiem daniny w wysokości dwudziestu tysięcy talentów, jaką Sulla ukarał Azję. I już wierzycielom oddano podwójną tego sumę, gdy oni procentami dobili sobie do stu dwudziestu tysięcy talentów. Czując się pokrzywdzonymi, narobili w Rzymie hałasu przeciw Lukullusowi i łapówkami podburzyli na niego niektórych wpływowych demagogów, a także wielu z władz publicznych uzależnili od siebie jako dłużników. Ale Lukullusa wychwalały nie tylko ludy, które wtedy doznały od niego dobrodziejstwa, lecz i inne prowincje pragnęły tego samego, gratulując tym, co takiego losem dostali naczelnika.
21. Tymczasem wysłany do Tygranesa Appiusz Klodiusz68 - brat ówcze-
67 Arystion - tyran ateński, sprzymierzony z Mitrydatesem, od r. 87 p.n.e.
68 Appiusz Klodiusz - brat sławnej czy osławionej Klodii i równie osławionego trybuna ludowego Publiusza Klodiusza, słany do Tygranesa w r. 72, późniejszy konsul r. 54 p.n.e.

snej żony Lukullusa - szedł mając za przewodników jakichś królewskich ludzi przez szereg dni okrężnymi i zawiłymi drogami, niepotrzebnie tracąc czas przez kraj ciągnący się pod górę, aż pochodzący z Syrii wyzwoleniec zdradził mu prostą drogę. Zszedł więc z tej krętej i chytrej drogi, przewodników królewskich pożegnał i w ciągu niewielu dni osiągnął Eufrat i przybył do Antiochii koło Dafny69. Tam kazano mu czekać na Tygranesa, bo był nieobecny, zajęty podbojem jeszcze kilku miast fenickich.
Pozyskał sobie zatem wielu dynastów, którzy z ukrytą niechęcią podlegali władcy armeńskiemu. Jednym z takich był Zarbienos, król Gordyeny70. Wiele też miast zniewolonych potajemnie pisało do niego. Obiecał im pomoc Lukullusa, na razie jednak kazał im zachować spokój.
Panowanie armeńskie było dla Greków trudne do zniesienia i przykre, a przede wszystkim usposobienie króla, które wśród wielkiego powodzenia stało się napuszone i nadęte. Bo wszystko, czego tłumy pragną i co podziwiają, nie tylko posiadał, ale przy tym uważał, że to dla niego stworzone.
Zaczął Tygranes od małej i wzgardy godnej nadziei. Ale podbił wiele ludów, pognębił nawet, jak nikt inny, potęgę Partów, Mezopotamię zapełnił Grekami, których dużo tam przeniósł i osiedlił z Cylicji, dużo z Kapadocji. Ruszył także Arabów Namiotowych71 z ich zwykłych siedzib, przenosząc ich na stałe bliżej siebie, żeby ich użyć do swych interesów handlowych.
Wielu królów miał u swego boku do usług, a czterech z nich trzymał stale przy sobie, niczym służących czy giermków. Gdy on pędził na koniu, oni biegli obok w krótkich koszulkach pieszo. A gdy zasiadał do czynności oficjalnych, musieli stać koło niego ze splecionymi wzajemnie rękami, co wyglądało na ostateczne przyznanie się do niewolnictwa, jakby oddanie panującemu wolności i siebie, raczej nawet na cierpienie niż na usługi.
Ale Appiusz nie zadrżał przed tą pompatycznością, nie uląkł się jej. Gdy tylko doszedł do słowa, oświadczył prosto, że przychodzi zabrać Mitrydatesa, który się należy triumfowi Lukullusa, albo wypowiedzieć Tygranesowi wojnę. Tygranes słów tych starał się wysłuchać z twarzą pogodną i sztucznie uśmiechniętą, ale nie uszło uwagi obecnych, że został zaskoczony swobodą słowa tego młodego człowieka. Tak śmiałe słowa on usłyszał po blisko dwudziestu pięciu latach! Bo tyle lat panował, czy raczej tyranizował. Odpowiedział też Appiuszowi, że Mitrydatesa nie wyda. A jeśli Rzymianie zaczną z nim wojnę, to zdoła się obronić. Na Lukullusa się gniewa, że tytułuje go w liście królem, a nie królem królów. Sam także odpisując mu nie nazwał go imperatorem. Ale Appiuszowi posłał wspaniałe dary. Ten ich nie przyjął. Wtedy dodał mu inne, jeszcze wspanialsze. Z tych Appiusz, by nie wyglądało, że odrzuca je z wrogości, wziął tylko czarkę do picia. Resztę odesłał i szybko wrócił do imperatora.
69	Antiochia koło Dafny - w Syrii, nad Orontesem.
70	Gordyena - kraj nad górnym Tygrysem, u południowych granic Armenii.
71	Arabia Namiotowa - kraj arabskich nomadów.

22. Tygranes z początku nie uznał za wskazane nawet zobaczyć się z Mitrydatesem czy zamienić z nim słowo, choć ten był jego krewnym i stracił tak wielkie królestwo. Bez czci i z pogardą trzymał go daleko od siebie jakby jeńca pod strażą w terenie błotnistym i niezdrowym.
Wtedy jednak z szacunkiem i życzliwością wezwał go do pałacu królewskiego, gdzie w tajnych rozmowach wytłumaczyli sobie wzajemne podejrzenia - ku nieszczęściu przyjaciół: na nich zwalili całą winę.
W ich liczbie był także Skepsyjczyk72 Metrodoros73, człowiek wymowny i bardzo uczony, który przy tym doszedł do takiego stopnia zaprzyjaźnienia, że nazywano go ojcem króla. Tego to, jak się sądzi, Mitrydates wysłał do Tygranesa z prośbą o pomoc przeciw Rzymianom. Wtedy Tygranes zapytał: "A ty, Metrodorosie, co mi tutaj radzisz?" Na co Metrodoros - czy to po myśli Tygranesa, czy z niechęci do Mitrydatesa - miał powiedzieć, że jako poseł radzi to zrobić, jako doradca odradza. To właśnie zdradził Tygranes Mitrydatesowi, z tą myślą, że nic złego nie spotka Metrodorosa. Ten jednak zaraz został stracony.
Żałował tego Tygranes, choć nie całkiem on był przyczyną katastrofy Metrodorosa, lecz tylko gniewowi Mitrydatesa dał impuls przeciw niemu. Bo król ten od dawna już żywił w sobie ukrytą niechęć do tego człowieka: okazało się to, gdy odkryto tajne króla pisma, wśród których było też postanowienie śmierci Metrodorosa. Tygranes więc urządził nieszczęsnemu piękny pogrzeb, nie szczędząc zmarłemu żadnych kosztów, którego zdradził za życia.
Zginął u Tygranesa także mówca Amfikrates74 - jeśli i jemu należy się wspomnienie, ze względu na Ateny. Opowiadają, że uciekł on do Seleucji nad Tygrysem. Tam go proszono o publiczne występy. Ale odmówił chełpliwym słowem, że "półmisek dla delfina to za mało". Przeniósł się dalej, do córki Mitrydatesa, Kleopatry, żony Tygranesa. Tam zaraz naraził się na złe języki. Odcięto go od kontaktów z Grekami. I tak się zagłodził. Kleopatra urządziła mu wystawny pogrzeb. Leży koło Safy, niewielkiej miejscowości tej nazwy.
23. Lukullus zaprowadziwszy w całej Azji porządek prawny i wewnętrzny spokój nie zaniedbał też rozrywek i przyjemności. Siedząc w Milecie, pozyskiwał sobie miasta pochodami, uroczystościami z okazji zwycięstw, igrzyskami, walkami gladiatorów. A miasta, odwdzięczając mu się, urządzały święta Lukullejów ku czci tego człowieka i jeszcze milsze od tego dawały wyrazy czci i szczerej życzliwości.
Tymczasem powrócił Appiusz i oświadczył, że trzeba podjąć wojnę z Tygranesem. Lukullus pomaszerował znów do Pontu, przejął wojska i począł oblegać Synopę75, albo raczej okupujących ją prokrólewskich Cylicyjczyków. Ci wtedy zabrali z sobą wielu mieszkańców Synopy, miasto podpalili i nocą
72	Skepsyjczyk - ze Skepsis w Troadzie.
73	Metrodoros - może nie ten starszy (ur. w 160 r. p.n.e.!).
74	Amfikrates - retor ateński, uszedł do Seleucji ok. r. 86 p.n.e.
75	Synopa - na południowym wybrzeżu M. Czarnego.

uciekali. Spostrzegłszy to Lukułlus wkroczył do miasta i osiem tysięcy z nich jeszcze złapanych kazał stracić. Mienie ich przydzielił innym i zatroszczył się o miasto, głównie ze względu na widzenie senne. Zdawało mu się bowiem, że ktoś stojący koło niego mówi: "Postąp, Lukullusie, trochę naprzód. Nadchodzi Autolykos. Chce się z tobą spotkać".
Wstawszy jednak nie umiał sobie znaczenia tego snu wytłumaczyć. Tegoż dnia zajął to miasto, po czym ścigając odpływających Cylicyjczyków zobaczył na wybrzeżu leżący pomnik, który wynieśli z miasta Cylicyjczycy, ale nie zdążyli go wnieść na okręt. A było to dzieło Stenisa76, jedno z lepszych. Tu ktoś powiedział, że to pomnik Autolykosa, założyciela Synopy. A ten Autolykos, jak mówią, to jeden z tych, co razem z Heraklesem brali udział w wyprawie z Tesalii przeciw Amazonkom, syn Deimachosa. Płynąc stamtąd z powrotem wraz z Demoleontem i Flogiosem, stracił okręt rozbity u półwyspu za tak zwanym Pedalionem. Sam jednak wraz ze zbroją i towarzyszami ocalał udając się do Synopy i odebrał to miasto Syrom. Bo trzymali je Syrowie, pochodzący od Syrosa, syna Apollina, i Synopy, córki Asoposa.
Słysząc to Lukułlus przypomniał sobie ostrzeżenie Sulli. Radzi on w swych Wspomnieniach, żeby niczego nie uważać za tak pewne i wiarygodne jak to, co nam widzenie senne objawi.
Słysząc, że Mitrydates i Tygranes mają lada chwila wkroczyć z wojskami do Likaonii77 i Cylicji, żeby pierwsi wpadli do Azji, dziwił się Lukułlus Armeńczykowi, że mając zamiar zaatakować Rzymian nie skorzystał z Mit-rydatesa w jego rozkwicie do wojny z Rzymem, nie połączył sił jego ze swoimi, ale pozwolił Mitrydatesa osłabić i zetrzeć, i teraz dopiero ima się wojny przy płonnych nadziejach, wydając siebie na zgubę wraz z tymi, co już oporu stawić niezdolni.
24. Kiedy zaś jeszcze Machares, syn Mitrydatesa, trzymając Bosfor, posłał Lukullusowi wieniec wartości tysiąca złotych z prośbą, by go przyjęto do przyjaźni i przymierza z Rzymem, Lukułlus uznał, że to koniec pierwszej wojny.
Z miejsca też wysłał Sornacjusza do pilnowania Pontu dając mu sześć tysięcy żołnierzy, a sam z dwunastu tysiącami piechoty i blisko trzema tysiącami konnicy ruszył na drugą wojnę: na wyprawę robiącą wrażenie ryzykownej, nie najszczęśliwszego pomysłu, by siebie przeciwstawiać ludom bitnym, z wielu dziesiątkami tysięcy jeźdźców otwartej przestrzeni, kraju zamkniętego głębokimi rzekami i ośnieżonymi górami, że żołnierze pójdą tam niechętnie i będą się opierać, a w Rzymie narobi się krzyku, demagodzy podniosą skargi, że Lukułlus goni wojnę za wojną, której miasto nie potrzebuje, lecz robi to dlatego, by jako wódz nie dać spocząć broni ani na chwilę, by szukać korzyści z publicznych niebezpieczeństw. I ci ludzie osiągnęli z czasem swoje zamiary.
76 Stenis - rzeźbiarz z czasów Aleksandra Wielkiego.
77 Likaonia - kraj w M. Azji, na północ od Cylicji.

Lukullus w intensywnych marszach ruszył w kierunku Eufratu. Zastał rzekę pędzącą w dół, wezbraną i mętną z powodu burzy. Zmartwił się, że straci czas i przyczyni mu to roboty przy zebraniu łodzi i zbijaniu tratew. Wieczorem jednak rzeka zaczęła opadać i nocą tak zmalała, że z dniem okazało się, iż woda wróciła w swe zwykłe brzegi. Miejscowi ludzie, widząc pojawiające się na przejściu małe wysepki, zatrzymujące prąd wody, mielizny, oddawali Lukul-lusowi cześć jak bogu, jako że rzadko przedtem coś takiego się zdarzało, a przed nim rzeka ustąpiła samorzutnie, dając mu łaskawie przejście łatwe i szybkie. Korzystając z tej chwili, przeprawił wojska przez rzekę.
I zaraz po tej przeprawie nastąpił pomyślny dla niego znak wróżebny. Pasą się tam święte krowy Artemidy Persyjskiej, którą ludność miejscowa za Eufratem czci najbardziej wśród bogów. Tych krów używa się tylko do ofiar. Poza tym błądzą swobodnie po kraju, opatrzone znakiem pochodni bogini. I niełatwo bez wielkiego zachodu którąś z nich złapać, gdy zajdzie potrzeba.
Z tych właśnie jedna, gdy wojsko przekroczyło Eufrat, podeszła pod jakąś skałę, uważaną za poświęconą bogini, stanęła przy niej i schyliła głowę, jak te pochylające się na uwięzi do ofiar, i sama oddała się Lukullusowi na ofiarę.
Dokonał tej ofiary, ofiarując także Eufratowi byka w podzięce za przeprawę. Tego dnia zatem tu biwakował.
W następnych dniach posunął się dalej przez Sofenę78, nie czyniąc żadnej krzywdy miejscowym ludziom, podchodzącym do niego i przyjmującym wojsko z życzliwością. Nawet gdy żołnierze chcieli zająć pewną warownię, gdzie spodziewali się jakichś bogactw, powiedział wskazując na widoczny w dali Tauros: "Tamtą warownię raczej trzeba nam zdobyć. Ta czeka tam na nasze zwycięstwo!" Przyspieszył marszu, przekroczył Tygrys i wkroczył do Armenii.
25. Pierwsza wiadomość o przybyciu Lukullusa nie ucieszyła Tygranesa - jej zwiastunowi ucięto głowę. I nikt inny już mu tego nie mówił. Król siedział w miejscu, nieświadom, że już go ogarnia ogień wojny, i słuchał słów miłych uszom: "Ależ to wielki wódz ten Lukullus, który koło Efezu stawia opór Tygranesowi i nie miałby natychmiast z Azji w dzikiej ucieczce zmykać zobaczywszy tyle dziesiątek tysięcy przeciwnika?" Tak to, jak żadne ciało nie jest w stanie znieść nadmiaru czystego wina, tak żaden umysł przy wielkim powodzeniu nie umie zachować zdrowego rozumu.
Pierwszy z przyjaciół, Mitrobardzanes, odważył się powiedzieć mu prawdę. Ale i ten otrzymał nie najlepszą nagrodę za te "zuchwałe" słowa: król wysłał go natychmiast z trzema tysiącami jeźdźców i mnóstwem piechoty przeciw Lukullusowi, z rozkazem, by Lukullusa dostarczył mu żywcem, a resztę zatratował.
Do Lukullusa zaś część wojska już dołączyła, część jeszcze dochodziła. Wywiadowcy meldowali mu, że wróg nadciąga. Bał się, by przy takim podziale nie musiał stawać do rozprawy w zamieszaniu i bez należytego szyku bojowego. Sam więc doglądał budowy obozu, a legata Sekstyliusza z tysiącem

78
Sofena - kraj nad górnym Eufratem.

sześciuset jeźdźców i trochę większą liczbą ciężkozbrojnych i lekkiej piechoty wysłał, by podszedł blisko nieprzyjaciela i czekał, aż się dowie, że załoga przy Lukullusie skończyła budowę obozu. I Sekstyliusz chciał to wykonać; zmuszony jednak przez Mitrobardzanesa, odważnie pędzącego do walki wręcz, podjął bitwę, w której Mitrobardzanes, walcząc dzielnie, padł, a innych masowo, prócz niewielu, wybito w ucieczce.
Wtedy Tygranes opuścił Tygranokertę79, założone przez niego wielkie miasto, przeniósł się pod Tauros80 i tam ściągał zewsząd swe siły wojenne.
Lukullus jednak nie myślał dawać mu czas na te przygotowania. Wysłał Murenę, by niepokoił i podcinał podążających do Tygranesa, a Sekstyliusza, by powstrzymywał zdążający do króla wielki oddział Arabów. Sekstyliusz napadł na Arabów zakładających obóz i bardzo wielką ich część uśmiercił. Murena zaś, idąc śladami Tygranesa, w odpowiednim momencie, gdy król przechodził z wydłużoną kolumną wojsk przez wąski skalisty wąwóz, dokonał na niego napadu. Tygranes ratował się ucieczką, rzucając całe wyposażenie bez obrony, mnóstwo jego ludzi zginęło, a jeszcze więcej Armeńczyków wzięto do niewoli.
26. Przy tak pomyślnym przebiegu wypadków Lukullus ruszył pod Tygranokertę. Otoczył miasto obozem i przystąpił do oblężenia. A było w nim dużo Greków przesiedlonych z Cylicji, dużo innych ludzi, których spotkał ten sam los, co Greków: Adiabenów, Asyryjczyków, Gordyeńczyków, Kapado-ków, których ojczyste miasta Tygranes zburzył, a ludzi przeniósł tutaj i tu kazał im osiąść.
Miasto było pełne bogactwa i kosztowności; bo każdy człowiek, prosty czy możny, chciał się królowi przypodobać przy wzroście i uposażeniu stolicy. Dlatego też z napięciem oblegał je Lukullus, z tą myślą, że Tygranes tego nie zniesie, popadnie w gniew i wróci tam do rozstrzygającej bitwy.
I dobrze myślał. Mitrydates odradzał królowi przez posłańców, przez pisma, by nie wdawał się w bitwę, ale jeźdźcami odciął Lukullusowi dowóz żywności. Podobnie Taksyles, przybywający od Mitrydatesa i uczestniczący w owej wyprawie, prosił Tygranesa, by się strzegł i unikał bitwy z Rzymianami jako z kimś nie do pokonania. I Tygranes z początku chętnie tego słuchał.
Ale kiedy z całymi siłami zbrojnymi zeszli się do niego Armeńczycy i Gordyeńczycy, z całymi Medowie i Adiabenowie, dowodzeni przez swych władców, kiedy przybyło również dużo Arabów od morza babilońskiego, dużo Albanów od Morza Kaspijskiego i sąsiadujących z nimi Iberów, kiedy niemało także zjawiło się nomadów znad Araksesu81, nie podlegających królowi, ale powodowanych wdzięcznością i darami - to uczty królewskie pełne były nadziei, odwagi, barbarzyńskiej chełpliwości, pełne tego narady. I Taksyles był zagrożony śmiercią, przeciwny myśli o bitwie. A zdało się, że i Mitrydates odradza wielkiego czynu bojowego - z zazdrości.
79	Tygranokerta - w ramionach górnego Tygrysu.
80	Tauros - pasmo górskie w M. Azji.
81	Arakses - główna rzeka Armenii, uchodzi do Morza Kaspijskiego.

Dlatego nie czekał na niego Tygranes, by nie był wspólnikiem chwały, lecz wyruszył z całym wojskiem bardzo niezadowolony, jak podają, wobec przyjaciół, że wojna toczy się z samym tylko Lukullusem, a nie z wszystkimi wodzami rzymskimi razem.
Zresztą nie całkiem ta jego pewność siebie była podobna do obłędu czy nierozumu, kiedy patrzał na tyle ludów, tylu królów idących za nim, i te falangi hoplitów, te dziesiątki tysięcy konnych; bo i łuczników, i procarzy prowadził dwa tysiące, a z pięćdziesięciu pięciu tysięcy jezdnych to siedemnaście tysięcy jeźdźców opancerzonych, jak pisze Lukullus w piśmie do senatu, a hoplitów, tych ustawionych w kohorty i tych w falangi, sto pięćdziesiąt tysięcy. Do tego budowniczowie dróg i mostów, czyściciele rzek, drwale i mistrzowie innych zawodów w liczbie trzydziestu pięciu tysięcy, przydzieleni do szeregów z tyłu. Widok tego wszystkiego robił wrażenie potężnej siły.
27. Kiedy Tygranes przekroczył Tauros i nagle ukazał się pod Tygranoker-tą, dostrzegając już siedzące pod miastem wojska rzymskie, barbarzyński tłum w mieście przyjął ten widok z krzykiem i szczękiem broni, grożąc Rzymianom z murów, pokazywał im Armeńczyków.
Lukullus zastanawiał się nad bitwą. Jedni radzili iść przeciw Tygranesowi i odstąpić od oblężenia, inni nie puszczać sobie na tyły takich mas wroga, nie przerywać oblężenia. On zaś mówił, że jedni i drudzy nie mają racji, ale obie strony razem dobrze radzą. Podzielił wojska: Murenę z sześciu tysiącami piechoty pozostawił przy oblężeniu, a sam z dwudziestu czterema kohortami, w których ciężkozbrojnych było nie więcej niż dziesięć tysięcy, z całą konnicą, z procarzami i łucznikami do tysiąca, ruszył naprzód.
Gdy rozbił obóz na rozległej równinie u brzegu rzeki, ten wydał się Tygranesowi bardzo skromny. Dało to jego pochlebcom powód do żartów. Jedni szydzili sobie z Rzymian, inni dla zabawy losowali już łupy wojenne, a każdy z wodzów czy królów podchodził i prosił, by jemu jednemu zlecił Tygranes to zadanie, a sam siedział sobie jako obserwator. On także, chcąc się okazać dowcipnym i szyderczym, rzucił te głośne słowa: "Jak na poselstwo - to ich za dużo; jak na wojsko - to za mało". Takimi oni wtedy ironicznymi żartami się zabawiali.
Z brzaskiem dnia Lukullus wystąpił z uzbrojonym wojskiem. Na wschód od rzeki stał obóz przeciwnika. Ale rzeka odchylała się na zachód, gdzie była najłatwiejsza do przekroczenia, i tam Lukullus prowadził pospiesznie swą armię. Tygranes myślał, że Rzymianie się wycofują. Przywołał Taksylesa i ze śmiechem mówił: "Widzisz, jak ci niepokonani hoplici rzymscy uciekają?" Na to Taksyles odrzekł: "Chciałbym, królu, żeby twemu duchowi opiekuńczemu przytrafił się jakiś cud! Ale ci ludzie nie biorą na wyprawę wspaniałej szaty, nie noszą lśniących puklerzy, ani błyszczących hełmów; tak teraz, po zdjęciu skórzanych okryć z tarcz, taki ten blask ich to znak, że chcą bitwy i już idą na przeciwnika".
Tak mówił Taksyles, gdy ukazał się pierwszy orzeł chorągiewny Lukullusa przy zakręcie i ustawianiu się kohort manipułami do przejścia przez rzekę.

I wtedy ledwie zerwał się Tygranes jakby z oszołomienia i krzyknął dwakroć czy trzykroć: "Ci ludzie przeciw nam!" Tłum w zamieszaniu wielkim zaczął się ustawiać w szeregi: król objął środek, lewe skrzydło przydzielił Adiabeń-czykowi, prawe Medowi, przy którym w pierwszym rzędzie stała większa część ciężkozbrojnych.
Lukullus przystępował do przekroczenia rzeki, gdy niektórzy z dowódców radzili mu, żeby się strzegł tego dnia, bo to jeden z tych niepomyślnych, nazywanych czarnymi: w tym dniu zginęło wojsko z Cepionem82 w bitwie z Cymbrami. Ale Lukullus odpowiedział owym pamiętnym słowem: "Ale ja ten dzień uczynię dla Rzymian szczęśliwym". A był to dzień tuż przed Nonami października83.
28. Po tych słowach i krótkim przemówieniu do wojska przekroczył rzekę i pierwszy ruszył na nieprzyjaciela. Miał pancerz żelazny, łuskowany, błyszczący, koszulkę zdobną frędzlami, a nagi miecz jego dawał znak, żeby natychmiast rzucić się do walki wręcz z przeciwnikiem strzelającym z dali i szybkością ataku odebrać mu przestrzeń potrzebną do strzału.
Kiedy zaś zobaczył, że konnica pancerna przeciwnika, na którą bardzo liczono, stoi ustawiona pod pewnym pagórkiem, a ten na wierzchu ma obszerną płaszczyznę, a dostęp do niego długości czterech stadiów, ani trudny, ani spadzisty, kazał jeźdźcom trackim i galickim, jakich posiadał, uderzyć na tamtych z boku i mieczami połamać im lance. Jedyną bowiem siłą pancernych - włócznia. Niczego innego nie mogą użyć, ani w obronie własnej, ani przeciw wrogowi, z powodu swego ciężaru i sztywności zbroi. Są jakby zamurowani.
Sam Lukullus wziął dwie kohorty i starał się spiesznie dotrzeć do tego wzgórza, przy wielkim wysiłku spieszących z nim żołnierzy; bo i jego widzieli w zbroi bojowej, z wysiłkiem rwącego naprzód przed innymi. Stanąwszy na górze rozejrzał się po okolicy i głośno krzyknął: "Nasze, nasze zwycięstwo, żołnierze!" Po czym uderzył na tych pancernych, każąc swym ludziom użyć oszczepów nie do rzutów, ale trzymać w ręce i kłuć wrogów w kolana i uda, jedynie gołe części ciała pancernych. Zresztą nawet nie trzeba było takiej walki. Bo nie czekali na Rzymian, ale na sam ich okrzyk bojowy jęli uciekać haniebnie prąc z ciężkimi końmi na wojska piesze, zanim te zdołały w ogóle przystąpić do walki, tak że nim rany zadano, nim krew zobaczono, zadano tu klęskę tak potężnym masom. Ogromna rzeź nastąpiła dopiero w ucieczce, czy też w próbach ucieczki. Bo nie mogli się cofać z powodu ścisku i głębi szeregów wzajemnie sobie przeszkadzających.
Tygranes z grupą niewielu uciekł na samym początku. A widząc syna, który z nim dzielił ten sam los, zdjął ze swej głowy diadem królewski i z płaczem oddał go synowi, każąc mu ratować się, jak tylko może, innymi drogami. Młodzieniec jednak nie ważył się nakładać go sobie na głowę. Oddał
82 Cepion  -  Kwintus Serwiliusz Cepion, jako prokonsul pobity w r.  105 p.n.e. przez Cymbrów i Teutonów.
83 Nony paźdz.  -  7 paźdz.

go pod opiekę najwierniejszemu słudze. Ten zaś, przypadkiem wzięty do niewoli, został doprowadzony do Lukullusa. I tak wśród innych rzeczy do rąk Rzymian dostał się również diadem Tygranesa.
Podają, że zniszczono tam ponad dziesięć dziesiątek tysięcy pieszych, a jezdnych w ogóle znikoma liczba zdołała uciec. Po stronie Rzymian było rannych stu, a pięciu zginęło. Filozof Antioch84 w piśmie O bogach wspominając tę bitwę mówi, że nie widziało słońce drugiej takiej bitwy. A Strabon85, inny uczony, w Pamiętnikach historycznych mówi, że sami Rzymianie wstydzili się i śmiali z samych siebie, że chwytali za broń przeciw takim nędznikom. Liwiusz86 zaś powiedział, że nigdy Rzymianie w mniejszej liczbie nie wystąpili przeciw takiej masie wroga: blisko dwadzieścia razy mniejsza albo jeszcze mniejsza była liczba zwycięzców niż liczba pokonanych.
A najdzielniejsi rzymscy wodzowie, najbardziej obyci z wojnami chwalili u Lukullusa to, że dwóch najświetniej szych i największych królów dwoma zupełnie przeciwnymi sposobami, szybkością i powolnością, pokonał: Mitry-datesa u szczytu jego siły pobił czasem i powolnością, Tygranesa zaś starł swym pośpiechem. Wśród niewielu wodzów wszech czasów stosował zwłokę jako skuteczne działanie, a śmiałość stawiał ponad bezpieczeństwo.
29. Dlatego właśnie Mitrydates nie spieszył się do tej bitwy, sądząc, że Lukullus będzie prowadził wojnę z właściwą sobie przezornością i powolnością. Spokojnie zatem zdążał do Tygranesa, gdy najpierw spotkał kilku Armeńczyków wylękłych i przerażonych i już z tego domyślał się nieszczęścia. Potem natknął się na więcej ludzi bez broni i rannych i dowiedział się o klęsce.
Szukał więc Tygranesa, a znalazłszy go, pozbawionego wszystkiego i w nędznym stanie, nie odpłacał mu się poniżeniem, lecz zsiadł z konia, wyraził mu współczucie we wspólnym ich losie, przyznał mu służbę królewską, jaka jemu samemu towarzyszyła, i podnosił go na duchu co do przyszłości. Tak zatem ci dwaj na nowo swe siły połączyli.
W Tygranokercie zaś Grecy powstali przeciw innym ludom wydając miasto Lukullusowi. Ten przerzucił się tam, miasto zajął, zdobył tamtejsze skarby, miasto wydał żołnierzom na łup. A było tam, oprócz innych kosztowności, osiem tysięcy talentów w monetach. Poza tym z łupów przydzielił żołnierzom po osiemset drachm na głowę.
Dowiedziawszy się, że w mieście pojmano wielu artystów dramatycznych, ściągniętych przez Tygranesa zewsząd dla uroczystego otwarcia zbudowanego przez siebie teatru, Lukullus urządził w tym obiekcie pokazy gimniczne i sceniczne z okazji swego zwycięstwa.
Greków odesłał do ich ojczystych miejscowości, dając im pieniądze na drogę. Podobnie innych przymuszonych do przeniesienia się do Tygranokerty, tak że po rozwiązaniu jednego miasta znowu zasiedliło się wiele innych
84	Antioch -	z Askalonu, akademik stoicyzujący.
85	Strabon -	znany geograf; jego historyczne dzieła przepadły.
86	Liwiusz -	w zaginionej księdze 98 Dziejów Rzymu.

przyjmujących z powrotem swych ludzi i wychwalających Lukullusa jako swego dobrodzieja i nowego założyciela.
Również inne jego dokonania znalazły uznanie; i więcej chwały zyskał sobie ze swej prawości i ludzkiej dobroci niż nawet z wojennych osiągnięć. W tych bowiem mieli znaczny udział żołnierze, a przede wszystkim sprzyjające mu szczęście, a tutaj bez użycia broni sam podbił sobie miejscową ludność. Przychodzili do niego arabscy królowie oddając do jego usług całą swoją możność. Przychodziło plemię Sofenów. A lud Gordyenów tak usposobił, że chcieli opuścić swe miasta i pójść za nim wraz z dziećmi i kobietami, z takiego powodu: Zarbienos, ich władca, przez Appiusza - jak już powiedziano - pertraktował potajemnie o przymierze z Lukullusem, bo nie mógł znieść tyranii Tygranesa. Został jednak zdradzony i zabity, a wraz z nim jego dzieci i żona, zanim Rzymianie wkroczyli do Armenii. Nie zapomniał o tym Lukullus. Przechodząc przez kraj Gordyenów urządził Zarbienosowi pogrzeb, stos pogrzebowy ozdobił szatami i złotem królewskim, i łupami po Tygranesie, i osobiście go podpalił, po czym wspólnie z przyjaciółmi i krewnymi zmarłego urządził mu libacje ofiarne, nazywając go swym przyjacielem i sprzymierzeńcem Rzymian. Kazał też wznieść na jego cześć kosztowny pomnik. Bo w pałacu królewskim Zarbienosa znaleziono mnóstwo wszelakich skarbów, złota i srebra. A zboża tam leżało trzysta dziesiątek tysięcy medymnów, co i żołnierzy wsparło, i Lukullus się dziwił, że nie biorąc żadnych pieniędzy publicznych od kwestora wojnę wojną może opłacać.
30. Tu przybyło do Lukullusa także poselstwo od króla Partów z prośbą o przyjaźń i przymierze. Było to po myśli Lukullusa. Zaraz i on wyprawił swych posłów do władcy partyjskiego. Ci jednak przyłapali go na tym, że wahał się w swoim zdaniu i za współdziałanie z Tygranesem żądał od niego Babilonii. Gdy więc Lukullus to spostrzegł, postanowił Tygranesa i Mit-rydatesa, jako przeciwników wyczerpanych z sił, pominąć, a popróbować siły partyjskiej i wybrać się przeciw temu władcy - z myślą, że byłoby to bardzo zaszczytne, gdyby za jednym zamachem w wojnie trzech po kolei, jak ten atleta w zapasach, powalił królów i przez trzy najsilniejsze pod słońcem hegemonie przemaszerował zwycięsko i bez porażki.
Posłał więc do Sornacjusza i jego poddowódców w Poncie polecenie, by mu przyprowadzili tamtejsze wojska, ponieważ zamierza podjąć wyprawę wojenną z Gordyeny. Ci jednak, mając żołnierzy już przedtem trudnych i nieposłusznych, teraz zupełnie nie ukrywali ich bezkarności, nie mogąc żadnym słowem czy przymusem przekonać ich do posłuszeństwa. Żołnierze z krzykiem oświadczali, że nie zostaną nawet tam, lecz opuszczą i Pont, i zostawią go bez załogi.
Gdy te wiadomości dotarły do Lukullusa, podziałały destruktywnie także na wojska przy nim samym. Żołnierze od bogactwa i zbytku byli ociężali do wojaczki, żądali spoczynku. Kiedy więc usłyszeli o zuchwałości tamtych, powiedzieli sobie, że to są odważne chłopy, trzeba pójść w ich ślady; natrudzili się dostatecznie, zasłużyli sobie na życie bezpieczne w spokoju.

31. Lukullus, słysząc takie i jeszcze gorsze ich słowa, zrezygnował z wyprawy na Fartów i w szczytowej porze lata znów ruszył przeciw Tygranesowi. Ale przekroczywszy Tauros stracił zapał, gdy w dolinach zobaczył pola jeszcze zielone87. Tak bardzo pory roku tam się opóźniają z powodu chłodnego klimatu. Zawrócił więc, dwa czy trzy razy pobił Armeńczyków ośmielających się przeciw niemu wystąpić i spokojnie plądrował pola zabierając zboże gromadzone dla Tygranesa; tak braku żywności, którego sam się obawiał, przyczynił nieprzyjacielowi. A kiedy prowokował go do bitwy, otaczał jego obóz i na jego oczach plądrował kraj. Ale nie ruszył wielekroć pobitego. Zerwał się więc i poszedł do Artaksaty, pałacu Tygranesa. Tam przebywały jego dzieci nieletnie i żony. Sądził zatem, że Tygranes nie zostawi tego bez walki.
Opowiadają, że Kartagińczyk Hannibal, kiedy Antioch został pobity przez Rzymian, przeszedł od niego do Artaksasa, władcy Armenii, i wprowadził go jako mistrz w wiele tajników wiedzy użytecznej, a po rozpoznaniu kraju wskazał mu miejsce z natury najkorzystniejsze i najprzyjemniejsze, dotąd nie wyzyskane i przeoczone, pod miasto. Sam zarysował jego plan i zaprowadził tam Artaksasa. Pokazał mu plan i zachęcił do zabudowy tego miejsca. Król się ucieszył i poprosił, żeby on sam się zajął tą zabudową. Tak powstało przepiękne dzieło - miasto, nazwane imieniem króla88 i wyznaczone na metropolię Armenii.
Przeciw temu miastu szedł więc Lukullus. I Tygranes, istotnie, tego nie wytrzymał. Zebrał na nowo armię i czwartego dnia stanął obozem naprzeciw Rzymian. A w środku między nimi płynęła rzeka Arsanias89, którą Rzymianie musieli przekroczyć chcąc dojść pod Artaksatę.
Lukullus złożył bogom ofiarę, jakby zwycięstwo miał już w rękach, przekroczył rzekę z dwunastu frontowymi kohortami, za którymi szły inne, chroniąc je przed otoczeniem przez wroga. Bo ten ustawił przeciw nim mnóstwo jeźdźców i doborowych wojsk, a przed nimi mardyjskich łuczników na koniach i iberyjskich włóczników; w waleczności tych sprzymierzeńców Tygranes pokładał najwięcej nadziei. Nie dokonali jednak niczego wielkiego. Trochę się pobili z rzymskimi jeźdźcami, a na zbliżającą się piechotę nawet nie czekali: w ucieczce rozbiegli się na obie strony i pociągnęli rzymską konnicę za sobą w pościg.
Ale po usunięciu się tej konnicy wysunęła się naprzód konnica Tygranesa. Widok jej wspaniałości i liczebności zrobił na Lukullusie duże wrażenie. Odwołał swoją konnicę z pościgu i pierwszy przeciwstawił się stojącym naprzeciw niego Atropatenom90 z najlepszymi ich ludźmi. Lecz zanim doszło do walki wręcz, samym okrzykiem wojennym ich spłoszył. A z trzech ustawionych przeciw niemu królów najhaniebniej chyba uciekł król Pontu,
87 pola jeszcze zielone -  opóźniające zbiory zboża.
88 miasto nazwane imieniem króla - Artaksata, nad Araksesem.
89 Arsanias - wschodni dopływ górnego Eufratu.
90 Atropatena - kraj w północnej Medii, w sąsiedztwie Armenii.

Mitrydates, nie wytrzymując nawet tego okrzyku bojowego. Nastąpił długi pościg za uciekającymi i trwał całą noc, aż Rzymianie ustali zmęczeni, nie tylko mordując wroga, ale i uprowadzając jeńców, i dźwigając zdobycz wojenną i łupy.
Liwiusz mówi, że w pierwszej bitwie zginęło więcej tłumu, a w tej padło i dostało się do niewoli więcej znakomitości.
32. Lukullus nabrawszy stąd ducha i odwagi zamyślał posunąć się głębiej i całkiem zniszczyć przeciwnika. Ale już w porze jesiennego zrównania dnia z nocą niespodzianie przyszły przykre zawieje zimowe, często padał śnieg, a przy pogodnym niebie pojawiał się szron i mróz. Przez to rzeki były dla pojenia koni niebezpieczne z powodu nadmiernego zimna, niebezpieczne też było ich przekraczanie z powodu łamliwości lodu, ostrymi brzegami przecinającego koniom ścięgna. Kraj był przeważnie porosły krzakami, z ciasnymi przejściami, bagienny, ludzie ciągle mokrzy, ciągle zasypywani śniegiem w czasie marszu, z przykrością nocujący w terenach wilgotnych.
Uszli tak zatem kilka dni po owej bitwie, gdy znów zaczęli się buntować. Najpierw słali prośby przez swych dowódców, potem grupami zachowywali się hałaśliwie, a w nocy w namiotach wznosili zbiorowo okrzyki, co miało być znakiem buntu w wojsku. Lukullus jednak usilnie ich prosił licząc na to, że przywróci im ducha bojowego i wytrwania aż do zburzenia tej armeńskiej Kartaginy, dzieła najbardziej wrogiego człowieka! A miał tu na myśli Han-nibala. Ale to ich nie przekonywało.
Poprowadził ich zatem z powrotem innymi drogami, przekraczając Tauros i schodząc do tak zwanej Mygdonii, kraju urodzajnego i łagodnego, z wielkim i ludnym miastem, zwanym przez miejscową ludność Nisibis91, przez Greków Antiochią Mygdońską.
Trzymał to miasto z tytułu godności brat Tygranesa, Guras, ale dzięki doświadczeniu i znajomości techniki wojennej Kallimachos; ten, który już przy Amizosie sprawiał Lukullusowi dużo kłopotu. Założywszy obóz przystąpił Lukullus do oblężenia murów na wszelki sposób i w krótkim czasie zdobył je siłą. Guras poddał się i został potraktowany po ludzku. Kallimachosowi, mimo jego obietnic, że wskaże niewypowiedziane zbiory ukrytych kosztowności, nie dał posłuchu. Kazał go przyprowadzić w kajdanach, jako mającego ponieść karę za ów pożar, którym zniszczył miasto Amizos i udaremnił Lukullusowi okazanie łaski i życzliwości Grekom.
33. Do tego czasu, można powiedzieć, szczęście szło za Lukullusem i współdziałało z nim w dowodzeniu. Odtąd jednak jakby mu tchu zabrakło, wszystko musiał zdobywać przemocą, we wszystkim napotykał trudności. Dzielność i wielkoduszność dobrego wodza objawiał nadal, ale czyny jego nie przyczyniały mu sławy czy wdzięczności. Bo nawet bliski był tego, by dotąd zdobyte uznanie utracić przez niepowodzenia i daremne spory.
Sam zresztą w nie najmniejszym stopniu dał do tego powód. Nie był
91 Nisibis - w Mygdonii, po zachodniej stronie górnego Tygrysu.

skłonny do zabiegania o względy wobec mas żołnierskich. Wszystko, co by wódz robił wedle upodobań wojska jemu podległego, uważał za obniżanie i osłabianie autorytetu dowództwa. A co najważniejsze - z natury niełatwo poddawał się zdaniu możnych czy równych rangą. Lekceważył ich wszystkich, wszystkich uważał za nic niewartych wobec niego samego. Takie to złe strony u Lukullusa stwierdzają, przy wszystkich poza tym zaletach. Wielki on z urodzenia, szlachetny, świetny w słowie i mądry, jednakowo w życiu publicznym, jak i w odezwach do wojska.
Salustiusz mówi, że wojsko usposobiło się do Lukullusa od razu na początku wojny niechętnie, pod Kydzykosem i pod Amizosem, zmuszone przeżyć z nim dwie kolejne zimy w obozie. Zresztą krzywili się na niego i z racji innych zim, czy to zimując w kraju wroga, czy w kraju sprzymierzeńców, pod gołym niebem w namiotach. A do jakiegoś greckiego czy zaprzyjaźnionego miasta nigdy Lukullus z wojskiem nie wchodził.
Przy takim ich usposobieniu politycy rzymscy dodawali do tego jeszcze poważne powody, z zazdrości oskarżając Lukullusa, że w żądzy dowodzenia i wzbogacenia się przewleka wojnę i trzyma w niej bez mała Cylicję, Azję, Bitynię, Paflagonię, Galację, Pont, Armenię; a ostatnio i stolicę Tygranesa zburzył, jakby został wysłany na wyniszczenie, a nie na ujarzmienie królów.
Tak przemawiał - jak podają - jeden z polityków, Lucjusz Kwinkcjusz, za którego głosem uchwalono wysłanie Lukullusowi następców w zarządzie prowincji, uchwalono zwolnienie ze służby wojskowej wielu służących pod jego dowództwem.
34. Do tych trudności dochodziła dalsza, która bardzo zaszkodziła działalności Lukullusa, za sprawą Publiusza Klodiusza, człowieka zarozumiałego, pełnego wszelkiej bezczelności i zuchwałości. Był on bratem żony Lukullusa92, obciążony winą miłosnego z nią stosunku. Ona sama też żyła bardzo wyuzdanie.
Klodiusz służył w wojsku pod Lukullusem, ale nie zdobył tylu zaszczytów, ilu ich sam się godnym mienił. Chciał grać rolę czołową, ale przez swe postępowanie pozostawał w tyle za wielu innymi. Dlatego to on podburzał wojska fimbriańskie93 i nastrajał niechętnie do Lukullusa, rozpowiadając rzeczy chętnie i nie bez przyjemności słuchane przez podatnych na demagogię. Byli to ci, których przedtem Fimbria nakłonił do zabicia konsula Flakkusa, by sobie zapewnić wybór na głównodowodzącego. Dlatego ci ludzie z ochotą przyjęli Klodiusza, nazywając go przyjacielem żołnierzy, a on udając, że go oburza ich los, że nie ma końca tych wojen tylu i trudów, lecz walcząc ze wszystkimi ludami i plącząc się po całej ziemi marnują życie i nic godnego nie wynoszą z takiej wojaczki, lecz tylko pilnują wozów Lukullusa i wielbłądów uginających się pod złotymi kielichami i drogocennymi kamieniami.
Tymczasem żołnierze Pompejusza to już cywile. Siedzą w domach przy
92 żony Lukullusa - Klodii.
93 fimbriańskie - spod poprzedniego dowództwa Fimbrii.

żonach, przy dzieciach, mają szczęśliwą ziemię, mają miasta, a nie przepędzają Mitrydatesa i Tygranesa w bezdomne pustkowia, nie obalają pałaców królewskich, mają za sobą wojnę z uciekinierami w Hiszpanii, ze zbiegami w Italii: "Czymże to więc, jeśli się musi nigdy nie zaprzestać wojaczki, jak tylko tym, że resztę sił i życia zachowujemy dla takiego wodza, któremu najpiękniejszym zaszczytem wydaje się bogactwo z wypraw wojennych?"
Takimi oskarżeniami przekreślano działalność wojenną Lukullusa, i ani przeciw Tygranesowi wojska za nim nie szły, ani przciw Mitrydatesowi, który z Armenii wrócił do Pontu i objął władzę, lecz mając wymówkę w porze zimowej siedzieli w Gordyenie, lada chwila spodziewając się przybycia następcy Lukullusa w osobie Pompejusza czy kogoś innego.
35. Ale jak przyszła wiadomość, że Mitrydates pobił Fabiusza i ciągnie przeciw Sornacjuszowi i Triariuszowi, zawstydzili się i poszli za Lukullusem. Triariusz z ambicji chciał gotowe dla siebie porwać zwycięstwo, zanimby nadszedł Lukullus, poniósł jednak klęskę w wielkiej bitwie: zginęło tam, jak mówią, siedem tysięcy Rzymian, w tym stu pięćdziesięciu centurionów, dwudziestu czterech trybunów wojskowych, i Mitrydates zdobył ich obóz.
W kilka dni później nadszedł tam Lukullus. Ten Triariusza tylko skrycie uratował, bo go szukali rozzłoszczeni żołnierze.
Mitrydates jednak nie chciał stawać do bitwy. Czekał na Tygranesa nadciągającego już z wielką armią. Lukullus zatem postanowił zastąpić drogę Tygranesowi, zanimby obaj zeszli się razem, i stoczyć z nim osobną bitwę.
W czasie marszu wszakże żołnierze fimbriańscy zbuntowali się i w drodze opuścili szeregi - jako zwolnieni ze służby uchwałą senatu: Lukullus nie ma tu już nic do rozkazywania, bo już innym przydzielono zarząd prowincji.
Wtedy to nic nie pozostawało, czego by Lukullus nie zrobił wbrew swojej godności. Błagał poszczególnych żołnierzy, wchodził do namiotów zmartwiony, ze łzami w oczach, a bywało, że i za ręce ich ujmował. Ci jednak odtrącali uściski dłoni, rzucali przed niego puste swe sakiewki, kazali mu samemu bić się z wrogiem, skoro sam tylko umiał się na nich bogacić.
Ostatecznie prośbami innych żołnierzy skłonieni żołnierze fimbriańscy zgodzili się pozostać jeszcze przez lato: jeżeli jednak w tym czasie nikt nie podejdzie do stoczenia z nimi bitwy, to się oddalą.
I tym z konieczności musiał się Lukullus zadowolić, jeśli nie chciał być opuszczony i oddać kraju w ręce wroga. Trzymał ich razem nie stosując żadnego przymusu ani ich prowadząc do bitwy; zadowalał się tym, że pozostali, nie dbając o to, że Tygranes pustoszy Kapadocję, a Mitrydates na nowo się zuchwali. Ten Mitrydates, o którego całkowitym zniszczeniu Lukullus sam donosił senatowi! Po czym przybyło już i dziesięciu delegatów do ułożenia stosunków w Poncie, jakby go już miano z całkowitą pewnością! Tymczasem ci przybywszy zobaczyli, że Lukullus sam nie jest panem siebie, przez żołnierzy znieważany i lżony. Tego tylko brakowało jeszcze w ich zuchwałości wobec wodza, że z końcem lata włożyli na siebie zbroje, dobyli mieczy i wzywali do bitwy wroga, którego nie było, bo już odmaszerował.

Podnieśli okrzyk wojenny i machając bronią w powietrzu wyszli z obozu zaznaczając, że minął czas, do którego zobowiązali się pozostać przy Lukul-lusie.
Resztę wojska pisemnie wezwał do siebie Pompejusz, już mianowany wodzem na wojnę z Mitrydatesem i Tygranesem przez sprzyjający mu lud i schlebiających trybunów ludowych, podczas gdy senat i nobilowie uważali, że Lukullusowi dzieje się krzywda, bo mu przysłano nie przejmujących dowództwo, lecz podbierających triumf, zmuszonemu oddać innym nie tyle dowództwo, ile pozbawić się nagrody za zwycięstwo, odstąpić ją innym.
36. Jeszcze bardziej oburzające wydało się to, co się działo na miejscu w Azji. Lukullus nie miał odtąd prawa ani odznaczać, ani karać żołnierzy. Pompejusz nie pozwolił chodzić do niego lub liczyć się z jego rozkazami czy z postanowieniami wydanymi wespół z owymi dziesięciu legatami; nie pozwolił zarówno przez swoje zarządzenia, jak i na mocy swojej wyższej władzy.
Mimo wszystko ich przyjaciele uznali, że trzeba ich obu zbliżyć do siebie. I doszło do ich spotkania w pewnej miejscowości w Galacji. Przemówili do siebie uprzejmie, gratulowali sobie wzajemnie osiągnięć, przy czym starszy wiekiem był Lukullus, ale godnością wyższy Pompejusz, po większej liczbie wypraw wojennych i po dwóch triumfach. Rózgi przed obu niesiono uwieńczone wawrzynem z powodu odniesionych przez nich zwycięstw. Ale liktorzy Lukullusa, widząc, że rózgi Pompejusza, po długiej drodze przez kraje bezwodne i suche, mają laury powiędłe, a sami mieli świeże i zielone, użyczyli i tamtym swoich. W tym geście przyjaciele Pompejusza ujrzeli pomyślny dla siebie znak; w istocie bowiem dowództwo Pompejusza przyozdobione zostało dokonaniami Lukullusa.
Spotkanie to jednak nie dało żadnych stosownych rezultatów. Rozeszli się jeszcze bardziej sobie obcy.
Pompejusz unieważnił wszystkie dotychczasowe zarządzenia Lukullusa i odebrał mu wojska, zostawiając tylko tysiąc sześciuset żołnierzy dla odbycia triumfu. Zresztą i ci nie bardzo chętnie przy nim pozostawali.
Tak Lukullus był jakiś bezradny i nieszczęśliwy wobec tego, co u głównego dowódcy jest ze wszystkiego pierwsze i najważniejsze. Gdyby to nadal posiadał przy swych innych zaletach, tak wielkich i tak licznych, przy męstwie, zapobiegliwości, rozumie, prawości, granicą imperium rzymskiego byłby w Azji nie Eufrat, lecz najodleglejsze kraje i Morze Hyrkańskie; zwłaszcza że inne plemiona już były przez Tygranesa podbite, a potęga partyjska za Lukullusa nie była jeszcze tak wielka, jak za Krassusa, ani tak zwarta, lecz przez wojny wewnętrzne między plemionami sąsiednimi nie potrafiła swymi siłami oprzeć się nawet armeńskiej zaborczości.
Teraz jednak wydaje mi się, że Lukullus, czym ojczyźnie przysłużył się przez siebie, tym zaszkodził jej przez innych. Bo pomniki jego zwycięstw w Armenii, stojące blisko Partów, Tygranokerty i Nisibis, przewiezione stamtąd do Rzymu wielkie bogactwa i zdobiący mu triumf zdobyty diadem królewski Tygranesa - wszystko to podnieciło Krassusa przeciw Azji, jakby

tamten świat barbarzyński był tylko przedmiotem łupów i zdobyczy wojennych, a niczym innym. Rychło przeto nastawiwszy się na strzały Fartów dowiódł, że Lukullus nie przez bezmyślność czy tchórzostwo nieprzyjaciół, lecz przez własną zwyciężył odwagę i mądrość. Ale o tym poniżej.
37. Wróciwszy do Rzymu94 Lukullus zastał tu brata, Marka, pod oskarżeniem przez Gajusza Memmiusza o to, co robił jako kwestor na rozkaz Sulli. Gdy Marek został uniewinniony, Memmiusz zwrócił się przeciw samemu Lukullusowi i podburzając lud odradzał mu przyznanie triumfu człowiekowi, który dużo sprzeniewierzył i przewlekał wojnę.
Lukullus stał się przedmiotem ostrej walki, w której przedni i najmożniejsi obywatele wmieszali się w głosujących dzielnicami i przez usilne prośby i wstawiennictwo uzyskali zgodę na triumf95.
A triumf nie taki, jak niektórych, długością pochodu i mnóstwem eksponatów oszałamiający pospólstwo. Lukullus bardzo licznymi zbrojami wrogów i królewskimi machinami udekorował Cyrk Flaminiusza i była to wystawa w swoim rodzaju nie do pogardzenia. W samym pochodzie przeszło trochę konnicy ciężkozbrojnej, dziesięć wozów z kosami, sześćdziesięciu przyjaciół i dowódców królewskich, przewieziono sto dziesięć okrętów z dziobami spiżowymi, posąg samego Mitrydatesa ze złota na sześć stóp wysoki, jakąś tarczę wysadzaną drogimi kamieniami, dwadzieścia noszy przedmiotów srebrnych, złotych pucharów, zbroi i pieniądza trzydzieści dwie jednostki. To dźwigali ludzie. Mułów zaś osiem niosło złote sofy, pięćdziesiąt sześć dźwigało sztuki topionego srebra, sto siedem innych pieniądz srebrny w sumie bez mała dwustu siedemdziesięciu dziesiątek tysięcy drachm. Na tablicach zaś wypisane były sumy pieniędzy wydanych już Pompejuszowi na wojnę z piratami oraz pieniędzy wniesionych do publicznej kasy kwestorskiej; prócz tego - że każdy żołnierz otrzymał sześćset pięćdziesiąt drachm. Poza tym dał Lukullus miastu i pobliskim osiedlom zwanym vicus wspaniałą ucztę publiczną.
38. Po rozwodzie z Klodią, kobietą rozwiązłą i występną, ożenił się z Serwilią, bratanicą Katona. Ale i to małżeństwo nie było szczęśliwe. Jednego tylko grzechu z występków Klodii nie miała, stosunku z bratem. Zresztą była tak samo bezwstydna i rozwiązła. Znosił ją z konieczności, ze względu na Katona. W końcu jednak od siebie oddalił.
Senat łączył z nim wspaniałe nadzieje. Widział w tym człowieku autorytet przeciwstawny przemocy Pompejusza, obrońcę arystokracji, dzięki jego sławie i wielkiej mocy czynu. Tymczasem porzucił on całkiem życie polityczne, widząc, że ustrój polityczny jest zachwiany i chory, czy też - jak mówią - będąc sytym sławy, po wielu walkach i trudach nie najszczęśliwszy mających dlań koniec, przerzucił się do życia łatwego i wygodnego.
I jedni chwalą u niego tę zmianę, że nie naraził się na los Mariusza, który po zwycięstwach nad Cymbrami, po owych pięknych i wielkich osiągnięciach
94 Wróciwszy do Rzymu - w r. 66 p.n.e.
95 zgodę na triumf - odbyty dopiero w r. 63 p.n.e.

nie chciał się oddać spoczynkowi w takiej godnej zazdrości chwale, lecz w niedosycie sławy i władzy wdał się na starość w walkę polityczną z młodymi i wplątał się sam w straszne czyny i w straszniejsze od czynów cierpienia. Lepszą też Cyceron miałby starość po wypędzeniu Katyliny, a Scypion po zdobyciu Kartaginy i Numancji, gdyby na tym poprzestali. Bo i w politycznej karierze jest pewna granica. Widać, że polityczna walka nie mniej niż zawody igrzyskowe ma swój szczyt, po czym słabnie i opada. Ale Krassus i Pompejusz szydzili z Lukullusa, że się usunął w życie spokojne i rozrzutne, jakby ludziom w takim wieku bardziej przystało żyć w zbytku niż oddawać się polityce i dowództwom.
39. Można więc w życiu Lukullusa dostrzec, jak w dawnej komedii, najpierw politykę i dowództwa, potem popijanie, ucztowanie i niemal tańce, pochodnie, i w ogóle zabawy.
Bo do zabawy ja bym zaliczył jego kosztowne budowle, urządzenia portyków i łaźni, i tym bardziej zbiory malarstwa i rzeźby, i w ogóle zajmowanie się tego rodzaju dziełami sztuki, jakie Lukullus zgromadził za ogromne pieniądze. I na takie bogactwo zużywał on obficie majątek, jaki zebrał w wielkiej i wspaniałej ilości w wyprawach wojennych. Jeszcze teraz, kiedy zbytek tak bardzo przybrał na sile, Ogrody Lukulliańskie wśród cesarskich liczą się do najkosztowniejszych.
A kiedy stoik Tuberon zobaczył wznoszone przez Lukullusa dzieła na wybrzeżach i koło Neapolu - spadzistość gór jako wynik wielkich robót ziemnych, kanały od morza, przepływy wód dla hodowli ryb wokół zabudowań mieszkalnych, domy wiszące nad morzem - nazwał go wprost Kser-ksesem w todze.
Miał też Lukullus willę na wsi koło Tuskulum z punktami widokowymi, z otwartymi salonami i spacerowymi portykami. Pompejusz jednak, będąc tam, ganił Lukullusa, że dobrze pomyślał wszystko na lato, ale w zimie w tej willi nie da się mieszkać. Na to Lukullus z uśmiechem: "Uważasz więc, że mam rozum słabszy od żurawi i bocianów, bo moje domy nie zmieniają miejsca w miarę pór roku".
Pewien ambitny pretor zamierzał dać przedstawienie teatralne. Prosił Lukullusa o purpurowe szaty dla jakiegoś chóru. Lukullus odrzekł, że zobaczy; jeśli ma, to mu da. Następnego dnia zapytał pretora, ile sztuk potrzebuje. Ten mówi, że sto. Na to Lukullus kazał mu wziąć sobie nawet dwa razy tyle. Do tego czyni aluzję poeta Horacy mówiąc, jakoby nie było tam bogactwa, gdzie tego, co przeoczone i schowane, nie jest więcej niż tego, co na wierzchu.
40. Nowym przejawem bogactwa były u Lukullusa codzienne uczty, nie tylko na purpurowych sofach, przy kielichach zdobionych drogimi kamieniami, przy chórach muzycznych i scenicznych słuchowiskach, ale i przy różnorodnych daniach mięsnych i wybornie przygotowanych ciastach, przez co gospodarz budził dla siebie podziw u zwykłych ludzi.
Pompejusz więc podobał się, że kiedy był chory i lekarz kazał mu zjeść kwiczoła, a służba domowa mówiła, że w lecie nie znajdzie kwiczoła gdzie

indziej, chyba tylko tuczonego u Lukullusa, nie pozwolił stamtąd przynosić. Powiedział do lekarza: "Jak to? Gdyby nie zbytek Lukullusa, Pompejusz żyć by nie mógł?" I kazał mu przygotować co innego, bardziej dostępnego.
Katon był jego bliskim przyjacielem, ale czuł wielką niechęć do jego sposobu życia. Kiedy więc pewien młody człowiek rozwodził się długo a niewcześnie nad potrzebą wstrzemięźliwości i umiaru, Katon powstał i wtrącił: "Nie przestaniesz ty, coś bogaty jak Krassus, żyjesz jak Lukullus, a mówisz jak Katon?" Niektórzy jednak twierdzą, że to nie Katon wypowiedział te słowa.
41. Istotnie, Lukullus nie tylko miał przyjemność w takim życiu, ale się nawet nim chełpił. Pokazują to takie opowiadania o nim:
Mówią, że przybyłych do Rzymu Greków przez wiele dni zapraszał do siebie do stołu. Ludzie ci z prawdziwie greckim uczuciem krępowali się i nie chcieli korzystać z zaproszenia, żeby kogoś przez tyle dni nie narażać przez siebie na koszty. Na co on z uśmiechem: "Dzieje się coś takiego przez was, mili Grecy, ale co najważniejsze - dzieje się dla Lukullusa".
Kiedyś jadł sam przy przygotowanym jednym tylko stole i skromnie zastawionym. Oburzył się i wezwał odpowiedniego służącego. Ten mówił, że nie uważał, by trzeba było czegoś więcej, skoro nikt nie został zaproszony. Na to Lukullus: "Co ty mówisz? Nie wiedziałeś, że dziś u Lukullusa gości Lukullus?"
I rzeczywiście, jak widać, dużo opowiadano o nim w mieście. Kiedyś, gdy był wolny, podeszli do niego na forum Cyceron i Pompejusz. Cyceron zaliczał się do największych jego przyjaciół, Pompejusz był z nim poróżniony z powodu owego dowództwa, przywykli jednak spotykać się często i rozmawiać z sobą uprzejmie. Pozdrowił go Cyceron i zapytał, jak tam spotkanie. Lukullus odrzekł: "Bardzo chętnie" - i zapraszał ich do siebie. A Cyceron: "My chcemy być przyjęci do stołu u ciebie dzisiaj, tak jak dla ciebie będzie przygotowany". Tu wzbraniał się Lukullus i prosił o dzień zwłoki. Ale ci powiedzieli, że nie pozwalają. Nie pozwolili także dawać zarządzenia służbie, żeby nie kazał przygotować czegoś więcej ponad to, co jemu samemu ma być podane. Zgodzili się tylko na tyle, by do jednego ze służących w ich obecności powiedział, że dzisiaj będzie jadł w "Apollonie". A to była nazwa którejś z jego wspaniałych jadalni. I tak przechytrzył ich obu nieświadomych rzeczy. Każda bowiem jadalnia miała, jak widać, oznaczony koszt dań, każda własne zaopatrzenie i nakrycie stołowe. I służba słysząc, gdzie chce gości przyjmować, wie tym samym, w jakiej wysokości kosztów, z jaką wystawnością i porządkiem mają iść dania. W "Apollonie" jadło się za pięćdziesiąt drachm. I wtedy także tyle wydano. A Pompejusza w podziw wprawiła wspaniałość przyjęcia i szybkość obsługi.
Na to więc używał chełpliwie bogactwa, w rzeczywistości niewolniczego i barbarzyńskiego!
42. Godne uwagi i omówienia jest także jego gromadzenie ksiąg. Zebrał dużo rękopisów, a użytek ich jeszcze chwalebniejszy niż samo nabywanie. Zbiory tych bibliotek były wszystkim dostępne, jak i przyległe do nich portyki

i czytelnie, bez ograniczenia mieszczące Greków, którzy do nich przybywali jakby w jakąś gościnę u Muz; tam spędzali czas na wzajemnych rozmowach, z przyjemnością uciekając od innych zajęć.
Nieraz też Lukullus sam brał udział w studiach uczonych i włączał się w ich nauki, a w sprawach politycznych pomagał im, jak dalece mógł. Dom jego był w ogóle ojczyzną i prytaneum dla Greków przybywających do Rzymu.
Był miłośnikiem całej filozofii, dla całej dobrze usposobiony i z całą obeznany, ale od początku szczególnym uczuciem darzył Akademię; nie tę tak zwaną nową, choć ta wtedy kwitnęła w wykładach Karneadesa a w nauczaniu Filona, lecz ową starą, mającą przedstawiciela w uczonym i wymownym Antiochu z Askalonu. Tego on sobie z całą gorliwością przybrał za przyjaciela, z którym ciągle przebywał i przeciwstawiał go słuchaczom Filona, do których i Cyceron należał. Ten napisał nawet przepiękne dzieło na temat tej szkoły, w którym księgę o możliwości poznania przypisał Lukullusowi. I nosi ona tytuł Lukullus.
Obaj ci bardzo zaprzyjaźnieni z sobą mężowie byli zgodni także w poglądach politycznych. Bo Lukullus nie usunął się całkowicie od polityki. Pozbył się tylko ambicji i walki o pierwszeństwo i najwyższe znaczenie jako ani bezpiecznej, ani wolnej od przykrości. Tę rolę pozostawił Krassusowi i Katonowi. Tych bowiem ludzie patrzący z podejrzeniem na wzrost siły Pompejusza wysunęli na czoło senatu, gdy Lukullus zrezygnował z przodownictwa.
Zachodził jednak Lukullus na forum publiczne dla swych przyjaciół, a do senatu, gdy trzeba było trochę poskromić dążności i ambicje Pompejusza, i podważyć; udaremniał zarządzenia, jakie ten poczynił po pokonaniu królów, a przy współdziałaniu Katona powstrzymywał nadanie przez tegoż żołnierzom przydziału pól.
Ostatecznie Pompejusz uciekł się do przyjaźni, czy raczej do sprzysiężenia z Krassusem i Cezarem, zapełnił miasto ludźmi zbrojnymi i wojskiem, by przemocą przeprowadzić swe postanowienia, wyrzuciwszy Lukullusa i Katona z ich stronnikami z forum.
Oburzyło to, co się działo, optymatów, a wtedy pompejańczycy pojmali niejakiego Wettiusza twierdząc, że się zasadzał na życie Pompejusza. Ten w śledztwie oskarżył w senacie kilku innych, a przed zgromadzeniem ludowym wymienił wprost Lukullusa jako tego, który go do zabicia Pompejusza namówił. Nikt jednak nie dał temu wiary. Od razu było widać, że ten człowiek został przez nich podstawiony dla donosu i oszczerstwa. A jeszcze bardziej uwidoczniło się to, gdy po kilku dniach wyrzucono na zewnątrz z więzienia trupa i mówiono, że zginął samobójczo, a miał na sobie ślady duszenia i bicia. Robiło to wrażenie, że go zabili podżegacze.
43. To jeszcze bardziej oddaliło Lukullusa od polityki. A gdy z Rzymu został usunięty Cyceron96, a Katon97 wysłany na Cypr, to już zupełnie z niej się wyłączył.
96 Cyceron - skazany na wygnanie.
97 Katon - wysłany z misją rządową na Cypr.

Mówią, że przed śmiercią rozum jego chorował i powoli wygasał. Korneliusz Nepos podaje, że Lukullus umarł nie ze starości ani z choroby, lecz został zatruty przez Kallistenesa, któregoś z wyzwolicieli. Ten miał mu podawać zioła, żeby go Lukullus bardziej lubił. Bo takie działanie miały jego zdaniem. Tymczasem działały oszołamiająco i odbierały świadomość, tak że jeszcze za życia jego mieniem zarządzał brat98.
Po śmierci Lukullusa miało się wrażenie, że umarł ktoś u szczytu sławy swego dowództwa czy działalności publicznej: tak lud go żałował, przybył masowo na pogrzeb i siłą sprawił, że ciało, niesione na forum przez młodych ludzi z najprzedniejszych rodów, pochowano na Polu Marsowym, gdzie pochowano także Sullę.
Brat jego jednak - w co trudno uwierzyć, bo było to niełatwe do przeprowadzenia - prośbami i tłumaczeniami uzyskał pozwolenie na pogrzeb zmarłego przygotowany na posiadłości koło Tuskulum.
Sam zresztą niedługo już pożył. Wiekiem i sławą niewiele mu ustępował, a po śmierci jego okazał się najlepszym bratem.
98 brat - konsul r. 73 p.n.e.

KRASSUS
1. Marek Krassus1, syn cenzora i triumfatora rzymskiego, wychował się w skromnym domu z dwoma braćmi. Ci pożenili się już za życia rodziców i wszyscy zasiadali do wspólnego stołu. Stąd zdaje się, że w niemałym stopniu przez to właśnie stał się rozważnym i umiarkowanym w sposobie życia. Po śmierci jednego z braci wziął za żonę wdowę po nim i miał z niej sześcioro dzieci i nie mniej przez to także zyskał sobie u Rzymian opinię porządnego.
W dorosłym wieku miał wprawdzie sprawę o bliższe stosunki z Licynią, jedną z dziewiczych westalek2. Licynią miała o to nawet proces sądowy, oskarżona przez jakiegoś Plocjusza. Miała ona piękny majątek pod miastem, który Krassus chciał nabyć za tanie pieniądze. Dlatego ciągle szukał jej towarzystwa i okazywał jej swe względy, przez co popadł w podejrzenie. Ale w jakiś sposób chęć wzbogacenia się uwolniła go od zarzutu niemoralności i sąd go uniewinnił. Ale on Licynii nie opuścił, póki nie zdobył tego majątku.
2. Rzymianie mówią, że na cnoty, jakich Krassus miał wiele, cień rzuca ta jedna wada - pożądanie bogactwa. Okazało się jednak, że ta jedna przez to, że przybrała największe rozmiary, przysłania inne wady.
Największe oznaki jego pożądania bogactwa to sposób nabywania majętności i jej rozmiary. Pierwotnie miał nie więcej niż trzysta talentów. A potem, w czasie konsulatu, złożył Herkulesowi ofiarę z dziesiątej części i z tej okazji ugościł ucztą lud rzymski i na trzy miesiące dał każdemu z Rzymian zboża z własnych zapasów, i mimo to, gdy przed wyprawą na Partów sam sobie obliczył stan posiadania, osiągnął w wyniku siedem tysięcy sto talentów.
Przeważającą część tego mienia - jeśli ma się powiedzieć prawdę hańbiącą - z ognia i miecza zgromadził, publiczne nieszczęścia wyzyskując ku swej ogromnej korzyści. Bo kiedy Sulla zdobył miasto i mienie swych ofiar sprzedawał, wszystko to uważając za łupy wojenne i tak je określając, i chcąc jak najwięcej i najmożniejszych ludzi wplątać w rozlew krwi, Krassus nie odmawiał sobie ani przejmowania, ani kupowania tego mienia.
Przy tym widząc ściśle z Rzymem związane nieszczęścia, pożary, zapadanie się budynków z powodu ich obciążenia i zagęszczenia, zakupił niewolników, architektów i budowniczych; a mając ich ponad pięciuset wykupywał mienie po pożarach lub sąsiadujące z pożarami, porzucane za niewielką cenę przez właścicieli z powodu obawy i niepewności. W dużej więc mierze Rzym jemu zawdzięczał swe powstawanie.
Mając tylu pracowników budowlanych niczego jednak nie budował dla siebie, poza własnym domem, lecz mawiał, że kto buduje tylko dla siebie samego, marnuje się, choć nie ma przeciwników.
1 M. Licyniusz Krassus - syn konsula z r. 97, cenzora z r. 89, triumfatora z r. 93 de Lusitanis.
2 westalki - kapłanki wiecznego znicza Rzymu.

Jakkolwiek posiadał wiele kopalń srebra, kosztownej ziemi i pracujących na niej ludzi, mimo to można by sądzić, że wszystko to niczym wobec wartości niewolników: tylu i tak cennych miał lektorów, pisarzy, znawców menniczych, ekonomów, lokai. Sam osobiście kierował ich nauką przysłuchując się i dając im wskazówki. I w ogóle uważał, że właściciel powinien mieć o służbę jak największe staranie, jako że są to żywe narzędzia zarządzania, mieniem. I to był słuszny pogląd Krassusa, że - jak sam mówił - jeśli wszystkim innym ma kierować służba, służbą musi kierować sam właściciel. Bo widzimy, że zarządzanie dobrami nieożywionymi jest sztuką wyzyskania mienia, a zarządzanie ludźmi to kierowanie obywatelami lub poddanymi.
Niesłusznie jednak Krassus sądzi czy twierdzi, że nikt nie jest dość bogaty, kto ze swego mienia nie jest w stanie utrzymać całego wojska. Wojna bowiem - według Archidamosa3 - nie spożywa określonych ilości utrzymania. Bogactwo w odniesieniu do wojny nie jest określone. Tu Krassus odbiega od zdania Mariusza. Bo ten przydzielając na głowę po czternaście plektrów ziemi i widząc, że ludzie chcą więcej, powiedział: "Nikt z Rzymian nie powinien sądzić, że ma za mało ziemi, jeśli ma jej dostatecznie dużo na własne utrzymanie".
3. Niezależnie od tego był Krassus i dla obcych szczodry. Dom jego stał otworem dla każdego. Przyjaciołom pożyczał pieniędzy bez procentów. Ale zwrotu żądał zdecydowanie, jak tylko termin minął, tak że ta bezprocentowość w wielu przypadkach była dla zwlekających ze zwrotem uciążliwsza, niżby były same procenty. Na przyjęcia zapraszano przeważnie zwykłych gości z ludu, a prostota, schludność i uprzejmość były im milsze niż kosztowna wystawność.
W wykształceniu ćwiczył się najwięcej w sztuce słowa, w retoryce, mającej zastosowanie w wystąpieniach publicznych. Był też wybitnym mówcą, jednym z najlepszych w Rzymie. Starannością i pracowitością przewyższał nawet z natury bardzo uzdolnionych. Mówią, że nie było sprawy tak małej i prostej, by występował w niej bez przygotowania. Nieraz nawet Pompejusz, Cezar, nawet Cyceron ociągali się z wystąpieniem w roli obrońców, a on się podejmował obrony. Dlatego bardziej się podobał, jako troskliwy i chętnie przychodzący z pomocą.
Sympatią cieszył się także dzięki ludzkiej i miłej ludowi życzliwości w sprawach sądowych i publicznych. Nikogo ze spotykanych ludzi, choćby niewykształconych i biedaków, którzy go pozdrawiali, nie minął, by go nie zagadnąć po imieniu.
Mówią też, że był biegły w historii, a częściowo także w filozofii. Tu przyłączał się do nauki Arystotelesa, w której nauczycielem był mu jakiś Aleksander4; ktoś, kto dzięki obcowaniu z Krassusem dawał wielkie dowody swej skromności i uprzejmości. I niełatwo by powiedzieć, czy uboższy był przed znajomością z Krassusem, czy przy nim takim się stał. On jeden z przyjaciół
3 Archidomos - król spartański w V wieku p.n.e.
4 Aleksander - perypatetyk, uznający bogactwo za wartość pozytywną.

towarzyszył mu stale w podróżach. Na drogę dostawał wtedy dekę do okrycia, którą po powrocie oddawał. (Och, co za wytrwałość! Nawet biedy nieszczęśnik nie uważa za rzecz obojętną!) Ale o tym później.
4. Kiedy Cynna i Mariusz zwyciężyli5, zaraz było widać, że idą nie ku szczęściu ojczyzny, lecz prosto ku uprzątnięciu i zgubie optymatów. Zginęli wszyscy, jakich na miejscu zastano; wśród nich także ojciec i brat Krassusa. On sam, zupełnie młody, uniknął na razie tego nieszczęścia. Ale widząc, że jest pod obserwacją polujących na niego morderców, wziął sobie trzech przyjaciół i dziesięciu ludzi służby i czym prędzej uciekł do Hiszpanii. Był tam już poprzednio z ojcem, który w Hiszpanii był pretorem, i miał tam znajomych. Tych jednak zastał w największym przestrachu i drżeniu przed srogością Mariusza, jakby ten już na nich nastawał. Nie ważył się więc żadnemu osobiście pokazać, lecz zaszył się na wsi, na polach Wibiusza Pakcjanusa, mających wcale obszerną jaskinię. W niej się ukrył. Ale do Wibiusza posłał jednego niewolnika, by zbadał sytuację, a skończyły mu się także pieniądze zabrane na drogę.
Wibiusz słysząc o nich bardzo się ucieszył, że Krassus uratowany; pytał ilu ich jest i gdzie się znajdują. Sam jednak nie pokazał się ich oczom, ale zarządcę pola podprowadził tam blisko i kazał mu kłaść tam pod skałę codziennie gotowy posiłek, po czym cicho się stamtąd oddalać i nie śledzić niczego z ciekawości: jeśliby śledził, czeka go kara śmierci, a jeśli to wykona wiernie, czeka go wolność.
Ta jaskinia jest niedaleko morza. Otaczają ją spadzistości skalne, wśród których przez wąskie i niedostrzegalne wejście idzie się w górę, gdzie jest zadziwiający otwór. Również w poprzek jaskinia ma odnogi łączące się z sobą wielkimi przestrzeniami. Nie brak tam ani wody, ani światła. Źródło z bardzo dobrą wodą wypływa ze skały, a przez naturalne rozpadliny w skale wpada do wnętrza światło oświetlając za dnia te pomieszczenia. Powietrze wewnątrz niewilgotne i czyste, bo całą wilgoć i płynność gęsta skała wypiera do źródła.
5. Tam więc przebywał Krassus, tam mu codziennie dostarczał zaopatrzenia ów człowiek, który sam ich nie widział, nie znał, ale przez nich był widziany, bo znali jego czas i pilnowali odpowiedniej chwili. Dostarczane im jedzenie było obfite i smaczne, nie tylko pożywne. Postanowił bowiem Wibiusz opiekować się Krassusem z całą starannością, biorąc pod uwagę także jego wiek, w pełni młodzieńczy. Trochę więc i jego młodości dogadzał. Inaczej przysługa zdałaby się aktem konieczności, a nie dobrowolnej pomocy.
Wziął zatem z sobą dwie piękne niewolnice i poszedł z nimi nad morze. Przybywszy na miejsce pokazał im owo wejście do jaskini, kazał tam wejść, nie bać się i iść dalej. Krassus ze swymi ludźmi zlękli się widząc nadchodzące dziewczyny, żeby to miejsce nie stało się odkryte i wiadome. Pytają je, czego chcą, kim są. Odrzekły, jak je pouczono, że szukają swojego pana, który się tam ukrywa. Zrozumiał Krassus ten dowcip Wibiusza i życzliwość dla niego,
5 Cynna ... zwyciężyli - w r. 87 p.n.e.

przyjął dziewczyny, które przebywały z nimi przez resztę czasu, donosząc Wibiuszowi, czego potrzebują. Jedną z nich, będącą już w starszym wieku, widział jeszcze - jak sam pisze - historyk Fenestella6. I nieraz słyszał, jak to opowiadała, a opowiadała z przyjemnością.
6. Tak Krassus przeżył osiem miesięcy w ukryciu, ujawniając się z chwilą, gdy się dowiedział o śmierci Cynny7. Zaraz też przyłączyło się do niego sporo ludzi. Zebrał ich dwa tysiące pięciuset i z nimi nachodził miasta, a jedno z nich, Malakę8, splądrował. Tak pisze wielu autorów. On sam jednak, jak mówią, zaprzeczał temu i bronił się przed takim pomówieniem.
Potem zebrał okręly i przeprawił się do Afryki. Przybył do sławnego Metellusa Piusa9, który zebrał już znaczną armię. Ale nie zatrzymał się u niego długo. Poróżniony z Metellusem, dołączył się do Sulli i pozostał przy nim, bardzo przez niego ceniony.
Kiedy Sulla przeprawił się do Italii, chciał wszystkich młodych ludzi użyć do wspólnego dzieła i różnym różne przydzielał zadania. Krassus został odkomenderowany do wojsk w kraju Marsów10. Zażądał straży. Bo wypadało mu przedzierać się przez nieprzyjaciół. Ale Sulla zareagował na to z gniewem i oburzeniem: "Daję ci strażników w twym ojcu, bracie, w przyjaciołach, krewnych". Poruszony tym i zagrzany Krassus zaraz ruszył w drogę przedzierając się przez przeciwników odważnie; zebrał pokaźne siły i we wszystkich spotkaniach okazał się gorącym zwolennikiem Sulli11.
Od tych okoliczności zaczęła się u niego, jak podają, rywalizacja z Pompe-juszem o sławę. Młodszy od niego Pompejusz, syn ojca nie cieszącego się dobrą opinią w Rzymie i przez obywateli w najwyższym stopniu znienawidzonego, w tych zmaganiach zabłysnął i pokazał się wielkim. Kiedy się zjawiał, Sulla nawet wstawał i z odkrytą głową go witał, i nazywał imperatorem, co nie tak często robił wobec starszych i równych mu stopniem.
To paliło i kłuło Krassusa, nie bez racji traktowanego niżej. Brakowało mu doświadczenia, a zasługi jego działania odbierały mu natarczywe choroby wrodzone, żądza zysku i skąpstwo. Gdy zajął umbryjskie miasto Tudercję12, przywłaszczył sobie wielką część bogactwa, za co go oczerniono przed Sulla.
Ale gdy w bitwie o Rzym, najstraszniejszej i ostatecznej, Sulla doznał porażki, bo skrzydło jego zostało odparte i starte, Krassus na prawym skrzydle zwyciężył i ścigał przeciwnika aż do nocy, po czym posłał ludzi do Sulli po prowiant dla swego wojska i z meldunkiem o zwycięstwie.
6 Fenestella  -   żył w czasach Augusta/Tyberiusza, historyk upadku republiki rzymskiej i początków pryncypatu.
7 śmierć Cynny - w r. 84 p.n.e.
8 Malaka - dziś. Malaga, miasto na południowym wybrzeżu Hiszpanii.
9 Metellus - Kwintus Cecyliusz Met. Pius, już w r. 107 był z ojcem w Afryce, potem w służbie senatu i Sulli, konsul r. 80 p.n.e. wraz z Sulla.
10 kraj Marsów - w środkowej Italii, skąd wyszła niedawna wojna Italików z Rzymem o prawa obywatelstwa rzymskiego.
11 zwolennik Sulli -  tj. stronnictwa optymatów.
12 Tudercja - Tuder (Colonia lulia), na lewym brzegu środkowego Tybru.

Jednakże przy proskrypcjach i sprzedaży skonfiskowanego mienia znowu zepsuł sobie opinię skupując za niskie ceny bogactwa czy wymuszając je w formie darów. W Bruttium13 podobno nawet proskrybował niektórych bez nakazu Sulli, tylko dla własnego zysku. Lecz Sulla dowiedziawszy się o tym nie zlecił mu już żadnego zadania publicznego.
Krassus miał wielką zdolność pozyskiwania sobie ludzi pochlebstwami. I odwrotnie - sam przez pochlebstwa dawał się łatwo wszystkim pozyskać. Jako właściwość jego podają i to, że przy swej żądzy zysku najbardziej nie lubił i poniżał równych sobie.
7. Bardzo go martwiło, że Pompejusz ma powodzenie w dowództwach wojskowych i że odbył triumf, nim jeszcze wszedł do senatu, a przez obywateli został zaszczycony przydomkiem Magnus, tj. Wielki. Kiedy ktoś powiedział, że przychodzi Pompejusz Wielki, Krassus zapytał ze śmiechem: "Jaki tam wielki?"
Z czasem zrezygnował z chęci dorównania mu w dowództwach wojennych, a zabrał się do spraw wewnętrznych, wyrównując sobie popularność i sławę, jaką Pompejusz zdobywał sobie przez dowództwa w wyprawach wojennych, poręczeniami, obronami sądowymi, pożyczkami, poparciem i udzielaniem pomocy w wyjaśnianiu spraw potrzebującym jakiejś rady.
I okazało się coś osobliwego: większa była chwała Pompejusza w Rzymie, dzięki jego wyprawom wojennym, pod jego nieobecność na miejscu. A gdy był w Rzymie, często był mniej popularny niż Krassus, a to z powodu wyniosłości i sposobu życia, unikania tłumu i forum publicznego; niewielu potrzebującym przychodził z pomocą, i to niechętnie - żeby mieć większą siłę w załatwianiu własnych planów.
Krassus natomiast stale miał na oku pożytek. Nie grał nieuchwytnego czy nieprzystępnego, lecz obracał się ciągle wśród potrzebujących jego pośrednictwa, i tym współżyciem z ludźmi i życzliwością dla nich przewyższał dumę Pompejusza.
Zresztą przystojność, przekonywającą wymowność, piękne rysy twarzy obaj, jak podają, mieli jednakowe.
Ale to współzawodnictwo nie doprowadziło Krassusa do jakiejś wrogości czy złośliwości. Większe znaczenie Pompejusza czy Cezara drażniło go, lecz ta ambicja nie wywoływała nieprzyjaźni czy złośliwości. Choć Cezar, złapany i więziony przez piratów w Azji, miał zawołać: "Jakiej ty radości doznasz, Krassusie, gdy dowiesz się o mym uwięzieniu!"
Ale potem nawet przyjaźnie się z sobą znosili. I kiedy Cezar w charakterze pretora wybierał się do Hiszpanii, a nie miał pieniędzy, a wierzyciele nastawali na niego i zajęli mu wyposażenie, Krassus nie patrzał na to obojętnie, lecz poręczył za niego sumą ośmiuset trzydziestu talentów.
W ogóle Rzym był wtedy podzielony na trzy siły polityczne, Pompejusza, Cezara i Krassusa. Bo u Katona sława była większa niż jego siła; więcej
13 Bruttium - kraj w południowej Italii.

budził podziwu, niż miał oparcia. Myślące i zachowawcze stronnictwo szło za Pompejuszem; zapalczywe i bojowe z całą ochoczością wiązało swe nadzieje z Cezarem; Krassus trzymał się między nimi w środku: w polityce wielekroć przerzucał się z jednej strony na drugą, nie był ani pewnym przyjacielem, ani zdecydowanym wrogiem, łatwo porzucał przyjaźń, łatwo gniew, zależnie od korzyści. Często w krótkim czasie był zwolennikiem i przeciwnikiem tych samych ludzi, tych samych praw. Siła jego opierała się na uprzejmości i zastraszeniu. Na zastraszeniu w niemałym stopniu. Ludowiec Sycynniusz, który dużo kłopotu sprawiał przywódcom politycznym swego czasu, do kogoś, kto pytał, dlaczego Krassusa nie drażni, miał powiedzieć, że Krassus ma siano na rogu. Rzymianie bowiem rogi wołów bodących obwiązywali sianem dla ostrzeżenia spotykanych ludzi.
8. Powstanie gladiatorów i pustoszenie Italii, które przeważnie nazywa się wojną Spartakusa14, z takiej wybuchło przyczyny: Jakiś Lentulus Batiatus utrzymywał w Kapui gladiatorów, przeważnie Galów i Traków. Z przyczyn nieważkich, w odczuciu krzywdy, że właściciel trzyma ich w zamknięciu przymusowo, by potem występowali w pojedynkach, dwustu takich postanowiło uciec. Spisek się wydał, ale siedemdziesięciu ośmiu, którzy się w tym na czas zorientowali i pospieszyli, porwali z jakiejś kuchni noże i rożny i uciekli. Po drodze natrafili na wozy wiozące zbroje gladiatorskie do innego miasta, rozgrabili je i uzbroili się, a znalazłszy miejsce obronne wybrali trzech kolejnych dowódców, z tych jako pierwszego Spartakusa. Był to z pochodzenia Trak, z ludu Majdów, pewny siebie i bardzo silny, a także rozumem i kulturą stojący ponad swym losem, bardziej grecki, niżby wskazywało jego pochodzenie.
Opowiadają, że kiedy tylko został przyprowadzony do Rzymu na sprzedaż, wąż owinął mu się w czasie snu wokół głowy. Jego żona, z tego samego plemienia, wróżka, w oszołomieniu orgiastycznym kultu Dionizosa powiedziała, że to znak przyszłej jego i strasznej siły, na nieszczęsny jej koniec. Była ona i wtedy przy nim i razem z nimi uciekła.
9. Najpierw więc maszerujące na nich wojska z Kapui odparli, zdobywając dużo broni wojennej. Chętnie się w nią zaopatrzyli, odrzucając uzbrojenie gladiatorskie jako hańbiące i barbarzyńskie.
Z kolei i z Rzymu wysłano przeciw nim trzy tysiące ludzi pod wodzą Klodiusza. Ten otoczył ich na górze mającej tylko jedno dojście, i to bardzo trudne, które od razu im odciął, a z innych stron przepaścistej i stromej, i gładkiej, ale porosłej mnóstwem dzikiej winorośli. Tej pędy przydatne obcięli z odrośli i spletli z nich mocne, sięgające ziemi drabiny. Po nich zeszli bezpiecznie w dół, oprócz jednego; ten pozostał na górze z powodu uzbrojenia. Kiedy więc zeszli na ziemię, spuścił im broń, a zrzuciwszy już wszystko sam jako ostatni się uratował.
Tego nie zauważyli Rzymianie. Tamci więc zaszli ich od tyłu, zaskoczyli
14 wojna Spartakusa - z lat 73 - 71 p.n.e.

niespodzianie i zmusili do ucieczki, a wtedy sami zajęli ich obóz. Teraz dołączyło się do nich dużo miejscowych pasterzy wołów i owiec, dzielnych i obrotnych zawadiaków, z których część uzbroili, a części użyli do łączności i jako lekkozbrojnych.
Drugim dowódcą wysłanym przeciw nim był Publiusz Barynus. Tu najpierw jego poddowódcę, niejakiego Furiusza, z trzema tysiącami żołnierzy zmusili do ucieczki i rozproszyli. Potem Spartakus czyhał na jego doradcę i kolegę w dowództwie, Kossyniusza, z wielkimi siłami i omal go nie złapał w czasie kąpieli koło Salin. Z trudem więc i ledwie udało się Kossyniuszowi uciec, ale Spartakus zaraz zdobył jego bagaże, zaraz poszedł za nim i ścigał go, i przy wielkim rozlewie krwi zajął jego obóz; padł wtedy także sam Kossyniusz.
Głównego zaś ich wodza, Barynusa, w wielu innych bitwach całkowicie pobił i w końcu dostał w swe ręce jego liktorów i konia. Tak stał się już wielkim i groźnym, ale w planach był jeszcze powściągliwy.
Nie widząc, by mógł pokonać siły rzymskie, poszedł pod Alpy ze swą armią licząc na to, że przekroczywszy je dotrą do swych rodzinnych stron i pójdą jedni do Tracji, drudzy do Galii.
Ale ludzie ilościowo silni i pewni swej mocy nie usłuchali; poszli na Italię i siali wszędzie spustoszenie.
Wtedy już senat rzymski zaniepokoiła nie tylko haniebna niegodziwość buntu, ale wprost obawa przed niebezpieczeństwem jak przed jedną z najuciąż-liwszych i największych wojen. Wysłał więc w pole obu konsulów. Z tych jeden, Gelliusz, zaatakował niespodzianie i do szczętu zniszczył odłam germański, który z pychy i zbytniej pewności siebie odłączył się od Spartakusa. Drugi konsul, Lentulus, z wielką armią otoczył Spartakusa; ten jednak uderzył i stoczył bitwę, pokonał poddowódców i zdobył całe rzymskie zaopatrzenie.
Teraz Spartakus starał się posunąć pod Alpy. Zastąpił mu drogę Kassjusz, pretor Galii Nadpadańskiej, z dziesięciu tysiącami ludzi. Doszło do bitwy. Pokonany Kassjusz stracił dużo żołnierzy, sam ledwie zdołał uciec.
10. Dowiadując się o tym, zagniewany senat kazał konsulom zaprzestać akcji, a na głównego dowódcę w wojnie wyznaczył Krassusa. A razem z nim wzięli udział w tej wojnie liczni nobilowie powodowani jego sławą i przyjaźnią.
Krassus zatrzymał się u granic Picenum, aby tam przyjąć nadchodzącego Spartakusa, a poddowódcę Mummiusza z dwoma legionami wysłał okrężną drogą z rozkazem marszu za nieprzyjacielem, bez zbliżania się do niego i podejmowania bitwy. Ale Mummiusz, jak tylko nabrał dobrej nadziei, wdał się w bitwę, poniósł klęskę, wielu ludzi stracił, wielu uratowało się rzucając broń i uciekając.
Krassus przyjął Mummiusza bardzo surowo, żołnierzy na nowo uzbroił, żądając za to poręki, że będą się teraz już mieć na baczności. Ale pięciuset pierwszych, najbardziej tchórzliwych, podzielił na pięćdziesiąt dziesiątek i z każdej dziesiątki jednego, losem wskazanego, przeznaczył na śmierć - przywracając w wojsku po wielu, wielu latach karę praojców. Śmierć taka jest wielką hańbą, a wykonuje się ją na oczach wszystkich, przy pełnym grozy i boleści obrzędzie.

Po takiej zmianie nastroju u ludzi pomaszerował z nimi na wroga. Spartakus przedzierał się przez Lukanię ku morzu. U cieśniny zastał okręty cylicyjskich piratów. Przystąpił więc do przerzucenia dwóch tysięcy ludzi na Sycylię, by tam na nowo rozognić wojnę niewolników, od dłuższego czasu gasnącą i potrzebującą nowego podpału. Ale piraci, uzgodniwszy z nim sprawę, wzięli zapłatę i zawodząc go odpłynęli. Znów więc ruszył od morza i usadowił armię swą na półwyspie pod Regium15.
Nadszedł tam Krassus. Przyjrzawszy się naturze miejsca, wskazującej, co należy zrobić, zabrał się do odcięcia półwyspu murem, jednocześnie odbierając żołnierzom bezczynność, a wrogowi dowóz żywności. Wielkie to było i trudne zadanie, ale wykonał je i wbrew pozorom w krótkim czasie ukończył: pociągnął rów od morza do morza, długości trzystu stadiów16, szerokości i równej jej głębokości na piętnaście stóp, a nad rowem postawił mur, podziw budzący swą wysokością i wytrzymałością.
Spartakus z początku nie przejmował się tym i sprawę lekceważył. Ale gdy mu zabrakło łupiestwa, chciał wyjść i zobaczył odcinający go mur, a ze skrawka półwyspu nie było nic do wzięcia. Wyczekiwał więc nocy z burzą śnieżną i zimową wichurą i wtedy niewielką część rowu zasypał ziemią, drewnem, gałęźmi z drzew, tak że trzecią część swych ludzi przerzucił na drugę stronę oszańcowania.
11. Uląkł się Krassus, by Spartakusa nie porwała chęć marszu na Rzym. Ale uspokoił się, kiedy wielka grupa oderwała się od Spartakusa i stanęła osobnym obozem u lukańskiego jeziora, które, jak mówią, zmienia się co pewien czas i raz jest słodkowodne, to znów słone i nie nadające się do picia. Tych zaatakował Krassus, wyparł ich wszystkich od jeziora, ale od pościgu i rzezi musiał się wstrzymać, bo nagle ukazał się Spartakus i zatrzymał uciekających.
Krassus już wcześniej napisał do senatu, że trzeba ściągnąć Lukullusa z Tracji i Pompejusza z Hiszpanii, ale teraz zmienił zdanie i pilno mu było stoczyć bitwę, zanimby tamci się zjawili. Uświadomił sobie, że zwycięstwo przypisze się nie jemu, lecz przychodzącemu z pomocą.
Pierwej więc zdecydował się uderzyć na tych oderwanych od Spartakusa i osobno obozujących, którymi dowodził Gannicjusz i Kastus. Wysłał więc sześć tysięcy ludzi na zajęcie pewnego wzgórza, każąc im zrobić to skrycie. Ci starali się, by ich nie rozpoznano, osłonili swe hełmy, ale dostrzeżeni przez dwie kobiety składające ofiary przed obozem przeciwnika; znaleźliby się w wielkim zagrożeniu, gdyby nie to, że szybko zjawił się Krassus, staczając potężną bitwę. Padło w niej dwanaście tysięcy trzystu ludzi przeciwnika; z tych tylko dwóch z ranami w plecach, wszyscy inni zginęli na swych stanowiskach w szyku bojowym walcząc przeciw Rzymowi.
Spartakus po klęsce tych ludzi uchodził w góry koło Petelii17. Dopadli go
15	Regium - nad Cieśniną Sycylijską.
16	trzystu stadiów - przeszło 50 km.
17	Petelia - miasto w północno-wschodnim Bruttium w południowej Italii.

i szli za nim poddowódca Krassusa Kwintus i kwestor Skrofa. Spartakus jednak nagle zawrócił i wśród Rzymian wywołał paniczną ucieczkę, tak że rannego kwestora ledwie zdołano porwać i uratować.
To zwycięstwo jednak zgubiło Spartakusa. Zbiegli niewolnicy nabrali pewności siebie i nie myśleli już dalej stronić od bitwy i słuchać dowództwa. W drodze uzbrojeni otoczyli dowództwo kołem i zmusili je do marszu przez Lukanię z powrotem, na Rzymian! Spieszno im było taki sam los zgotować Krassusowi.
Donoszono bowiem, że już nadchodzi Pompejusz, i przy wyborach wielu liczyło na to, że na niego czeka zwycięstwo w tej wojnie; kiedy nadejdzie, zaraz się do niej zabierze, kładąc jej kres.
Spieszył się więc i Krassus z decydującą bitwą. Stanął obozem w pobliżu nieprzyjaciela i zaczął kopać rów. Zaraz niewolnicy podbiegali tam i wdawali się w walkę z pracującymi. I kiedy coraz liczniejsi z obu stron szli swoim na pomoc, Spartakus poczuł się zmuszony do bitwy. Ustawił swych ludzi w szyku bojowym i zaraz podstawiono mu konia. Ale on dobył miecza i konia zabił, mówiąc, że jako zwycięzca będzie miał dość pięknych koni po nieprzyjacielu, a jeśli dozna porażki, to konia nie potrzebuje. Potem chciał przedrzeć się wśród strasznej walki i ran wprost do Krassusa. Ale nie dotarł do niego. Zabił mu dwóch centurionów, z którymi się zderzył. W końcu gdy wszyscy jego ludzie uciekali, został sam: otoczony przez wielu, broniąc się dzielnie, został zakłuty.
Krassus, korzystając ze szczęścia, znakomicie przeprowadził tę akcję i sam narażał się na niebezpieczeństwo, mimo to i tutaj sława zwycięstwa nie ominęła Pompejusza: rozproszeni w ucieczce, w liczbie pięciu tysięcy, natknęli się na niego i zostali doszczętnie wybici. Posłał więc do senatu meldunek, że Krassus wprawdzie w świetnej bitwie pobił niewolniczych zbiegów, ale on sam dopiero wojnę z korzeniami wytępił.
Przy tym, kiedy Pompejusz odbył na koniu wspaniały triumf nad Ser-toriuszem i Hiszpanią, Krassus sam nawet nie próbował starać się o taki triumf. Zadowolił się owacją, pieszo wkraczając do miasta. Ale i to zdało się niewłaściwe i niegodne w wypadku wojny z niewolnikami. A czym się triumf różni od owacji, napisałem w żywocie Marcellusa.
12. Wkrótce potem Pompejusz18 został powołany na stanowisko konsula. I Krassus żywił w sobie nadzieję, by zostać jego kolegą w urzędzie. Nie wahał się nawet Pompejusza o to prosić. Pompejusz przyjął to z zadowoleniem. Zawsze bowiem pragnął Krassusa jakoś sobie zobowiązać, jakąkolwiek przysługą. Zakrzątał się więc ochoczo koło tej sprawy i w końcu na zgromadzeniu ludowym oświadczył, że za współkolegę będzie nie mniej wdzięczny niż za swój wybór.
Ale na stanowiskach nie trwali w tej samej przyjaźni. Niemal we wszystkim się różnili, wszystko sobie wzajemnie utrudniali przez osobiste ambicje. I konsulat politycznie i praktycznie sprawowali bezowocnie - chyba z tym
18 Pompejusz - konsul r. 70 wraz z Krassusem.

wyjątkiem, że Krassus składając wielką ofiarę Herkulesowi ugościł lud na dziesięć tysięcy stołów i dał przydział zboża na trzy miesiące.
Kiedyś, pod koniec konsulatu, występowali na zgromadzeniu ludowym, gdy jakiś nieznany człowiek, ekwita rzymski, ale prosty i nie obyty z życiem, imieniem Gajusz Aureliusz, wszedł na mównicę, podszedł naprzód i opowiadał, jakie miał widzenie we śnie: "Jowisz mi się objawił i kazał mi powiedzieć publicznie, żebyście nie pozwolili konsulom złożyć urzędu pierwej, niż się staną przyjaciółmi". Na te słowa tego człowieka lud kazał im pogodzić się: Pompejusz stał spokojnie, natomiast Krassus pierwszy wyciągnął do niego prawicę mówiąc: "Obywatele, sądzę, że nic nie robię przykrego czy niegodnego mej osoby dając początek życzliwości i przyjaźni z Pompejuszem, którego wy nazwaliście Wielkim, gdy jeszcze nie miał zarostu, i któremu przyznaliście triumf, choć jeszcze nie był w senacie".
13. Tyle godnego wspomnienia o konsulacie Krassusa. Cenzorstwo19 przebiegło mu zupełnie bezcelowo i bezowocnie: nie przeprowadził oceny senatu, ani przeglądu stanu ekwitów, ani spisu obywateli. Kolegą jego w tym urzędzie był najłagodniejszy w Rzymie człowiek, Lutacjusz Katulus. Ale mówią, że kiedy Krassus podejmował trudne i przemożne zadanie, żeby Egipt podporządkować Rzymowi, Katulus gwałtownie się temu sprzeciwił. Stąd ich poróżnienie i powód, dla którego obaj zrzekli się godności.
W poważnych wypadkach związanych z Katyliną, które omal nie wywołały przewrotu politycznego w Rzymie, padło pewne podejrzenie także na Krassusa. Wystąpił człowiek zwany <...> od sprzysiężenia, nikt nie uwierzył. Jednak Cyceron w pewnej mowie jasno mówi, przypisując winę Cezarowi i Krassusowi. Inna rzecz, że mowa ta została wydana po śmierci ich obu. Zresztą i w dziele O swoim konsulacie Cyceron opowiada, że Krassus w nocy przyszedł do niego z listem wyłuszczającym zamysły Katyliny, potwierdzającym sprzysiężenie. I Krassus długo nienawidził Cycerona za to. Tylko syn jego nie pozwolił mu szkodzić Cyceronowi publicznie. Ten syn, Publiusz, był zapalonym miłośnikiem wymowy i nauki, bardzo przywiązanym do Cycerona. Kiedy Cyceron został skazany na wygnanie, nosił szatę żałobną i tym sprawił, że i inni młodzi ludzie to samo zrobili. W końcu i ojca przekonał do przyjaźni dla Cycerona.
14. Cezar po powrocie z prowincji gotował się do zdobycia konsulatu. Widział, że Krassus i Pompejusz znowu są z sobą poróżnieni, a nie chciał, by prosząc jednego o poparcie zraził sobie drugiego. Ale też, jeśliby żaden go nie poparł, nie miał nadziei na zwycięstwo. Starał się więc usilnie pogodzić ich i obu stale pouczał, jak przez tę niezgodę tylko popierają takich Cyceronów, Katulusów, Katonów, którzy by sami nic nie znaczyli, gdyby oni się połączyli przyjaźnią i utworzyli zespół jednej siły i jednej myśli przejmując władzę w państwie. Nakłonił ich i pogodził, i ustanowił z trzech sił jedną, niepokonaną, która rozwiązywała rzymski senat i zgromadzenie ludowe, przy czym nie
19 cenzorstwo - w r. 65 p.n.e.

tak ich wzajemnie zrobił większymi, jak przez nich sam się uczynił największym.
Zaraz bowiem przez obu wyróżniony został uroczyście wyznaczony na konsula20, a jako konsulowi przyznano mu dowództwo armii i prowincję Galię. Przez to go jakby na wyniosłym zaniku umieścili, a sami liczyli na to, że resztą spokojnie podzielą się wzajemnie, jemu zapewniając władzę, jaką mu los przydzielił.
Pompejusz kierował się tu żądzą nieograniczonej władzy. U Krassusa dawna jego słabość, żądza bogactwa, nabrała, wobec zwycięstw, trofeów wojennych i triumfów Cezara, nowego pragnienia, nowej ambicji. W tym tylko, zdało mu się, im obu ustępował, w innych rzeczach ich przewyższał. I nie popuścił, nie spoczął, aż skończył na niesławnej swej zgubie i publicznych nieszczęściach.
W pewnym czasie21 Cezar przybył do miasta Luki na spotkanie z wielu znakomitymi Rzymianami. Tam Pompejusz i Krassus na osobnym z nim spotkaniu postanowili energiczniej zabrać się do dzieła i cały rząd przejąć w swoje ręce: Cezar ma pozostać przy dotychczasowym dowództwie wojskowym, a Pompejusz i Krassus przejmą dowództwo i wojska na innych frontach. Do tego prowadziła jedna droga: przez powtórny konsulat. Kiedy więc ci dwaj będą się o niego ubiegać, Cezar ma ich poprzeć pismami do swych stronników i przysłaniem do Rzymu wielu swych żołnierzy dla oddania odnośnych głosów przy wyborach.
15. Kiedy Krassus ze swymi stronnikami wrócił do Rzymu po owym spotkaniu, od razu był podejrzany. Po mieście rozeszła się opinia, że ten zjazd w Luce nie był niczym dobrym. A w senacie Marcellinus i Domicjusz22 zapytali Pompejusza wprost, czy będzie się ubiegał o konsulat. Odrzekł, że to zależy: może tak, a może nie. A zapytany powtórnie, odpowiedział, że dla sprawiedliwych obywateli będzie się ubiegał, dla niesprawiedliwych nie. Tę odpowiedź uznano za zarozumiałą i ciemną.
Krassus odpowiedział z większym umiarem: jeśli to sprawie publicznej korzystne, to będzie kandydował do tej godności; jeśli nie, to da sobie z tym spokój.
W tej sytuacji niektórzy ośmielili się współubiegać o konsulat, między nimi Domicjusz. Kiedy jednak tamci jawnie się ze swą kandydaturą oświadczyli, ci ze strachu zrezygnowali. Tylko Domicjuszowi jeszcze Katon jako swemu krewnemu i przyjacielowi dodawał odwagi, każąc mu i zachęcając do trzymania się swych nadziei jako bojownika o wolność ogółu: bo Pompejusz i Krassus starają się nie o konsulat, lecz o tyranię; to, co się dzieje, to nie zabieganie o urząd, lecz rozgrabianie prowincji i wojsk.
20 wyznaczony na konsula -  na r. 59 p.n.e.
21  W pewnym czasie - w r. 56 p.n.e.
22 Domicjusz - Lucjusz Domicjusz Ahenobarbus (Rudobrody), szwagier Katona, pretor r. 58 p.n.e.

Tak mówił i tak myślał Katon, i nieomal siłą przyprowadził Domicjusza na forum, gdzie dużo ludzi przyłączyło się do nich. I niemało było zdziwienia: "Na co ci dwaj potrzebują drugiego konsulatu? Na co znów razem? Czemu nie z innymi? Mamy dużo ludzi nie mniej godnych, doprawdy, by piastować urząd razem z Krassusem czy Pompejuszem!"
To zaniepokoiło stronników Pompejusza. Nie powstrzymali się od żadnych awantur i przemocy. Przede wszystkim jednak na Domicjusza się zasadzili i kiedy ten nocą wracał w otoczeniu swych stronników do domu, zabili człowieka niosącego przed nim pochodnię, wielu zranili, wśród nich także Katona. Przepędzili ich i zamknęli w domach, aż i konsulów wybrano.
Wkrótce potem znowu uzbrojeni otoczyli mównicę, Katona z forum wypędzili, niektórych opornych zabili, po czym Cezarowi przyznali władzę i prowincję na drugie pięciolecie, sobie zaś z prowincji przyznali Syrię i obie Hiszpanie razem. W losowaniu Krassus dostał Syrię, Hiszpanie Pompejusz.
16. Wszyscy byli z takiego podziału zadowoleni. Tłum życzył sobie, żeby Pompejusz nie oddalał się z Rzymu, a on też, przez miłość do swej żony23, zamierzał większość czasu spędzać na miejscu.
Krassus zaś z radości zaraz po losowaniu objawił takie zadowolenie, że zdało się, iż żadne szczęście wspanialsze nie mogło go spotkać. Z trudem wśród przyjaciół i tłumów umiał zachować spokój, a nadto swoim najbliższym opowiadał dużo niestworzonych rzeczy, wbrew swemu wiekowi i swej naturze; bo w życiu wcale nie był chełpliwym junakiem.
Wtedy jednak był całkiem podniecony i zaślepiony i nie tylko Syrię czy Partów wyobrażał sobie jako cel swoich pragnień, a to, co Lukullus osiągnął w wojnie z Tygranesem czy co Pompejusz w walce z Mitrydatesem, uważał za dziecinadę, i w nadziejach swych posuwał się aż do Baktrii i do Indii, i dalej, za ocean! A przecież w ustawie w ogóle nie było mowy o wojnie partyjskiej. Wszyscy jednak wiedzieli, że namiętnie o tym marzył. Nawet Cezar pisał do niego z Galii, chwaląc te jego plany i jeszcze bardziej podniecając go do tej wojny.
Kiedy zaś trybun ludowy chciał się sprzeciwić tej wyprawie wojennej i popierało go wielu oburzonych, że ktoś idzie na wojnę przeciw ludziom, którzy w niczym nie zawinili i pozostają w przyjaznych stosunkach z Rzymem, Krassus, przestraszony, prosił Pompejusza o pomoc i udział w wymarszu z Rzymu, jako że ten cieszył się wśród tłumów wielkim poważaniem. I wtedy też, tłumy gotowe do tego, by Krassusa zatrzymać, krzykiem mu się sprzeciwić, gdy zobaczyły idącego przed nim Pompejusza z miłym spojrzeniem i pogodną twarzą, w milczeniu ustąpiły maszerującym drogi.
Atejusz jednak zastąpił im drogę i najpierw słowem wstrzymywał Krassusa i zaklinał go, by dalej się nie posuwał, potem woźnemu ze służby swej przybocznej kazał go pochwycić i zatrzymać. Ale inni trybuni nie godzili się na to. Woźny więc puścił Krassusa. Wtedy Atejusz podbiegł przodem do bramy
23 przez milość do żony - Julii, córki Cezara.

wyjściowej z miasta i rozniecił tam małe ognisko ofiarne, a kiedy Krassus je mijał, okadzał je i czyniąc libację ofiarną straszne i dreszcz budzące rzucał przekleństwa, wzywając przy tym po imieniu jakichś groźnych bóstw potwornych.
Zaklęcia takie, tajemne i bardzo stare, mają - jak mówią Rzymianie - taką moc, że nikt objęty nimi nie uchodzi cało. Ale i ten, co je stosuje, doznaje nieszczęścia. Dlatego nie w każdym przypadku i nie często się je przypomina. I wtedy także miano za złe Atejuszowi, że miasto, dla którego życzył klęski Krassusowi, naraził także na nieszczęścia i strach przed zabobonem.
17. Krassus przybył do Brundyzjum. Morze się jeszcze nie uspokoiło po zimie, ale on nie czekając pogody wypłynął w drogę i już sporo okrętów utracił. Resztę swych sił porwał dalej i poprowadził lądem przez Galację24. Tu zastał króla Dejotara, który, już bardzo stary, budował nowe miasto, i z lekceważeniem powiedział: "Królu, w godzinie dwunastej zaczynasz budować!" Na co król z uśmiechem: "Ale i ty, wodzu, spieszysz przeciw Fartom, jak widzę, niezbyt wcześnie". A miał Krassus wtedy przeszło sześćdziesiąt lat. Ale robił wrażenie starszego, z wyglądu.
Przybywszy do Syrii zastał tam warunki z początku odpowiadające jego oczekiwaniom. Łatwo przeprawił się przez Eufrat i bezpiecznie maszerował dalej z armią, wziął wiele miast w Mezopotamii, samowolnie mu się poddających. W jednym z nich, gdzie samowładcą był jakiś Apollonios, stracił stu żołnierzy; uderzył na nie siłą, zdobył je, mienie ludzkie rozgrabił, a ludzi sprzedał do niewoli. Grecy zwą to miasto Zenodotią25.
Z okazji tej zdobyczy obwołany został przez armię imperatorem. Ale to mu przyniosło tylko hańbę. Wydał się małoduszny i niewiele wymagający od siebie, skoro się zadowolił takim tytułem z tak miernego sukcesu.
Po rozmieszczeniu załóg w zajętych miastach sam znów zawrócił mając siedem tysięcy piechoty i tysiąc ludzi konnicy, żeby przezimować w Syrii i czekać na syna, który szedł do niego z tysiącem doborowych jeźdźców, jakich otrzymał od Cezara, sam wysoko odznaczony. To jednak uznano za pierwszy błąd Krassusa - poza samą wyprawą - największy z popełnionych; bo należało iść dalej, zająć Babilon i Seleucję, miasta stale niezadowolone z Partów, a tak to dał tylko Partom czas na przygotowanie się do wojny.
Ganiono także jego pobyt w Syrii, bardziej interesowny niż wodzowski. Bo nie zajmował się liczbą żołnierzy, wyposażeniem, ćwiczeniem ludzi w zawodach, ale rachunkami dochodów miast, przez wiele dni kosztownościami bogini w Hierapolis, ich ciężarem i wagą, nakładał ludom i władcom kontyngenty w ludziach, a potem puszczał ich wolno za okupem. Przez to psuł sobie tylko opinię i poważanie.
Od wspomnianej bogini otrzymał pierwsze ostrzeżenie. Boginię tę nazywają
24 Galacja - kraj w centralnej M. Azji.
25 Zenodotia - lub Zenodotion, miasto w kraju Osroena, blisko Nikeforionu.

to Afrodytą, to Herą, to dającą wszystkiemu początek i posiew z wilgoci przyczyną sprawczą i mocą natury, to wskazującą ludziom wszystkich dóbr początki. Tak właśnie oni wychodząc z tej świątyni potknęli się na progu bramy: najpierw młody Krassus, a przez niego starszy.
18. Kiedy już zbierał siły z zimowych legowisk, przybyli do niego posłowie od Arsakesa26 z jakimś krótkim orędziem: "Jeżeli armia została przysłana przez Rzymian, to będą mieli wojnę bez pokoju i nieprzejednaną. Jeśli zaś - jak się dowiadują - wbrew woli swej ojczyzny Krassus sam, dla własnych korzyści wydał wojnę Fartom i napadł na ich kraj, to Arsakes postąpi oględniej i litując się nad jego wiekiem odsyła Rzymianom ich ludzi, których ma raczej pod strażą niż na straży".
Na to Krassus odpowiedział wyniośle, że odpowiedź na to da w Seleucji. Tu zaśmiał się najstarszy z posłów, Wagizes, i pokazując mu wewnętrzną stronę ręki dodał: "Pierwej tu włosy urosną, Krassusie, niż ty zobaczysz Seleucję".
Po tej misji pospieszyli do króla Horodesa27, donosząc, że wojna nieunikniona. A z miast z załogami rzymskimi w Mezopotamii jacyś ludzie, ledwie uciekłszy z zagrożeniem życia, przynosili godne zastanowienia wieści, że na własne oczy widzieli tłumy nieprzyjaciela i sposoby walki przy zdobywaniu miast i wszystkie straszności opowiadali - jak to bywa - z przesadą: jak to przed Partami nie ma ucieczki, jak sami są niedoścignieni w ucieczce, jak ich strzały skrzydlate szybsze niż wzrok; kogo wezmą na cel, tego przeszywają szybciej, niż on je dostrzeże, a uzbrojenie wojsk takie, że wszystko przeszywa, a samo nie daje się przebić.
Słysząc to żołnierze tracili ducha. Przekonani byli, że Partowie niczym się nie różnią od Armeńczyków czy Kapadoków, których uprowadzanie czy łupienie wprost znużyło Lukullusa. Myśleli, że najtrudniejsze zadanie wyprawy to długi marsz do celu, to potem pościg za ludźmi, których nawet dopędzić nie można. Tymczasem, wbrew spodziewaniom, czekała ich ciężka walka i wielkie niebezpieczeństwo. I niektórzy z wyżej postawionych uznali, że znowu trzeba Krassusa przytrzymać i naradzić się nad całokształtem sytuacji. Do tych należał kwestor Kassjusz.
Również wieszczkowie po cichu dawali do zrozumienia, że znaki wróżebne, wciąż przykre i nieszczęśliwe, wychodzą z ofiar składanych przez Krassusa. On sam jednak na to nie zwracał uwagi, ani na innych, radzących coś innego niż parcie do wojny.
19. W nie najmniejszym stopniu dodawał mu odwagi król armeński Artabazes. Przybył on do jego obozu z sześciu tysiącami jeźdźców; a była to tylko, jak się mówiło, straż przyboczna i paradna króla. Obiecał zaś dalszych dziesięć tysięcy pancernych i trzydzieści tysięcy piechoty, na jego własnym
26 Arsakes - nazwa królów partyjskich (od założyciela dynastii Arsakidów).
27 Horodes - tak u Plutarcha, gdzie indziej Orodes lub Hyrodes, właściwe imię wspomnianego Arsakidy.

utrzymaniu. Nakłaniał też Krassusa, by do kraju Fartów wkroczył przez Armenię: bo nie tylko poprowadzi armię w dostatku zaopatrzenia, którego on sarn dostarczy, ale też będzie maszerował bezpiecznie pod osłoną gór, terenów pagórkowatych, trudnych dla konnicy, która jest główną siłą partyjską.
Krassusowi bardzo miła była życzliwość króla i obietnica wspaniałomyślnej pomocy, ale oświadczył, że jednak pójdzie przez Mezopotamię, gdzie zostawił wielu dzielnych ludzi rzymskich, i z tym Armeńczyka odprawił.
Gdy Krassus przeprawił się już z wojskiem przez Zeugmę28 zerwała się niezwykła burza z grzmotami. Gęste błyskawice utrudniały marsz armii, wichura z piorunami i chmurą odpychała ją od mostu na łańcuchach, dużo wojska zepchnęła z niego i zniszczyła. Dwie błyskawice trafiły w miejsce, gdzie zamierzał stanąć obozem. Koń wodza, pięknie uzbrojony, odrzucił wiodącego go parobka, a sam wpadł w prąd rzeki i zniknął. I opowiadają, że również frontowy orzeł legionowy podniesiony w górę sam przez się przechylił się do tyłu.
Poza tym zdarzyło się, że po przejściu na drugą stronę rzeki przy przydziale zaopatrzenia dano żołnierzom najpierw soczewicę i jęczmień, co Rzymianie nazywają darem żałobnym, jaki składano zmarłym. A Krassusowi w publicznym przemówieniu wypadło z ust słowo, które zmroziło żołnierzy. Powiedział, że most na rzece każe zerwać, żeby żaden żołnierz nie mógł przezeń wrócić. I należało, jak się zorientował, niewłaściwość tych słów poprawić i powiedzieć, że dotyczą tylko tchórzów; ale on w swej zarozumiałości tego nie zrobił.
W końcu i przy składaniu zwyczajem przyjętej ofiary oczyszczalnej wypadły mu z rąk podane przez wieszczka wnętrzności zwierzęcia ofiarnego, co bardzo zaniepokoiło obecnych. Ale on widząc to zaśmiał się mówiąc: "Taka to starość. Ale z broni nic z tej ręki nie umknie!"
20. Potem już rozpoczął marsz wzdłuż rzeki z siedmiu legionami ciężkozbrojnych, z prawie czterema tysiącami jazdy i dorównującymi im liczebnie lekkozbrojnymi. Ludzie wysłani przodem na zwiady wracając z punktu obserwacyjnego zameldowali, że brak śladów człowieka, natomiast znaleźli dużo śladów koni, które skręciły szybko w bok i ulotniły się.
To napełniało Krassusa jeszcze bardziej dobrą nadzieją, a u żołnierzy budziło całkowite lekceważenie Partów, że w ogóle nie zechcą stawać do walki wręcz.
Jednakże ludzie z otoczenia Kassjusza na ponownej radzie z Krassusem uznali za wskazane dać wojskom odetchnąć w którymś z zajętych miast, póki się nie uzyska co do nieprzyjaciela jakichś pewnych danych. A jeśli nie, to pójść do Seleucji29 nad rzeką, gdzie łatwość dowozu dostarczy z rynku żywności, stale przepływającej koło obozu, a oni mając w rzece zabezpieczenie przed okrążeniem z tyłu stale będą mogli na równej stopie z wrogiem się potykać.
21. Krassus jeszcze się nad tym zastanawiał i naradzał, gdy zjawił się
28 Zeugma - miejscowość nad Eufratem, koło Seleucji, na granicy Kommageny i Osroeny.
29 Seleucja - poniżej Zeugmy, na wschodnim brzegu Eufratu.

naczelnik plemienia arabskiego, imieniem Abgaros, chytry i fałszywy, obok nieszczęść, jakie los zgromadził na zgubę Rzymian, najbardziej dla nich i najskuteczniej zgubny. Znali go niektórzy z uczestników wyprawy Pompeju-sza i wiedzieli, że cieszył się jego łaskawością i uchodził za człowieka filorzymskiego. Teraz jednak został przysłany do Krassusa w porozumieniu z dowódcami królewskimi, czyby mu się nie udało odciągnąć go jak najdalej od rzeki i terenu górzystego i wciągnąć na równinę rozległą, nadającą się do otaczania przeciwnika. Myśleli bowiem: raczej wszystko inne, niż spotykać się z Rzymianami w szyku bojowym w walce frontowej.
Przybywszy więc do Krassusa Abgaros - a był on wcale wymowny - chwalił Pompejusza jako swego dobroczyńcę, Krassusowi gratulował siły zbrojnej, ale ganił jego zwlekanie, ciągłe zastanawianie się i przygotowywanie, jakby mu brakowało sił i rąk do walki, a nie rączych nóg przeciw ludziom, którzy grabiąc najcenniejsze bogactwa i ludzi dawno już chcą iść do Scytii30 i Hyrkanii31: "Jeśli chcesz walczyć" - mówił - "to trzeba się spieszyć, zanim znów cała armia stanie na miejscu i król odzyska odwagę. Bo w tej chwili tylko Surena i Sylakes przeciw wam wysłani, by przejąć wasz napór na nich samych. Króla na razie nigdzie nie ujrzysz".
Wszystko to jednak było kłamstwem. Horodes zaraz swą armię podzielił na dwie części i sam poszedł do Armenii ukarać Artabazesa, a przeciw Rzymianom skierował Surenę. Ale nie z nadmiernej pewności siebie, jak twierdzą niektórzy. Bo niemożliwe, żeby on Krassusa, jednego z pierwszych ludzi w Rzymie, zlekceważył jako przeciwnika, a sam wybierał się na Artabazesa, by nachodzić i niszczyć armeńskie wioski. Moim zdaniem jednak bał się bardzo niebezpieczeństwa. Sam więc czatował na boku na odpowiedni moment, a Surenę wysłał przodem, by próbował ze swej strony wciągnąć przeciwnika w wir walki.
Surena bowiem to nie ktoś przypadkowy, ale bogactwem, urodzeniem, sławą pierwszy po królu, a męstwem oraz odwagą pierwszy swego rodzaju wśród Partów. Również wzrostem czy przystojnością nie ustępował nikomu. Wyprawiał ze swego tysiąc wielbłądów jucznych, miał dwieście wozów nałożnic. Tysiąc ciężkozbrojnych jeźdźców i jeszcze więcej lekkozbrojnych tworzyło jego osłonę. A wszystkich razem, jeźdźców, najemników i niewolników, posiadał nie mniej niż dziesięć tysięcy. Pochodził z rodu mającego od dawna prawo pierwszeństwa w nakładaniu nowemu królowi Partów na głowę diademu królewskiego. Dla niego też zdobył wielkie miasto Seleucję, przy czym pierwszy wspiął się na jej mury i własnoręcznie odpierał przeciwnika.
Teraz nie miał jeszcze trzydziestu lat, ale cieszył się opinią najlepszego w radzie i pomysłach, czym w nie najmniejszym stopniu zwiódł Krassusa, łatwego do pokonania najpierw z powodu pewności siebie i zuchwałości, a potem z powodu lękliwości w zawodach i niepowodzeniach.
30 Scytia - na północ od M. Czarnego.
31 Hyrkania - na południowym wybrzeżu M. Kaspijskiego.

22. Wtedy więc Abgaros przekonał Krassusa. Ten oderwał się32 od rzeki i poszedł na środek równiny, drogą najpierw łagodną i łatwą, ale potem uciążliwą, przez głębokie piaski, przez równiny bezdrzewne i bezwodne i jak okiem sięgnąć bezkresne, tak że nie tylko pragnienie i trudy marszu pozbawiały żołnierzy sił, ale i widok beznadziejny odbierał im ducha. Żadnej rośliny, żadnego potoku, żadnej przed nimi pochyłości górskiej! Nawet chwastu kiełkującego nie ma, tylko martwe morze powodzią piasków pustynnych otaczało armię.
Łatwo było już z tego domyślać się podstępu. Do tego jeszcze od Artabazesa z Armenii przyszli gońcy z wieścią, że ich król zajęty wojną z Horodesem nie może Krassusowi przysłać pomocy, ale radzi mu zboczyć i połączyć się z Armeńczykami do wspólnej walki z Horodesem; a jeśli nie, to trzymać się w marszu i obozowaniu zawsze blisko gór, a unikać terenów dogodnych dla konnicy. Krassus nic na to nie odpisał, tylko odezwał się niestosownie, że teraz nie ma czasu dla Armeńczyków, ale przyjdzie tam później i złoży skargę na Artabazesa z powodu zdrady.
Ale Kassjusz, znowu oburzony, już nie Krassusowi robił wyrzuty, bo ten był zły na nich, lecz cichcem złościł się na Abgarosa: "Co za zły duch sprowadził ciebie tu do nas, ty najpaskudniejszy z ludzi? Jakimi truciznami czy czarodziejskimi sztukami skłoniłeś Krassusa, by w głąb bezkresnej pustyni wodzić wojska po drogach odpowiednich dla koczującego herszta rozbójników, nie dla wodza rzymskiego?"
Abgaros zaś, człowiek obłudny, korzył się, błagał, dodawał ludziom odwagi, wzywał, żeby jeszcze trochę wytrwali, a idąc koło żołnierzy pomagał im i jednocześnie szydził z nich ze śmiechem: "Warn wciąż się zdaje, że idziecie sobie przez Kampanię? Za źródłami i potokami tęsknicie, za cieniem, kąpielą, zajazdami? Nie myślicie w ogóle, że maszerujecie przez kraj między Arabią i Asyrią?"
Tak to ten Abgaros pouczał Rzymian i zanim dojrzano w nim oczywistego oszusta, odjechał na koniu, nie kryjąc się przed Krassusem, lecz wmawiając mu, że jedzie naprzód przygotować nieprzyjaciela i narobić w nim zamieszania.
23. Tego dnia podobno Krassus nie w purpurowym ukazał się płaszczu, lecz w czarnym, i zaraz go zmienił, gdy się w tym zorientował. I niektóre z chorągwi wojskowych utknęły w ziemi tak, że chorążowie z trudem zdołali je z ziemi wydobyć.
Ale Krassus śmiał się z takich znaków i tylko przyspieszał marszu, siłą zmuszając kolumnę pieszych nadążać za konnicą, gdy wtem wraca biegiem kilku z oddziału wysłanego przodem na zwiady meldując, że zbliża się olbrzymia armia, z wielką pewnością siebie do bitwy.
To wprawiło wszystkich w przerażenie. Także Krassus zdrętwiał, jak piorunem rażony. Nim jeszcze odzyskał pełną przytomność, najpierw ustawił szyk bojowy według uznania Kassjusza, w linii frontowej hoplitów, płytkiej,
32 oderwał się - od Eufratu w kierunku wschodnim.

ale długiej, na wielkiej przestrzeni równiny, przeciw możliwości otoczenia przez wroga, a jeźdźców rozdzielił na skrzydła. Potem jednak zmienił plan. Ustawił szyki w głęboki czworobok, którego boki tworzyło dwanaście kohort z każdej strony. Przy każdej kohorcie ustawił szwadron konnicy, żeby żaden bok nie był pozbawiony osłony konnej, ale mógł walczyć z każdej strony równo zabezpieczony. Ze skrzydeł jedno powierzył Kassjuszowi, drugie młodszemu Kras-susowi. Sam stanął w środku.
Tak posuwali się naprzód i doszli do rzeczki zwanej Balissos33, nie mającej dla nich większego znaczenia, ani w wodę bogatej. Ale wtedy żołnierzom wydała się przyjemna w owej suszy i upale, zwłaszcza po trudnym marszu przez bezwodzie.
Teraz większa część dowódców uznała, że tu trzeba się zatrzymać i przenocować, dowiedzieć się, ile i jakiego wroga oczekują, w jakim szyku, a z nastaniem dnia na niego ruszyć.
Krassus jednak za radą syna i jego jeźdźców, żeby ruszać i zaraz się zewrzeć, kazał żołnierzom, kto potrzebuje, zjeść coś i wypić na miejscu, ale zanim się to w pełni i sprawnie zrobiło, ruszył z miejsca, i to nie z wolna czy z przystankami, lecz biegiem i pospiesznym krokiem, do chwili dostrzeżenia nieprzyjaciela. A ten, wbrew spodziewaniu, wydał się Rzymianom ani liczny, ani groźny.
Surena mianowicie ustawił główne siły z tyłu, za tymi przednimi, a ich blask broni kazał ukryć za osłaniającymi ją płaszczami i skórami. Kiedy jednak Rzymianie podeszli bliżej i z głównego dowództwa Partów dano znak do boju, ci najpierw całą równinę napełnili ponurym wyciem i przejmującym hałasem. Bo nie rogami czy trąbami podniecają się oni do bitwy, ale jakby maczugami z wydrążeniem i spiżowym pierścieniem, na który napina się skóry; w te uderzając, wywołują głos głęboki i ponury, groźny jak ryk dzikich zwierząt wśród huku grzmotów. Dobrze więc spostrzegli, że doznanie słuchu najbardziej podnieca i najbardziej ze wszystkiego wytrąca człowieka z rozwagi.
24. Gdy więc tak tym hałasem Rzymian postraszyli, zaraz ze zbroi zrzucili owe osłony i pokazali się sami w lśniących niby błyskawice hełmach i pancerzach, ostro błyszczący stalą margiańską34, a konie ich opancerzone osłonami ze spiżu i stali.
Sam zaś Surena, najwspanialszy i najpiękniejszy, ale sławą dzielności nad urodziwość swą większy, z twarzą sposobem medyjskim różem pociągniętą, z przedziałem we włosach, gdy inni Partowie jeszcze po scytyjsku mieli włos sterczący do góry, dla postrachu przeciwnika.
Najpierw więc próbowali z włóczniami w biegu siłą odeprzeć pierwsze szeregi rzymskie. Ale gdy zobaczyli głębokość zwartych tarczy, twardość i nieustępliwość ludzi, cofnęli się. I zdało się, że się rozproszyli i rozwiązali swe
33 Balissos - także Balicha, Bilechas lub Belichas, dopływ Eufratu w zachodniej Mezopotamii, nad którym leżało miasto Karry (Carrhae).
34 margiańska stal - z Margiany, kraju na wschód od M. Kaspijskiego, przed Baktrią.

szyki, gdy tymczasem skrycie otoczyli czworobok rzymski. Krassus kazał lekkozbrojnym dokonać wypadu naprzód. Ci niewiele się wysunęli do przodu, lecz pod naporem obstrzału z łuków szybko znów skryli się za ciężkozbrojnych. Tym dali początek zamieszania i strachu tym, co widzieli siłę strzał i cięciw, przeszywających zbroje, przechodzących przez każdą, zarówno twardą, jak i miękką osłonę.
Partowie, rozciągnąwszy się na długość, zaczęli strzelać jednocześnie ze wszystkich stron. Nie tą mało skuteczną strzelaniną, bo zwartość i gęstość Rzymian nie pozwalała nawet dobrze mierzącemu ugodzić człowieka, lecz pociskami zadającymi silne i przemożne trafienia z łuków wielkich i mocnych, wypuszczających z głęboko zgiętej cięciwy pocisk z wielką siłą.
Stąd sytuacja Rzymian była już bardzo trudna. Stojąc w miejscu w szeregach, odnosili rany; a chcąc ruszyć do ataku, by się wrogowi odpłacić, doznaliby tego samego. Partowie bowiem uciekając jednocześnie się ostrzeliwali. A potrafią to, po Scytach, najsprawniej. I jest to sztuką - ratować się i jednocześnie atakować, odbierając ucieczce haniebność.
25. Póki Rzymianie mieli nadzieję, że wróg wyczerpie wreszcie strzały i zaprzestanie bitwy lub przejdzie do walki wręcz, tak długo wytrzymywali to wszystko. Ale gdy zobaczyli, że opodal stoi mnóstwo wielbłądów obładowanych strzałami i ci z frontowych szeregów przejeżdżają koło nich i zaopatrują się w nowe pociski, Krassus nie widząc końca uląkł się i przez gońca wysłał do syna rozkaz, by zobaczył, czy nie dałoby się nieprzyjaciela przełamać, zanim ich całkiem otoczy. Bo do tego najbardziej dążył przeciwnik uganiając koło skrzydła, żeby je zajść od tyłu.
Młody Krassus wziął zatem tysiąc trzystu jeźdźców, w tym ów tysiąc od Cezara, pięciuset łuczników i osiem najbliższych kohort z dużymi tarczami, i ustawił je do ataku. A goniący wkoło jeźdźcy partyjscy, czy to napotkawszy mokradła, jak twierdzą niektórzy, czy przez podejście strategiczne, cofali sę, chcąc jak najdalej odciągnąć Krassusa od ojca. A ten wołając, żeby się ludzie nie ociągali, pędził za nimi, a z nim Censorynus i Megabakchos: ten sławny z odwagi i siły fizycznej, a Censorynus, członek senatu i wybitny mówca. Za nimi pobiegła cała konnica, za nimi z miejsca ruszyła piechota, nabrawszy ducha i radosnej nadziei. Sądzono bowiem, że to zwycięstwo,i pościg za wrogiem. Kiedy jednak podeszli daleko, zorientowali się, że to tylko pociągnięcie taktyczne: zdający się uciekać, zawrócili, a inni, jeszcze liczniejsi, już za pościgiem szli z tyłu.
Tu Rzymianie przystanęli sądząc, że nieprzyjaciel przy słabej ich liczebności wda się z nimi w walkę wręcz. Ale ten ustawił przeciw nim opancerzoną konnicę, a pozostali jeźdźcy bez ładu uganiali wokół nich i wywracając do głębi wydmy piaszczyste wzniecali chmury pyłu, od których otoczeni ani widzieć dokładnie nie mogli, ani głosu z siebie wydać. Wkrótce też opanowani tym wpadali na siebie, trafiani strzałami i umierający nie łatwą czy szybką śmiercią, lecz wśród konwulsji i męczarni wściekli tarzali się i przewracali wśród tkwiących w ranach pocisków, siłą starając się z nich wydobyć

zazębione ostrza, zanurzone w żyłach i mięśniach, i łamiąc je jeszcze głębiej samych siebie ranili. I tak ich bardzo dużo ginęło.
Ale i ci przy życiu byli bezwładni. Publiusz wzywał, by zaatakować pancerną konnicę, lecz oni pokazywali ręce do tarcz przypięte, nogi na wskroś przybite do ziemi, nawet do ucieczki niezdolne, tym bardziej niezdolne do samoobrony.
Sam więc poderwał jazdę i z wielką siłą rzucił się do zwartej walki. Ale nierównej ani w zadawanych, ani w odbieranych ciosach: bił słabymi i małymi włóczniami w pancerz z surowej skóry i żelaza, a bity był wielkimi włóczniami w lekką zbroję czy gołe ciała Galów. Na tych polegał najwięcej i z ich pomocą dokonał podziwu godnych czynów. Łapali włócznie przeciwników i uwikłanych w nie ściągali z koni na ziemię, mających utrudnione ruchy z powodu ciężkości zbroi. Niektórzy schodzili ze swych koni, wchodzili pod konie wroga i razili je w brzuchy. Konie ginąc miotały się z bólu i na miejscu tratowały swych jeźdźców i przygniatanych ludzi wroga.
Galom najbardziej dokuczał upał i pragnienie, do czego nie byli przyzwyczajeni. I z koni wielka liczba padała w pędzie przeciw włóczniom wroga. Ich jeźdźcy zmuszeni więc byli schronić się za ciężkozbrojną piechotą, strzegącą już rannego Publiusza, w bardzo ciężkim stanie. Ale widząc opodal pagórek z piasku ruszyli tam: konie powiązane umieścili w środku, a boki swe osłonili tarczami, by w ten sposób łatwiej się bronić przed barbarzyńcami. Lecz stało się przeciwnie. Bo na równinie idący na przedzie jakoś zabezpieczają kroczących z tyłu. A tam, na nierówności terenu, to ten, to ów się wychylał i stale bardziej ukazywały się tyły, i nic się ukryć nie mogło. Wszyscy jednakowo padali, bolejąc nad swą niesławną i bezowocną śmiercią.
Przybyli do Publiusza dwaj miejscowi Grecy, mieszkający w Karrach, Hieronim i Nikomach. Ci radzili mu ujść stamtąd z nimi do małego miasta Ichn, przychylnego Rzymianom. Publiusz jednak odpowiedział, że żadna śmierć nie jest tak straszna, by miał się ulęknąć i ludzi swoich opuścić, ginących z jego winy. Kazał im szukać własnego ratunku i pożegnał ich przyjaźnie.
Publiusz miał rękę przebitą strzałą i unieruchomioną: kazał więc swemu giermkowi, żeby go mieczem przeszył i nadstawił boku.
Podobnie zginął, jak podają, Censorynus. Megabakchos sam sobie zadał śmierć. Również inni co przedniejsi z walczących.
Pozostałych Partowie, wszedłszy na pagórek, wśród walki wybili strzałami, tak że żywych wzięli podobno nie więcej niż pięciuset.
Głowy Publiusza i jego otoczenia obcięli i popędzili z nimi do Krassusa.
26. A Krassus - od chwili, gdy synowi kazał uderzyć na Partów i ktoś doniósł, że nieprzyjaciel na całym froncie podał tyły i nastąpił wielki pościg za nim, widząc, że i przy nim wróg już nie tak napastliwy - bo tam poszła główna jego część - nabrał powoli odwagi, zebrał swe siły i usadowił się w terenie spadzistym, oczekując lada moment powrotu syna z wyprawy. Tymczasem z ludzi wysłanych przez Publiusza do niego z wieścią, że znajduje

się w niebezpieczeństwie, pierwsi wpadli na nieprzyjaciela i zginęli, następni z biedą się przedarli, meldując, że Publiusz zgubiony, jeśli się mu natychmiast nie przyśle pomocy.
Tak więc Krassus przeżywał naraz wiele niepokojów, nie widząc jeszcze żadnego planu działania: obawą o całość wyprawy i miłością do syna szarpany, pomóc, nie pomóc - w końcu puścił się z armią w drogę.
W tej chwili nadszedł i nieprzyjaciel z okrzykami i śpiewem, przez co tylko groźniejszy. Znowu koło Rzymian zagrzmiało mnóstwo tympanonów, i oni oczekiwali nowej wojny, a to wróg przynosił głowę Publiusza nabitą na włócznię. Podbiegł bliżej, pokazał ją i pytał z dumą o rodziców, o ród: bo nie wypada, żeby Krassus, tak niemęski i tak marny, był ojcem tak znakomitego i tak walecznego młodzieńca.
Ten widok, bardziej niż wszystkie inne okropności, osłabił i złamał ducha Rzymian, nie wzbudzając w nich ducha odwetu, jakby się należało spodziewać, lecz ogólną trwogę i drżenie. Chociaż mówią, że Krassus okazał się nad siebie samego w tym swoim cierpieniu wspaniałomyślnym i w wystąpieniu przed armią mówił: "Moje to osobiste cierpienie, Rzymianie! W was wielkiej sławy i szczęścia Rzymu ostoja, coście cali i bez klęski! Jeśli zaś współczujecie mi po stracie mego najlepszego syna, to pokażecie to srogim zagniewaniem na wroga. Nabierzcie radości z ukarania jego okrucieństwa! Nie dajcie się przygnębić tym, co się stało! Trzeba coś wycierpieć, jeśli się chce osiągnąć coś wielkiego. Ani Lukullus nie pokonał Tygranesa bezkrwawo, ani Scypion Antiocha. Tysiąc okrętów przodkowie nasi stracili w walce o Sycylię, w Italii mnóstwo wodzów i dowódców, a żaden z nich doznawszy klęski nie widział w tym przeszkody do osiągnięcia zwycięstwa nad zwycięzcami! Bo nie szczęśliwy los Rzymu, lecz wytrwałość i męstwo walczących z przeciwnikami doprowadziło go do takiej potęgi!"
27. Mówiąc te słowa, dodające słuchaczom odwagi, widział Krassus, że wielu podnosi to na duchu. Ale gdy dał rozkaz do boju, z okrzyku wojennego poznał jednak upadek odwagi w armii; okrzyki zagrzmiały słabo i nierówno, gdy u wroga brzmiały jasno i z pełną siłą.
Tak przyszło do dzieła. Jeźdźcy przeciwnika latając wkoło ostrzeliwali boki Rzymian, a frontowe szeregi włóczniami zmuszały ich do zacieśniania się w małą przestrzeń - oprócz tych, co unikając śmierci od strzał, ważyli się rzucić śmiało wprost na wroga, mało doznając ran, a szybką znajdując śmierć od wielkiej i celnej rany, od grubego grotu włóczni przebijającej żelazo, konie, a nieraz i siłą przeszywającej dwoje ludzi.
Tak walczących rozłączyła nadchodząca noc. Partowie mówili, że darują Krassusowi jedną noc dla opłakiwania syna - chyba że zechce lepiej zatroskać się o siebie samego i wybrać się do Arsakesa pieszo raczej niż na marach. Potem już nocowali w pobliżu, pełni wielkich nadziei.
Rzymian noc czekała bardzo kłopotliwa. Ani zmarłych grzebać, ani opatrywać rannych, ani słowem pocieszać walczących ze śmiercią. Każdy płakał nad sobą samym. Żadnej możliwości ucieczki: zostać na miejscu, czy

nocą ujść na bezkresną równinę; ranni stwarzali sytuację bezradności. Zabierać ich z sobą, to będą przeszkodą w szybkości marszu; zostawić na miejscu, to swym wołaniem zdradzą próbę ucieczki.
Choć Krassus, zdaniem ogółu, był winien wszystkich tych nieszczęść, ludzie jednak pragnęli jego widoku, jego słowa. On sam leżał teraz osłonięty w ciemności - dla ogółu przykład zmienności losu, dla dobrze myślących przykład nierozważnej ambicji, przez którą nie zadowalał się tym, że był pierwszym i najwyższym wśród tylu tysięcy ludzi, lecz ponieważ uchodził za następnego po dwóch innych, zdało mu się, że mu brak wszystkiego.
W owej sytuacji starali się podeprzeć go na duchu i dodać mu odwagi poddowódca Oktawiusz i Kassjusz. Lecz kiedy zupełnie stracił wiarę w siebie, sami zwołali centurionów i dowódców kohort i postanowiono nie siedzieć na miejscu. Postawiono więc wojska na nogi bez sygnału trębaczy, w cichości. Ale gdy niezdolni do marszu spostrzegli, że się ich opuszcza, zaczai się ruch, obóz wypełniło narzekanie i nawoływanie, co zaskoczyło uchodzących, jakby to nieprzyjaciel chciał ich atakować. Kilkakrotnie zmieniano kierunek wyjścia z obozu, to znów stawano w szyku bojowym, rannych wsadzano na konie, to znów zdejmowano, co akcję opóźniało.
Ale trzystu jeźdźców pod wodzą Egnacjusza osiągnęło miasto Karry, około północy. Egnacjusz zawołał po rzymsku na strażników, a gdy ci się odezwali, kazał powiedzieć ich komendantowi, Koponiuszowi, że rozegrała się wielka bitwa Fartów z Krassusem. Nie mówiąc nic więcej, ani kim sam jest, pobiegł do Zeugmy i ocalił swych ludzi. Ale spotkała go nagana, że opuścił wodza.
Jednakże i ów dany Koponiuszowi meldunek był korzystny dla Krassusa. Koponiusz domyślił się, że Egnacjusz nie miał nic dobrego do powiedzenia w pośpiechu i zwięzłości meldunku. Kazał więc natychmiast swym żołnierzom uzbroić się i gdy tylko zobaczą Krassusa w drodze, wyjść mu naprzeciw i wprowadzić jego wojska do miasta.
28. Partowie zauważyli w nocy tę ucieczkę, ale nie podjęli pościgu. Dopiero z nastaniem dnia napadli na obóz i wybili w nim nie mniej niż cztery tysiące pozostawionych ludzi.
Sporo też wzięli do niewoli, uganiając na koniach za błądzącymi po równinie. Przy tym cztery kohorty, które jeszcze w nocy oderwał ich dowódca Warguntejusz, a które pobłądziły, otoczyli Partowie gdzieś w wąwozie i broniące się wymordowali - oprócz dwudziestu ludzi, którzy z gołymi mieczami przedzierali się przez nich. Tych z podziwu dla nich rozstąpiwszy się przepuścili krok za krokiem ku Karrom.
Surena otrzymał fałszywą wiadomość, że z najznaczniejszymi ludźmi uciekł i Krassus; że jednak tłum, jaki napłynął do Karr, to zbieranina ludzi niewartych uwagi. Myślał więc, że utracił cel swego zwycięstwa. Mając jednak wątpliwości i chąc dociec prawdy, żeby albo pozostać na miejscu dla osaczenia Krassusa, albo ścigać go pozostawiając tych w Karrach na boku, posłał tam kogoś ze swego otoczenia mówiącego obu językami z rozkazem wezwania w języku Rzymian Krassusa lub Kassjusza: bo Surena chce z nimi rozmawiać.

Tak mówił pod murami miasta ten dwujęzyczny posłaniec, żeby to podać ludziom z otoczenia Krassusa. Przyjęto wezwanie, a po chwili przybyli tam miejscowi Arabowie, znający Krassusa i Kassjusza osobiście, bo przed bitwą byli w obozie rzymskim. Ci widząc Kassjusza na murach oświadczyli, że Surena zawiera z nimi układ i zapewnia im jako przyjaciołom króla bezpieczeństwo życia pod warunkiem, że opuszczą Mezopotamię: to bowiem wydaje się obu stronom korzystne - przed ostateczną rozprawą.
Kassjusz przyjął to do wiadomości i żądał dokładnego określenia miejsca i czasu spotkania Sureny z Krassusem. Tamci powiedzieli, że tak zrobią, i odeszli.
29. Surena bardzo się ucieszył, że ci ludzie są zamknięci w oblężeniu i z nastaniem dnia przyprowadził tam Fartów, którzy z wielkim zuchwalstwem i tonem rozkazującym krzyczeli, że Rzymianie, jeśli chcą pokoju, muszą im wydać związanych Krassusa i Kassjusza.
Rzymian oburzyło takie oszustwo. Mówili też Krassusowi, żeby sobie dać spokój z wielkimi, a płonnymi nadziejami na pomoc Armeńczyków, i trzymali się myśli o ucieczce. O tym jednak nikt w Karrach nie mógł się dowiedzieć. A dowiedział się najgorszy zdrajca, Andromachos, od samego Krassusa, który mu i to zawierzył, i przewodnictwo w drodze. Nic więc się nie ukryło przed Fartami, poinformowanymi szczegółowo o wszystkim przez Andromacha.
Ale ponieważ walka w nocy nie jest w zwyczaju Fartów, a Krassus ruszył w drogę w nocy, przebiegły Andromachos, żeby nie ujść daleko od pościgu, prowadził uciekających coraz to inną drogą, a w końcu skierował ich na głębokie mokradła, w teren pełen dołów, drogą trudną i błędną dla idących za nim.
Byli więc tacy, którzy spostrzegli, że Andromachos zamierza coś nieszczerego i kręci wkoło. Nie szli więc dalej i Kassjusz zawrócił do Karr. Przewodnicy - a byli to Arabowie - radzili mu zaczekać, aż księżyc wejdzie w znak Skorpiona, ale on odrzekł, że bardziej się boi Łucznika, i z pięciuset jeźdźcami poszedł w kierunku Syrii.
Inni, mający wiernych przewodników, poszli przez tereny górzyste, zwane Synnakami, i przed dniem stanęli w bezpiecznym miejscu. Było ich około pięciu tysięcy. Prowadził ich dzielny dowódca Oktawiusz.
Krassusa zastał dzień idącego jeszcze pod przewodem Andromacha przez tereny trudne i mokradła. A były przy nim cztery kohorty ciężkozbrojnych, niewielu jeźdźców i pięciu liktorów. Z tymi on z trudem i ledwie się wydostał na drogę i pozostawało mu jeszcze około dwunastu stadiów do połączenia się z Oktawiuszem, gdy nieprzyjaciel już się pojawił za nim. Uciekł więc na jakiś inny pagórek, nie tak niedostępny jeźdźcom i obronny, leżący jednak pod Synnakami i łączący się z nimi długim grzbietem ciągnącym się przez środek równiny.
Było więc jego niebezpieczeństwo w zasięgu oka Oktawiusza. I Oktawiusz pierwszy z kilku ludźmi pobiegł z góry z pomocą. Potem reszta, czując wyrzuty sumienia, puściła się tam także. Rzucili się na wroga przeszkadzając mu

w podejściu na wzgórze, wzięli w środek Krassusa, osłonili go tarczami chełpiąc się, że Partowie nie mają pocisku, by zdołał dosięgnąć Krassusa pierwej, nimby ich wszystkich, walczących w jego obronie, wybili.
30. Surena widział, że Partowie już słabną i zaczynają wpadać w zagrożenie i że gdy noc nadejdzie i Rzymianie osiągną góry, to się ich w ogóle nie dopadnie. Użył więc podstępu. Wypuszczono na wolność kilku pojmanych ludzi, wobec których przedtem celowo mówiono, że król nie chce prowadzić z Rzymianami wojny bez zakończenia jej pokojem, woli odzyskać z nimi przyjaźń przez ustępstwa, traktuje Krassusa łaskawie. Wtedy Partowie zaprzestali walki, Surena z przedniejszymi dowódcami pospieszył bez strachu pod wzgórze z łukiem nie napiętym, wyciągnął rękę naprzód, wezwał Krassusa do ugodowej rozmowy, dodając, że Krassus w pełni doświadczył dzielności i siły królewskiej wbrew króla woli, natomiast z woli króla on daje mu możność odejścia w pokoju i bezpieczeństwie.
Wobec takiej propozycji Sureny ludzie byli gotowi przyjąć ją z radością, ale Krassus, ciągle tylko chytrością przez niego oszukiwany, nie poszedł na to i chciał się nad tym naradzić: sądził bowiem, że ta nagła zmiana sytuacji jest niezrozumiała.
Ale żołnierze krzyczeli, żądali zgody, a nawet obraźliwie mu złorzeczyli, że rzuca do walki z uzbrojonymi ich, a sam z bezbronnymi nie waży się zmierzyć słowami. Najpierw więc próbował ich uprosić i przekonać mówiąc, że trzeba wytrwać jeszcze resztę dnia, a będą mogli w górach i wśród skał odmaszerować w nocy. Wskazywał drogę, utwierdzał w nadziei, żeby nie tracić ocalenia tak już bliskiego. Lecz gdy żołnierze nastawali na niego i nawet mu chrzęstem broni grozili, uląkł się i ustąpił. Zawrócił mówiąc: "Oktawiuszu i Petroniuszu, wszyscy rzymscy dowódcy! Wyście świadkami mojej przymusowej drogi! Sami widzicie, jak haniebnego doznaję gwałtu. Ale jeśli ocalejecie, opowiedzcie światu, że Krassus zginął oszukany przez wroga, a nie wydany mu przez własnych obywateli".
31. Mimo to Oktawiusz i jego ludzie nie pozostali na miejscu, lecz zeszli z pagórka w dół. Liktorów, chcących iść za Krassusem, on sam odsunął.
Pierwsi wyszli na ich spotkanie jacyś dwaj pół-Grecy. Ci nawet pokłonili się Krassusowi zeskoczywszy z koni i w języku greckim zażądali, by wysłał kilku ludzi, którzy by zobaczyli, że Surena i jego otoczenie są bez broni, bez żelaza. Na to Krassus odpowiedział, że gdyby choć w najmniejszym stopniu liczył na życie, nie oddawałby się w ich ręce. Ale posłał dwóch braci Roscjuszów, by się dowiedzieć, po co i ilu przychodzi na spotkanie. Tych Surena natychmiast kazał porwać i zatrzymać.
A do Krassusa wyjechał na koniu w otoczeniu przednich dowódców mówiąc: "Jak to? Główny wódz rzymski pieszo, a my na koniach?" I kazał podstawić mu konia. Na to Krassus odrzekł, że ani on sarn nie robi coś niewłaściwego, ani Surena: każdy odbywa spotkanie według własnego zwyczaju. Wtedy Surena dodał, że zawiera się umowę pokojową między królem Horodesem i Rzymianami. Umowę trzeba spisać podszedłszy do rzeki: "Bo

wy, Rzymianie" - mówił - "nie bardzo pamiętacie zawarte porozumienia". I podał mu rękę.
Kiedy zaś Krassus sięgał po konia, Surena wtrącił: "Nie trzeba. Król ci daje tego oto rumaka" - i zaraz postawiono obok Krassusa konia w złotej uprzęży. Służba wsadziła go na tego konia i pędziła wraz z nim przynaglając go biczem.
Oktawiusz pierwszy usiłował złapać konia za cugle, a po nim jeden z trybunów wojskowych, Petroniusz; potem inni ustawili się kołem, by go zatrzymać i goniących Krassusa z obu stron oderwać. Nastąpiło wzajemne popychanie się i zamieszanie, wreszcie bitwa. Oktawiusz złapał miecz i zabił jednego ze służby przeciwników, a drugi uderzył od tyłu Oktawiusza. Petroniusz nie miał pod ręką broni. Uderzony w pancerz, uszedł bez rany.
Krassusa zabił Part, imieniem Eksatres. Inni mówią, że go zabił ktoś inny, a ten mu odciął głowę i prawą rękę. Ale jest to raczej domysł niż fakt poświadczony. Z obecnych przy tym ci, którzy na miejscu walczyli w obronie Krassusa, poginęli, inni zaraz uciekli na wzgórze.
Nadeszli tam Partowie i głosili, że Krassus już poniósł karę. Reszcie Surena kazał śmiało schodzić w dół. Niektórzy istotnie zeszli i poddali się, inni w nocy się rozproszyli. Z tych jednak niewielu ocalało. Innych wyłowili Arabowie i wybili zbiorowo. Mówią, że razem zginęło dwadzieścia tysięcy, dziesięć tysięcy wzięto do niewoli.
32. Głowę Krassusa i rękę posłał Surena Horodesowi w Armenii. Sam zaś w Seleucji puścił przez zwiastunów pogłoskę, że prowadzi z sobą żywego Krassusa i przygotował jakąś paradę, którą dumnie nazywał triumfem. A był wśród jeńców człowiek bardzo podobny do Krassusa, niejaki Gajusz Pak-cjanus. Tego ubrano w królewską szatę niewieścią i nauczono nazywać się Krassusem i imperatorem. Wsadzono go na konia i prowadzono w pochodzie, a przed nim szli trębacze i jacyś liktorzy na wielbłądach. Na ich pękach rózg wisiały sakiewki na pieniądze, a u toporów odcięte głowy Rzymian. Z tyłu kroczyły seleucyjskie hetery muzykujące, liczni błaznowie i śmieszne figury, wyśmiewające w śpiewach niedołęstwo i tchórzostwo Krassusa. I to było widowiskiem publicznym.
Surena zwołał też senat Seleucji35 i przyniósł tam wyuzdane księgi Historii milezyjskich Arystydesa36. Tym razem bez fałszerstwa. Znaleziono je w bagażu Rustiusza. To dało Surenie okazję do chełpliwego a pogardliwego wystąpienia przeciw Rzymianom: jeżeli nawet wśród wojny nie mogą się powstrzymać od takich czynów i lektur. Ale Seleucyjczykom przeszedł przez myśl mądry Ezop37, gdy patrzyli na Surenę, który przed sobą ganił tłumok z milezyjskimi
35 senat Seleucji - radę miejską Seleucji nad Eufratem.
36 Arystydes  -   z Miletu,  autor Historii milezyjskich, zbioru  utworów typu  romansu nowelistycznego.
37 Ezop - w bajce o człowieku dźwigającym przed sobą, tj. widzącym, błędy cudze, a za sobą, tj. nie widzącym, błędy własne.

nowelami, a za sobą wlókł partyjską rozpustę na tylu wozach nałożnic, w jakiś sposób podobnie do żmij czy wężów: przód falangi groźny i straszny od włóczni, łuków i koni, a z tyłu tańce, kastaniety, śpiewy, całonocne zabawy z kobietami. Rustiusz więc godny nagany, ale Partowie bezwstydni ganiać Historie milezyjskie, podczas gdy wielu z ich królów z rodu Arsakidów rodziło się z milezyjskich czy jońskich heter.
33. Tymczasem Horodes znów się pojednał z władcą armeńskim Ar-tabazesem i nawet syna swego, Pakorusa, zaręczył z jego siostrą. Odbyły się wzajemne przyjęcia i uczty z poczęstunkami, i wprowadzono przy tym wiele słuchowisk. Znał bowiem Horodes język i literaturę grecką, a Artabazes nawet pisał utwory sceniczne, mowy i historie, z czego coś niecoś się zachowało.
Kiedy do drzwi przyniesiono głowę Krassusa, stoły już były usunięte, a aktor tragediowy, Jazon Trallańczyk38, recytował z Bakchantek Eurypidesa słowa Agawy39. W czasie oklasków na progu sali stanął Sylakes, pokłonił się i rzucił na środek głowę Krassusa. Partowie podnieśli okrzyk radości z wielkim hałasem, Sylakesa król przez służbę zaprosił do stołu, a Jazon kostium Penteusa oddał któremuś z aktorów, złapał głowę Krassusa i w uniesieniu śpiewał słowa oszołomionej Agawy:
<A.> Niesiemy z gór pod dach Świeżo ubity łup, Szczęśliwy łów.
Stąd nastąpiła ogólna radość. Ale przy następnej wymianie słów między
chórem i Agawą:	             <Ch.> A kto go zabił, kto?
<A.>    To czyn zaszczytny mój.
zerwał się z miejsca Eksatres, bo był tam na przyjęciu, i pochwycił głowę mówiąc, że jemu by się należało bardziej niż Jazonowi wypowiadać te słowa. Ucieszyło to króla i tego obdarzył według krajowego zwyczaju, a Jazonowi dał jeden talent.
Tak to się zakończyła, jak podają, tragedia wyprawy Krassusa, jak dramat sceniczny.
Ale dosięgła zasłużona kara i Horodesa za okrucieństwo, i Surenę za wiarołomstwo. Surenę wkrótce potem Horodes z zazdrości o sławę zabił, a Horodes stracił syna, Pakorusa40, pobitego przez Rzymian, potem popadł w chorobę, przeradzającą się w wodną puchlinę, i wtedy Frahates, także syn, podał mu podstępnie truciznę. A gdy choroba przyjęła ją dla siebie kojąco, tak że się rozładowała i ustąpiła z organizmu, Frahates czym prędzej ojca udusił.
38 Trallańczyk - z Tralles, miasta w M. Azji, na północ od dolnego biegu rzeki Meander.
39 Agawa - Agaue, oszołomiona przez Bakchusa, zabiła własnego syna, biorąc go za dzikie zwierzę (por. Eurypides, Bakchantki, zwłaszcza w. 1043 i n.); cytaty z utworu nieznanego autorstwa.
40 Pakorus - zginął w r. 38 p.n.e., pobity przez Wentydiusza, Orodesa sprzątnął Frahates IV, podobnie jak swoich braci, w r. 37 p.n.e.

PORÓWNANIE41 KRASSUSA Z NIKIASZEM42
34 (1). W porównaniu tym - przede wszystkim źródło bogactwa Nikiasza jest mniej naganne wobec źródeł Krassusa. Bo w ogóle nikt by nie mógł pochwalać zysku z kopalni, gdzie większość pracy wykonują przestępcy i zakupieni niewolnicy, więzieni i wyniszczani w miejscach zgubnych i niezdrowych. Ale w porównaniu z bogaceniem się na sullańskiej konfiskacie mienia i na pożarach są to zyski przyzwoitsze. A Krassus przez takie właśnie bogacenie się czerpał korzyści jawnie, jak z posiadłości ziemskich i z lichwy. Z zarzutów też, przed którymi Krassus bronił się, że w wystąpieniach w senacie ma na celu zyski, że sprzymierzeńców krzywdzi, a kobiety omotuje pochlebstwami, a osłania złych ludzi, żaden, nawet kłamliwy, nie obciążał Nikiasza.
Zresztą Nikiasz narażał się na szyderstwa, że z tchórzostwa przed sykofan-tami rozrzutnie dawał pieniądze takim oskarżycielom publicznym. I istotnie, dopuszczał się czynu obcego Peryklesowi czy Arystydesowi, ale jemu samemu koniecznego przy wrodzonym braku śmiałości. Tak i Likurg potem, ten mówca, mając powód do przekupienia pewnych sykofantów, mówił do ludu otwarcie: "Cieszę się, że przy tak długiej działalności politycznej wśród was przyłapano mnie pierwej na dawaniu pieniędzy niż na braniu".
Nikiasz też był przydatniejszy publicznie przez czynione nakłady pieniężne: dotował gimnazjarchie, opłacał wystawianie chórów tragediowych z wielką gorliwością.
A to, co Krassus wydał goszcząc naraz tyle tysięcy ludzi, a potem znów zaopatrując ich w żywność, nie było żadną miarą tak przydatne jak to, co Nikiasz osiągnął swymi nakładami. I dziwić by się, gdyby ktoś nie dostrzegł, że złe nabycie jest jakąś nieprawidłowością moralną, widząc, jak ludzie źle nabyte mienie potem niecelowo wydają.
Tyle na temat bogactwa.
35 (2). W publicznej działalności u Nikiasza nic sprzeniewierczego, nic niesprawiedliwego, żadnej przemocy czy zuchwałości. W błąd wprowadzał go raczej Alkibiades. On sam publicznie występował z rozwagą. U Krassusa natomiast ganią dużą zmienność przyjaźni i nieprzyjaźni, niewierność i postępowanie niegodne człowieka wolnego. Nie cofał się nawet przed przemocą. Ubiegając się o konsulat najął ludzi, którzy podnieśli ręce na Katona i Domicjusza. A przy głosowaniu na namiestników w prowincjach dużo ludzi raniono, padło czterech, a on sam - co w żywocie jego uszło mojej uwagi - Lucjusza Annalisa, członka senatu, gdy mu się sprzeciwiał, uderzył pięścią w twarz i tak krwawiącego wyrzucił.
Tu więc Krassus stosował tyrańską przemoc, a u Nikiasza godna nagany była znów lękliwość w polityce, brak odwagi, uległość wobec najgorszych z najsilniejszych.
Krassus przy tym wyniosły i dumny, rywalizował przecież nie z Kleonami czy Hyperbolosami, ale z wybitnym Cezarem, z trzema Pompejuszowymi
41 Porównanie - pary żywotów "równoległych", greckiego Nikiasza z rzymskim Krassusem.
42 Nikiasz - polityk i wódz grecki z czasów wojny peloponeskiej, zginął w r. 413 p.n.e.

triumfami, nie ustępując im obu, lecz przeciwstawiając się swą siłą, a godnością urzędu cenzorskiego przewyższając nawet Pompejusza. Trzeba bowiem u naj-możniejszych brać pod uwagę nie to, co budzi zazdrość, lecz świetność w życiu publicznym, która wielkością swej siły przytłumia zazdrość.
Jeśli zaś nade wszystko miłujesz bezpieczeństwo i pokój, to lękasz się Alkibiadesa na mównicy, pod Pylosem Lacedemończyków, w Tracji Perdik-kasa; państwo ma szeroką przestrzeń pokoju, by człowiek w nim siedział beztrosko i splatał sobie wieniec ataraksji, jak to mówią niektórzy filozofowie. Bo umiłowanie pokoju było, prawdę mówiąc, czymś boskim i likwidacja wojny najkorzystniejszą dla Grecji polityką. I z racji takiej praktyki politycznej nie godzi się z Nikiaszem porównywać Krassusa, choćby ten podbił pod panowanie Rzymian Morze Kaspijskie i Ocean Indyjski.
36 (3). Kto ma państwo przestrzegające cnoty i posiada wyższą władzę, nie powinien kraju powierzać złym ludziom ani rządów nie umiejącym rządzić, ani ufać niegodnym zaufania - jak to zrobił Nikiasz czyniąc strategiem Kleona, człowieka nie będącego w Atenach niczym więcej niż bezwstydnym krzyka-czem na mównicy publicznej. Nie chwalę ja Krassusa, że w wojnie ze spartakianami dążył raczej do szybkiej niż bezpiecznej rozprawy decydującej powodując się ambicją i obawą, że może nadejść Pompejusz i odbierze mu zwycięstwo, jak Mummiusz odebrał zwycięstwo Metellusowi w wypadku Koryntu. Ale co Nikiasz zrobił, to było czymś całkiem niedorzecznym, wprost strasznym: zrezygnował wobec wroga z ambicji i władzy nie ze względu na jakieś ułatwienie rokujące dobre nadzieje, lecz przewidując wielkie niebezpieczeństwo w dowodzeniu wolał siebie w bezpieczeństwie zdradzając sprawę publiczną. A taki Temistokles w wojnie perskiej, żeby ojczyzny nie zgubił człowiek opieszały i nierozumny, pieniądzem pozbawił go władzy. Podobnie Katon, kiedy widział największą potrzebę ratowania ojczyzny w niebezpieczeństwie, wtedy podjął się roli trybuna. A Nikiasz, zachowujący stanowisko stratega przeciw takiej Minoi czy Kyterze, czy biednym Melijczykom, kiedy przyszło walczyć z Lacedemończykami, zrzucił płaszcz wodzowski i Kleonowi, niedoświadczonemu zuchwalcowi, powierzył flotę, broń i ludzi, i stanowisko stratega, wymagające przecież dużego doświadczenia; i to nie tyle ze swej rezygnując chwały, ile z bezpieczeństwa i ocalenia ojczyzny.
Stąd to i później przymuszony prowadzić wojnę z Syrakuzami wbrew swej woli i chęci robił wrażenie, że sam pozbawił Ateny Sycylii, nie licząc się z korzyścią, lecz raczej przez własną bierność i powolność. A to jest wielkim doprawdy znakiem jego ustępliwości, że choć nigdy nie lubił wojny i unikał strategii, nie przestawano za nim głosować jako najbardziej doświadczonym i najlepszym. Natomiast Krassusowi, który zawsze pragnął dowództwa, nie udawało się go zdobyć - oprócz wojny z niewolnikami, i to z konieczności, kiedy nie było Pompejusza na miejscu ani Metellusa, ani obu Lukullusów, choć wtedy cieszył się największym szacunkiem i wpływami. Ale jak przyznawali nawet jego zwolennicy, uchodził za człowieka, wedle słów komediopisarza (fragm. adesp. 451 CAF III 493).
Znakomitego we wszystkim prócz tarczy.

I przez to źle się przysłużył Rzymianom, przymuszonym jego żądzą dowództwa i ambicją. Bo jak Ateńczycy słali na wojnę Nikiasza wbrew jego woli, tak Krassus wiódł na wojnę Rzymian wbrew ich woli. I jak przez Krassusa klęskę poniósł Rzym, tak przez swe miasto Nikiasz.
37 (4). Bardziej tu jednak na pochwałę zasługuje Nikiasz niż Krassus na naganę. Nikiasz, kierując się doświadczeniem i rozumem sprawnego wodza, nie dawał się zwieść nadziejom obywateli, ale bał się i odradzał zajmowania Sycylii. A Krassus ruszał na wojnę z Fartami jakby do bardzo łatwego zadania; ale popełnił błąd, bo imał się wielkiego. Kiedy na zachodzie Cezar podbijał Celtów, Germanów, Brytannów, on sam pędził na wschód ku morzu indyjskiemu, by posunąć się do Azji, od której przecież Pompejusz odstąpił, wstrzymał się Lukullus, wodzowie przystępni i dla wszystkich zawsze dobrzy, próbujący tego samego, co Krassus, i podejmujący te same plany.
Ale kiedy senat sprzeciwiał się nadawaniu pełnomocnictw Pompejuszowi, a Katon radził Cezara, pogromcę trzystu tysięcy Germanów, wydać tym podbitym i na niego skierować gniew wiarołomstwa, lud lekceważąc Katona przez piętnaście dni wśród ogólnej radości składał ofiary dziękczynne za zwycięstwo. Z jakim więc usposobieniem i przez ile dni składano by ofiary, gdyby Krassus meldował zwycięstwo z Babilonu, a następnie posuwał się naprzód i w prowincje rzymskie zamieniał Medię, Persydę, Hyrkanię, Suzy, Baktry!
"Skoro jednak trzeba gwałt zadawać" - według słów Eurypidesa (Fen. 524) - nie mogąc żyć w spokoju i nie umiejąc korzystać z dóbr miejscowych, to trzeba nie Skandię wywracać czy Mendę, nie Ajginetów uciekających i opuszczających swój kraj wypłaszać w inne strony jak ptaki szukające schronienia, lecz wysoko karać nieprawość, nie pozbywając się sprawiedliwości łatwo i przypadkowo jakby jakiegoś mało wartego drobiazgu.
Ci zaś, co wyprawę Aleksandra chwalą, a Krassusa ganią, niedobrze oceniają początki na podstawie końca.
38 (5). W wyprawach wojennych Nikiasza niemało sprawności: w wielu bitwach pokonał wroga i omal nie zdobył Syrakuz, i nie wszystko nie powiodło mu się z jego winy; winić tu można chorobę i zawiść obywateli w kraju. Krassus zaś przy ogromie błędów nawet losowi nie pozwolił wskazać mu czegoś korzystnego. I dziwić się jego naiwności, nie tak siłą partyjską pobitej, jak dla rzymskiego szczęścia niedostępnej.
Skoro zaś jeden niczego ze znaków wróżebnych nie lekceważył, drugi wszystko pomijał, a obaj jednakowo zginęli, to trudno w nich szukać niewątpliwego bezpieczeństwa. Lepsza jednak od zuchwałej ich wzgardy jest - według starej i przyjętej opinii - pomyłka przez ostrożność.
Co do zgonu - to Krassus mniej tu naganny: nie poddający się i nie pojmany, ani podstępnie złapany, lecz ustępujący przyjaciołom i przez wroga wiarołomnego stracony. Nikiasz poddał się nieprzyjacielowi w brzydkiej i niesławnej nadziei ocalenia, sam sobie śmierć czyniąc nader haniebną.

POMPEJUSZ
1. Do Pompejusza od samego początku mógłby lud rzymski odnieść słowa Prometeusza z tragedii Ajschylosa, który do Herkulesa, wyzwolony przez niego, mówi:
Wrogiego ojca1 ten syn mi najmilszy...
Bo do żadnego innego wodza Rzymianie nie czuli tak wrogiej i tak surowej nienawiści jak do ojca Pompejusza, Strabona2. Za życia jego drżano przed jego przemocą zbrojną - bo był to człowiek w wojnach obrotny - a kiedy zginął, rażony piorunem, zwłoki jego niesione zrzucono z noszy i zbezczeszczono. A przeciwnie, nikt z Rzymian nie cieszył się gorętszą życzliwością niż Pompejusz, nikt wcześniej poczętą czy bardziej szczytującą w okresie pomyślności, czy trwałej żyjącą po jego nieszczęśliwej śmierci.
Przyczyna nienawiści do pierwszego była jedna: nienasycona pożądliwość bogactwa. A przyczyn popularności drugiego było wiele: umiar w sposobie życia, biegłość w sprawach wojskowych, przekonywające słowo, charakter godny zaufania, uprzejmość w obcowaniu z ludźmi; nikt też nie umiał lepiej prosić bez natręctwa ani życzliwiej prośby innych przyjmować. Bo i to dochodziło do jego zalet, że dawał bez niezadowolenia, a brał z zachowaniem swej godności.
2. Od początku miał wygląd i zyskujący mu niemało popularności, i przemawiający za nim pierwej niż samo słowo. Miły sposób bycia miał w sobie coś z przyjaznej powagi, a w kwiecie wieku młodzieńczego przejawiało się w jego zachowaniu coś z królewskiej dojrzałości. I spokojnie do tyłu zarzucone włosy oraz oprawa oczu, jakby rozmarzonych wyrazem twarzy, przypominały podobieństwo - raczej opisywane niż oczywiste - do portretów króla Aleksandra. Stąd to na początku wielu nadawało mu to imię, przed czym się sam nie bronił, gdy czasem nazywano go dowcipnie Aleksandrem. Tak i Lucjusz Filip3, człowiek po konsulacie, przemawiając w jego sprawie, powiedział, że nic dziwnego, jeśli on, Filip, kocha Aleksandra.
Opowiadają zaś, że hetera Flora, kiedy już była dość stara, zawsze wspominała swą dawną znajomość z Pompejuszem. Mówiła, że nigdy po spotkaniu z nim nie rozstawała się bez żalu. Miała też opowiadać, że pragnął z nią stosunków któryś z bliskich znajomych Pompejusza, Geminiusz. Ten sprawiał jej dużo kłopotu swymi zabiegami. A wtedy ona oświadczyła, że nie chce - ze względu na Pompejusza. Geminiusz powiedział to Pompejuszowi.
1  Wrogiego ojca ...  - cytat z zaginionej tragedii Ajschylosa pt. Prometeusz wyzwolony.
2 Strabon - Gneusz Pompejusz Strabon (Zezowaciec), aktywny w wojnie ze sprzymierzeńcami italskimi, konsul r. 89, zginął w r. 87 p.n.e. podczas zarazy w jego wojsku.
3 Lucjusz (Marcjusz) Filip - konsul r. 91 p.n.e., wpływowy polityk i mówca.

Ten zaś ustąpił Geminiuszowi, ale sam już więcej jej nie tknął ani do niej zachodził, choć czuł do niej miłość. Ona także zniosła to nie jak zwykła hetera, ale ze zmartwienia i tęsknoty na długi czas się rozchorowała.
Bo też Flora w młodości swej - jak mówią - tak kwitnęła i wszędzie słynęła, że Cecyliusz Metellus, zdobiąc świątynię Dioskurów posągami i malowidłami, umieścił tam również jej portret, ze względu na jej piękność!
Pompejusz też nawiązał stosunki z żoną swego wyzwoleńca, Demetriosa, który miał u niego duże wpływy i pozostawił po sobie mienie wartości czterech tysięcy talentów. Ale i tu postępował wbrew swemu obyczajowi, ni elegancko, ni jak człowiek wolny, bojąc się, by wobec powszechnie znanej piękności jej postaci nie wydało się, że jest przez nią opanowany. Ale choć potem bardzo ostrożny, trzymał się z dala i strzegł od takich spraw, nie uchronił się od przygany ze strony przeciwników, lecz urabiano mu opinię, że wiele ze spraw publicznych zaniedbuje i opuszcza przez stosunki z mężatkami.
O jego skromności i prostocie w sposobie życia opowiadają jedno takie wspomnienie. Był chory i źle się czuł. Lekarz dla pobudzenia apetytu polecił mu zjeść kwiczoła. Szukano go, ale nie znaleziono w sprzedaży; bo nie była to odpowiednia pora roku. Ktoś jednak powiedział, że znajdzie się u Lukullusa, który hoduje kwiczoły cały rok. Na to on: "A więc gdyby nie zbytek Lukullusa, Pompejusz by nie przeżył?" Powiedział więc lekarzowi do widzenia i zjadł coś łatwego do nabycia. Ale o tym później.
3. Jako chłopiec towarzyszył ojcu dowodzącemu w wojnie z Cynną. Wtedy kolegą jego w jednym namiocie był jakiś Lucjusz Terencjusz. Ten, namówiony przez Cynnę za wielką nagrodę, zamierzał osobiście zabić Pompejusza4, a inni mieli podpalić namiot wodza. Ale Pompejusz dostał o tym przy kolacji jakiś sygnał. Bez zaniepokojenia, a nawet pijąc ochotniej, okazywał Terencjuszowi życzliwość, a po udaniu się na spoczynek niespostrzeżenie się wymknął z namiotu i obstawiwszy ojca strażą zachowywał spokój. A Terencjusz, gdy uznał, że nadszedł odpowiedni moment, dobył miecza, powstał, podszedł do legowiska Pompejusza i myśląc, że on tam leży, zadał kilka ciosów - w materac.
Niebawem też z nienawiści do wodza5 zrobił się wśród żołnierzy wielki ruch i zryw do buntu. Targano namioty, chwytano za broń. Wódz nie wystąpił na zewnątrz bojąc się tej wrzawy, a Pompejusz rzucił się w środek zbuntowanych ze łzami i prośbami, w końcu zaś upadł na twarz przed bramą obozową i leżąc na przejściu krzyczał i kazał wychodzącym, by go zadeptali; tak ci, zawstydzeni, zawrócili i wszyscy, oprócz ośmiuset, zmienili nastrój i pojednali się z wodzem.
4. Zaraz po śmierci Strabona Pompejusz miał proces o jego nadużycia finansowe na szkodę publiczną. Po wielu jednak dochodzeniach wykazał przed władzami winę jednego z wyzwoleńców, Aleksandra, jako sprzeniewiercy.
4 zabić Pompejusza - ojca i syna.
5 z nienawiści do wodza - do ojca Pompejusza.

Sam też został oskarżony o posiadanie sznurów myśliwskich i ksiąg wśród przedmiotów zabranych z Askulum6; otrzymał je od ojca po zdobyciu tego miasta, ale gdy ojciec się wycofywał, stronnicy Cynny wpadli do jego domu i rozgrabili go.
W związku z tym procesem staczał już wcześniej niemało bojów z oskarżycielem, w których okazał się energiczny i zarazem nad wiek swój ułożony. Przez to zyskał sobie dużo chwały i sympatii. A pretor Antystiusz7, który przewodniczył sądowi w tym procesie, tak go polubił, że zamierzał dać mu córkę za żonę. W tej sprawie rozmawiał z przyjaciółmi Pompejusza. A gdy ten propozycję przyjął, uzgodnili między sobą poufną umowę. Ale nie ukryło się to przed publicznością, z powodu gorliwości Antystiusza. W końcu też, gdy Antystiusz odczytał wyrok sądu uniewinniający Pompejusza, publiczność jakby na komendę wzniosła okrzyk "Talasjo!" - towarzyszący według zwyczaju obrzędom ślubnym.
A zwyczaj ten, jak podają, miał taki początek: Kiedy przodujący
Rzymianie porwali sobie za żony córki Sabinów przybyłe na widowiska
sportowe, jacyś nieznani najemnicy czy pasterze porwali i uprowadzali piękną
i znaczną pannę. A żeby nikt z możniejszych nie odebrał im dziewczyny
w drodze, biegnąc wołali: "Dla Talasjusza!" Był zaś ten Talasjusz jakąś znaną
tam i ważną osobistością. Słyszący więc to imię biegli z nimi, klaskali i tak
samo wołali jako współradujący się i aprobujący. Stąd to - jak mówią
- ponieważ małżeństwo Talasjusza było udane, taki ten okrzyk żartobliwy
wszedł w zwyczaj weselny. I to jest najprawdopodobniejsze z podań o okrzyku
"Talasjo".
Pompejusz zaś w niewiele dni później pojął za żonę Antystię.
5. Potem poszedł do wojska, do obozu Cynny. Ale z jakiejś przyczyny oczerniony szybko się skrył, uszedł stamtąd i zniknął, a po obozie rozeszła się pogłoska, że Cynna sprzątnął tego młodego człowieka. Stąd to wszyscy, którzy już dawno czuli do Cynny odrazę i nienawiść, powstali przeciw niemu. Cynna próbował uciec, lecz przyłapał go któryś z dowódców, ścigający go z dobytym mieczem w ręku. Wtedy Cynna padł przed nim na kolana i oferował mu pierścień bardzo drogi. Lecz ten z pogardą odrzekł: "Nie po tom tu, by zawierać z tobą jakąś umowę, lecz żeby ukarać bezbożnego i niesprawiedliwego tyrana". I zabił go.
Tak skończył Cynna. Po nim objął i utrzymał przewodnictwo partii Karbon8, jeszcze gorszy niż tamten szaleniec. Ale nadchodził Sulla, z tęsknotą przez wielu oczekiwany, którzy sądzili, że w istniejącej sytuacji sama zmiana despoty jest niemałą korzyścią. Do takiego nieszczęścia doprowadzono Rzym, że zdesperowani ludzie miast wolności szukali już tylko znośniejszej niewoli.
6 Askulum - miasto w kraju Picenum w Italii.
7 Antystiusz - może identyczny z trybunem ludowym z r. 88, straconym w r. 82 p.n.e.
8 Karbon - Gneusz Papiriusz Karbon, od r. 87 stronnik Cynny, potem pojmany przez Pompejusza i stracony w r. 81 p.n.e.

6. Pompejusz wtedy przebywał w Picenum w Italii. Miał tam posiadłości ziemskie, ale bardziej cieszyły go tamtejsze miasta, okazujące mu odziedziczoną po ojcu życzliwość i sympatię. Tam widząc, że najznakomitsi i najlepsi ludzie opuszczają mieszkania i zewsząd garną się do obozu Sulli jakby do jakiegoś portu, sam uznał za wskazane przybyć do niego nie jako uchodźca, bez zabezpieczenia i potrzebujący pomocy, lecz zyskać sobie wdzięczność i znaczenie przychodząc z siłą zbrojną. W tym celu spróbował poruszyć Picentynów. Ci ochoczo poszli za nim i nie dali posłuchu ludziom przychodzącym od Karbona. A nawet kiedy jakiś Wediusz odezwał się, że ich przywódca Pompejusz spod opieki pedagoga do nich doskoczył, tak ich to rozzłościło, że na miejscu rzucili się na Wediusza i zabili go.
Odtąd Pompejusz, mając dwadzieścia trzy lata, przez nikogo nie mianowany wodzem, sam sobie nadał dowództwo. W znacznym mieście, Auksymum9, kazał zbudować na rynku trybunał i czołowym ludziom miasta, dwom braciom Wentydiuszom, polecił opuścić miasto, po czym werbował sobie żołnierzy, mianował ich dowódców i poddowódców w porządku wojskowym, obchodził kolejne miasta i robił to samo. Usuwali się i zaczęli Pompejuszowi ustępować ludzie orientacji prokarbońskiej, a inni samowolnie mu się poddawali. W ten sposób w krótkim czasie zebrał trzy pełne legiony, zgromadził żywność, ludzi obsługi, wozy i wszelkie inne wyposażenie i poprowadził je do Sulli. Nie spieszył się jednak, ani też nie próbował się ukrywać, lecz w drodze próbował niszczyć przeciwnika, starając się wszystkie tereny Italii, którędy przechodził, oderwać od Karbona.
7. Powstali przeciw niemu naraz trzej dowódcy przeciwnika, Karrynas10, Celiusz11 i Brutus12. Nie wszyscy jednak stanęli naprzeciw niego, ani wszyscy z tej samej strony: otoczyli go wkoło, żeby go roznieść. Nie uląkł się tego, lecz całymi siłami naraz ruszył, z konnicą na przedzie, którą sam dowodził, przeciw Brutusowi. A kiedy również ze strony wroga szli naprzód celtyccy jeźdźcy, pierwszego z nich i najsilniejszego wyprzedził ciosem włóczni z ręki i powalił; po czym cała ich reszta jęła zawracać, mieszając szyki piechoty i wywołując ogólną ucieczkę. Wskutek tego dowódcy zaczęli się kłócić między sobą i poszli, każdy w swoją stronę. A miasta, uważając, że wróg się rozszedł ze strachu, przyłączały się do Pompejusza.
Z kolei wyszedł przeciw Pompejuszowi konsul Scypion13. Ale zanim doszło do rzutu włóczni, wojsko Scypiona pozdrowiło ludzi Pompejusza i przeszło na jego stronę, a Scypion umknął.
W końcu Karbon wysłał przeciw Pompejuszowi nad rzeką Aesis14 zwarte
9 Auksymum - także w Picenum (dziś. Osimo).
10 Karrynas - Gajusz Karrynas, mariańczyk, pretor w r. 82 p.n.e., podkomendny Karbona, wkrótce pojmany i stracony z rozkazu Sulli.
11 Celiusz - nie zidentyfikowany (Cloelius?).
12 Brutus - Marek Juniusz Brutus, pretor r. 88, skończył samobójczo w r. 82 p.n.e.
13 Scypion - Lucjusz Korneliusz Scypion, konsul r. 83, proskrybowany przez Sullę, w r. 82 uciekł do Massylii (Marsylii).
14 Aesis - dziś. Esino, rzeczka graniczna między Picenum a Umbrią.

zastępy konnicy. Pompejusz jednak odparł je siłą i zmusił do odwrotu, a w pościgu zapędził wszystkich w tereny trudne, dla koni niedostępne, tak że ci widząc, iż nie ma nadziei na ratunek, poddali mu się wraz z bronią i końmi.
8. Sulla nic o tym nie wiedział. Ale na pierwsze meldunki i wieści, bojąc się o Pompejusza obracającego się wśród tylu i takich wodzów, pospieszył mu z pomocą. A Pompejusz słysząc, że Sulla blisko, kazał dowódcom ustawić wojska w szeregach w pełnej zbroi paradnej, żeby się jak najpiękniej i najwspanialej pokazały imperatorowi. Spodziewał się bowiem wielkich od niego zaszczytów. A doczekał się jeszcze większych: Sulla widząc, jak do niego podchodzi, a wojsko w szeregach podziw budzące dla swej dzielności, w nastroju podniosłym i wesołym dzięki swym osiągnięciom, zeskoczył z konia i przywitany tytułem imperatora, jak należało, sam także zatytułował Pompejusza imperatorem, kiedy nikt by się nie spodziewał, że Sulla z młodym człowiekiem, jeszcze nie członkiem senatu, podzieli się tytułem, o którego utrzymanie walczył ze Scypionami15 i Mariuszami16. Zresztą doszły tu i inne oznaki tego przyjaznego spotkania: stał, gdy Pompejusz do niego podchodził, i zdjął z głowy nakrycie; a nieczęsto widziano, by to robił wobec kogoś innego, choć wielu koło niego było ludzi nobilnych.
Pompejusza jednak nie wzbiło to w dumę. Lecz gdy Sulla wysyłał go zaraz do Galii, którą trzymał Metellus17, nie osiągając jednak nic godnego tamtych możliwości wojennych, wyraził swe zdanie, że nie godzi się odbierać dowództwa starszemu i sławą wyższemu, ale jeżeli Metellus sam tego zechce i życzy sobie współdziałania, to on gotów jest dołączyć do niego i wesprzeć go w wojnie.
Metellus przystał na to i napisał, by Pompejusz tam przybył. Ten zatem pomaszerował do Galii i nie tylko sam przez się dokonał zadziwiających osiągnięć, ale i bojowość i dzielność Metellusa, gasnącą już z powodu wieku, na nowo pobudził i ożywił - niczym ten do płynności rozgrzany spiż: zetknięcie z twardym i zimnym bardziej - jak mówią - rozgrzewa go i miękczy niż sam ogień.
Ale - jak u atlety, przodującego w świecie, zdobywcy sławnych zwycięstw wszędzie w zawodach, nie bierze się pod uwagę i nie upamiętnia jego młodzieńczych osiągnięć, tak i u Pompejusza, czynów, jakich teraz dokonywał, które same w sobie podziwu godne, ustępują jednak ilością i wielkością późniejszym wojnom i zmaganiom, boję się szczegółowo poruszać; bo gdybyśmy się zatrzymali przydługo przy wcześniejszych, mogłoby nam braknąć miejsca na największe i najlepiej odsłaniające charakter, późniejsze dokonania i przeżycia tego człowieka.
15 ze Scypionami - zob. przyp.  13.
16 z Mariuszami - z Mariuszem młodszym.
17 Metellus - Kwintus Cecyliusz Metellus Pius, propretor w latach 88 - 82, legat senatu do Cynny, w bitwie w sprawie Sulli zwyciężył koło Fawencji w r. 82, konsul r. 80 p.n.e. wraz z Sullą, później zarządca Hiszpanii.

9. Gdy Sulla opanował Italię i został mianowany dyktatorem, starał się odwdzięczyć swym dowódcom wojskowym, wzbogacając ich, wysuwając na stanowiska, spełniając chętnie i bez ograniczeń wszystko, czego każdy z nich pragnął. Pompejusza zaś, z podziwu dla jego męstwa i w uznaniu tak wielkich zasług dla jego sprawy, starał się jakoś związać z sobą powinowactwem. To samo radziła mu także jego żona, Metella. Nakłaniają więc Pompejusza do rozwodu z Antystią i wzięcia za żonę Emilii, pasierbicy Sulli, córki Metelli i Skaurusa, będącej już zamężną i nawet w ciąży. Było to tyrańsko wymuszone małżeństwo, odpowiadające raczej interesom Sulli niż charakterowi Pompejusza, żeby brać do siebie za żonę Emilię ciężarną z innego męża, a wyrzucać Antystię bez czci i litości, zwłaszcza że świeżo straciła ojca i to przez męża: bo Antystiusz18 został zamordowany w senacie, uznany za zwolennika Sulli z powodu Pompejusza. A matka jej widząc to sama odebrała sobie życie. I tak również ten cios dołączał się do tragedii tego małżeństwa. Ale - na Jowisza! - i ten, że Emilia w domu Pompejusza zmarła niebawem przy porodzie.
10. Zaraz też zameldowano, że Perpenna19 opanował Sycylię i tę wyspę uczynił punktem oparcia dla uchodźców przeciwnego stronnictwa, przy tym i Karbon z flotą tam się zaczepił, a Domicjusz przerzucił się do Afryki, i że mnóstwo innych znacznych uchodźców tam się skupiło, którym udało się uciec przed proskrypcjami.
Przeciw tym wszystkim wysłano Pompejusza z poważną armią. Perpenna zaraz wycofał się przed nim z Sycylii. Po czym odzyskał on wyniszczone miasta i ze wszystkimi obszedł się przyjaźnie, oprócz Mamertynów w Messanie. Ci wypraszali sobie jego trybunał i jurysdykcję jako coś, co miało rzekomo dawno przez prawo rzymskie być zniesione. Tym powiedział: "Nie przestaniecie nam, gdy mamy miecze u pasa, recytować praw?"
Również szydzenie z nieszczęść Karbona było oczywiście czymś nieludzkim. Skoro bowiem musiało się go - i słusznie - stracić, należało to zrobić zaraz po pojmaniu i czyn obciążałby rozkazodawcę. Ale Pompejusz kazał obywatela rzymskiego, trzykrotnego konsula, przyprowadzić w kajdanach, postawić przed trybunałem, gdy sam siedząc wydawał nań wyrok śmierci, ku zgorszeniu i oburzeniu obecnych. Następnie kazał go odprowadzić i zgładzić. A mówią, że Karbon odprowadzony na bok, kiedy ujrzał dobyty miecz, prosił o miejsce i krótką chwilę na załatwienie swej potrzeby.
Gajusz Oppiusz20, ten stronnik Cezara, podaje, że Pompejusz tak samo z Kwintusem Waleriuszem21 obszedł się nieludzko. Wiedząc, że Waleriusz to człowiek uczony i miłośnik nauki jak niewielu innych, przywitał go, kiedy go
18 Antystiusz - zob. przyp. 7.
19 Perpenna - Marek Perpenna (Perperna), popular, pretor w r. 82 p.n.e., zarządca Sycylii, potem się ukrywał i w Hiszpanii przyłączył do Sertoriusza.
20 Gajusz Oppiusz - autor zaginionej historii o Cezarze.
21 Kwintus Waleriusz - ur. ok. r. 130, trybun ludowy, zamordowany w r. 82 p.n.e. przez Pompejusza na Sycylii.

do niego prowadzono, spacerował z nim razem, pytał go o to, co wiedzieć potrzebował, a dowiedziawszy się tego, polecił służbie zabrać go i stracić.
Ale Oppiuszowi, gdy mowa o wrogach czy przyjaciołach Cezara, należy dawać wiarę z wielką ostrożnością. Pompejusz musiał karać ludzi mających głównie opinię wrogów Sulli i jawnie na tym przyłapanych. Innych, których mógł, przeoczał; a niektórym nawet pomagał umknąć.
Tak też postanowił ukarać miasto Himerę22, stojące po strome wrogów Sulli. Wtedy przywódca Himeryjczyków, Stenis, poprosił o głos i oświadczył, że Pompejusz postępuje niesprawiedliwie, skoro winnego omija, a gubi niewinnych. "A któż to ten winien?" Na to pytanie Pompejusza Stenis odpowiedział: "To ja!" Bo on przyjaciół swych do tego nakłonił, a przeciwników zmusił. Wtedy Pompejusz, z podziwu dla odwagi i rozumu tego człowieka, najpierw uniewinnił jego, potem wszystkich innych.
Słysząc zaś, że jego żołnierze w czasie marszu nie zachowują porządku, kazał ich miecze opieczętować; kto nie zachował pieczęci, podlegał karze.
11. Zajęty tymi sprawami i porządkowaniem Sycylii, otrzymał uchwałę senatu i pismo Sulli z rozkazem, by popłynął do Afryki i podjął energiczną walkę z Domicjuszem23; zgromadził on tam wielekroć większą armię niż ta, którą posiadał Mariusz24, gdy przeprawił się z Afryki do Italii, gdzie wywołał wiele niepokoju, przekształcając się z wygnańca w tyrana.
Szybko więc Pompejusz poczynił wszelkie przygotowania, pozostawiając dowództwo na Sycylii mężowi swej siostry, Memmiuszowi25. Sam zaś wypłynął na morze z flotą stu dwudziestu okrętów wojennych i ośmiuset okrętów transportowych z żywnością, pociskami, pieniędzmi i machinami. Z częścią tych okrętów osiągnął Utykę, z częścią Kartaginę. Wtedy od razu od przeciwnika przeszło na jego stronę siedem tysięcy ludzi. Sam zaś dysponował sześciu pełnymi legionami.
Tu opowiadają, że przydarzyła mu się śmieszna historia. Jacyś żołnierze, jak się okazało, natknęli się na skarb i zyskali z niego spore sumy. Kiedy przypadek ten doszedł do wiadomości innych, wszyscy nabrali przekonania, że dany teren jest pełen skarbów, ukrytych tam kiedyś w czasie zagrożenia Kartaginy. Pompejusz nawet nie mógł do niczego użyć żołnierzy, przez kilka dni szukających skarbów. Obchodził ich z uśmiechem przyglądając się, jak tysiące ludzi kopią i przewracają ziemię. Wreszcie im sił brakło, i zniechęceni żądali od Pompejusza, żeby ich prowadził, dokąd zechce, jako że dostatecznie ukarana została ich głupota.
12. Gdy Domicjusz stanął w szyku bojowym do bitwy, miał przed sobą głęboki i trudny do przebycia rów, a już od rana zaczął padać ulewny deszcz
22 Himera - miasto na północnym wybrzeżu Sycylii.
23 Domicjusz - Gneusz Dom. Ahenobarbus (Rudobrody), zięć Cynny, proskrybowany, w r. 81 p.n.e. zginął pobity przez Pompejusza w Afryce.
24 Mariusz - znany przeciwnik Sulli.
25 Memmiusz - Gajusz Memmiusz, później, w latach 77 - 75 p.n.e., kwestor przy Pompeju-szu w Hiszpanii, zginął w bitwie z Perpenną nad Turią (uchodzącą do morza koło Walencji).

przy silnym wietrze. Zrezygnował więc z bitwy tego dnia i wydał rozkaz do odmarszu. Wtedy Pompejusz uznał to za korzystny dla siebie moment, szybko natarł i pokonał rów, gdy tamci stawiali opór bez ładu i w zamieszaniu, i nie wszyscy równo. Do tego wiatr się obrócił i wiał im w oczy.
Zresztą i Rzymian ta wichura zdezorientowała. Nie rozpoznawali się między sobą dokładnie, tak że nawet Pompejusz, nie rozpoznany, był w niebezpieczeństwie śmierci, kiedy któremuś żołnierzowi, pytany o hasło, odpowiedział nie dość szybko.
Odparto jednak nieprzyjaciela wśród wielkiej rzezi - bo mówią, że z dwudziestu tysięcy tylko trzy tysiące zdołało ujść z życiem - i Pompejusza obwołano imperatorem. Ale Pompejusz oświadczył, że nie może przyjąć tego tytułu, póki obóz nieprzyjaciela pozostaje cały: jeżeli jednak uważają go za godnego tego zaszczytu, to najpierw muszą zdobyć ten obóz. Rzucono się więc na jego obwarowania, przy czym Pompejusz walczył tam bez hełmu, w obawie przed powyższym zagrożeniem. Obóz został zdobyty. Domicjusz zginął.
Z miast niektóre poddały się od razu, inne zdobyto siłą. Z królów pojmał Pompejusz Ijarbasa, sprzymierzonego z Domicjuszem, a królestwo jego oddał Hiempsalowi.
Korzystając dalej ze swego powodzenia i z sił wojska, wpadł do Numidii. Po kilku dniach marszu opanował wszystko, co napotkał, i na nowo przywrócił respekt dla potęgi Rzymu u ludów, gdzie strach przed nią już się był rozluźnił. A mówił, że nawet zamieszkujące Afrykę dzikie zwierzęta powinny poczuć potęgę i odwagę Rzymian, i niemało też dni poświęcił na polowanie na lwy i słonie.
Łącznie więc te działania wojenne przeprowadził, według tradycji, w ciągu czterdziestu dni: opanował Afrykę i ułożył sprawy tamtejszych królów, w dwudziestym czwartym roku życia.
13. Po powrocie do Utyki dostał pismo od Sulli nakazujące mu rozpuścić wojsko, prócz jednego legionu, z którym miał czekać na swego następcę. To go wewnątrz bardzo oburzyło i ciężko to odczuł. Ale żołnierze jawnie okazywali swe niezadowolenie. Kiedy ich prosił, żeby odeszli, oni, urągając Sulli, oświadczyli, że Pompejusza nie opuszczą, i nie pozwalali mu słuchać tyrana.
Pompejusz więc najpierw próbował ich uspokoić i przemówić do nich. Nie mogąc ich jednak przekonać, zszedł z mównicy do swego namiotu ze łzami w oczach. Ci zaś porwali go i z powrotem postawili na podium. I tak minęła znaczna część dnia: wojska kazały mu pozostać i dowodzić nadal, a on prosił, by słuchali rozkazów i nie wzniecali buntu. W końcu wśród głośnych błagań żołnierzy poprzysiągł, że życie sobie odbierze, jeżeli nie ustąpią. I tak dopiero ustąpili, i to z trudem.
Do Sulli dotarła pierwsza wiadomość, mówiąca, że Pompejusz go opuścił. Powiedział więc do przyjaciół, że to już taki jego los, iż na starość przyjdzie mu zmagać się z młodymi zawodnikami; bo i Mariusz był bardzo młody, kiedy mu dużo narobił kłopotu i stawiał go w obliczu ostatecznego niebezpieczeństwa.
Kiedy jednak Sulla dowiedział się prawdy i widział, że wszyscy ludzie

gotowi są przyjąć powracającego Pompejusza zbiorowo z największą serdecznością, pospieszył się z jeszcze większym uznaniem dla niego: wyszedł na jego przyjęcie, podał mu rękę z całą uprzejmością i przywitał go głośno tytułem Magnus, to znaczy Wielki. I tak obecnym kazał go tytułować.
Inni podają, że takiego określenia użyło najpierw całe wojsko w Afryce, a trwałości i znaczenia nabrało potwierdzone przez Sullę. On zaś sam ostatni ze wszystkich i dopiero po długim czasie, wysłany do Hiszpanii jako prokonsul przeciw Sertoriuszowi, zaczął się podpisywać w listach i rozkazach imieniem Pompejusz Wielki. Bo taki tytuł nie budził już niechęci, skoro się całkiem upowszechnił.
Stąd też słusznie by się wyraziło cześć i podziw dla dawnych Rzymian, że takimi tytułami i przydomkami nagradzali nie tylko wojenne i wojskowe osiągnięcia, ale także honorowali dokonania i cnoty polityczne. Dwóch nawet lud zaszczycił przydomkiem Maximus, tj. Największy: Waleriusza26 za to, że lud zbuntowany pogodził z senatem, i Fabiusza Rullusa27 za to, że pewnych wyzwoleńców wzbogaconych i przez to wybranych do senatu usunął z niego.
14. Potem Pompejusz starał się o prawo odbycia triumfu. Sprzeciwiał się temu Sulla. Bo tylko konsulowi albo pretorowi, i nikomu innemu nie zezwalało na to prawo. Dlatego i Scypion ów pierwszy po większych i zaszczytniejszych zmaganiach, po zwycięstwie nad Kartagińczykami w Hiszpanii, nie mógł się starać o triumf. Nie był jeszcze konsulem ani pretorem. Jeśliby jednak Pompejusz, jeszcze nawet bez zarostu na twarzy, wkroczył do miasta w triumfie, kiedy wiek jego nie dopuszcza go jeszcze do senatu, to byłoby to czymś nienawistnym dla rządów i powagi Sulli.
Tak tłumaczył to Sulla Pompejuszowi, jako zamierzający nie pozwolić, lecz sprzeciwić się temu i przeszkodzić, gdyby Pompejusz nie dał się przekonać.
Pompejusz jednak nie uląkł się, lecz sam radził Sulli wziąć pod rozwagę, że większa ilość ludzi czci słońce wschodzące niż zachodzące - czyniąc aluzję do wzrastającej swej siły, a malejącej i marniejącej siły Sulli.
Sulla nie dosłyszał tych słów wyraźnie. Ale widząc wyraz twarzy tych, co to słyszeli, i zdziwienie w ich zachowaniu, zapytał, co to powiedziano. A gdy dowiedział się, uderzony zuchwałością Pompejusza, krzyknął dwa razy: "Niech więc triumfuje!" Skoro jednak wielu z tego powodu wyrażało swe niezadowolenie i oburzenie, Pompejusz chcąc ich, jak mówią, jeszcze bardziej rozzłościć, zamierzał wkroczyć do miasta na rydwanie z zaprzęgiem czterech słoni królewskich, których sporą liczbę sprowadził z Afryki jako zdobycz wojenną. Lecz brama na to była za wąska. Zaniechał więc tego i przeszedł do koni. Ale żołnierze nie otrzymawszy takich przydziałów, jakich się spodziewali, chcieli narobić ruchu i awantury. Wtedy on orzekł, że nie myśli nic innego, jak tylko zrezygnować z triumfu raczej niż schlebiać żołnierzom.
Tu Serwiliusz28, człowiek poważany i bardzo przeciwny triumfowi Pompe-
26	Waleriusz - brat sławnego Publikoli, w V wieku p.n.e. zażegnał w Rzymie bunt plebsu.
27	Fabiusz Rullus - parokrotny konsul, cenzor w r. 304 p.n.e.
28	Serwiliusz - Publiusz Serw. Watia, sullańczyk, triumfator z r. 88 p.n.e.

jusza, powiedział, że teraz widzi Pompejusza Wielkiego i godnego triumfu. A wiadomo, że i wstęp do senatu, gdyby chciał, wtedy by łatwo uzyskał. Ale nie zależało mu na tym, by łapać, jak podają, sławę z niezwykłości takiej kariery; bo to nic godnego podziwu, by Pompejusz został członkiem senatu przed przepisowym wiekiem, lecz czymś nader wspaniałym miał być triumf przed wejściem do senatu.
A oto, co mu zyskało też przychylność u ogółu ludności: lud polubił go, że po triumfie został oszacowany w stanie ekwitów.
15. Sulla martwił się widząc, do jakiego stopnia wzrosła popularność i siła Pompejusza. Wstydził się jednak powstrzymywać go w tym, dlatego zachowywał spokój - prócz momentu, kiedy przemocą i wbrew jego woli Pompejusz przeprowadził na stanowisko konsula Lepidusa29, popierając jego wybór i sprawiając, że lud był Lepidusowi przychylny przez wzgląd na własną popierającego popularność. Wtedy to Sulla, widząc Pompejusza wracającego z forum w otoczeniu tłumu ludzi, powiedział do niego: "Widzę, młodzieńcze, żeś wesół ze zwycięstwa. Bo dlaczego by nie miało być czymś szlachetnym i pięknym wybranie na pierwszego konsula najgorszego ze wszystkich Lepidusa za takim twoim usposobieniem ludu zamiast najlepszego ze wszystkich Katulusa? Czas ci, doprawdy, nie zasnąć już nigdy, lecz baczyć na to, co się dzieje. Boś silniejszego w nim zgotował sobie przeciwnika!"
Najwyraźniej jednak okazał Sulla swe niezadowolenie z Pompejusza w wygotowanym własnoręcznie testamencie; bo gdy innym przyjaciołom poczynił zapisy i wyznaczył ich na opiekunów syna, Pompejusza całkiem pominął.
Ten jednak zniósł to z całym spokojem i po obywatelsku. A kiedy Lepidus i niektórzy inni nastawali, by zmarłego nie grzebać na Polu Marsowym i bez publicznej uroczystości, sam przyczynił się do tego, że zwłoki pogrzebano ze czcią i spokojem.
16. Zaraz po śmierci Sulli zaczęły się sprawdzać jego przewidywania: Lepidus starał się sam ubrać w jego rolę i przemoc, i to nie zawiłymi drogami czy zachowując pozory, lecz od razu występując zbrojnie i chcąc dawne niedomogi i pozostałości sporów stronniczych, które uszły uwagi Sulli, poruszyć i podjąć na nowo.
Jego kolega w konsulacie, Katulus, po którego stronie stała czysta i najzdrowsza część senatu i ludu, cieszył się wówczas w Rzymie najlepszą sławą człowieka roztropnego i sprawiedliwego, a było widać, że obyty był raczej z politycznymi niż wojskowymi dowództwami.
Okoliczności więc same wymagały ingerencji Pompejusza. Nie namyślał się długo, do której strony się przyłączyć. Przystał do nobilów i został wyznaczony na dowódcę wojsk przeciw Lepidusowi, który poruszył już wielką część Italii,
29 Lepidus - Marek Emiliusz Lepidus, wybrany na konsula na r. 78 p.n.e. wraz z Kwintusem Lutacjuszem Katulusem, podjął w r. 77 marsz na Rzym, ale pobity przez Katulusa i Pompejusza uszedł na Sardynię, gdzie niebawem zmarł.

przez Brutusa30 trzymał Galię Przedalpejską. Pompejusz przystąpiwszy do akcji łatwo odzyskiwał kraje, ale pod galicką Mutyną siedział dość długo przeciw Brutusowi.
Tymczasem Lepidus pomaszerował na Rzym i usadowiwszy się pod miastem żądał powtórnego konsulatu, strasząc tych w mieście ogromnym tłumem ludzi. Od tego strachu uwolnił ich list Pompejusza, który zwycięsko położył kres tej wojnie bez walki.
Brutus bowiem, czy to sam przekazał Pompejuszowi swe wojska, czy zdradzony przez przechodzące na stronę przeciwnika, oddał się w jego ręce i pod osłoną konnicy oddalił się do jakiegoś miasteczka nad Padem. Tam następnego dnia został stracony przez Geminiusza, nasłanego nań przez samego Pompejusza. To ściągnęło na Pompejusza dużo zarzutów. Zaraz bowiem napisał do senatu, że Brutus dobrowolnie mu się poddał, i zaraz przysłał następne pismo oskarżające straconego.
A ten Brutus był ojcem znanego Brutusa, który wspólnie z Kassjuszem zabił Cezara. Sam jednak ani waleczny jak ten syn, ani ginący jak on, opisany tu31 w osobnej biografii.
Lepidus zaś zaraz opuścił Italię i przeniósł się na Sardynię. Tam zachorował i umarł załamany, ale nie tyle z powodów politycznych, jak mówią, ile dlatego, że z przypadkowego listu dowiedział się o jakimś cudzołóstwie swej żony.
17. Hiszpanię trzymał wtedy niczym niepodobny do Lepidusa jako wódz Sertoriusz32. Ten był groźnym postrachem Rzymian, jakby na niego zwalił się szczyt choroby wojny domowej. Wielu on już zlikwidował pomniejszych wodzów, a teraz wplątany był w wojnę z Metellusem Piusem, wspaniałym człowiekiem i zaprawionym w wojaczce, ale już za mało aktywnym z powodu starości, żeby wyzyskiwać odpowiednie momenty strategiczne. Opóźniał się w działaniach, które bystro i szybko podejmował Sertoriusz, nastający na niego zaskakująco i rozbójniczo, zasadzkami i okrążeniami dezorientując wodza, bohaterskiego w regularnych bitwach wojsk pozycyjnych i ciężkozbrojnych.
Wobec tego Pompejusz zatrzymując wojsko przy sobie starał się o odkomenderowanie go z pomocą dla Metellusa. Mimo rozkazów Katulusa nie rozwiązywał swej armii, lecz siedział z nią pod miastem, wciąż nowe jakieś podając powody, aż mu nadano to dowództwo na wniosek Lucjusza Filipa. Wtedy to, jak podają, ktoś w senacie ze zdziwieniem postawił pytanie, czy Filip uważa, że Pompejusza należy tam wysłać jako prokonsula. Na co Filip
30 Brutus - Marek Juniusz Brutus, trybun ludowy w r. 83, w r. 78 p.n.e. bronił się w Mutynie, lecz poddał się Pompejuszowi i zginął.
31 opisany tu - syn, Marek Juniusz Brutus (po adopcji przez wuja przyjął imię Kwintus Serwiliusz Cepion Brutus).
32 Sertoriusz - Kwintus Sertoriusz, mariańczyk, jako pretor w r. 83 zarządzał Hiszpanią Bliższą, potem trzymał ją zbrojnie wraz z innymi do r. 72 p.n.e., kiedy, zdradzony przez Perpennę, zginął.

odpowiedział: "Non proconsulem, nie jako prokonsula, lecz pro consule, zamiast konsula"  - jakoby obaj bieżący konsulowie nie byli nic warci.
18. Kiedy Pompejusz zabrał się do dzieła, wtedy - jak to bywa przy oczekiwaniach związanych z nowym wodzem - część ludności miejscowej pozyskał sobie nadziejami, a inne plemiona, nie całkiem pewnie stojące przy Sertoriuszu, skusił do przejścia na jego stronę.
Sertoriusz zaś kpił z Pompejusza w zuchwałych słowach, mówiąc z szyder-stwem,że potrzebowałby pręta albo bata na tego chłopca, gdyby się nie strzegł tamtej staruszki, mając przy tym na myśli Metellusa. W rzeczywistości jednak miał się bardzo na baczności i ostrożniej sprawował dowództwo z obawy przed Pompejuszem.
Ale i Metellus - czego by nikt nie przypuszczał - bardzo się zmienił w swym sposobie życia. Zaraz się oddał wygodom i nagle wystąpiła u niego wielka skłonność do wystawności i rozrzutności. A to także zyskiwało Pompejuszowi przedziwną życzliwość i dobrą opinię. Bo sam ograniczał się do oszczędnego sposobu życia, nie wymagającego wielu zachodów. Z natury bowiem był rozważny i powściągliwy w dogadzaniu sobie.
Wojna przybierała wiele różnych postaci, ale najbardziej zaniepokoiło Pompejusza zajęcie Lauronu33 przez Sertoriusza. Sądząc bowiem, że go otacza, i już się tym chełpiąc, sam niespodzianie ujrzał się w zamknięciu. Dlatego bojąc się ruszać, musiał oglądać miasto płonące w jego obecności. Natomiast Herenniusza i Perpennę, dwóch sprawnych wojowników wśród tych, co przystali do Sertoriusza i u niego pełnili służbę dowódców, pobił pod Walencją, kładąc trupem dziesięć tysięcy ludzi.
19. Podniesiony na duchu tym dokonaniem i dumny, spieszył przeciw samemu Sertoriuszowi, żeby Metellus nie miał udziału w tym zwycięstwie. Nad rzeką Sukron, już pod koniec dnia, zwarły się ich szyki bojowe. Obaj bali się nadejścia Metellusa, bo ten chciał bitwę stoczyć sam jeden, a tamten z samym jednym. Bitwa jednak miała wynik nie rozstrzygnięty. Z tej i tej strony zwyciężyło jedno skrzydło. Z wodzów jednak z większą chwałą wyszedł Sertoriusz. On bowiem zmusił przeciwnika do ucieczki na skrzydle, gdzie sam dowodził.
Pompejusz zaś na koniu został zaatakowany przez jakiegoś potężnego piechura. Zwarli się z sobą w walce wręcz i ciosy mieczów ześliznęły się u obu po ramionach, ale niejednakowo. Pompejusz został tylko raniony, a tamten stracił rękę. Zrobiło się koło nich zbiegowisko. Ludzie Pompejusza już byli w pełnej ucieczce, on sam także cudem uszedł z życiem, pozostawiając przeciwnikom swego konia w złotej, bardzo ozdobnej uprzęży. Ci zaczęli ją sobie wydzierać i walczyć o nią z sobą, i tak pozostali w tyle.
Z nowym dniem obaj powtórnie ustawili swe wojska do bitwy, by zadecydować o zwycięstwie. Kiedy jednak nadchodził Metellus, Sertoriusz natychmiast wycofał się z pozycji i wojsko się rozeszło. To częste rozchodzenie
33 Lauron - miejscowość w Hiszpanii, na północ od ujścia rzeki Sukron.

się i znów stawanie tych ludzi w szeregach sprawiało, że Sertoriusz to sam krążył po stanowisku, to znów uderzał z piętnastu dziesiątkami tysiący wojska, niczym nagle wzbierająca potężna fala rzeczna.
Po bitwie Pompejusz wyszedł na spotkanie z Metellusem. Gdy się zbliżali do siebie, kazał liktorom pochylić rózgi oddając honory Metellusowi jako wyższemu rangą. Metellus jednak i tego zabronił, i we wszystkim innym był dla niego uprzejmy, nie roszcząc sobie prawa do niczego więcej ze względu na wiek czy rangę konsula, z wyjątkiem tego, że hasło dla wszystkich wspólnie obozujących wyszło od Metellusa.
Przeważnie jednak obozowali osobno. Dzieliła ich i rozłączała różnorodność przeciwnika, umiejącego w krótkim czasie na wielu miejscach się pojawiać i przerzucać od jednych bitew do drugich. W końcu i dowóz żywności im odciął, pustoszył okolicę, panował nad morzem. I tak wyrzucił obu z podległej mu Hiszpanii, zmuszając ich do ucieczki do innych prowincji z braku środków do życia.
20. Pompejusz większość swego majątku wydał i zużył na tę wojnę. Prosił więc senat o dalsze jej finansowanie, jako zmuszony do powrotu do Italii wraz z wojskiem, jeśli pieniędzy nie otrzyma. Konsulem był już wtedy Lukullus, poróżniony z Pompejuszem, ale chcący dla siebie wojny z Mitrydatesm, i dlatego spieszył się z wysłaniem tych pieniędzy. Bał się bowiem dać Pompejuszowi powód do spełnienia pragnień, by uwolnić się od wojny z Sertoriuszem, a zwrócić się przeciw Mitrydatesowi, rokującemu wspaniałą sławę, a przy tym bardzo łatwemu, jak było widać, do pokonania.
Tymczasem Sertoriusz zginął zamordowany podstępnie przez przyjaciół. Z tych najwybitniejszy, Perpenna, podjął dzieło zabitego na bazie tych samych sił i środków, nie mając jednak równego mu rozumu w ich stosowaniu.
Natychmiast więc Pompejusz ruszył z miejsca i dowiedziawszy się, że Perpenna wikła się w sytuacji, wysłał przeciw niemu jako przynętę dziesięć kohort każąc im zaraz rozproszyć się po równinie. Perpenna wyszedł przeciw nim i zaczął je ścigać, gdy Pompejusz ukazał się z całymi siłami i podjął bitwę, w pełni zwyciężając.
Perpennę, pojmanego i prowadzonego przed niego, kazał stracić, nie z niewdzięczności czy z niepamięci o zaszłościach na Sycylii, jak mu to zarzucają niektórzy, lecz z wielkim namysłem i zbawienną dla ogólnego dobra rozwagą.
Perpenna bowiem wszedł w posiadanie pism Sertoriusza i pokazywał listy od możnych w Rzymie panów, którzy przyzywali Sertoriusza do Italii, aby w istniejącej sytuacji politycznej wywołać przewrót i zmianę ustroju. Tego się bał Pompejusz, by nie wywołano większych walk wewnętrznych niż te właśnie zakończone. Perpennę więc zgładził, a listy spalił, w ogóle ich nie czytając.
21. Potem przez dłuższy czas gasił największe niepokoje, tłumiąc punkty najbardziej zapalne, i załatwiwszy najważniejsze sprawy, ruszył z wojskiem w drogę do Italii. Przypadkiem natrafił tam na szczytującą już wojnę z niewolnikami. Dlatego głównodowodzący w tej wojnie, Krassus34, pospieszył
34 Krassus - por. żywot Krassusa, rozdz. 10 i n.

się zuchwale z bitwą. Ale miał szczęście. Zwyciężył kładąc trupem dwanaście tysięcy trzystu ludzi. Zresztą i Pompejuszowi szczęście dało jakiś udział w tym zwycięstwie. Pięć tysięcy uciekających z tej bitwy natknęło się na niego. Wszystkich wybił. Po czym pospiesznie do senatu napisał, że Krassus pobił gladiatorów w regularnej bitwie, ale on doszczętnie i z korzeniami wyplenił tę wojnę. I Rzymianom miło było słyszeć to i opowiadać, przy tej życzliwości dla Pompejusza.
Nikt też nawet żartem nie śmiałby powiedzieć, że Hiszpania i Sertoriusz to zasługa czyj akolwiek poza samym Pompejuszem.
Przy tak wielkiej czci dla tego człowieka, przy wiązanych z nim przewidywaniach, pozostawała jednak u ludzi jakaś podejrzliwość i obawa, że nie rozwiąże on swej armii, lecz pójdzie zbrojnie do samowładztwa, wprost w ślady polityki Sulli. Dlatego obok tych, co wybiegli na drogę na jego przywitanie z sympatii i uczucia przyjaźni, nie mniejsza była liczba tych, co to robili pod strachem.
Jednakże i te podejrzenia przekreślił sam Pompejusz, zapowiadając, że rozwiąże swe wojsko po triumfie.
Jedno zatem pozostało złośliwym do zarzucania mu: że bardziej staje po stronie ludu aniżeli po stronie senatu. Postanowił też przywrócić godność trybunatu ludowego, zniesionego przez Sullę, a postanowił dla przypodobania się tłumom.
I to było prawdą. Bo nie było niczego, czego by z większym szaleństwem pożądał, z większym umiłowaniem oczekiwał lud rzymski niż to, żeby ten wskrzeszony urząd zobaczyć. Toteż i Pompejusz uważał za wielkie swe szczęście to polityczne pociągnięcie we właściwym momencie; że nie znalazłby innej wdzięczności dla odwzajemnienia się obywatelom za życzliwość, gdyby go w tym uprzedził ktoś drugi.
22. Uchwalono mu zatem drugi triumf35 i nadano konsulat. To jednak nie zyskało mu dość podziwu i wielkości. Świadectwem jego wspaniałości uznano fakt, że nawet Krassus, najbogatszy człowiek wśród ówczesnych polityków, najlepszy i największy mówca, przewyższający samego Pompejusza i wszystkich innych swą wyniosłością, nie ważył się zabiegać o konsulat przed Pompej uszem.
Pompejuszowi było to bardzo miłe. Sam dawno już pragnął przysłużyć mu się w jakiejś sprawie i okazać życzliwość. Usposabiał więc lud przyjaźnie i zachęcał do wyborów mówiąc, że będzie wdzięczny nie tylko za konsulat, ale i za kolegę.
Tak więc obaj razem zostali wybrani konsulami. Zaraz jednak we wszystkim się różnili i wzajemnie zwalczali. W senacie miał większe wpływy Krassus, u ludu duże znaczenie Pompejusz. Przywrócił mu bowiem trybunat ludowy i nie przeszkadzał w prawnym przeniesieniu sądów znowu w ręce stanu rycerskiego.
35 drugi triumf - w r. 71 i wybór na konsula na r. 70 p.n.e. wraz z Krassusem.

Najmilsze jednak widowisko uczynił ludowi z siebie samego zwalniając się ze służby wojskowej.
U Rzymian bowiem jest zwyczaj wśród ekwitów, że po upływie odpowiedniego czasu służby wojskowej jeździec przyprowadza konia na forum, przed dwóch tak zwanych cenzorów i po wyliczeniu wodzów i imperatorów, pod którymi każdy odbywał służbę, po sprawozdaniu ze swej służby, zostawał z niej zwolniony. Przy tym udziela się takiemu pochwały albo nagany, zależnie od przebiegu życia każdego.
Otóż wtedy na fotelach urzędowych zasiedli cenzorowie Gelliusz36 i Len-tulus w pełnej paradzie i w pochodzie jeźdźców, który przechodził przed nimi ustawiony w szeregi, zobaczono także Pompejusza, jak schodził z góry na forum w pełni oznak swej władzy, sam jednak własną ręką prowadził konia. Kiedy się zbliżył ogólnie widoczny, kazał liktorom rozstąpić się i podszedł z koniem przed trybunę cenzorską. Lud był zachwycony, panowała zupełna cisza. Władze na widok ten napełniało uczucie czci i radości. Teraz starszy cenzor pytał: "Pytam cię, Pompejuszu Wielki, czyś odbył wszystkie wyprawy wojskowe zgodnie z przepisami?" Na to Pompejusz głośno: "Wszystkie odbyłem i wszystkie pod własnym dowództwem". Słysząc to lud zagrzmiał okrzykami radości i nie przestawał wiwatować, aż cenzorowie powstali i puścili go do domu, patrząc z przyjemnością na obywateli postępujących za nim z oklaskami.
23. Już urzędowanie Pompejusza zbliżało się ku końcowi, a poróżnienie z Krassusem przybierało na sile. Wtedy jakiś Gajusz Aureliusz, posiadający godność ekwity, zresztą prowadzący życie wolne od polityki, na zgromadzeniu ludowym wszedł na mównicę i zabrał głos mówiąc, że we śnie objawił mu się Jowisz i kazał powiedzieć konsulom, że mają nie składać konsulatu, póki się wzajemnie nie pogodzą. Po tych słowach Pompejusz stał spokojnie w miejscu i Krassus pierwszy podał mu rękę i przemówił do niego tymi słowami: "Nie sądzę, obywatele, bym robił coś niegodnego czy ubliżającego, żem pierwszy ustąpił Pompejuszowi, skoro wyście go jeszcze nie dorosłego uznali już za godnego tytułu Wielki, i choć jeszcze nie był członkiem senatu, przyznaliście mu dwakroć triumf!" I tak po wymianie zdań obaj złożyli urząd konsulów.
Krassus zachował sposób życia, jaki od dawna uprawiał, Pompejusz natomiast starał się uwolnić od wielu spraw na forum i powoli przestawał się tam udzielać. Rzadko też pojawiał się publicznie, zawsze w otoczeniu tłumów. Bo już nie było go łatwo zastać albo i zobaczyć bez pospólstwa. Najchętniej ukazywał się wśród mnogiej gromady ludu, co na oko dodawało mu dostojności i powagi; sam uważał, że trzeba te spotkania z ludźmi i obcowanie z nimi utrzymywać dla nieosłabiania swego dostojeństwa.
Życie bowiem w todze narażone jest na niepopularność tych ludzi, którzy wyrośli na działalności wojennej i w pokoju nie dostosowują się do ogólnej równości, lecz sądzą, że i w togach, jak w wojsku, należy im się pierwszeństwo.
36 Gelliusz - konsul r. 72, cenzor 70 p.n.e. wraz z Gneuszem Korneliuszem Lentulusem (z przydomkiem Clodianus).

Tymczasem inni, którzy w szeregach wojennych mieli niższą rangę, nie lubią, by nawet w pokoju nie mogli dojść do wyższych stanowisk. Dlatego, jeśli takiego, co wsławił się w wojskach i triumfach, przyłapią na forum, starają się wziąć go w swoje ręce i obalić. Jeżeli jednak ten odmawia sobie pretensji i rezygnuje z honorów i znaczenia z tytułu wojennych osiągnięć, to bez niechęci sami mu je zapewniają. I tak pokazały to niebawem dalsze wypadki.
24. Przemoc piratów morskich poczęła się z Cylicji, najpierw ryzykowna i skryta, przerodziła się w planową i zuchwałą akcję w czasie wojny z Mitrydatesem w służbie tego króla. Z chwilą, kiedy Rzymianie w walkach wewnętrznych bili się wzajemnie u bram samego Rzymu, morze wolne od straży wciągało piratów coraz dalej i doszło do tego, że już nie tylko na okręty na morzu napadali, ale pustoszyli i wyspy, i miasta przybrzeżne.
Już nawet ludzie bogaci, znakomitego pochodzenia czy wybitnie utalentowani wchodzili w związki z piratami i wpółdziałali z nimi, jakby ta współpraca przynosiła jakąś sławę, dawała powód do dumy. Istniały już w wielu miejscach także przystanie korsarskie i stażnice ufortyfikowane. Floty napadały dostosowane specjalnie do tych zadań, nie tylko obsadą świetne, ale i techniką sterników, szybkością i lekkością naw.
Lecz ten postrach sam w sobie dokuczliwy, jeszcze dokuczliwszy był przez ich nienawistną zuchwałość: maszty zdobne złotem, purpurowe żagle, srebrem okute wiosła, jakby zbytkiem chcieli jeszcze upiększać swą zbrodniczość. Wzdłuż całego wybrzeża muzyka, śpiewy, uczty, porywanie przodujących osobistości, zajmowanie miast i zwalnianie ich za okupem - wszystko to było hańbą rzymskiego panowania.
Liczba pirackich okrętów przekroczyła już tysiąc, zajęto czterysta miast. Wśród świątyń nietykalnych ręką czy stopą ludzką ograbili i zburzyli świątynię w Klarosie, w Dydymie37, na Samotrace, bogini Podziemnej w Hermionie, Asklepiosa w Epidaurze, Posejdona na Istmie, w Tenarum i w Kalaurii, świątynię Apollina w Akcjum i Leukadzie, Hery na Samosie, i w Argosie, i na Lakinium. Sami składali obce ofiary, te z Olimpu38, wprowadzali jakieś tajemnicze misteria, z których te na cześć Mitry do dziś się zachowały; bo właśnie przez nich one tu zostały zakorzenione.
Bardzo też sobie kpili z Rzymian. Bo nawet wychodzili z okrętów na ich drogi uprawiając grabież i siejąc spustoszenie w pobliskich posiadłościach. Porwali wtedy nawet dwóch pretorów, Sekstyliusza39 i Bellienusa40, w ich purpurowym stroju urzędowym, i odpłynęli z nimi wraz z ich służbą i lik-torami. Pojmali także córkę Antoniusza, człowieka po triumfie, kiedy szła na pole. Ta odzyskała wolność za cenę wysokiego okupu.
37 Klaros,  Dydyma  itd.   -   miejscowości  przeważnie  nadmorskie,  na  brzegach  Morza Egejskiego, Jońskiego, Adriatyckiego.
38 Olimp  -   tu Olympos,  miejscowość w Licji w Małej  Azji,  punkt oparcia piratów cylicyjskich.
39 Sekstyliusz - były pretor, przed r. 67 p.n.e.
40 Bellienus - także pretor, w r. 68 p.n.e.

Ale oto najzuchwalsze ich postąpienie. Ktoś złapany przez nich krzyknął, że jest Rzymianinem, i wymienił swe imię. Ci, udając przerażenie i strach, bili się w uda i padając przed nim na kolana prosili o przebaczenie. Pojmany dał się nabrać widząc ich skruchę i prośby. Potem jedni założyli mu sandały, inni otoczyli go togą, żeby nie było znowu nieporozumienia, i tak przez dłuższy czas ironicznie sobie z niego kpili i żartowali. W końcu na środku morza kazali mu zejść w dół po podstawionej drabinie i pójść sobie do widzenia. A kiedy sam zejść nie chciał, strącili go i utopili.
25. Przemoc piratów rozszerzyła się niemal na całe nasze morze41. Tak stało się ono ogólnie niedostępne dla żeglugi handlowej. I to przede wszystkim skłoniło Rzymian - przy utrudnionym dowozie żywności i przewidywanym jej braku - by odkomenderować Pompejusza do odebrania morza piratom.
Gabiniusz42, jeden z zaufanych zwolenników Pompejusza, postawił wniosek nie o samo dowództwo morskie, ale wprost o jego samowładztwo na morzu z wszystkimi ludami z nieograniczoną władzą. Prawo dawało mu panowanie nad morzem począwszy od Słupów Herkulesa43 i nad całym jego wybrzeżem do czterystu stadiów od morza, tak że ziemie nie objęte tym wnioskiem stanowiły niewielką część rzymskiego świata, natomiast objęta nim była znacznie większa część krajów i najpotężniejszych królestw.
Do tego miał sobie Pompejusz dobrać piętnastu legatów z senatu dla zadań poddowódców, pieniędzy od kwestorów i celników pobierać, ile zechce, oraz wziąć dwieście okrętów. Do jego wyłącznego uznania pozostawia się liczbę i pobór wojska oraz skład wioślarzy.
Po odczytaniu tego wniosku lud przyjął go z entuzjazmem. Najznaczniej-szym jednak i najmożniejszym panom senatu wydała się ta nieograniczona i nadmierna władza czymś zbyt wielkim, godnym ukrócenia, budzącym obawy. Dlatego występowali przeciw wnioskowi, z wyjątkiem Cezara. Ten przemawiał za tymi uprawnieniami. Bynajmniej jednak nie ze względu na Pompejusza, lecz żeby sobie pozyskać przychylność ludu. Inni silnie atakowali Pompejusza. Któryś z konsulów powiedział, że chcąc grać rolę Romulusa, nie uniknie także jego losów. Tego jednak lud omal nie rozszarpał za to. Także Katulus wystąpił przeciw tak wielkim uprawnieniom. Ale lud z szacunku dla niego zachował pełny spokój. Katulus wygłosił więc dłuższe przemówienie o Pompejuszu, z godnością i bez napastliwości, radząc oszczędzać go i nie narażać takiego człowieka na kolejne niebezpieczeństwa wojenne: "Bo kogóż" - mówił - "będziecie mieli, gdybyście tego stracili?" Na co jednogłośnie krzyknęli: "Ciebie!" Katulus więc nie przekonawszy ludu ustąpił. Głos zabrał Roscjusz. Ale nikt go nie słuchał. Palcami tylko zdołał pokazać, żeby wyznaczać nie
41 nasze morze - M. Śródziemne z przyległymi morzami.
42 Gabiniusz - trybun ludowy w r. 67, zwolennik Pompejusza, potem pretor, nawet konsul w r. 58 p.n.e.
43 Słupy Herkulesa - Cieśnina Gibraltarska.

samego tylko Pompejusza, lecz kogoś innego z nim razem. Na to lud podobno oburzył się z taką wrzawą, że przelatujący właśnie nad forum kruk oszołomiony spadł na tłum ludzi.
Ale sądzę, że to nie przez rozdarcie powietrza i powstanie w nim wielkiej próżni powoduje taki upadek ptaków, lecz uderzenie głosu, kiedy w powietrze wzbije się potężny krzyk zbiorowy wywołując w nim ruch i falę.
26. Na tym zgromadzenie się zakończyło. W dniu mającego się odbyć głosowania Pompejusz udał się na wieś. A kiedy się dowiedział, że wniosek przeszedł, nocą wrócił do miasta; bo mogłyby nieżyczliwe mu powstać rozruchy i zbiegowiska.
Z nowym dniem złożył bogom ofiarę, a gdy dla niego zwołano zgromadzenie ludowe, przeprowadził wiele nowych postanowień omal nie podwajając wielkości przygotowań: liczbę okrętów dopełniono mu do pięciuset, ciężkozbrojnych do dwudziestu dziesiątek tysięcy, konnicy do pięciu tysięcy. Dowódców i poddowódców wybrał sobie z senatorów dwudziestu czterech, nadto dwóch kwestorów.
Od razu spadły ceny towarów. Ku radości ludzi, którym dało to powód do twierdzenia, że samo imię Pompejusza rozwiązało wojnę.
On zaś podzielił wody na całej rozciągłości Morza Śródziemnego na trzynaście rejonów, przydzielając każdemu odpowiednią flotę i dowódcę. Jednocześnie więc wszędzie rozmieścił swe siły zbrojne i co wpadało w obręb tego, wszystko łącznie ogarniał, szybko płoszył i przepędzał. Ci korsarze, co się pospieszyli i wyrwali z rejonów, zewsząd zdążali ku Cylicji, gdzie się kryli jakby rój pszczół w ulu. Przeciw tym stał w pogotowiu sam Pompejusz z sześćdziesięciu najlepszymi okrętami. Ale nie pierwej przeciw nim wypłynął, aż wszędzie oczyszczono morze z tamtejszych korsarzy: Morze Tyrreńskie i Afrykańskie, Sardynię, Korsykę, Sycylię, w ciągu czterdziestu dni, dzięki jego własnej energii i gorliwości dowódców.
27. W Rzymie tymczasem konsula Pizona44 gryzła taka zawiść i złość, że psuł przygotowania do tej akcji, rozwiązywał obsady okrętowe. Wobec tego Pompejusz odesłał swą flotę do Brundyzjum, a sam podążył do Rzymu przez Etrurię. Dostrzegłszy to wszyscy falą wyszli na drogę, jakby go nie żegnali przed niewielu dniami. A radość tę wywołała niespodzianie szybka zmiana w przechodzącym nadzieje bogactwie rynku handlowego. Pizon znalazł się nawet w niebezpieczeństwie utraty konsulatu. Gabiniusz już miał przygotowany odpowiedni wniosek. Wstrzymał go sam Pompejusz. Podobnie inne sprawy załagodził i przeprowadził, jak należało.
Potem wrócił do Brundyzjum i odpłynął. Przynaglał go czas. Płynął więc koło miast szybko, ale nie pominął Aten. Wysiadł tam, złożył bogom ofiarę, przemówił do publiczności, po czym zaraz odchodził. A odchodząc czytał monostychy umieszczone nad bramą: po wewnętrznej stronie
44 Pizon - Gajusz Kalpurniusz Pizon, konsul r. 67, potem zarządca Galii Narbońskiej.

Na ile wiesz, żeś człowiekiem, na tyle jesteś bogiem,
a po zewnętrznej
Oczekiwaliśmy ciebie, witali, ujrzeli, żegnamy!
Jeszcze pirackie zespoły błąkały się po dalekim morzu, ale gdy Pompejusza prosiły o łaskę, chętnie ją okazywał. Przejmował ich okręty, ale samym ludziom nie robił krzywdy. W ten sposób i pozostali nabierali dobrej nadziei i uciekali przed innymi dowódcami, a przenosili się do niego i jemu powierzali swe dzieci i żony. On wszystkich ochraniał. Przez nich też głównie wyśledził ukrywających się pozostałych, zdobywając ich i karząc jako dowodzących poczuwania się do winy.
28. Jednakże duża część najpotężniejszych piratów rodziny swoje, mienie i ludzi trzymała w ukryciu w silnych fortecach i miastach w górach Taurosu45; sami zapełnili okręty i koło Korakezjonu46 w Cylicji przyjęli nadpływającego Pompejusza. Doszło do bitwy. Pokonani zostali oblężeni. W końcu przysłali błagalników, poddali się, poddali miasta i wyspy, które zajęli i ufortyfikowali, trudne do zdobycia, bo trudno dostępne.
Tak więc zakończono tę wojnę. Zewsząd przepędzono ten rozbój morski w czasie nie przekraczającym trzech miesięcy. Zdobyto dużo różnych okrętów, a dziewięćdziesiąt okutych spiżem.
Żeby jednak samych piratów, a było ich ponad dwadzieścia tysięcy, karać śmiercią, to mu nawet przez myśl nie przeszło. Ale i puścić ich wolno i nie dbać o to, że się znów mogą zorganizować czy zbuntować, gdyż są bez środków do życia, a zaprawieni w wojaczce - tego też nie uważał za dobre. Zważywszy więc, że człowiek ani z natury, ani z istoty nie jest stworzeniem dzikim, ani nietowarzyskim, lecz takim staje się wbrew swej naturze, przez złe postępowanie, a przez nabytą obyczajność, przez zmianę miejsca i sposobu życia nabiera kultury - bo nawet dzikie zwierzęta karmione łagodniejszym pożywieniem pozbywają się dzikości i surowości - postanowił Pompejusz tych ludzi przenieść z morza na ląd, dać im skosztować życia spokojnego i przyzwyczaić ich do mieszkania w miastach czy na roli.
Niektórych więc przyjęły małe i zbyt puste miasta Cylicji i włączyły do siebie poszerzając swój obszar ziemski. A odbudowując kraj Solijczyków47, niedawno spustoszony przez króla Armenii Tygranesa, umieścił w nim dużo ludzi. Wielu innym dał mieszkanie w Dymie48 achajskiej, która wtedy opustoszała z ludzi, a posiadała dużo dobrej ziemi.
29. Tego nawet oszczercy jego nie krytykowali. Ale to, co zrobiono z Metellusem49 na Krecie, nie ucieszyło nawet wielkich jego przyjaciół. Ten
45	Tauros - pasmo górskie w Cylicji.
46	Korakezjon - miasto nadmorskie na granicy Cylicji i Pamfilii.
47	Sole - późn. Pompejopolis, w M. Azji.
48	Dyma - w zachodniej Achai, na pomocnym Peloponezie.
49	Metellus - Kwintus Cecyliusz Metellus Kretykus, legat Pompejusza w r. 67 p.n.e.

Metellus był krewnym owego Metellusa, współdowódcy z Pompejuszem w Hiszpanii. Został on wysłany na Kretę jako pretor przed wyborem Pompejusza. A Kreta była drugim po Cylicji źródłem korsarstwa, Metellus wielu piratów pojmał, stracił i zniszczył. Wtedy ci, co jeszcze pozostali, oblężeni, wysłali prośbę do Pompejusza wzywając go na wyspę, jako że część jej, zewsząd wchodząca w obręb odnośnej odległości od morza, pod jego zarząd należy. Odebrawszy tę prośbę w piśmie do Metellusa zabronił mu wojny z piratami. Napisał też do miast na Krecie, by nie słuchały Metellusa, i wysłał tam jako zarządcę jednego ze swych dowódców, Lucjusza Oktawiusza. Ten zaś wraz z tamtymi wkroczył w mury oblężonych i walczył po ich stronie, co nie tylko przyczyniło Pompejuszowi ciężkich zarzutów, ale i bardzo go ośmieszyło, że imię swe oddał na usługi zbrodniczych bezbożników i udzielił im swojej sławy jakby jakiegoś środka przeciw truciźnie - z zawiści i ambicji wobec Metellusa, jak ten Achilles, postępujący nie jak dojrzały mężczyzna, lecz jak młodzik zupełnie opętany i żądny sławy, dając znak innym zabraniający zabijania Hektora (Il. 22, 207),
By ktoś pociskiem nie podebrał mu sławy, a on miał być drugim.
Ale Pompejusz walczył tu nawet w obronie wrogów publicznych, żeby tylko odebrać triumf wodzowi, który dużo dokonał.
Metellus jednak nie ustąpił. Zdobył tych piratów i ukarał ich, a Oktawiusza w obozie wyszydził i wyśmiał, i tak odprawił.
30. Kiedy do Rzymu doszedł meldunek, że wojna z piratami zakończona, a Pompejusz wolny odwiedza miasta, jeden z trybunów ludowych, Malliusz50, wystąpił z wnioskiem, żeby Pompejusz przejął obszar działania Lukullusa i jego siły zbrojne, przejął i Bitynię, trzymaną przez Glabriona, i prowadził wojnę z królami, Mitrydatesem i Tygranesem, zatrzymując siły morskie i panowanie nad morzem, jakie otrzymał na początku.
Oznaczało to, że w ręku jednego skupiła się naraz władza nad Rzymianami. Bo prowincje, do których zarządu na podstawie pierwszego wniosku jeszcze nie doszedł, Frygię, Likaonię, Galację51, Kapadocję, Cylicję, górną Kolchidę, Armenię, teraz mu przydzielono wraz z obozami i siłami zbrojnymi, jakimi Lukullus prowadził wojnę z Mitrydatesem i Tygranesem.
Wśród arystokracji rzymskiej mniej się mówiło o tym pozbawieniu Lukullusa sławy z dokonanych osiągnięć i o tym nasłaniu mu raczej następcy triumfu niż wojny, choć uważano, że człowiekowi dzieje się krzywda i odpłaca się niewdzięcznością. Przykrzej odczuwano władzę Pompejusza jako próbę ustanowienia tyranii. Prywatnie więc zachęcano się i dodawano sobie odwagi do zwalczania wniosku i niepozbawiania się wolności.
Kiedy jednak nadszedł czas decyzji, bali się tacy mas ludowych i trzymali
50 Malliusz - właśc. Maniliusz, trybun ludowy w r. 66, z wnioskiem swym wystąpił już pod koniec grudnia 67 r. p.n.e.
51 Galacja - kraj w centralnej M. Azji.

się na boku w milczeniu. Tylko Katulus mówił dużo przeciw wnioskowi i trybunowi, ale nikogo nie przekonywał; po czym podniesionym głosem wzywał senat z mównicy, by sobie szukał góry i skały, jak niegdyś dawni Rzymianie52, gdzie by się schronił i ratował swą wolność.
Wniosek przeszedł, i to głosami wszystkich, jak podają, dzielnic trybuso-wych. Tak więc Pompejusz pod swą nieobecność został wyznaczony panem prawie wszystkiego, co kiedyś Sulla jako pan Rzymu osiągnął w wojnach zewnętrznych i w wojnie domowej.
Kiedy otrzymał odpowiednie pismo i poznał powzięte postanowienia, w obecności przyjaciół wyrażających mu swą radość zmarszczył, jak podają, czoło, uderzył się w udo i mówił, jakby już czuł ciężar i przesyt władzy: "Ach, te nieustanne boje! O ileż lepiej by było być jednym z nieznanych, skoro mam nigdy nie przestać wojować i nigdy nie przestać być przedmiotem zawiści, i na wsi żyć sobie przy żonie!"
Jednakże w takich słowach nawet najlepsi przyjaciele przykro odczuwali nieszczerość. Bo dobrze wiedzieli, że to u niego zazdrość różniąca go z Lukullusem stanowi podnietę jego wrodzonej żądzy władzy i tylko większą sprawia mu radość.
31. Niebawem i rzeczywistość odsłoniła prawdę. Wszędzie bowiem do wojsk rozesłał swoje odezwy i do siebie kierował podbitych władców i królów. A gdy wyruszył w teren, niczego z postanowień Lukullusa nie pozostawiał w spokoju. Wielu ludziom darował kary, przyznane przywileje unieważniał. I w ogóle, wszystko robił wiedziony ambicją, by pokazać wielbicielom Lukullusa, że ten człowiek nie ma już żadnego znaczenia.
A kiedy Lukullus przez przyjaciół skarżył się na to, zaaranżowano spotkanie.
Spotkali się w Galacji. I jak to bywa w wypadku najwyższych władz i wodzów, którzy dokonali wielkich czynów, liktorzy przy ich spotkaniu mieli rózgi jednakowo przyozdobione wieńcami laurowymi. Ale Lukullus przychodził z terenów zielonych i cienistych, Pompejusz odbył drogę bezdrzewną i wyschniętą. Kiedy więc liktorzy Lukullusa zobaczyli, że laury Pompejusza mają mało liści i są całkiem powiędłe, ze swoich laurów świeżych użyczyli część rózgom Pompejusza i ozdobili je wieńcem. To uznano za znak, że sława i osiągnięcia Lukullusa przechodzą na Pompejusza.
Lukullus był w randze konsulara, a przy tym i wiekim starszy. Pompejusza zaś rangę podnosiły odbyte dwa triumfy. Jednakże zaczęto spotkanie z największą, jak można było, kulturą i uprzejmością. Wychwalali sobie wzajemnie osiągnięcia i gratulowali sobie sukcesów. Ale w dalszych rozmowach zeszli na nic przyzwoitego i powściągliwego. Bo robili sobie nawet obraźliwe zarzuty, przy tym ten Lukullusowi wygarniał żądzę bogactwa, a ten Pompejuszowi żądzę władzy, aż wreszcie z trudem rozdzielili ich przyjaciele.
52 jak niegdyś Rzymianie - lud rzymski, który w r. 424 p.n.e. uszedł na Górę Świętą w opozycji do senatu.

Potem Lukullus rozdzielił ziemie zdobyte i inne nadania między różnych ludzi według własnego uznania, natomiast Pompejusz, który tam niedaleko obozował, nie pozwalał słuchać jego zarządzeń. Odebrał mu także wojska, oprócz tysiąca sześciuset żołnierzy, których uznał za nieprzydatnych dla siebie z powodu zuchwałości, a do Lukullusa źle usposobionych.
Do tego jeszcze szydził z jego dokonań, mówiąc otwarcie, że Lukullus prowadził wojnę z królami jakby widowisko sceniczne czy złudę wojny. Natomiast jemu pozostaje walka z prawdziwą siłą, która zmądrzała: z Mit-rydatesem szukającym ratunku w tarczach, mieczach, koniach.
Lukullus odpierał te zarzuty mówiąc, że Pompejusz rusza do walki z pozorem i cieniem wojny, przyzwyczajony, jak ten ptak leniwy, rzucać się na cudzą zdobycz i podskubywać resztki wojen. Tak podrzucił swe imię pod Sertoriuszem, Lepidusem, Spartakusem, choć zwycięstwa wypracowali to Krassus, to Metellus, to Katulus. Stąd nic dziwnego, jeżeli pod sławę z wojen armeńsko-partyjskich również podszywa się człowiek, który manipulacjami jakoś tam wkręcił się w triumf nad niewolnikami!
32. Potem Lukullus stamtąd się usunął, a Pompejusz rozmieścił całą flotę na straży morza od Fenicji do Bosforu, sam zaś ruszył przeciw Mitrydatesowi. Ten miał trzydzieści tysięcy piechoty w szeregach i dwa tysiące konnicy. Ale do bitwy stawać nie miał odwagi. Obozował z początku na znacznej górze, trudnej do zdobycia. Ale opuścił ją z powodu braku wody. Tę właśnie górę zajął Pompejusz, który z natury roślinności i ukształtowania terenu wnioskował, że muszą tam być źródła. Kazał więc wszędzie kopać studnie. I zaraz obóz był pełen wody. Aż dziw, że Mitrydates przez cały ów czas tego nie rozpoznał.
Następnie zamknął go wkoło obozem i szańcami. Król jednak po czterdziestu pięciu dniach umknął potajemnie z najsilniejszymi wojskami, uśmierciwszy nieprzydatnych i chorych.
Później jednak Pompejusz złapał go koło Eufratu i usadowił się obozem obok niego. A bojąc się, żeby król nie uprzedził go w przeprawie za rzekę, już o północy postawił na nogi uzbrojoną armię.
W tym czasie Mitrydates miał, jak podają, widzenie senne, zapowiadające przyszłość. Wydawało mu się, że płynie z pomyślnym wiatrem po Morzu Pontyjskim i już widzi Bosfor, i mile rozmawia z towarzyszami żeglugi jakby się ciesząc z oczywistego i pewnego ocalenia. Nagle zobaczył się przez wszystkich opuszczony, miotany na lekkiej łodzi.
Jeszcze jednak nie ocknął się z tych doznań i mar, gdy stojący przy nim przyjaciele nastawali na niego mówiąc, że nadchodzi Pompejusz. Musiało się zatem stoczyć bitwę w obronie oszańcowań obozu. Dowódcy królewscy wyprowadzili więc wojska i rozmieścili w szeregach. Pompejusz dostrzegł te ich przygotowania, ale wahał się narażać w ciemności na niebezpieczeństwo. Uznał, że trzeba tylko otoczyć ich wkoło, żeby nie uciekli, a zaatakować za dnia, bo są silniejsi. Ale starszyzna spośród dowódców prośbami i zachętami porwała go do akcji. Bo nie było zupełnej ciemności, lecz księżyc, chylący się ku zachodowi, dawał dostateczną możność rozpoznawania osób. I to najbar-

dziej zmyliło królewskich ludzi. Rzymianie natarli mając światło księżyca z tyłu. A ponieważ księżyc skłaniał się ku zachodowi, cienie ludzkie wysunęły się daleko naprzód w kierunku nieprzyjaciół, przez co ci nie mogli dokładnie rozpoznać odległości, lecz jakby Rzymianie byli już pod ręką, rzucili na nich pociski - daremnie. Nikogo nie dosięgły. Widząc to Rzymianie z wielką wrzawą podbiegli naprzód i tak przerażonych i nie mających już odwagi do oporu bili w ucieczce, kładąc trupem grubo ponad dziesięć tysięcy ludzi i zajmując obóz.
Mitrydates zaraz na początku z ośmiuset jeźdźcami przebił się przez Rzymian i uciekł. Szybko jednak inni się rozproszyli i pozostał tylko z trzema.
Między tymi była także hetera Hypsykratia, zawsze jakoś męski zachowująca charakter, męską odwagę. Sam król nazywał ją Hypsykratesem. Wtedy też miała perski strój męski i konia. Nie nużyła się fizycznie długimi jazdami ani się męczyła opieką nad królem i jego koniem.
Dotarli oni wreszcie do punktu warownego, Synory53, pełnego królewskich skarbów i kosztowności. Stamtąd Mitrydates zabrał drogie szaty i rozdał je między tych, co do niego dotarli z ucieczki. Dał też każdemu z przyjaciół śmierciodajną truciznę, żeby żaden wbrew swej woli nie dostał się w ręce przeciwnika.
Potem udał się do Armenii, do króla Tygranesa. Ten jednak nie przyjął go, a nawet ogłosił sto talentów nagrody za jego głowę. Wobec tego uciekał dalej koło źródeł Eufratu przez Kolchidę.
33. A Pompejusz wpadł do Armenii, zapraszany przez młodego Tygranesa, który już odstał od swego ojca i spotkał się z Pompejuszem nad Araksesem. Wypływa on z tych samych okolic co Eufrat, ale zwraca się na wschód i wpada do Morza Kaspijskiego.
Obaj więc ruszyli naprzód zajmując po drodze miasta.
Wtedy król Tygranes, niedawno przez Lukullusa zmiażdżony, teraz dowiedziawszy się, że Pompejusz to ktoś z usposobienia przystępny i łagodny, przyjął do swej siedziby załogę rzymską, a sam wziął z sobą przyjaciół i krewnych i wyszedł, żeby się poddać. Zbliżył się na koniu pod szańce obozu Pompejusza, ale dwaj liktorzy Pompejusza podeszli do niego, kazali mu zsiąść z konia i podejść pieszo. Bo w obozie rzymskim nigdy nie widziano człowieka siedzącego na koniu. Usłuchał Tygranes, odpiął miecz i wręczył go liktorom, a w końcu, gdy przyszedł do samego Pompejusza, zdjął turban królewski i kładąc go u jego stóp rzucił mu się, nade wszystko haniebnie, do kolan. Ale Pompejusz uprzedził go, ujął za prawą rękę i przybliżył do siebie. Posadził przy sobie, po drugiej stronie siedział syn, po czym powiedział, że co do innych spraw obwiniać należy Lukullusa; ten bowiem odebrał mu Syrię, Fenicję, Cylicję, Galację i Sofenę54. Co jednak utrzymał do przybycia Pompejusza, może sobie zatrzymać wypłaciwszy Rzymianom sześć tysięcy talentów tytułem
53 Synora - lub Synoria, miasto w Małej Armenii.
54 Sofena - kraj w południowo-zachodniej Armenii.

kary za wyrządzone im krzywdy. A syn królewski ma otrzymać panowanie nad Sofeną.
Tygranes był bardzo zadowolony z tych warunków. A gdy Rzymianie pozdrowili go jeszcze jako króla, ucieszył się tak, że zapowiedział, iż każdemu żołnierzowi da po pół miny srebra, centurionom po dziesięć min, a dowódcom legionów po talencie.
Syn jednak był tym oburzony. A zaproszony do stołu powiedział, że nie potrzebuje Pompejusza do takiego zaszczytu; znajdzie sobie kogoś innego z Rzymian. Wtedy został pojmany i trzymany pod strażą do triumfu.
Wkrótce potem władca partyjski Frahates zażądał wydania mu tego młodzieńca jako jego zięcia, przy czym wyraził zdanie, że granicą panowania obu stron ma być Eufrat. Na to Pompejusz odpowiedział, że Tygranes należy bardziej do ojca niż do teścia, a o granicy zadecyduje prawo.
34. Na straży Armenii pozostawił Pompejusz Afraniusza, a sam pomaszerował z konieczności przez plemiona mieszkające pod Kaukazem przeciw Mitrydatesowi. Największe z tych plemion to Albanowie i Iberowie, mieszkający pod górami moschickimi55 i Fontem. Albanowie na wschód od nich ku Morzu Kaspijskiemu. Ci najpierw na żądanie Rzymian zgodzili się na przejście przez ich kraj. Kiedy jednak zima zastała tę armię w ich kraju, a Rzymianom wypadły święta Saturnalii56, zaatakowali ich, licząc nie mniej niż czterdzieści tysięcy ludzi, przekroczywszy rzekę Kyrnos. Wypływa ona z gór iberyckich, w dolnym biegu przyjmuje rzekę Arakses od strony Armenii i dwunastu ujściami wpada do Morza Kaspijskiego. Inni mówią, że Arakses nie łączy się z Kyrnosem, lecz sam w pobliżu niego wpada do tegoż morza.
Pompejusz, choć mógł powstrzymać przeciwnika od przekroczenia rzeki, pozwolił im spokojnie przeprawić się przez nią i wtedy dopiero przepędził ich i bardzo dużo o śmierć przyprawił. Władcy ich, który przysłał poselstwo z prośbą o przebaczenie, przebaczył tę nieprawość. Pojednawszy się z nim pomaszerował w kierunku Iberii. Plemię to, liczbowo nie słabsze, lecz bardziej wojownicze niż pozostałe ludy tamtejsze, bardzo chciało przypodobać się Mitrydatesowi i odeprzeć Pompejusza. Nie podlegali oni ani Medom, ani Persom, uchronili się także od panowania macedońskiego, gdy Aleksander pospiesznie oddalał się z Hyrkanii. Mimo to i tych Pompejusz odparł w wielkiej bitwie; zginęło w niej dziewięć tysięcy ludzi, do niewoli wzięto ponad dziesięć tysięcy.
Potem pomaszerował do Kolchidy. Nad rzeką Fazydą spotkał się z nim Serwiliusz, dowodzący tam flotą pilnującą Pontu.
35. Ten pościg za Mitrydatesem, który się zaszył gdzieś wśród plemion koło Bosforu i Morza Meockiego, napotykał wielkie trudności. Na wiadomość, że Albanowie znowu się oderwali, Pompejusz zagniewany i kierowany ambicją ponownie przekroczył z trudem Kyrnos. I z wielkim niebezpieczeń-
55 góry moschickie - w kraju Moschów, u wschodnich wybrzeży Morza Czarnego.
56 Saturnalia - grudniowe święta rzymskie na pamiątkę złotego wieku na ziemi.

stwem. Rzeka była przez nieprzyjaciół odcięta ostrokołem na dużej przestrzeni, gdzie czekała go długa droga bezwodna i uciążliwa. Pędził więc na nieprzyjaciela z tysiącami bukłaków pełnych wody. Dopadł go koło rzeki Abant. Stało tam w szyku bojowym sześćdziesiąt tysięcy piechoty, dwanaście tysięcy jazdy. Uzbrojeni byli licho, przeważnie w skórach dzikich zwierząt. Dowodził nimi brat króla, imieniem Kotys. Ten w walce wręcz zaatakował Pompejusza cisnąwszy pociskiem w osłonę pancerza, Pompejusz ugodził go z ręki i powalił.
W bitwie tej walczyły, jak podają, po strome tubylców także Amazonki. Bo Rzymianie ściągając po bitwie zbroje z przeciwnika natrafili na amazońskie tarcze i koturny. Ale ciała kobiecego nie dostrzeżono. Zeszły one tam z gór koło rzeki Termodont. Mieszkają w stronie Kaukazu dotykającej Morza Hyrkańskiego57. Nie sąsiadują jednak z Albanami, od których oddzielają je Gelowie i Legowie. Z tymi corocznie przez dwa miesiące obcują, schodząc się razem nad Termodontem, a potem żyją z dala od nich osobno.
36. Po tej bitwie ruszył Pompejusz pospiesznie ku Morzu Hyrkańskiemu i Kaspijskiemu, ale z powodu mnóstwa jadowitych gadów zawrócił mając trzy dni drogi do celu i poszedł do Małej Armenii. Tu królowie Elimei i Medii przysłali do niego poselstwa. Odpisał im przyjaźnie. Natomiast władcę Partów, który wpadł do Gordyeny i niszczył ludzi podległych Tygranesowi, przepędził wysławszy przeciw niemu armię pod wodzą Afraniusza, który go ścigał aż do Arbelitydy58.
Z nałożnic Mitrydatesa, ile ich tylko przyprowadzono, nie tknął żadnej; wszystkie odesłał ich rodzicom i krewnym. Były to bowiem córki lub żony wodzów lub możnych panów.
Największym autorytetem cieszyła się Stratonika, strzegąca najzasobniejszej w złoto warowni. Była ona podobno córką jakiegoś lutnisty, poza tym jednak niebogatego i już starego. Sama grając na lutni przy winie od razu tak zachwyciła Mitrydatesa, że przy niej pozostał, a starego odprawił, oburzonego, że nie doczekał się nawet przyzwoitego słowa.
Kiedy jednak nazajutrz się zbudził, zobaczył w domu stoły pełne srebrnych i złotych kubków, wielki tłum służby, eunuchów i chłopców przynoszących mu drogie szaty, a przed drzwiami stał koń w ozdobnej uprzęży jak konie przyjaciół króla. Zdawało mu się, że to bogactwo to żart, to jakaś dziecinna igraszka, i zamierzał uciekać za drzwi. Służba jednak powstrzymywała go mówiąc, że król daje mu w darze wspaniały dom niedawno zmarłego bogacza i że są to tylko początki i oznaki innych bogactw i zdobyczy. Wtedy, ledwie w to wierząc, porwał purpurę, wsiadł na konia i popędził przez miasto wołając: "To wszystko moje!" Ludzie się śmiali z niego, a on mówił, że to nie dziwne; dziwne, że kamieniami nie miota w spotykanych ludzi oszalały z radości.
Takiego to była pochodzenia, takiej krwi Stratonika.
Teraz Pompejuszowi przekazała i tę warownię, i liczne mu dary przyniosła.
57 Morze Hyrkańskie - południowa strona Morza Kaspijskiego, koło Hyrkanii.
58 Arbelityda - Arbelitis, nazwa kraju od miasta Arbela w Asyrii, opodal Niniwy (Ninus).

Zabrał jednak z nich tylko te, które miały ozdobić świątynie i uświetnić triumf. Resztę kazał Stratonice zatrzymać sobie ku jej radości.
Podobnie, gdy król Iberów przysłał mu łóżko i stół, i tron, wszystko ze złota, i prosił o przyjęcie, oddał to kwestorom do skarbu publicznego.
37. W Nowej Warowni59 natrafił Pompejusz na tajne pisma Mitrydatesa. Przebiegł je nie bez przyjemności, ponieważ zawierały dużo zastanawiających danych o charakterze króla. Były to pamiętniki, z których widać było, że między wielu innymi otruty został także syn jego, Ariarates. Również Alkajos z Sardów. Ten za to, że w wyścigach konnych wyprzedził króla. Przekazano tam również opisy i tłumaczenia snów, jakie miał on sam, a częściowo także niektóre z jego kobiet, oraz wyuzdane listy Monimy do niego, i odwrotnie, jego do niej.
Teofanes60 twierdzi, że znaleziono także mowę Rutyliusza61, zachęcającego do wyrżnięcia wszystkich Rzymian w Azji. Ale większość opinii podejrzewa tu, i słusznie, złośliwość Teofanesa, zapewne nieprzyjaznego Rutyliuszowi, zupełnie z nim się różniącego; a być może także ze względu na Pompejusza, którego ojca Rutyliusz w swym dziele historycznym przedstawił w najgorszym świetle.
38. Z kolei przybył Pompejusz do Amizosu62, pozwalając sobie w swej ambicji na niegodziwe działanie. Wielekroć krytykował on Lukullusa, że ten jeszcze za życia nieprzyjaciela zarządzał przydziały, rozdzielał przywileje i zaszczyty, co zwycięzcy zwykli robić po całkowitym zakończeniu wojny. A on sam, choć Mitrydates jeszcze panował w Bosforze i zebrał zdatną do bitwy armię, postępował tak samo: jakby wszystko było zakończone, urządzał prowincje, przydzielał nadania, kiedy do niego przybywało wielu naczelników i możnych panów, i dwunastu królów obcokrajowych. I ze względu na tychże uznał za wskazane króla partyjskiego tytułować, jak inni, królem królów.
Ogarnęła też Pompejusza jakaś ambitna żądza podboju Syrii i dotarcia przez Arabię do Morza Czerwonego63, aby dotrzeć zwycięsko do oceanu zamykającego ziemię zamieszkaną. Bo jak w Afryce on pierwszy posunął się jako zwycięzca aż do Morza Zewnętrznego64, jak w Hiszpanii panowanie rzymskie oparł na Oceanie Atlantyckim, a niedawno z trzeciej strony, ścigając Albanów, dotarł prawie do Morza Hyrkańskiego, tak teraz chciał ten krąg wojennych wypraw zamknąć na Morzu Erytrejskim65.
Skądinąd bowiem wiedział, że Mitrydatesa nie da się przyłapać zbrojnie, a gonitwa za nim jest uciążliwsza niż bezpośrednie z nim starcie.
59 Nowa Warownia - opodal miasta Kabir, na stromej skale w zachodniej Armenii.
60 Teofanes - z Mityleny, towarzysz i historyk wypraw Pompejusza.
61 Rutyliusz - Publiusz Rut. Rufus, konsul r. 105 p.n.e., autor pism o Rzymie (w jęz. greckim).
62 Amizos - miasto w Foncie, nad M. Czarnym, już długo oblegane.
63 Morze Czerwone - Ocean Indyjski.
64 Morze Zewnętrzne  -   chyba przylegający do  Afryki Ocean Atlantycki  (zewnętrzny w stosunku do Morza Śródziemnego, mare internum).
65 Morze Erytrejskie - wymienione wyżej (przyp. 63) Morze Czerwone.

39. Zostawił mu, jak mówił, silniejszego od siebie przeciwnika - głód. Postawił na morzu straż przeciw kupcom płynącym do Bosforu, a przyłapanych miano karać śmiercią.
Sam zabrał główne siły zbrojne i ruszył w drogę. W marszu natrafił na nie pogrzebanych jeszcze poległych w nieszczęśliwej pod dowództwem Triariusza bitwie z Mitrydatesem. Wszystkich pogrzebał z należną czcią i godnością. To zaniedbanie spowodowało niemało niechęci do Lukullusa.
Gdy Afraniusz podbił Arabów pod Amanem66, Pompejusz wkroczył do Syrii i kraj ten jako nie mający rodzimych królów ogłosił prowincją i własnością ludu rzymskiego. Podbił Judeę i pojmał tamtejszego króla, Arystobulosa. Miasta częścią sam założył, częścią wyzwolił i ukarał tamtejszych tyranów.
Bardzo dużo czasu poświęcał na rozsądzanie i rozstrzyganie sporów między miastami i królami. Dokąd sam nie docierał, posyłał swych przyjaciół - jak w wypadku Armenii i Partii szukających u niego decyzji co do spornego kraju, do czego oddelegował trzech sędziów rozjemczych. Wielkie bowiem było imię jego siły, a nie mniejszy rozgłos jego rzetelności i łagodności.
Przez to też dużo przysłaniał błędów przyjaciół i zaufanych ze swego otoczenia. Bo z natury nie był człowiekiem skłonnym do hamowania i karania nadużyć. Do stykających się z nim miał taki stosunek, że spokojnie znosił ich chęć czerpania korzyści z ucisku innych.
40. Bardzo wielki wpływ na niego miał wyzwoleniec Demetrios, młody człowiek, w ogólności nie pozbawiony rozumu, ale zbyt wykorzystujący swe szczęście. Opowiadają o nim coś takiego: Katon, ten filozof, kiedy był jeszcze młody, ale już wielkim cieszący się poważaniem i pełen poczucia swej godności, przybył do Antiochii, kiedy nie było tam Pompejusza, i chciał poznać, co to za miasto. Sam więc, jak zwykle, szedł boso, a towarzyszący mu koledzy konno. Gdy zobaczył przed bramą tłum ludzi w białych szatach, a przy drodze z jednej strony młodzieńców, z drugiej uszeregowanych chłopców, oburzył się sądząc, że to się dzieje ku czci i uszanowaniu jego, który wcale tego nie potrzebuje. Przyjaciołom więc kazał zsiąść z koni i kroczyć obok niego, a gdy się zbliżyli, kierujący tym wszystkim stanął przed nimi z wieńcem i laską i pytał, a gdzież to zostawili Demetriosa i kiedy on przyjdzie. Towarzyszy Katona zdjął śmiech, a on powiedział: "Co za godne politowania miasto!" I poszedł dalej bez słowa odpowiedzi.
Jednakże niechęć do tego Demetriosa łagodził sam Pompejusz, skoro ten dumnie sobie poczynał, a on się nie obrażał. Opowiadają, że Pompejusz nieraz jeszcze był zajęty oczekiwaniem i przyjmowaniem zaproszonych gości, a Demetrios butny już zajmował miejsce przy stole zarzucając sobie szatę na głowę i uszy.
Jeszcze też nie wrócił do Italii, a już nabył najpiękniejszą pod Rzymem posiadłość i najpiękniejsze domy zabawy. A kosztowne ogrody nazywano wprost demetriuszowskimi. Tymczasem Pompejusz aż do czasu trzeciego triumfu mieszkał w skromnej prostocie.
66 Aman - pasmo górskie między Cylicją i Syrią.

Później, kiedy Rzymianom zbudował piękny i sławny teatr, jakby jakiś dodatek wzniósł sobie wspanialszy od poprzedniego dom, ale także nie budzący zachwytu. Właściciel, który go objął po Pompejuszu, wszedłszy do środka pytał ze zdziwieniem, gdzie tu Pompejusz Wielki miał jadalnię. I tyle o tym.
41. Król arabskiej Petry67, który dotychczas w ogóle nie brał pod uwagę Rzymian, teraz przestraszył się bardzo i napisał, że jest zdecydowany przyjąć i spełnić wszystkie warunki. I Pompejusz, by go utwierdzić w tym zamyśle, ruszył pod Petrę z wyprawą, bardzo krytykowaną przez ogół. Uważano ją za wykręcanie się od pościgu za Mitrydatesem: Pompejusz powinien zwrócić się przeciw temu staremu antagoniście Rzymu, na nowo rozogniającemu i gotującemu wyprawę - przez Scytię i Peonię68 do Italii!
Ale Pompejusz uważał, że łatwiej zniszczyć jego siły w bitwach niż dostać w ręce jego samego umykającego. Nie chciał więc się wycieńczać w daremnej za nim gonitwie. Dlatego w wojnę tę wprowadzał inne wstawki i czas nimi wypełniał.
Zresztą problem rozwiązało szczęście. Kiedy do Petry pozostawało mu już niewiele drogi, w tymże dniu, kiedy rozbił obóz i jechał na koniu wzdłuż obwałowań, nadbiegli gońcy z listami z Pontu dobre przynosząc wieści. Poznano to od razu po szczytach włóczni, przystrojonych wawrzynem. Dostrzgłszy ich żołnierze zbiegli się przy Pompejuszu. Ten chciał dokończyć swego ujeżdżania konia, ale na ich wołanie i prośby wziął pisma i wystąpił naprzód. Mównicy wprawdzie nie było, nie zdołano też jeszcze ułożyć wojskowego podwyższenia, które się robi kładąc wycinki murawy jedne na drugie. Naprędce więc i z zapałem zniesiono na stos ładunki zwierząt jucznych i uzyskano odpowiednie podwyższenie. Wszedł na nie Pompejusz i oznajmił im, że Mitrydates nie żyje. Wobec buntu jego syna, Farnakesa, odebrał sobie życie. Wszystko po nim odziedziczył Farnakes, pisząc, że robi to we własnym i Rzymu interesie.
42. Wojsko z radości urządziło, oczywiście, ofiary i świętowało, jako że w osobie Mitrydatesa zmarły dziesiątki tysięcy nieprzyjaciół.
Pompejusz, widząc, że jego czyny i wyprawy wojenne zostały uwieńczone, jakby się tego niełatwo było spodziewać, natychmiast wyruszył z Arabii i szybkimi marszami przez prowincje przybył do Amizosu. Tam zastał dużo darów przyniesionych od Farnakesa, ale i wiele zabitych członków rodziny królewskiej, a zwłoki Mitrydatesa trudne do rozpoznania z twarzy, bo służba zapomniała oczyścić czaszkę z mózgu. Tylko po bliznach rozpoznali go ciekawi jego widoku. Sam Pompejusz nie zdobył się na to, by go oglądać. Oddawszy mu ostatnią cześć, zwłoki odesłał do Synopy.
Podziwiał wielkość i wspaniałość szaty i pancerza królewskiego; choć pas, wykonany za czterysta talentów, skradziony był już przez Publiusza i sprzedany Ariaratesowi, a turban cudownej roboty Gajusz, wychowany wspólnie
67 Petra - miasto na południe od Judei, w kraju Nabatejów.
68 Peonia - Paeonia, kraj na północ od Macedonii.

z Mitrydatesem, dał potajemnie Faustusowi, synowi Sulli, na jego prośbę. Pompejusz wtedy nic o tym nie wiedział. Dowiedział się później Farnakes i ukarał tych, co to podebrali.
Uporządkowawszy i załatwiwszy wszystkie tamtejsze sprawy, Pompejusz już z większą paradą odbywał marsze. Przybywszy do Mityleny nadał temu miastu wolność przez wzgląd na Teofanesa. Był obecny przy miejscowym konkursie poetyckim, w którym temat utworów był jeden: jego czyny. Zainteresował się także teatrem: opisał sobie jego wygląd i plan sytuacyjny, żeby podobny zbudować w Rzymie, ale większy i wspanialszy.
Na Rodosie słuchał wszystkich filozofów i każdemu z nich dał w darze talent. Posejdonios zapisał także swoje wystąpienie, wygłoszone w obecności Pompejusza, przeciw retorowi Hermagorasowi w kwestii ogólnej inwencji.
W Atenach podobnie odniósł się do uczonych. A miastu podarował pięćdziesiąt talentów na odnowę.
Szedł w tej nadziei, że do Italii wkroczy jako najświetniejszy w świecie i że sam stęskniony za nią tak samo przed tęskniącymi za nim tam się zjawi.
Ale ten jakiś zły duch, który lubi do wspaniałych i wielkich darów domieszać zawsze coś niemiłego, i tutaj zakradł się znowu przykrzejszy gotując mu powrót: Mucja pod jego nieobecność rozwiązłe wiodła życie. Pompejusz będąc daleko nie zwracał uwagi na to, co mówiono. Kiedy jednak znalazł się bliżej Italii i miał umysł wolniejszy, bardziej się tą sprawą przejął. Wysłał jej zawiadomienie o rozwodzie, ani wtedy pisemnie, ani później nie wyjaśniając powodu. Powód ten opisuje Cyceron w swych listach.
43. O Pompejuszu napływały do Rzymu przed jego przybyciem rozmaite pogłoski i dużo robiły niepokoju, jakoby bezpośrednio miał wkroczyć do miasta z armią i że jego samowładztwo jest pewne. Krassus zabrał dzieci i pieniądze i uszedł z Rzymu, czy to rzeczywiście się bojąc, czy raczej, jak się zdało, okazując nieufność, by Pompejusza zniesławić i wzmocnić zajadłą do niego nienawiść.
Wobec tego Pompejusz, gdy tylko wkroczył do Italii, wezwał żołnierzy na apel, przemówił do nich stosownie i wyrażając im swą wdzięczność, kazał wszystkim rozejść się do swoich miejscowości, zająć się domowymi sprawami i pamiętać, by zebrali się znowu z okazji triumfu.
Tak więc wojsko się rozwiązało, a gdy o tym ludność się dowiedziała, stało się coś dziwnego: miasta widząc, że Pompejusz Wielki wraca bez zbroi z niewielu zaufanymi jakby ze zwykłej podróży, wszystkie wyszły na jego spotkanie i towarzyszyły mu w drodze i jako jeszcze większa siła prowadziły go do Rzymu. I gdyby zamierzał coś zmienić czy coś nowego ustanowić, wcale by do tego nie potrzebował wojska.
44. Skoro jednak prawo nie pozwalało mu wchodzić do miasta przed odbyciem triumfu, posłał do senatu prośbę o przesunięcie wyborów konsularnych na później i przyznanie mu tego ustępstwa, żeby mógł osobiście popierać Pizona69. Sprzeciwił się takiemu żądaniu Katon, i Pompejusz nie uzyskał
69 Pizon -  Marek Pizon Kalpurnianus, legat Pompejusza.

zgody na swój zamysł. Podziwiał odwagę słowa i energię, z jaką Katon sam jeden wystąpił jawnie w obronie prawa, i mimo wszystko starał się jakoś tego człowieka sobie pozyskać.
Katon miał dwie siostrzenice. Jedną więc sam Pompejusz chciał pojąć za żonę, druga miała wyjść za mąż za jego syna. Katon jednak przejrzał to podejście, Pompejusz, jako poróżniony z nim, chce go w jakiś sposób przekupić tym powinowactwem. Ale jego siostra i żona z przykrością przeżyły to odtrącenie Pompejusza Wielkiego od zięciostwa.
W tym czasie Pompejusz, chcąc, żeby konsulem został wybrany Af-raniusz70, pozyskiwał mu dzielnice wyborcze pieniędzmi, po których odbiór chodzono do ogrodów Pompejusza. Fakt ten stał się głośny i Pompejuszowi czyniono wielkie wyrzuty, że władzą swą, bardzo wielką, jaką sam zdobył przez wybitne czyny, frymarczy na rzecz ludzi, którzy nie potrafią zdobyć jej własną cnotą.
A wtedy Katon powiedział do kobiet: "I w tych okropnościach musiałoby się uczestniczyć, gdyby się chciało mieć w Pompejuszu krewnego!" Po tych słowach przyznały, że on lepiej niż one same rozumie, co przyzwoite.
45. Triumf został rozłożony na dwa dni, ale i ten czas nie wystarczał na wszystko. Z przygotowanych pokazów dużo odpadło, co by mogło uświetnić wspaniale drugi uroczysty pochód.
Na czele szedł napis wyszczególniający kraje, nad którymi triumf się odbywa: Pont, Armenia, Paflagonia, Kapadocja, Media, Kolchida, Iberia71, Albania72, Syria, Cylicja, Mezopotamia, Fenicja i Palestyna, Judea, Arabia, i wojna z piratami pobitymi całkowicie na lądzie i morzu. W tym zamków obronnych zdobytych nie mniej niż tysiąc, miast niewiele mniej niż dziewięćset, okrętów pirackich osiemset, miast założonych czterdzieści bez jednego. Do tego napis głosił, że jak z opłat celnych wpływało dotąd pięć tysięcy dziesiątek tysięcy drachm, tak tych, które on pozyskał Rzymowi, jest osiem tysięcy pięćset dziesiątek tysięcy. Nadto - że do skarbu publicznego wnosi się w monetach i w srebrnych, i złotych przedmiotach dwie dziesiątki tysięcy talentów, nie licząc tych, które wydano na żołnierzy; a z tych taki, co brał najmniej, osiągał przeciętnie tysiąc pięćset drachm.
Jako jeńcy wojenni szli w pochodzie triumfalnym, oprócz archipiratów, syn Tygranesa z Armenii z żoną i córką; samego króla Tygranesa żona Zosyma; król judejski Arystobulos; siostra Mitrydatesa i pięcioro dzieci, i scytyjskie kobiety; zakładnicy Albanów i Iberów, i króla Kommageny. Dużo trofeów, ilością równych liczbie wszystkich bitew, które przeprowadził zwycięsko sam albo przez swych dowódców.
Najwięcej jednak chwały przyniosło mu to, czego żaden Rzymianin nigdy nie osiągnął, że odbywał trzeci triumf nad trzecim lądem. Bo i inni dawniej
70 Afraniusz - także legat i zaufany Pompejusza.
71 Iberia - między Morzem Kaspijskim i Czarnym.
72 Albania - nad Morzem Kaspijskim.

osiągali trzy triumfy. Ale Pompejusz święcił pierwszy nad Afryką, drugi nad Europą, i ten ostatni nad Azją. I tak w pewnym sensie podbił w tych trzech triumfach cały zamieszkany świat.
46. Był on wtedy - jak twierdzą ci, co we wszystkim zestawiają go i porównują z Aleksandrem Wielkim - w wieku niepełnych trzydziestu czterech lat. W rzeczywistości zbliżał się do czterdziestu. I jak dobrze dla niego by było, gdyby na tym zakończył życie, póki cieszył się powodzeniem Aleksandra!
Późniejszy czas przynosił mu szczęście budzące nienawiść i nieodwracalne nieszczęścia. Bo przez to, że wielkiego znaczenia, jakie sobie prawnie zdobył w Rzymie, używał nieprawnie dla przemocy nad innymi, ile nad nimi uzyskiwał wyższości, tyle tracił na swej dobrej sławie, nie widząc, że przez swą siłę i wielkość doprowadzał siebie do upadku. Bo jak najsilniejsze strony i punkty miast, kiedy wpuszczą wroga, jemu przyczyniają swej siły, tak wielkością Pompejusza Cezar wzmocniony przeciw miastu, tego właśnie, dzięki któremu nad innych wyrósł, obalił i zniszczył. A doszło do tego w ten sposób.
Kiedy Lukullus wyszydzany przez Pompejusza powrócił z Azji do Rzymu, od razu senat przyjął go okazale, a jeszcze bardziej zagrzewał go do udziału w życiu publicznym po powrocie Pompejusza, żeby ukrócić jego znaczenie. Ale Lukullus już był ogólnie zniechęcony, zwłaszcza wygasł w nim zapał do działalności publicznej. Oddawał się przyjemnościom w bezczynności, bogactwie, spokoju. Przeciw Pompejuszowi jednak zaraz się zerwał i zaatakował go z wielkim napięciem: zwyciężył w naradzie nad jego zarządzeniami i ich likwidacją przez Pompejusza; uzyskał większość w senacie przy współdziałaniu Katona w tej kwestii.
Pompejusz przegrał i tutaj odepchnięty był zmuszony uciec się do trybunów ludowych, do związków z młodzieniaszkami. Z tych największym niegodziwcem i zuchwalcem był Klodiusz. Ten jak go złapał, tak rzucił w zależność od ludu. Wbrew swej godności musiał się Pompejusz kręcić po forum trzymany przez niego i obnoszony, i wyzyskiwany jako gwarant jego pisanych czy zgłaszanych wniosków dla przypodobania się i schlebiania ludowi. I za to potem Pompejusz, jakby go Klodiusz nie hańbił, lecz wyświadczał mu dobrodziejstwa, odwdzięczył mu się rzucając na ofiarę Cycerona, choć ten był przyjacielem Pompejusza i w polityce dużo dla niego zdziałał. A kiedy się znalazł w niebezpieczeństwie i prosił Pompejusza o pomoc, ten go nawet nie dopuścił do siebie, lecz przed przychodzącymi w tej sprawie zamknął drzwi, a sam innymi drzwiami się ulotnił. Cyceron więc, bojąc się wyroku, usunął się z Rzymu.
47. Wtedy to Cezar, wróciwszy z wojennej wyprawy, jął się polityki, co mu przyniosło zrazu dużo popularności, a potem dużą siłę ku największej szkodzie Pompejusza i Rzymu. Starał się o pierwszy swój konsulat. Ale widział, że Krassus jest z Pompejuszem poróżniony i że jeżeli przyłączy się do jednego, narazi się drugiemu. Zajął się więc pogodzeniem obu. Czyn to skądinąd piękny i obywatelski, ale powód jego zły: pomyślany genialnie, lecz podstępnie. Bo siła

Rzymu, jak w tej łodzi, wyrównawszy wszystkie odchylenia w jedno stała się łącznie zdolną do całkowitego przewrotu obalającego i niweczącego wszystek porządek rzeczy. I Katon twierdził, że mylą się ci, co mówią, jakoby późniejsze poróżnienie Pompejusza z Cezarem wywróciło porządek w mieście, i winę tego widzą w końcowej fazie wypadków. Bo nie poróżnienie czy nieprzyjaźń, ale właśnie to porozumienie73 i pogodzenie się stało się pierwszym i najgorszym nieszczęściem Rzymu.
Cezar został wybrany konsulem74. Od razu starał się pozyskać sobie niezamożnych i biednych przeprowadzając uchwały o kolonizacji miast i podziale pól. Wykraczało to poza ramy tej jego władzy i w pewnym sensie zmieniało konsulat w trybunat ludowy.
Sprzeciwiał się temu kolega konsulatu, Bibulus75, i Katon z całą siłą gotów był w tym go wspierać.
Wtedy Cezar otwarcie wprowadził na mównicę publiczną Pompejusza i zwrócił się do niego z pytaniem, czy te uchwały pochwala. Na jego odpowiedź twierdzącą pytał dalej: "A gdyby ktoś te uchwały chciał siłą powstrzymać, (...) czy przyszedłby ludowi z pomocą?" Na to Pompejusz: "Przeciw grożącym mieczami przyjdę z mieczem i tarczą". Tak gwałtownie Pompejusz do owego dnia ani się nie odezwał, ani postąpił. Nawet przyjaciele jego bronili go mówiąc, że te słowa wymknęły mu się z ust pod wpływem chwili.
Ale z tego, co się potem działo, widać było, że się całkiem oddał na usługi Cezara. Córkę Cezara, Julię, zaręczoną z Cepionem i mającą wkrótce wyjść za mąż za niego - czego by nikt nie pomyślał - pojął za żonę Pompejusz! A dla załagodzenia gniewu Cepiona obiecał mu własną córkę, choć ta już wcześniej była przyrzeczona synowi Sulli, Faustusowi. Sam zaś Cezar ożenił się z córką Pizona, Kalpurnią.
48. Niebawem Pompejusz zapełnił miasto żołnierzami i wszystko opanował przemocą. Kiedy konsul Bibulus szedł na forum z Lukullusem i Katonem, nagle na nich napadli, połamali mu rózgi, a któryś na głowę jego wywrócił kosz z brudami, przy czym i dwóch trybunów z jego świty zostało zranionych.
W ten sposób forum oczyszczono z opozycjonistów i przeprowadzono uchwałę o podziale pól. Tak złapany na tę przynętę lud we wszystkim już był im uległy, nawet w przepastnych poczynaniach zupełnie bierny, oddający w milczeniu głosy za wnioskami. Uchwalono więc Pompejuszowi jego zarządzenia, co do których trwał spór z Lukullusem; Cezarowi Galię Przedalpejską i Zaalpejską i Ilirię na pięć lat oraz cztery pełne legiony wojska. A na konsulów na najbliższy rok wysunięto Pizona, Cezarowego teścia, i Gabiniu-sza, największego pochlebcę Pompejusza.
W czasie tych wypadków Bibulus zamknął się w swym domu i nie oddalał
73 to porozumienie - zwane pierwszym triumwiratem.
74 Cezar wybrany konsulem - na r. 59 p.n.e.
75 Bibulus - Marek Kalpurniusz Bibulus, kolega Cezara w edylacie r. 65, preturze r. 62 i konsulacie r. 59 p.n.e.

się z niego przez osiem miesięcy konsulatu, wydając tylko edykty z zarzutami i oskarżeniami obydwóch.
Katon, jakby natchniony i oświecony przez Feba, przepowiadał w senacie losy czekające Rzym i samego Pompejusza.
Lukullus zrezygnował ze wszystkiego dla życia w spokoju, jako już nie nadający się do polityki z powodu swego wieku. Stąd i owa uwaga Pompejusza, że starcowi jeszcze mniej przystoi życie w zbytku niż udział w życiu publicznym.
Sam Pompejusz zresztą rychło popadł także w zniewieściałe życie, zakochany w swej nowej żonie, dużo przebywał z nią razem, spędzał wiele czasu na wsi i w ogrodach, nie dbał, co działo się na forum. A tam Klodiusz, będący wówczas trybunem ludowym, lekceważył nawet jego i imał się najzuchwalszych pociągnięć: Cycerona wyrzucił na wygnanie, Katona, pod pozorem zarządcy prowincji, wyprawił na Cypr. A gdy jeszcze i Cezar odmaszerował do Galii, widząc, że lud go respektuje, bo wszystko robi w polityce dla przypodobania się jemu, zaraz podjął usunięcie wielu zarządzeń Pompejusza, przywłaszczył sobie Tygranesa, jeńca wojennego, i trzymał go u siebie. Przyjaciołom Pompejusza napędził procesów sądowych, by na nich wypróbować, jakie znaczenie ma jeszcze Pompejusz. W końcu nawet, gdy Pompejusz wystąpił w jakimś procesie, on mając koło siebie tłum ludzi pełen zuchwalców i zatraceńców stanął na widocznym miejscu i rzucał takie pytania: "Kto jest bezkarnym tyranem?" - "Kto tym człowiekiem, co czyha na człowieka?" - "Kto jednym palcem drapie się w głowę?" - A ci za każdym razem jakby chór jakiś zgranym krzykiem, gdy Klodiusz wstrząsnął togą, odpowiadali głośno: "Pompejusz!"
49. Martwiło to Pompejusza, nie przywykłego do słuchania złośliwych słów o sobie i nie znającego tego rodzaju walki. Jeszcze bardziej jednak gniewał go widok senatu cieszącego się z jego znieważania, zapłaty za zdradę Cycerona. A gdy na forum doszło nawet do bitki i ran, przy czym niewolnik Klodiusza przedzierał się w tłumie przez ciżbę do Pompejusza i okazało się, że miał przy sobie sztylet, wziął to Pompejusz za powód - choć w rzeczywistości bał się zuchwalstwa i zniewagi ze strony Klodiusza - by się nie pokazywać na forum, póki ten będzie trybunem.
Siedział więc w domu i naradzał się z przyjaciółmi, jak by uśmierzyć zagniewanie senatu i optymatów na niego. Kulleon76 radził mu odesłać Julię i przerzucić się od córki Cezara na stronę senatu. Ale to mu nie odpowiadało. Usłuchał tych, co uważali, że należy odwołać Cycerona z wygnania, największego wroga Klodiusza i najbardziej przychylnego senatowi. Kroczył więc w wielkim orszaku brata Cycerona, gdy ten szedł z odnośną prośbą. Na forum doszło wprawdzie do ran, a niektórzy nawet zginęli, ale przezwyciężono Klodiusza i Cyceron na podstawie prawnej uchwały powrócił. Zaraz też pojednał senat z Pompejuszem, jak i przemawiając za uchwałą w sprawie żywności w pewnym sensie on właśnie sprawił, że Pompejusz znowu został
76 Kulleon - Kwintus Terencjusz Kulleon, trybun ludowy w r. 58 p.n.e.

panem lądów i mórz pod rzymskim panowaniem. Jemu bowiem podlegały porty i punkty handlowe, i obrót plonami; słowem - żegluga handlowa i gospodarka rolna.
Klodiusz jednak oskarżał tę uchwałę, że nie została powzięta z uwagi na potrzeby żywnościowe, lecz żeby taką uchwałę można było powziąć, zrobiło się problem żywności: żeby znaczenie Pompejusza, przygasłe w wyniku słabości ducha, na nowo rozpalić i przywrócić przez nowe pełnomocnictwa.
Inni zaś ukazują to jako plan konsula Spintera77, wiążący Pompejusza ze znaczniejszym stanowiskiem, żeby sam mógł być wysłany na pomoc Ptolema-josowi. Jednakże i Kanidiusz78 jako trybun ludowy wystąpił z wnioskiem, żeby Pompejusz bez wojska i tylko z dwoma liktorami pogodził Aleksandryjczyków z królem. I Pompejusz zdał się zadowolony z takiego wniosku. Ale senat go odrzucił, pod przyzwoitym pretekstem, że ma na względzie obawę o bezpieczeństwo człowieka. Mimo to na forum i koło kurii senackiej znaleziono rozrzucone ulotki, że Ptolemajos prosi, by mu przydzielono jako dowódcę Pompejusza w miejsce Spintera.
Timagenes podaje inne okoliczności, dla których bez konieczności Ptolemajos ustąpił i opuścił Egipt: za namową Teofanesa, który w ten sposób chciał Pompejuszowi podsunąć nowe źródło dochodów i dowództwa. Ale to nie zasługuje na wiarę, nie tak z powodu nieuczciwości Teofanesa, jak ze względu na charakter Pompejusza, którego ambicja była wolna od nieetycznej i nieszlachetnej postawy.
50. Postawiony na czele gospodarki żywnościowej, rozesłał na wszystkie strony swych legatów i przyjaciół, a sam popłynął na Sycylię, Sardynię i do Afryki i gromadził zboże. Ale gdy z tym miał wypłynąć na wody, zaczęła się silna wichura i sternicy wahali się ruszać. Wtedy on pierwszy wskoczył na okręt i kazał podnieść kotwicę mówiąc głośno: "Płynąć trzeba koniecznie, żyć niekoniecznie!"
Przy takiej odwadze i takim zapale i przy sprzyjającym szczęściu zapełnił zbożem punkty handlowe, a morze okrętami transportowymi, tak że i ludziom spoza Rzymu wystarczało nadwyżki żywności, jakby ze źródła płynącej do wszystkich obficie.
51. W tym czasie wojny galickie przyczyniały się do wzrostu wielkości Cezara. Wydawało się, że jest on tak daleko od Rzymu zupełnie zajęty Belgami, Swebami, Brytannami, i nie dostrzegano, jak przez swą zręczną politykę ludową i potężne osiągnięcia osłabia polityczne znaczenie Pompejusza. A on otoczył się armią jakby z jego ciałem zrośniętą, nie przeciw obcym ludom, ale dla ćwiczenia jej w bitwach z nimi jakby w polowaniach i łowach ze sforą psów, hartował ją i czynił niezwyciężoną i groźną.
77 Spinter - Lucjusz Korneliusz Lentulus Spinter, edyl kurulny w r. 63, pretor w 60, konsul w 57 p.n.e.
78 Kanidiusz  -  raczej  Lucjusz Kaniniusz,  trybun ludowy w r.  56 p.n.e.,  wnioskował rozjemstwo Pompejusza w sprawie egipskiej (króla Ptolemajosa Auletesa).

Do Rzymu przy tym słał złoto i srebro, i inne łupy, i inne bogactwa, obficie zdobywane w takich wojnach, przekupując darami i pokrywaniem wydatków edylów, pretorów, konsulów i ich żony, i tak wielu sobie zobowiązywał.
Kiedy więc przekroczył Alpy i zimował w Luce79, pędzili tam na wyścigi mężczyźni i kobiety i zebrała się masa ludzi, dwustu senatorów, wśród nich Pompejusz i Krassus, a u drzwi Cezara oglądano sto dwadzieścia rózeg prokonsulów i pretorów. Gdy wszystkich innych napełnił nadziejami i pieniędzmi i z tym ich odesłał, z Krassusem i Pompejuszem zawarł umowę: obaj oni mają objąć konsulat80, Cezar ma im w tym dopomóc przysyłając dużo żołnierzy do głosowania; zaraz po wyborze mają sobie wyznaczyć dowództwa w prowincjach i wojskach, a Cezarowi zapewnić te, które posiada, na drugie pięciolecie.
Z tego ich porozumienia, gdy tylko doszło do publicznej wiadomości, przodujący nobilowie nie byli zadowoleni. Marcellinus wystąpił przed ludem w obecności obu i zapytał ich wprost, czy starają się o konsulat. Tłumy kazały im na to odpowiedzieć i wtedy Pompejusz pierwszy odrzekł: "Może tak, a może nie". Zręczniej Krassus, mówiąc, że postąpi tak, jak to w tym czy tym wypadku będzie służyć, jego zdaniem, dobru publicznemu. Marcellinus na-stawał dalej na Pompejusza i zdał się przy tym zbyt zapalczywy; na co Pompejusz odparł, że Marcellinus jest bardzo niesprawiedliwy, że mu nawet nie podziękował, że przez niego niemy przemówił, a głodny poczuł przesyt żołądka.
52. Tak czy tak - inni odstąpili od kandydowania do konsulatu. Tylko Lucjusza Domicjusza nakłonił Katon, by nie odstępował: bo tu nie o urząd, lecz o wolność toczy się walka z tyranami.
Pompejusz i jego ludzie bali się energiczności Katona, że mając za sobą cały senat może oderwać na swą stronę także zdrową część ludu. Nie dopuścili więc Domicjusza do forum. Nasłali na niego uzbrojonych ludzi, którzy człowieka idącego przodem z pochodnią zabili, a resztę zawrócili. Katon zawrócił ostatni, raniony w prawe ramię w obronie Domicjusza.
Taką drogą doszedłszy do konsulatu również dalej postępowali nie piękniej. Najpierw więc, gdy lud chciał wybrać Katona pretorem, przy głosowaniu Pompejusz rozwiązał zgromadzenie ludowe podając jako powód złe wróżby z lotu ptaków i zamiast Katona pretorem ogłoszono Watyniusza, przekupiwszy dzielnice wyborcze pieniędzmi.
Następnie przez trybuna ludowego Treboniusza wystąpił z wnioskiem przyznającym Cezarowi, zgodnie z umową, drugie pięciolecie, Krassusowi prowincję Syrię i wyprawę na Partów, Pompejuszowi Afrykę i obie Hiszpanie, i cztery legiony wojska. Z tych dwa pożyczył Cezarowi, na jego prośbę, na wojnę z Galami.
Krassus, gdy tylko mu się skończył konsulat, zaraz udał się do swej prowincji.
79 zimował w Luce - w północnej Etrurii w r. 56 p.n.e.
80 mają objąć konsulat - w r. 55 p.n.e.

Pompejusz budował teatr i na jego otwarcie urządzał w nim konkursy gimniczne i muzyczne, i walki dzikich zwierząt: zginęło w nich pięćset lwów. A po wszystkim pokazał walkę słoni jako najbardziej przejmujące widowisko.
53. To mu zyskiwało podziw i popularność, ale znów niemało ściągnął na siebie niechęci przez to, że dowództwa i prowincje przekazał swym zaprzyjaźnionym legatom, a sam z żoną przenosił się to tu, to tam do miejsc rozrywki w Italii, czy z jego miłości do niej, czy z jej miłości do niego nie mogąc jej opuścić. Bo i to opowiadają. Głośna była miłość tej młodej kobiety do męża. Kochała go mimo różnicy wieku. Przyczyną tu była rzetelność Pompejusza i wierność jednej, żonie, i wytworność, nie sztuczna, lecz pełna naturalnego wdzięku we współżyciu, najbardziej ujmująca kobiety - jeśli nie należy uważać tu nawet świadectwa hetery Flory za niemiarodajne.
W czasie wyborów edylów doszło do bójki wręcz. Zginęło w niej niemało ludzi z otoczenia Pompejusza i jego samego krew obryzgała. Musiał więc zmienić szatę. Narobiło się pod domem Pompejusza dużo hałasu i gonitwy służby niosącej tę szatę i młoda jego żona, będąca wtedy w ciąży, zobaczywszy pokrwawioną togę zemdlała. Ledwie odzyskała przytomność, ale w wyniku tego przerażenia i wstrząsu psychicznego poroniła. Stąd to nawet najbardziej przeciwni wiązaniu się Pompejusza z Cezarem nie obwiniali tu miłości tej kobiety.
Kiedy znów zaszła w ciążę, porodziła córkę, ale sama w bólach porodowych umarła. A niewiele dni przeżyło także dziecko. Pompejusz gotował się do pogrzebania jej na swej posiadłości albańskiej, ale lud zmusił go do pogrzebu na Polu Marsowym, i to raczej z sympatii do zmarłej niż przez wzgląd na Pompejusza i Cezara.
A widać było, że z tych dwóch lud więcej okazywał respektu dla nieobecnego Cezara niż dla obecnego Pompejusza. Zaraz też poruszyło się miasto, wszystko zaczęło się chwiać, zaczęto mówić o rozdarciu, jako że przepadło pierwotne powiązanie przysłaniające raczej niż powstrzymujące ambicje tych dwu ludzi.
Wkrótce potem doniesiono o śmierci Krassusa81 w Partii i przez to również ta przeszkoda hamująca wybuch wojny domowej została usunięta. Obaj bowiem w obawie przed nim wzajemnie się jakoś znosili poprawnie. Kiedy jednak los sprzątnął tego, co czyhał na ich współzawodnictwo, zaraz można było powiedzieć słowami komedii, że jeden przeciw drugiemu
Już naoliwia swe ciało, już ręce kurzem naciera.
Tak szczęście mało może wobec natury! Bo nie zdołało ono zaspokoić wrodzonej żądzy, gdyż tak wielka bezdeń panowania i bezkres przestrzeni nie wystarcza dla dwóch. Słyszą i czytają, że przez bogów wszechświat podzielony między trzech82 i każdy ma równy udział we czci, a jednak uważają, że imperium rzymskie to za mało dla dwóch.
81 o śmierci Krassusa - w r. 53 p.n.e.
82 między trzech - Jowisza, Neptuna i Plutona, synów Saturna (por. Homer, Iliada, XV 187 i n.).

54. Pompejusz powiedział kiedyś w mowie do ludu, że on otrzymywał wysokie stanowiska wcześniej, niż się spodziewał, i znowu składał je szybciej, niż się spodziewano. I, na Jowisza, miał świadków, że zawsze swe wojska rozwiązywał. Wtedy jednak domyślał się, że Cezar nie rozwiąże swej armii. Starał się więc przeciwstawić mu swe wysokie uprawnienia polityczne. Nie wprowadzał nic nowego, nie chciał objawiać nieufności, wolał nie widzieć, nie przejmować się. Kiedy najwyższe władze typowano bez rozsądku i wśród obywateli kwitło przekupstwo, patrzał na to i nie reagował na rodzącą się w Rzymie anarchię. I nagle zaczęto dużo mówić o dyktaturze. Zapoczątkował to publicznie trybun ludowy Lucyliusz, który ważył się zalecać ludowi wybór Pompejusza na dyktatora. Ale napadł na niego Katon, aż ten znalazł się nawet w niebezpieczeństwie utraty trybunatu. W obronie Pompejusza wystąpiło kilku z jego przyjaciół mówiąc, że nie żądał on ani nie pragnął takiego stanowiska. Katon tedy pochwalił Pompejusza i zachęcał do zajęcia się przywróceniem porządku. Co ten, zawstydzony, istotnie zrobił. Konsulami ustanowiono Domicjusza83 i Messalę84.
Wkrótce jednak zaczął się znowu nieład i już powszechniej podnoszono i śmielej sprawę dyktatury. Katon i jego otoczenie w obawie, że mogą ulec przemocy, postanowili nadać Pompejuszowi jakiś wysoki urząd prawny, aby się uchronić od tamtej, absolutnej tyranii. Tu wróg Pompejusza, Bibulus, pierwszy wyraził zdanie w senacie, żeby Pompejusza wybrać konsulem bez kolegi: bo albo się musi uwolnić miasto od istniejącego chaosu, albo słuchać niewolniczo najsilniejszego.
Zdanie to ze względu na jego wnioskodawcę wydało się zaskakujące. Ale powstał Katon, robiąc wrażenie, że będzie mu przeciwny. Tymczasem, gdy się uciszono, powiedział, że wniosku takiego sam by nie postawił, ale skoro go postawił ktoś inny, radzi by go przyjąć, wybierając raczej pełnowładztwo niż bezład, i sądzi, że nikt nie będzie rządził w tak wielkim nieporządku lepiej niż Pompejusz.
Senat więc przyjął to zdanie i w głosowaniu wybrano konsulem urzędującym jednego Pompejusza. A gdyby on sam zgłaszał potrzebę drugiego konsula, ma go sobie nie wcześniej niż po dwóch miesiącach dobrać.
W ten sposób Pompejusz ustanowiony i przez interreksa Sulpicjusza ogłoszony konsulem przywitał się życzliwie z Katonem przyznając, że jest mu bardzo zobowiązany, i zapraszając go do współpracy i rady w urzędowaniu. Katon jednak nie myślał, by Pompejusz coś mu zawdzięczał: bo co powiedział, nie ze względu na niego powiedział, lecz ze względu na Rzym; a co do zaproszenia do rady - to będzie mu doradcą, choćby i nie proszony, i będzie mówił publicznie, co myśli. Taki to był Katon we wszystkim.
55. Pompejusz po powrocie do miasta pojął za żonę Kornelię, córkę
83 Domicjusz - Lucjusz D. Ahenobarbus, konsul r. 54 p.n.e., potem przeciwnik Cezara, obrońca Korflnium w r. 49 p.n.e. (konsulat piastował z Appiuszem Klaudiuszem).
84 Messala - Marek Waleriusz Messala, konsulem wybrany na r. 53 p.n.e.

Metellusa Scypiona, nie pannę, lecz wdowę po niedawno zmarłym Publiuszu, synu Krassusa, którego żoną była od panieństwa. Zginął on w Partii.
A miała ta młoda kobieta dużo pięknych zalet, poza urokiem młodości. Bo i w literaturze była oczytana, i z muzyką i matematyką obyta, i z pożytkiem lubiła słuchać rozpraw filozoficznych. Do tego dochodził jej charakter, wolny od nieprzyjemnych cech drobiazgowości, jakie młodym kobietom nadają tego rodzaju nauki. A jej ojciec był nienaganny i z pochodzenia, i ze sławy.
Mimo wszystko niektórym nie podobało się to małżeństwo, ze względu na różnicę wieku. Kornelia w swych latach nadawała się na żonę raczej dla syna Pompejusza. Subtelniejsi zaś uważali, że Pompejusz zaniedbuje sprawę miasta, będącego w nieszczęsnej sytuacji, przeciw której on przcież został wybrany lekarzem, gdyż jemu samemu miasto powierzyło swe losy. A on sobie w wieńcach urządza uroczyste wesela, choć winien sam swój konsulat uważać za nieszczęście, którego by nie był otrzymał bezprawnie, gdyby ojczyzna w szczęśliwym była położeniu.
Ale kiedy przewodniczył w sądach w sprawach przekupstwa i łapówek, wprowadzał ustawy, na mocy których wydawał wyroki, to w tym wyrokował godnie i uczciwie, i zapewniał sądom bezpieczeństwo, ład i spokój, gdy sam przewodniczył w otoczeniu ludzi uzbrojonych.
Kiedy jednak w proces uwikłany był jego teść, Scypion, wezwał do swego domu trzystu sześćdziesięciu sędziów, aby mu dopomóc, i oskarżyciel odstąpił od sprawy widząc, jak Scypion wraca z forum w asyście tych sędziów. I wtedy znowu zaczęto źle o nim mówić. A jeszcze gorzej, kiedy zniósł prawo wygłaszania pochwał w obronie podsądnych, a sam wygłosił taką pochwałę Plankusa85. Katon, będąc wtedy jednym z sędziów, zatkał sobie przy tym uszy rękami mówiąc, że nie lubi słuchać pochwał wbrew ustawie. Za to został odrzucony przed głosowaniem. A jednak Plankus głosami innych został skazany - ku zawstydzeniu Pompejusza.
W kilka dni później były konsul Hypseus86 mając sprawę sądową czekał na Pompejusza wracająego z kąpieli do stołu i padając mu do kolan błagał o względy, lecz Pompejusz patrząc nań z góry obszedł go mówiąc, że psuje mu posiłek, i nic nie załatwiając. Tak więc znów winiono go o niegodne zachowanie.
Poza tym wszystko pięknie doprowadził do porządku i na końcowych pięć miesięcy dobrał sobie kolegę konsulatu w osobie swego teścia.
W głosowaniu przedłużono mu zarząd prowincji na pozostałe cztery lata i przyznano tysiąc talentów ze skarbu publicznego na każdy rok na utrzymanie i zaopatrzenie wojska.
56. Tak więc i przyjaciele Cezara mając taki punkt zaczepienia uznali za
85 Plankus - Tytus Munatiusz Plankus Bursa, trybun ludowy w r. 52 p.n.e., potem przy Cezarze i Antoniuszu.
86 Hypseus - Publiusz Plautiusz Hypseus (Hypsaeus), prawdopodobnie pretor w r. 55, starał się o konsulat w r. 53, stronnik Pompejusza.

właściwe, żeby i o Cezarze pomyśleć, który podejmuje tak wielkie zmagania w dążeniu do hegemonii: godzien on czy to drugiego konsulatu, czy przedłużenia czasu dowództwa, żeby nie przyszedł następca, zagarniający chwałę z jego tak wielkich dokonań, lecz żeby on sam za swe trudy miał przewodnią godność i doznawał nagrody w pokoju.
Koło tej sprawy wywiązała się wielka kłótnia. Wtedy Pompejusz, osłaniając swą niechęć pozorem życzliwości dla Cezara, oświadczył, że posiada pismo Cezara, pragnącego przysłania następcy i zwolnienia z dowództwa wojennego, oraz - że dobrze by było, gdyby mu pozwolono ubiegać się o konsulat pod jego nieobecność w Rzymie.
Katon i jego zwolennicy zareagowali na to sprzeciwem. Żądali, by Cezar jako prywatny człowiek po złożeniu dowództwa wojennego ubiegał się u obywateli o nagrodę.
Pompejusz nie wdawał się w ten spór, ale jakby uległy, tym bardziej był podejrzewany o to, co myślał o Cezarze. Zażądał też zwrotu tych sił zbrojnych, których mu użyczył, tłumacząc się zagrożeniem partyjskim. I Cezar, choć dobrze wiedział, dlaczego żąda zwrotu tych żołnierzy, zwrócił mu ich, dobrze wszystkich obdarowawszy.
57. Niebawem Pompejusz niebezpiecznie zachorował w Neapolu. Ale wrócił do sił. I Neapolitanie, za radą Praksagorasa, złożyli bogom ofiarę dziękczynną. Ich śladem poszli sąsiedzi. I ofiary takie obeszły całą Italię: każde, wielkie czy małe, miasto świętowało z dnia na dzień. Napotykanych wszędzie ludzi żadne miejsce nie przepuszczało: drogi i wsie, i porty pełne były ucztujących przy ofiarach. Ludzie w wieńcach pod pochodniami obrzucali się wzajemnie kwiatami, tak że ten ruch z okazji jego wyzdrowienia stwarzał przepiękne widowisko, przewspaniałe.
Tymczasem to właśnie, jak mówią, nie mniej niż cokolwiek innego, stało się przyczyną sprawczą wojny. Bo razem z wielkością radości nadzwyczajna pewność siebie opadła Pompejusza i odbierała mu rozumowanie oparte na rzeczywistości. Porzucił tę rozwagę, która zawsze zapewniała bezpieczeństwo jego powodzeniu i dokonaniom. Do bezwładu posuwał się w swej odwadze i wzgardzie dla sił Cezara, jakoby nawet nie broni na niego potrzebował czy jakiegoś działania wymagającego wysiłku, lecz o wiele łatwiej mógł sprzątnąć teraz tego człowieka, niż go pierwej wywyższył.
Do tego nadszedł właśnie Appiusz wiodący z Galii żołnierzy Pompejusza wypożyczonych Cezarowi. Ubliżał on tamtejszym osiągnięciom Cezara i szerzył oszczercze o nim słowa, twierdząc jednocześnie, że Pompejusz nie zna własnej siły i sławy. Innymi wojskami chce się przeciw Cezarowi oszań-cowywać, a może go załatwić jego własnymi siłami, gdy tylko tam się pokaże Pompejusz. Tak wielka nienawiść do Cezara w nich tkwi, a tak wielka tęsknota za Pompejuszem.
Tak więc Pompejusz został podekscytowany, pełen takiego i tak wielkiego lekceważenia przez tę pewność siebie, że wszystkich bojących się wojny wyśmiewał. A mówiącym, że nie widzą sił, które by go broniły, gdyby Cezar

zjawił się pod miastem, z uśmiechem i rozbawionym wyrazem twarzy kazał się nie martwić mówiąc: "Gdzie tylko w Italii ja uderzę nogą o ziemię, wszędzie z niej wynurzą się lądowe i morskie potęgi!"
58. Już i Cezar wziął się do dzieła energiczniej. Sam nie oddalał się zbytnio od Italii, a do Rzymu wciąż posyłał żołnierzy na wybory, zyskując sobie skrycie wielu ludzi pieniędzmi, przekupując władze. Jednym z takich był konsul Paulus87, który przeszedł na jego stronę za tysiąc pięćset talentów! A także Kurion, trybun ludowy, którego Cezar uwolnił od ogromnych długów, i Marek Antoniusz, który przy swojej przyjaźni z Kurionem uczestniczył w jego długach.
Mówiono więc, że przybył któryś z poddowódców wojskowych Cezara, stanął koło kurii senackiej, gdzie dowiedziawszy się, że senat nie przyznaje Cezarowi przedłużenia dowództwa, uderzył ręką w miecz i powiedział: "Ale ten mu je przyzna!" I takie założenia miały wszystkie działania i przygotowania, przy czym propozycje i żądania Kuriona na rzecz Cezara zyskiwały na popularności. Żądał jednego z dwóch: albo pozbawi się wojska również Pompejusza, albo nie odbierze się go Cezarowi. Bo albo przejdą w stan cywilny na zasadzie równości, albo pozostaną rywalami przy tym, co posiadają, i zachowają spokój. A kto by chciał jedną stronę osłabić, ten tylko siłę, której się boi, podwoi.
Na to konsul Marcellus88, nazywając Cezara rozbójnikiem, wzywał do ogłoszenia go wrogiem ojczyzny, jeśli nie złoży broni. Jednak Kurion wraz z Antoniuszem i Pizonem wymogli dokładne zbadanie zdania senatu. Zażądał więc wystąpienia tych, którzy chcą, by tylko Cezar złożył dowództwo zbrojne, a Pompejusz zatrzymał. I wystąpiła większość. Potem kazał wystąpić tym, którzy wolą, by obaj złożyli broń i żaden nie zatrzymywał dowództwa. Wtedy przy Pompejuszu zostało tylko dwudzistu dwóch, przy Kurionie cała reszta.
Ten więc jako wspaniały zwycięzca pełen radości wyleciał do ludu przyjęty oklaskami, obrzucony wieńcami i kwiatami.
Pompejusza na tym posiedzeniu senatu nie było; dowódcy wojsk bowiem nie mają wstępu do miasta. Powstał Marcellus mówiąc, że widzi już dziesięć legionów przekraczających Alpy, to i on rusza, żeby im przeciwstawić tego, który zastąpi mu drogę w obronie ojczyzny.
59. W tej sytuacji zmieniono szaty jakby na znak żałoby. Marcellus przeszedł przez forum do Pompejusza, stanął przed nim i mówił: "Rozkazuję ci, Pompejuszu, iść z pomocą ojczyźnie z siłami i gotowymi już, i nowo zaciągniętymi!" I to samo powiedział także Lentulus89, jeden z konsulów wybranych już na następny rok.
Ale kiedy Pompejusz rozpoczął nabór do wojska, jedni nie usłuchali wcale, niewielu zjawiło się, ale niechętnych i ociągających się, większość wołała
87	Paulus - Lucjusz Emiliusz Paulus, konsul r. 50 p.n.e.
88	Marcellus - Gajusz Klaudiusz Marcellus, konsul tegoż r. 50 p.n.e.
89	Lentulus - Lucjusz Korneliusz Lentulus, konsul r. 49 p.n.e.

o pojednawcze załatwienie sporu. Antoniusz bowiem przeczytał przed ludem, wbrew zakazowi senatu, list Cezara, zawierający uwodzące lud propozycje. Uważał bowiem za wskazane, żeby obaj zrezygnowali z prowincji i rozpuściwszy siły wojskowe stanęli przed ludem i złożyli sprawozdanie ze swej działalności.
Lentulus ze swoimi ludźmi, już w roli konsula, nie zwołał senatu. Cyceron, który niedawno powrócił z Cylicji, starał się o pojednawcze załatwienie sporu, żeby Cezar opuścił Galię i rozwiązał wojska, a tylko z dwoma legionami i prowincją Ilirią czekał na swój drugi konsulat. Pompejusz jednak nie był z tego zadowolony. Ludzie Cezara dali się więc przekonać, żeby jeszcze z jednego legionu zrezygnować. Ale Lentulus energicznie temu się sprzeciwił. A Katon krzyczał, że znowu Pompejusz popełnia błąd i daje się oszukiwać. I tak próby pojednania nie miały końca.
60. A tymczasem nadeszła wiadomość, że Cezar zajął znaczne miasto italskie, Ariminum90, i maszeruje prosto na Rzym z całą swą armią. To jednak nie było prawdą. Szedł bowiem mając trzystu jeźdźców i pięć tysięcy ciężkozbrojnych. Na resztę armii, będącą poza Alpami, nie czekał. Wolał raczej nagle napaść na nie przygotowanych i nie spodziewających się tego, niż dać im czas na przygotowania i tak z nimi się bić.
Przybywszy nad rzekę Rubikon, stanowiącą granicę jego prowincji, przystanął w milczeniu, namyślał się i rozważał w duchu śmiałość kroku, na jaki się waży. W końcu jak ci, co z przepaścistej skały w bezdenną rzucają się przepaść, zamknął rozumowi oczy i zarzucił nań płachtę, i do obecnych tylko te słowa głośno wypowiedział po grecku: "Kości do gry rzucone!" - i wojska przeprawił przez rzekę.
Gdy tylko padła ta wiadomość i dotarła do Rzymu, w przerażeniu wszystko popadło w strach i zamieszanie jak nigdy przedtem. Natychmiast senat popędził do Pompejusza, a były tam już władze.
Tullus zapytał Pompejusza o wojska i siły. Pompejusz po pewnym namyśle odpowiedział nieśmiało, że ci, co nadchodzą z Cezarem, to jego ochotnicy; a myśli też, że zebranych już naprędce będzie około trzydziestu tysięcy. Tu Tullus wykrzyknął: "Oszukałeś nas, Pompejuszu!" - i radził wysłać do Cezara poselstwo.
Jakiś Fawoniusz, niezły człowiek, któremu jednak zdało się, że swą odwagą i zuchwałością nieraz naśladuje wolność słowa Katona, kazał Pompejuszowi teraz uderzyć nogą w ziemię i wyzwolić te siły, które był obiecał. Pompejusz jednak godnie znosił takie niewczesne słowa.
Kiedy zaś Katon przypomniał, co mu przepowiedział o Cezarze, odpowiedział, że co Katon powiedział, było bardziej prorocze, a co on zrobił, miało więcej z przyjaźni.
61. Katon poradził wybrać Pompejusza pełnomocnym imperatorem, dodając, że ci sami, co narobili zła, winni je usunąć.
90 Ariminum - na północno-wschodnim wybrzeżu Italii, poniżej Rubikonu.

Pompejusz udał się od razu na Sycylię, bo tę wylosował prowincję; podobnie inni poszli do prowincji, które im przypadły.
Italia zaś prawie cała wpadła w zamieszanie i nie można się było zorientować, co się dzieje. Ci z zewnątrz falą ze wszystkich stron uciekali i pchali się do miasta, a odwrotnie, mieszkańcy Rzymu wydobywali się stamtąd i opuszczali miasto. W tej burzy i tak wielkim nieładzie, co mogło pomóc, nie miało sił, a co niesforne, nasilało się, władzom zupełnie nie dające się pokierować. Nie można było uspokoić popłochu.
Nikt też nie pozwolił Pompejuszowi kierować się własnymi przemyśleniami, ale co komu podyktowało podniecenie w trwodze, zmartwieniu, bezradności, z tym przychodził do niego i tym go zajmował. Tego samego dnia zatem zapadały sprzeczne z sobą decyzje. Z wiadomości o przeciwniku nic też dla niego nie było prawdą, przez to że wielu donosiło, co przypadkiem zaszło, a potem oburzało się, że nie wierzy.
Tak więc ustaliwszy, że stwierdza nieporządek, nakazał wszystkim iść za senatem, ogłaszając zarazem, że kto zostanie na miejscu, uznany będzie za stronnika Cezara. Późnym wieczorem opuścił miasto. Uciekli także kon-sulowie, nie złożywszy nawet przewidzianej prawem ofiary.
Nawet w tak strasznych okolicznościach był Pompejusz człowiekiem godnym podziwu przez tę wyrozumiałość dla ludzi; choć więc wielu ganiło jego dowodzenie, nikt nie czuł niechęci do samego wodza, lecz więcej by się znalazło ludzi, co by się nie zdobyli na opuszczenie Pompejusza, niż tych, co by dla wolności uciekli.
62. W kilka dni później Cezar wpadł do Rzymu i opanował miasto. Z ludźmi obchodził się uprzejmie i łagodnie. Z trybunów ludowych jednemu, Metellusowi, który mu nie pozwalał brać pieniędzy ze skarbca publicznego, zagroził śmiercią. I dodał do tej groźby jeszcze groźniejsze słowo, że jemu trudniej tę groźbę wymówić niż wykonać.
Odtrącił więc Metellusa, zabrał, czego potrzebował, i ścigał Pompejusza, spiesząc się z wyrzuceniem go z Italii, zanim nadejdą mu z pomocą wojska z Hiszpanii. Zatrzymał się wtedy Pompejusz w Brundyzjum, gdzie miał dość okrętów. Wsadził więc na nie od razu konsulów wraz z trzydziestu kohortami i wysłał ich przodem do Dyrrachium. A teścia swego, Scypiona, i syna, Gneusza, pchnął do Syrii dla zorganizowania tam floty.
Sam zaś zamknął bramy portu, na murach obronnych postawił lekkozbroj-nych, mieszkańcom miasta kazał siedzieć spokojnie w domach. Całe miasto wewnątrz rozkopał i zapełnił długimi rowami, ulice zamknął ostrokołem, oprócz dwóch, którymi by sam mógł docierać do morza.
Trzeciego dnia miał już na okrętach wszystek tłum ludzi w spokoju załadowanych, zaraz też dał znak tym, co strzegli murów; zbiegli więc szybko w dół, zabrał ich i odpłynął.
Cezar widząc mury opuszczone spostrzegł ucieczkę. Mało brakowało, by w pościgu wpadł na owe ostrokoły i rowy; ostrzeżony przez mieszkańców miasta, wystrzegał się tegoż i obszedł mury wkoło. Wszyscy jednak już odpłynęli, oprócz dwóch okrętów z niewielu jakimiś żołnierzami.

63. Niektórzy to umknięcie Pompejusza liczą do najudańszych jego dokonań strategicznych. Ale Cezar dziwił się, że choć i miasto miał warowne, i spodziewał się sił z Hiszpanii, i na morzu panował, jednak opuścił Italię. Ganił go i Cyceron, że naśladował raczej strategię Temistoklesa niż Peryklesa; choć sytuacja była podobniejsza do Peryklesowej niż do tamtej.
Cezar zresztą pokazał wyraźnie, jak bardzo mu zależało na czasie: pojmawszy bowiem Numeriusza, przyjaciela Pompejusza, wysłał go do Brun-dyzjum z propozycją ugody na równych warunkach. Tymczasem Numeriusz odpłynął z Pompejuszem.
Tak więc w ciągu sześćdziesięciu dni Cezar stał się panem całej Italii, bez rozlewu krwi. Zamierzał podjąć pościg za Pompejuszem, ale nie miał floty. Zawrócił zatem spiesząc do Hiszpanii z myślą o przyłączeniu tamtejszych wojsk do siebie.
64. W tym czasie zebrała się koło Pompejusza olbrzymia siła, w tym siła morska nie do pokonania - pięćset okrętów wojennych, a szybkich oraz zwiadowczych łodzi niezliczona ilość - jazdy rzymskiej i italskiej siedem tysięcy, wyróżniającej się pochodzeniem, bogactwem, poczuciem honoru. Piechota była różna, wymagała zaprawy. Ćwiczył ją w Beroi, gdzie sam siedział, nie bezczynnie, ale niczym młodzieniec współdziałający w ćwiczeniach. Wielką bowiem było to podnietą do wzmożenia odwagi u tych, co patrzyli na Pompejusza Wielkiego w wieku sześćdziesięciu lat bez dwóch współzawodniczącego w ćwiczeniach zbrojnych w piechocie albo i w konnicy, jak w czasie biegu konia bez trudu dobywał miecza i znowu zręcznie go chował do pochwy. A w rzucaniu oszczepem popisywał się nie tylko trafnością, ale i siłą rzutu na odległość, jakiej nie osiągało wielu młodych.
Przybywali do niego królowie i możni panowie różnych ludów, a także rzymskich osobistości czołowych liczba tworząca koło niego cały senat.
Przybył i Labienus, który opuścił Cezara, choć był mu przyjacielem i walczył pod nim w Galii. Przybył Brutus91, syn Brutusa zabitego w Galii, człowiek wyniosły, który nigdy przedtem nie odezwał się do Pompejusza ani się z nim przywitał, widząc w nim mordercę ojca. Teraz jednak podporządkował się mu jako oswobodzicielowi Rzymu.
Cyceron, choć co innego pisał i radził, jednak się wstydził nie należeć do liczby narażających się na niebezpieczeństwo w obronie ojczyzny.
Dotarł tam, do Macedonii, także Tydiusz Sekstus, człowiek u końca swej podeszłej starości i na jedną nogę kulejący. Śmiano się z niego i żartowano, ale Pompejusz widząc go powstał i podbiegł do niego, uważając to za coś wielkiego dla siebie, że ten mimo swego wieku i braku sił wybrał niebezpieczeństwo przy nim raczej niż spokój bezpieczny.
65. Z czasem odbyto naradę, gdzie Katon przedstawił swe zdanie i postanowiono, że nikogo z Rzymian nie będzie się zabijać, poza szykiem
91 Brutus  -  znany morderca Cezara, Marek Juniusz Brutus,  syn ojca tegoż imienia, straconego przez Pompejusza po poddaniu Mutyny.

bojowym, żadnego z miast podległych Rzymowi nie będzie się łupić. W ten sposób strona Pompejusza jeszcze większą zyskiwała sobie sympatię. Gdyż wszyscy, których nie dosięgała ta wojna, bo mieszkali daleko, albo przez swą słabość nie wchodzili w rachubę, przychylali się do niego swą dobrą wolą i słowem walczyli w obronie słuszności, w przekonaniu, że bogom i ludziom jest nienawistny, kto nie cieszy się ze zwycięstwa Pompejusza.
Niezależnie od tego i Cezar okazał się bardzo łaskawy przy swojej przewadze. Zająwszy wojska Pompejusza w Hiszpanii pokonane w bitwie dowódców ich puścił wolno, a żołnierzy przejął.
Potem znowu przekroczył Alpy i przebiegłszy Italię przybył do Brundyzjum już przy zimowym przesileniu dnia z nocą. Przepłynął przez morze i dotarł do Orykum92, a Jubiusza, przyjaciela Pompejusza, którego miał u siebie jako jeńca wojennego, wyprawił do Pompejusza z wezwaniem do wspólnego ich obu spotkania na trzeci dzień, rozwiązania wszystkich wojsk i zawarcia przyjaźni pod przysięgą, i powrotu do Italii.
Ale Pompejusz uznał to za podstęp. Przybył szybko nad morze, zajął punkty warowne i miejsca obronne, znakomite dla posterunków wojsk pieszych; podobnie porty i miejsca dostępne dla przybywających od morza. W ten sposób też wszelki wiatr dął pomyślnie dla Pompejusza w przywozie zboża, wojska, pieniędzy, a Cezarowi sprawiał trudności jednocześnie na lądzie i na morzu.
Z konieczności więc Cezar pragnął bitwy. Zaczął szturmować oszań-cowania przeciwnika i wciąż prowokował go do bitwy, po największej części wychodząc z tych utarczek zwycięsko. Raz jednak omal nie został starty, omal nie stracił wojska. Tak Pompejusz wspaniale się bił, aż do odwrotu i rzezi dwóch tysięcy przeciwnika. Więcej jednak siłą zdobyć i wpaść do obozu nie zdołał. Albo się bał. I Cezar do przyjaciół mówił: "Dzisiaj by zwycięstwo osiągnęli nieprzyjaciele, gdyby mieli zwycięzcę!"
66. Po osiągnięciu tego sukcesu ludzie Pompejusza, pewni siebie, naglili do rozstrzygającej bitwy. Pompejusz do ościennych królów i naczelników, do miast pisał wprawdzie o zwycięstwie, ale obawiał się niebezpieczeństwa decydującej bitwy. Sądził, że przez zwłokę i niedostatki pokona tych ludzi, którzy w bitwie są niezwyciężeni, od długiego już czasu przywykli do zwycięstw w szykach bojowych, natomiast w innych sposobach walki, w okrężnych marszach, w przeprawach, w kopaniu rowów, budowaniu murów, nie dopisują z powodu starości, i dlatego to pilno im do walki wręcz w zwartych szeregach. Tak Pompejusz najpierw starał się na wszelki sposób utrzymać swoich ludzi w spokoju.
Tymczasem Cezar po owej bitwie, zmuszony niedogodnościami, zerwał się i pomaszerował przez Atamanię93 do Tesalii.
Tym bardziej trudno było powstrzymać pewnych siebie ludzi Pompejusza.
92 Orykum - miasto nad Adriatykiem w południowej Ilirii, na południe od Dyrrachium.
93 Atamania - kraj w południowo-wschodnim Epirze.

Krzycząc, że Cezar ucieka, jedni nastawali, żeby iść za nim w pościgu, inni, żeby przeprawić się do Italii, a niektórzy wysyłali nawet do Rzymu swą służbę i przyjaciół, żeby wcześniej zająć mieszkania blisko forum, bo zaraz będą się starać o wysokie stanowiska. Wielu na ochotnika popłynęło na Lesbos do Kornelii - bo tam ją wysłał przodem Pompejusz - donosząc, że koniec wojny.
Zebrał się senat. Afraniusz wyraził zdanie, żeby się trzymać Italii: ta bowiem jest największą nagrodą w tej wojnie, a do tych, co ją mieć będą, zaraz przystanie Sycylia, przystanie Sardynia, Cypr, Hiszpania, cała Galia; o niej przede wszystkim Pompejusz musi myśleć, o ojczyźnie z bliska jeszcze wyciągającej do niego ręce; hańbą by było patrzeć obojętnie, jak ją znieważają i zniewalają służący i pochlebcy tyrana.
Pompejusz jednak nie uważał, by sławie jego przyczyniała blasku powtórna ucieczka przed Cezarem, będąc przedmiotem pościgu, kiedy mu szczęście daje możność ścigania; nieuczciwie też by się opuszczało Scypiona i ludzi Hellady i Tesalii, który by zaraz wpadł w ręce Cezara wraz z pieniędzmi i wielkimi siłami; o Rzym najlepiej troszczy się, kto jak najdalej wojuje w jego obronie, żeby nie doznawał nieszczęść i ze spokojem czekał na zwycięzcę.
67. To przeprowadził i ścigał Cezara, zdecydowany unikać walnej bitwy, osaczać go tylko i trzymając się blisko niego stwarzać mu trudności. Uważał, że to właśnie korzystne. A przy tym doszła do niego jakaś wiadomość krążąca wśród jazdy, że trzeba jak najszybciej obalić Cezara, a przy tym i jego rozbroić.
Niektórzy mówią, że dlatego też Pompejusz nie angażował Katona do żadnych ważnych akcji, lecz kiedy ruszał za Cezarem, zostawił go nad morzem przy bagażach wojskowych. Bał się, że po uprzątnięciu Cezara będzie i jego zmuszał do natychmiastowego złożenia dowództwa.
Postępując tak zdecydowanie za wrogiem spotykał się jednak z zarzutami i głośnymi oskarżeniami, że nie Cezara chce doprowadzić do upadku, lecz ojczyznę i senat, żeby sam nad wszystkim mógł panować w otoczeniu trabantów i włóczników. Domicjusz Ahenobarbus nazywał go Agamemnonem i królem królów, powiększając niechęć do niego. Nie mniej przykry był dla niego Fawoniusz, pozwalając sobie na niewczesne złośliwe dowcipy i mówiąc głośno: "Ludzie, tego roku nie dostanie się nawet figi z Tuskulanum!"94 A Lucjusz Afraniusz, który w Hiszpanii opuścił wojska i został oskarżony o zdradę, widząc jak teraz Pompejusz unika bitwy, mówił, że dziwi się swym oskarżycielom, dlaczego oni nie ruszają do walki z tym handlarzem prowincji.
Te i tym podobne wypowiedzi oddziaływały na Pompejusza, któremu zależało na dobrej opinii i powadze u swoich przyjaciół, i sprawiły, że poszedł za nadziejami i porywami krytykujących i odstąpił od swych najlepszych planów - do czego nie powinien dopuścić żaden sternik okrętu, tym bardziej pełnomocny wódz tylu ludów i wojsk. Chwalił Pompejusz lekarzy, którzy nigdy nie dogadzają chorym w ich żądaniach, a sam ugiął się przed chorą
94 Tuskulanum - okolica Tuskulum, miasta znanego z życia Cycerona.

częścią wojska bojąc się być przykrym w leczeniu. Bo jak można powiedzieć, że ci ludzie byli przy zdrowych zmysłach, jeżeli już w obozie zabiegali o konsulaty i dowództwa i o nich myśleli? A taki Spinter, Domicjusz i Scypion już wiedli ambitne spory o arcykapłaństwo po Cezarze kaptując sobie głosy wyborców! Jakby obozem przeciw nim stał armeński Tygranes czy król Nabatei, a nie on, Cezar, i jego armia, z którą zdobył siłą tysiące miast, podbił ponad trzysta ludów, z Germanami i Galami stoczył nie pokonany niezliczoną ilość bitew, milion ludzi wziął do niewoli, drugi milion zniszczył w ucieczkach z szyków bojowych.
68. Mimo wszystko, choć nastawali na niego i robili mu awantury, gdy stanęli na polach Farsalosu95, zmusili Pompejusza do zwołania narady, na której pierwszy zabrał głos dowódca konnicy, Labienus, przysięgając nie ustąpić z pola bitwy, póki wróg nie zostanie pobity. I to samo poprzysięgli sobie wszyscy inni.
W nocy Pompejusz miał widzenie senne: zdawało mu się, że wchodzi do teatru wśród oklasków ludności i sam przyozdabia świątynię Wenery Zwycięskiej mnóstwem łupów wojennych. To widzenie podniosło go na duchu, zarazem jednak zaniepokoiło: bał się, że to rodowi Cezara, pochodzącemu od Wenery, on sam dodaje sławy i blasku. Zbudził go wielki i przejmujący niepokój.
A w czasie rannej straży nad obozem Cezara, w którym panował zupełny spokój, rozbłysło wielkie światło; potem ognista żagiew uniosła się w górę i spadła w kierunku Pompejusza. I Cezar sam twierdzi, że to widział w czasie obchodu straży.
Z nastaniem dnia zamierzał ruszać w drogę do Skotuzy. Już żołnierze czyścili namioty, puszczali przodem zaprzęgi i służbę, gdy oto przybyli zwiadowcy meldując, że przy wałach nieprzyjaciela widać dużo uwijających się zbrojnych ludzi, panuje ruch i ludzie tłumnie wychodzą do bitwy. Po tych przybyli inni z meldunkiem, że pierwsi już ustawili się w szyku bojowym.
Cezar więc powiedział, że nadszedł oto ten oczekiwany dzień, w którym będą się bić z ludźmi, nie z głodem i biedą. Szybko przed swym namiotem kazał wywiesić purpurowe płótno, będące u Rzymian znakiem do bitwy. Widząc je żołnierze z krzykiem i radością opuszczali namioty i pędzili do broni. Dowódcy poprowadzili ich w szyk bojowy, gdzie należało. Wszyscy, niczym chór taneczny, stawali w szyku w przemyślanym porządku i układzie.
69. Pompejusz zamierzył osobiście dowodzić prawym skrzydłem naprzeciw Antoniusza. W środku ustawił swego teścia, Scypiona, naprzeciw Lucjusza Kalwinusa. Lewe skrzydło objął Lucjusz Domicjusz, wsparte tłumem jazdy. Tu bowiem zgrupowano prawie całą konnicę, żeby przełamać Cezara i rozbić dziesiąty legion, o którym dużo mówiono, że to legion najbitniejszy. I Cezar zwykle w nim do bitwy stawał.
Kiedy jednak zobaczył, że lewe skrzydło przeciwnika kryje tyle konnicy, bał
95 Farsalos - miasto w południowo-wschodniej Tesalii.

się jej wspaniałego uzbrojenia i za swym dziesiątym legionem umieścił sześć kohort z tylnych swych szeregów. Tym kazał zachować spokój, nie zauważonym przez wroga. Miały one, kiedy jeźdźcy pobiegną naprzód, postąpić szybko do przodu nie rzucając oszczepów przed siebie, jak to robią zwykle najdzielniejsze oddziały spiesząc się do chwytania za miecze, lecz ciskać ostrza pocisków w oczy i twarze przeciwnika: bo nie wytrzymają tego ci piękni jeźdźcy, kwieciści tancerze; przy swym pięknym wyglądzie nie będą mogli patrzeć na żelazo rażące ich w oczy.
Takimi przygotowaniami zajęty był Cezar.
Pompejusz z konia obserwował ustawienie szyków. Widząc, że przeciwnicy z pełnym spokojem czekają w szeregach na właściwą chwilę, a większa część jego wojska nie zachowuje spokoju, lecz z braku doświadczenia burzy się i wrze, bał się, żeby już na początku bitwy jego front nie połamał się na całej linii, i dał znak przedniej linii, żeby stała w miejscu z włóczniami pochylonymi do przodu i przeciwnika przyjęła zwartym frontem.
Cezar ganił taką taktykę bojową. Bo przez to traci się siłę uderzenia z biegu i odbiera przebojowość natarcia, najbardziej napełniającą ludzi zapałem i zrywem przy spotkaniu z nieprzyjacielem, a przy tym okrzykiem i biegiem wzmagającą w nich ducha bojowego; ludzie pozostają bez rozgrzewki usztywnieni.
A było tych ludzi po stronie Cezara dwadzieścia dwa tysiące, po stronie Pompejusza prawie dwakroć tyle.
70. Już z obu stron dano odpowiedni sygnał, dźwięk trąbek bojowych głosił hasło do bitwy, każdy w szeregach baczył na to, co przed nim się działo.
Niewielu z Rzymian, tylko ci najlepsi i niektórzy z obecnych tam Greków, pozostający poza bitwą, kiedy zbliżała się ta okropność, zastanawiali się nad tym, dokąd prowadzi ludzka chciwość i ambicja, obalająca państwo. Zderzyły się tu z sobą siły zbrojne jednego narodu, bratnie szeregi, wspólne chorągwie wojskowe, jednego miasta tak wielkie zastępy dzielnych ludzi, ukazując, jak ludzka natura, ulegając namiętności, jest ślepa i szaleńcza. Mogli bowiem już w spokoju panować, jeśli chcieli, i korzystać z dóbr osiągniętych męstwem podbiwszy przeważającą i najznaczniejszą część świata na lądzie i morzu. Mogli zaspokajać swe zamiłowanie do trofeów wojennych i triumfów i pobłażać swym pragnieniom w wojnach z Fartami czy z Germanami. Wielkim zadaniem pozostają także Scytia i Indie. A nie niechwalebnym pretekstem zaborczości byłaby chęć ukulturalnienia barbarzyńców. A któryż koń scytyjski czy łuk partyjski, które bogactwo indyjskie wytrzymałoby napór siedmiu dziesiątek tysięcy zbrojnych Rzymian pod wodzą Pompejusza i Cezara, o których o wiele wcześniej tam słyszano niż nawet o Rzymie! Na tak zupełnie obce, różnorodne i dzikie ludy mogliby podejmować zbrojne wyprawy.
Tymczsem oni w wojnie biją się z sobą wzajemnie, nie troszcząc się nawet o sławę swoją, przez co obrażają ojczyznę, choć do dnia tego cieszyli się sławą niepokonanych. Spowinowacili się, lecz ten urok miłosny Julii i jego małżeństwo z nią od razu były zwodnicze i podejrzane jako poręka wspólnoty zawartej dla korzyści, nie prawdziwej przyjaźni.

71. Tak więc farsalska równina zapełniła się ludźmi, końmi, bronią. Z obu stron podniesiono znaki do bitwy.
Pierwszy z frontu Cezara wypadł Gajusz Krassjanus, dowódca oddziału stu dwudziestu ludzi. Wielką on dał obietnicę Cezarowi. Widział on go, jak pierwszy wychodził z obozu, i zapytał, co myśli o tej bitwie. A ten wyciągnął rękę i odrzekł głośno: "Zwyciężysz, Cezarze, wspaniale. Mnie będziesz chwalił żywego czy martwego".
Pomny tych słów, ruszył do boju i wielu porwał za sobą. Wpadł w środek nieprzyjaciela, od razu przyszło do walki na miecze, wielu padało trupem. I kiedy tak parł naprzód łamiąc przeciwne linie, ktoś mu zagrodził drogę i wpakował miecz w usta, aż ostrze przez gardło wyszło z karku na zewnątrz.
Padł więc Krassjanus. Teraz walka tu się wyrównała. Pompejusz nie spieszył się z natarciem prawego skrzydła, lecz ociągał się spoglądając troskliwie na lewe i czekając na akcję konnicy. Ta już parła na zwarte szeregi przeciwnika z zamiarem otoczenia Cezara i już przeciwstawioną jej jazdę odrzuciła na linię frontu. Tu na znak Cezara ci jeźdźcy wycofali się, a umieszczone za nimi, dla zabezpieczenia przed okrążeniem, kohorty, razem trzy tysiące ludzi, wyskoczyły na przeciwnika, i ustawieni obok konnicy, jak ich pouczono, zaczęli miotać pociskami w górę celując w twarze pompejań-czyków, nie znających tego rodzaju walki, ani jej nie przewidujących, ani w niej ćwiczonych; stracili więc wszelką odwagę nie wytrzymując tych trafień, lecz odwracając się i zasłaniając oczy rękami niesławnie stamtąd uciekali.
O tak odpartych nie troszcząc się dalej jeźdźcy Cezara ruszyli na piechotę Pompejusza, gdzie skrzydło opuszczone przez jazdę i osłabione dało możliwość okrążenia i zajścia z boku. Ci więc nacierali z flanki, a dziesiąty ów legion z frontu. Tego ludzie Pompejusza nie wytrzymali i nie ostali się w miejscu, widząc, że jak spodziewali się okrążyć wroga, tak sami doznali tego losu.
72. Pompejusz, po odwrocie tamtych widząc smugę kurzu, od razu się domyślił, co spotkało jazdę. Trudno powiedzieć, jak dalej rozumował. Najbardziej podobny do opętanego czy pozbawionego rozumu i nie myślącego o tym, że jest Wielkim Pompejuszem. Nie mówiąc nic do nikogo odszedł wolnym krokiem do obozu, zupełnie jak w owych słowach:
Jowisz wszechwładny96 w Ajasie wielką wzbudził trwogę: Stał oniemiały i tarczę siedmioskórną na plecy zarzucił I uciekł trwożliwie się na ludzi rzeszę oglądając.
Tak to on wszedł do namiotu, usiadł bez słowa, aż i wielu ścigających wpadło do obozu za uciekającymi. Wtedy tylko tyle powiedział: "A więc aż do obozu wpadli!" Nie mówiąc nic więcej powstał, wdział szatę odpowiadającą losowi i wyszedł. Uciekły i pozostałe legiony. Nastąpiła w obozie wielka rzeź pilnujących bagaży, wielka rzeź służby. Żołnierzy padło tylko sześć tysięcy. Tak twierdzi Azyniusz Pollion, walczący w tej bitwie przy Cezarze.
96 Jowisz wszechwładny ...  - z Homera, Iliada XI 544 i n.

Zająwszy obóz patrzano ze zdziwieniem na głupotę i próżność przeciwników. Każdy namiot uwieńczony już mirtami, wyłożony kwiecistymi dywanami, pełno stołów zastawionych pucharami, przygotowanych mieszalników wina, zastawy i przygotowań odpowiednich raczej do uroczystych ofiar niż dla uzbrojonych do bitwy. Tak pełni zwodniczych nadziei, pełni niezrozumiałej pewności siebie szli ci ludzie na tę wojnę!
73. Pompejusz, wyszedłszy nieco poza obóz, popuścił koniowi cugli, przy małej liczbie ludzi koło niego. Nikt go nie ścigał. Odjechał zatem spokojnie, z myślami, jakie mogą przychodzić do głowy człowiekowi przywykłemu przez trzydzieści cztery lata zwyciężać i pokonywać wszystko swą mocą, któremu dopiero na starość przyszło doświadczać klęski i ucieczki. Rozmyślał, jak w jednej godzinie stracił tę sławę i władzę gromadzoną w tylu walkach i wojnach! Przed chwilą otoczony był siłą tylu ludzi zbrojnych, tylu końmi i tylu flotami, a uchodzi tak mały i tak znikomy, że go nawet szukający wróg nie zauważył.
Minął Larysę97 i kiedy dotarł do Temp, z pragnienia rzucił się twarzą w dół i pił wodę z rzeki, po czym powstał i szedł pieszo przez Tempy aż do morza. Tam resztę nocy spędził w jakiejś chałupie rybackiej, a z brzaskiem dnia wsiadł na łódź rzeczną biorąc z sobą tylko ludzi wolnych, a służbie kazał odejść do Cezara i nie bać się. Tak płynął wzdłuż lądu, aż zobaczył dość duży okręt, mający właśnie odpływać.
Właścicielem tego okrętu był Rzymianin. Nie bardzo stykał się z Pompeju-szem, znał go tylko z zewnętrznego wyglądu. Nazywał się Petycjusz. Miał on przypadkiem ostatniej nocy sen: widział Pompejusza nie takim, jakim go widywał, lecz zmartwionego i przygnębionego, i tak z nim rozmawiającego. Opowiadał to pływającym z nim razem, jak to się lubi takie rzeczy opowiadać w chwilach wolnych od pracy. Nagle jeden z żeglarzy mówi, że widzi, jak od lądu łódź rzeczna, do nich podpływa i jacyś ludzie machają płachtami i wyciągają do nich ręce.
Petycjusz przystanął. Od razu poznał Pompejusza, jakim go we śnie widział. Uderzył się w głowę, kazał żeglarzom łódź przysunąć, wyciągnął rękę i wezwał Pompejusza, domyślając się już z jego wyglądu zmiany losu człowieka. Nie czekając na wołanie, nie mówiąc słowa, zabrał go i ilu sobie życzył z towarzyszących mu osób - a byli to dwaj Lentulusowie i Fawoniusz - i ruszał. Chwilę później ujrzano jeszcze króla Dejotarosa98, jak z lądu daje znak naglący, i także go zabrano.
Gdy nadszedł czas posiłku i właściciel okrętu gotował go z posiadanych zapasów, Fawoniusz spostrzegł, że Pompejusz z braku służby zaczyna się sam rozbierać, podbiegł i pomógł mu się rozebrać i namaszczać. I odtąd nadal usługiwał mu i troszczył się o niego jak niewolnicy o pana, aż do mycia nóg
97 Larysa - miasto na północ od Farsalosu, nad Penejosem, skąd w kierunku północno--wschodnim przełom Penejosu ku morzu, zwany doliną Temp.
98 Dejotaros - król Galacji, pod Pompejuszem także Małej Armenii.

i przygotowywania posiłków. Ktoś widzący wolnego człowieka przy takich usługach, tę prostotę i naturalność tego, mógłby powtórzyć:
Ach, jakże wszystko piękne" u ludzi szlachetnych!
74. Tak płynęli do Amfipolis100, a stamtąd przeprawił się do Mityleny, aby zabrać z sobą Kornelię i syna. Kiedy osiągnął wyspę u brzegu morza, wysłał do miasta wiadomość - nie taką, jakiej oczekiwała Kornelia, która za pocieszającymi wiadomościami ustnymi i pisemnymi spodziewała się końca wojny już pod Dyrrachium i sądziła, że Pompejuszowi pozostaje jeszcze tylko pościg za Cezarem.
I po takich nadziejach przyszła ta wiadomość, niezdolna nawet przywitać jej, a najwięcej i najważniejszych wiadomości wyrażająca raczej łzami niż słowami: kazała spieszyć się, jeśli chce Pompejusza zobaczyć jakoś na jednym okręcie, i to cudzym.
Usłyszawszy to upadła na ziemię i przez dłuższy czas leżała nieprzytomna, bez słowa. Z trudem odzyskała świadomość i uprzytomniwszy sobie, że nie czas na żale i łzy, pobiegła przez miasto nad morze.
Tu Pompejusz wybiegł jej naprzeciw i wziął ją w swe ramiona, upadającą i omdlałą, i mówiącą te słowa: "Widzę cię, mężu, ofiaro nie twego losu, lecz mojego: boś wyrzucony tu na jednym okręcie, ty któryś przed ślubem z Kornelią z pięciuset okrętami pływał po tym morzu! Po coś przybył, by mnie zobaczyć, a nie pozostawiłeś złemu duchowi tej, która i ciebie nabawiła takiego nieszczęścia! Jakże szczęśliwą byłabym kobietą, gdybym umarła, nim usłyszałam, że Publiusz101, młodości mojej mąż, poległ! Jak dobrze, bym i po jego śmierci pozbawiła się życia, jak zamierzałam! Ocalałam, żeby również Pompejuszowi Wielkiemu nieszczęściem się stać!"
75. Tak miała mówić Kornelia. Na to Pompejusz: "Kornelio, ty naprawdę jeden poznałaś los - ten lepszy; który i ciebie zmylił przez to, że sprzyjał mi niezmiennie dłużej, niż bywa zazwyczaj. Ale i to znieść musimy, skorośmy ludźmi. Trzeba nadal próbować szczęścia. Bo nie należy tracić nadziei, że mogę z tej sytuacji wrócić do tamtej, jak z tamtej znalazłem się w obecnej".
Kornelia więc zabrała swe kosztowności i służbę z miasta. Mieszkańcy Mityleny powitali Pompejusza i zapraszali go do miasta, ale on nie skorzystał z zaproszenia. Radził tylko poddać się zwycięzcy i nie bać się, bo Cezar to dobry i życzliwy człowiek
On sam zajął się filozofem Kratipposem, który poszedł tam z miasta, żeby go zobaczyć. W krótkiej rozmowie, rozżalony, wyraził powątpiewanie w opatrzność, przy czym Kratippos przytakując mu starał się go doprowadzić do lepszych nadziei, żeby mu nie robić przykrości przez niewczesne sprzeciwianie się. Bo rzeczą Pompejusza było pytać o opatrzność, a jego obowiązkiem
99 Ach, jakże wszystko piękne - cytat z Eurypidesa (frgt. 961 w wyd. Naucka).
100 Amfipolis - w Tracji, blisko ujścia rzeki Strymon (Strumy) do M. Egejskiego.
101 Publiusz - P. Licyniusz Krassus, syn triumwira, zginął w r. 53 p.n.e. wraz z ojcem.

wytłumaczyć mu, że sytuacja wymagała już jedynowładztwa z powodu złego ustroju. Ale pytał: "A jak, Pompejuszu, jakim dowodem przekonamy się, że ty byś lepsze miał szczęście jako zwycięzca niż Cezar? Ale to trzeba, tak jak jest, pozostawić bogom".
76. Zabrał więc Pompejusz żonę i przyjaciół i ruszył z nimi w drogę, zatrzymując się na kotwicy tylko w punktach handlowych dla zabrania wody i żywności.
Pierwszym miastem, do którego wszedł, była Attaleja102 w Pamfilii. Tu do niego dołączyło kilka trójrzędowych okrętów, zebrało się coś wojska, znalazło się koło niego znowu sześćdziesiąt osobistości senatorskich.
Słysząc, że siły morskie są nienaruszone i że Katon ze znaczną liczbą wojska wziętą na okręty zbliża się do Afryki, w żalach przed przyjaciółmi robił sobie wyrzuty, że dał się zmusić do tej bitwy na lądzie, nie mogąc wykorzystać w walce niewątpliwie silniejszej pomocy, ani nawet zgromadzić floty w pobliżu, gdzie by w razie niepowodzenia na lądzie od razu miał w pogotowiu odpowiednie oparcie w tak znacznej sile. Bo żaden błąd Pompejusza nie był większy, a żadne strategiczne pociągnięcie Cezara nie było trafniejsze jak to, że bitwę stoczono tak daleko od pomocy we flocie.
Jakkolwiek było - w danej sytuacji musiał Pompejusz coś postanowić i działać. Posyłał ludzi do miast, sam także odwiedzał niektóre prosząc o wsparcie finansowe i uzupełniającą obsadę okrętów. A bojąc się błyskawicznej szybkości przeciwnika, żeby go nie zaskoczył przed ukończeniem przygotowań, rozglądał się za punktem schronienia na taki wypadek, by tam się przemieścić.
Na odpowiedniej naradzie nie wydała się tu właściwa żadna prowincja rzymska. Z królestw zaś sam Pompejusz wskazywał najbezpieczniejszą Partię w obecnej sytuacji, żeby się przy swej słabości tam schronić, na nowo nabrać odwagi i wyjść z pełnymi siłami. Inni kierowali się myślą ku Afryce i Jubie.
Tu Teofanes z Lesbosu uznał propozycję Pompejusza wprost za szaleństwo, by pomijać Egipt, odległy o trzy dni żeglugi, i Ptolemajosa będącego w wieku przedchłopięcym, ale winnego przyjaźń i wdzięczność Rzymianom z racji swego ojca, a oddawać się Partom, najbardziej wiarołomnemu plemieniu. Pompejusz, który nie chce mieć drugiego głosu po Rzymianinie, po swoim byłym teściu, nie chce, by był on pierwszy przed innymi ani żeby sam miał doznawać jego łaskawości, panem swoim chce zrobić Arsakesa, człowieka, który nawet Krassusowi, póki żył, podołać nie mógł.
I młodą kobietę, z domu Scypiona, chce prowadzić do barbarzyńców, którzy swobodę mierzą zuchwałością i bezkarnością. A choćby ona nic złego nie doznała, choćby tylko bała się tego, już by to było straszne, że znalazła się u tych, co tego mogą się dopuścić. I to jedno, jak mówią, odstraszyło Pompejusza od marszu w kierunku Eufratu - jeśli nie jeszcze jakaś jego racja, a nie zły duch skierował go na ową drugą drogę.
102 Attaleja - miasto nadmorskie w Pamfilii w M. Azji.

77. Skoro więc zwyciężyła myśl ucieczki do Egiptu, ruszył tam z Cypru wraz z żoną na trójrzędowcu seleucyjskim, a inni częścią na okrętach wojennych, częścią na handlowych. Morze przepłynął bezpiecznie. Dowiedziawszy się, że Ptolemajos siedzi w Peluzjum103 wraz z wojskiem, bo prowadzi wojnę z siostrą, tam się zatrzymał i wysłał do króla odpowiedni meldunek i prośbę.
Ptolemajos był jeszcze bardzo młody. Sprawami kierował Potejnos. Zwołał on na naradę możnych - a najmożniejszymi byli ci, których on sobie życzył - i kazał każdemu wyrazić swe zdanie.
Straszne to było, że o losach Pompejusza Wielkiego radzili tacy jak eunuch Potejnos, jak Teodotos z Chiosu, płatny nauczyciel uczący króla retoryki, i Egipcjanin Achillas. Ci bowiem byli koryfeuszami reszty otoczenia króla i głównymi jego doradcami. I na wyrok takiego sądu czekał Pompejusz trzymany na kotwicach z dala od lądu; ten Pompejusz, któremu czymś niegodnym się zdało łaskę ocalenia zawdzięczać Cezarowi!
W radzie głosy tak się różniły, że jedni radzili nie przyjąć go, inni wezwać do siebie i przyjąć. Ale Teodotos, popisując się swą sztuką dowodzenia i wymowy, oświadczył, że żadna z tych propozycji nie jest bezpieczna: jeśli go przyjmą, będą mieli wroga w Cezarze, a w Pompejuszu despotę; jeśli odrzucą, to i wobec Pompejusza zawinią, że go nie przyjęli, i wobec Cezara, że go wypuścili. Najlepiej więc wysłać ludzi i zgładzić tego człowieka. W ten sposób Cezarowi się przysłużą, a Pompejusza nie będą się bać. Kończąc dodał ze śmiechem, że "zmarły nie kąsa".
78. To zdanie zwyciężyło. A jego dokonanie powierzono Achillasowi. Ten dobrał sobie jakiegoś Septymiusza, dawnego dowódcę pod Pompejuszem, i Salwiusza, innego centuriona, oraz trzech czy czterech ze służby, i podpłynął pod okręt Pompejusza.
A przypadkiem wszyscy najznaczniejsi doradcy zebrali się u niego, żeby się dowiedzieć, co dalej. Kiedy jednak zauważyli, że to nie królewskie przyjęcie ani dość dostojne, nie odpowiadające nadziejom Teofanesa, lecz tylko podpływający na jednej łodzi jacyś ludzie, to im się to lekceważenie wydało podejrzane. Radzili Pompejuszowi zawrócić okręt na morze na odległość zasięgu pocisków.
Tymczasem jednak owa łódź zbliżyła się do nich, powstał szybko Sep-tymiusz i po rzymsku przemówił do Pompejusza tytułując go imperatorem. Achillas pozdrowił go po grecku i zaprosił do zejścia na ich łódź: bo tam jest rozległa mielizna, dno piaszczyste, głębokość nie dopuszczająca trójrzędow-ców.
Jednocześnie dostrzeżono nadpływające jakieś okręty królewskie, na wybrzeżu pojawili się zbrojni żołnierze, ucieczka w razie zmiany decyzji okazała się niemożliwa. A sama nieufność okazana mordercom byłaby usprawiedliwieniem ich czynu.
Pompejusz zatem pożegnał się z żoną, już z góry płaczącą nad jego losem,
103 Peluzjum - miasto u wschodniego ujścia Nilu.

zabrał z sobą dwóch centurionów, wyzwoleńca Filipa i sługę imieniem Scyta. Już Achillas z łodzi podawał mu prawicę, gdy on zwrócił się jeszcze do żony i syna i rzucił te słowa Sofoklesa:
Ktokolwiek w dom tyrana104 wchodzić się odważy, Jest jego niewolnikiem, choć wszedł jako wolny.
79. To były ostatnie jego słowa do swych bliskich. Wsiadł na tę łódź. A ponieważ spora była odległość od trójrzędowca do lądu i nikt z płynących z nim nie odzywał się do niego po ludzku, on sam spojrzawszy na Septymiusza powiedział: "Czy ja w tobie nie poznaję dawnego mojego żołnierza?" Ten przytaknął tylko skinieniem głowy, ale bez słowa, bez znaku życzliwości. I znów nastała głęboka cisza. Pompejusz miał przy sobie po grecku napisane w małym zwoju przemówienie, które sobie przygotował do występu przed Ptolemajosem, i to sobie przeczytał.
Zbliżyli się do brzegu. Kornelia z przyjaciółmi z najwyższym napięciem patrzała z trójrzędowca, co będzie. I już zaczęła nabierać otuchy widząc dużo ludzi królewskich przy ich wysiadaniu jakby mających go odprowadzać z honorem i należnym przyjęciem. Ale w momencie, gdy Pompejusz chwytał za rękę Filipa, żeby mu pomógł powstać, Septymiusz pierwszy przeszył go mieczem z tyłu. Po nim dobył miecza Salwiusz, potem i Achillas. Tu on obiema rękami przysłonił sobie szatą twarz, nie mówiąc i nie czyniąc nic niegodnego jego osoby, westchnął tylko i spokojnie wytrzymał te ciosy. Przeżył lat pięćdziesiąt dziewięć. Zginął105 w dzień po swoich urodzinach.
80. Ci na okrętach dostrzegli to zabójstwo. Podnieśli okrzyk boleści, słyszany aż na wybrzeżu, i czym prędzej podniósłszy kotwice zaczęli uciekać. Bardzo pomyślny wiatr im w tym dopomógł, tak że chcący ich ścigać Egipcjanie zawrócili.
Pompejuszowi zaś odcięto głowę, a pozostałe ciało wyrzucono z łodzi, obnażone na widok żądnych tego ludzi.
Filip przeczekał, aż się ludzie napatrzyli na zabitego, potem zwłoki obmył w morzu i owinął jakąś swoją szatą, bo nie miał nic innego, a rozejrzawszy się po wybrzeżu znalazł resztki z jakiejś łodzi, stare, ale wystarczające do ułożenia należnego stosu dla nagich zwłok, nawet nie całych.
A kiedy tak to znosił i układał, stojący opodal jakiś stary Rzymianin, który początki służby wojskowej w młodości odbywał pod Pompejuszem, zapytał: "Kimże ty jesteś, człowiecze, co tak zamyślasz pogrzebać Pompejusza Wielkiego?" Filip odpowiedział: "Wyzwoleńcem jego". A tamten: "Ale nie jednemu tobie przypadnie ta szlachetna przysługa. Przyjmij i mnie na wspólnika zbożnej okazji, żebym nie musiał całkiem uskarżać się na tułaczkę na obczyźnie. Za te wszystkie smutki tego doczekałem, że własną ręką dotknę i okryję największego imperatora rzymskiego". Tak więc został pogrzebany Pompejusz.
104 Ktokolwiek w dom tyrana ... - cytat z niezachowanego utworu Sofoklesa (frgt. 789 w wyd. Naucka).
105 Zginął - 8 sierpnia 48 r. p.n.e.

Następnego dnia nadpłynął z Cypru do tego brzegu Lucjusz Lentulus. Nic on nie wiedział, co tam się stało. Zobaczył stos pogrzebowy i stojącego obok człowieka, sam nie spostrzeżony, i zapytał: "Któż to tutaj dopełniwszy swego losu spoczywa?" A po chwili westchnął i dodał: "Zapewne ty, Pompejuszu Wielki". I wkrótce potem odszedł, został pojmany i zginął. Taki był koniec Pompejusza.
W niedługi czas potem do Egiptu obciążonego tak wielką zbrodnią przybył Cezar. Człowieka przynoszącego mu głowę Pompejusza odwrócił od siebie. A otrzymawszy sygnet Pompejusza miał łzy w oczach. Był na nim wyrzeźbiony lew trzymający miecz. Achillasa i Potejnosa ukarał śmiercią. Król, przegrawszy bitwę koło Nilu, utonął. Teodoros, ten retor, uniknął wtedy kary. Uciekł z Egiptu i błąkał się nędznie, znienawidzony. Marek Brutus po zamordowaniu Cezara odnalazł go w Azji i po wszelakich torturach uśmiercił.
Szczątki Pompejusza dostarczono Kornelii. Pochowała je na posiadłości albańskiej.

KATON MŁODSZY
1. Rodzina Katona1 wzięła początek sławy i znaczenia od pradziadka Katona, człowieka wielkiej sławy i powagi u Rzymian dzięki swej cnocie, jak to napisano w jego biografii. Rodziców stracił wcześnie, osierocony wraz z bratem2 Cepionem i siostrą Porcją. Siostrą jego z jednej matki była także Serwilia. Wszyscy oni wychowali się w domu Liwiusza Druzusa3, stryja matki, który wtedy trząsł polityką państwa; bo i mówcą był świetnym, i w ogóle mądrym człowiekiem, jednym z najlepszych, i rozumem żadnemu w Rzymie nie ustępował.
Opowiadają, że ten Katon od samego dzieciństwa głosem i twarzą, nawet i w dziecięcych zabawach, objawiał nieugięty i niewzruszony, słowem - niezłomny charakter. W swoich poczynaniach przejawiał ponad wiek silną wolę osiągnięcia celu. Wobec pochlebstwa był surowy i nieczuły, a jeszcze bardziej okazywał nieustraszoność wobec pogróżek. Trudno też było pobudzić go do śmiechu. Do gniewu nieskory, i nie z drobnych powodów. Ale jak wpadł w gniew, był nieubłagany.
Gdy doszedł do wieku szkolnego, w pojmowaniu był powolny i ciężki. Ale jak coś pojął, zatrzymywał u siebie i dobrze pamiętał - co i w naturze innych występuje, że uzdolnieni łatwiej sobie przypominają, są anamnemonikami, a pojmujący z trudem i wysiłkiem łatwiej pamiętają, są mnemonikami. Każdy szczegół z nauki utrwala się jakby wypalony w ich duszy. A u Katona także niełatwe przekonywanie go sprawiało więcej trudności w nauce. Bo uczenie się jest pewnego rodzaju biernym przyswajaniem sobie wiadomości i szybkie przejmowanie ich jest właściwe tym, którzy mniej są zdolni mieć własne zdanie krytyczne. Dlatego łatwiej wierzą młodzi niż starsi i chorzy łatwiej niż zdrowi. I w ogóle u tych, co mają najmniej wątpliwości, najłatwiej o przyswajanie im wiedzy. A o Katonie opowiadają, że był posłuszny swemu nauczycielowi - nazywał się Sarpedon - i robił wszystko, co mu kazał, ale przy wszystkim pytał, dlaczego, dociekając wszędzie przyczyn. Był to zresztą nauczyciel bardzo miły, chętniej uczący słowem niż kijem.
2. Katon był małym chłopcem, gdy sprzymierzeńcy Rzymian4 starali się o prawo obywatelstwa rzymskiego. Pewien Pompediusz Sylon, człowiek doświadczony w boju, cieszący się wielkim uznaniem, przyjaciel Druzusa, spędzał u niego większą ilość dni, w czasie których przebywając z dziećmi
1 Rodzina Katona - Marek Porcjusz Katon (Censorius, Starszy), pradziadek; M. Porcjusz Katon Salonianus, dziadek; M. Porcjusz Katon, trybun ludowy w r. 99 p.n.e., ojciec; M. Porcjusz Katon (Utyceński, Młodszy), ur. w r. 95 p.n.e.
2 wraz z bratem - przyrodnim, z jednej matki.
3 Liwiusz Druzus - trybun ludowy z r. 91 p.n.e.
4 sprzymierzeńcy Rzymian  - italscy.

powiedział: "Nuże, proście dla nas stryja, żeby z nami wspólnie walczył o obywatelstwo dla nas!" Cepion uśmiechnął się i przytaknął temu. Katon nic nie odpowiedział, tylko patrzył na obcych ludzi twardo i ponuro. Pompediusz więc powtórzył: "A ty, chłopcze, co nam powiesz? Nie możesz ująć się za sprzymierzeńcami u stryja jak twój brat?" Katon jednak nie odezwał się ni słowem. Milczał z miną zdającego się odmawiać prośby. Wtedy Pompediusz przeniósł go za okno, jakby go chciał upuścić, kazał mu przytaknąć, albo go upuści, przybierając zarazem głos ostry i chłopcem trzymanym w rękach za oknem kilka razy machając, ale Katon dłuższy czas tak trwał niewzruszony i bez strachu. Wtedy Pompediusz posadził go mówiąc spokojnie do przyjaciół: "Co za szczęście dla Italików, że to dopiero chłopiec! Bo gdyby był dorosłym mężczyzną, sądzę, że ani jednego głosu byśmy nie dostali u ludu".
Kiedy indziej pewien krewny z okazji swych urodzin zaprosił na przyjęcie także dzieci, wśród nich Katona. Bawiono się w pewnej części domu razem, młodsi ze starszymi, a zabawą były procesy sądowe, oskarżenia, odprowadzanie do więzienia. Przy tym jeden ze skazanych chłopców, bardzo ładny, został odprowadzony przez starszego do jakiejś izby i zamknięty, skąd odwoływał się do Katona. Zrozumiał on szybko, co się stało, podszedł do drzwi roztrącając stojących mu na przeszkodzie i wstrzymujących go, wydobył tego chłopca i w gniewie odszedł z nim do domu, a inni chłopcy za nim.
3. Był im też Katon już tak znany, że kiedy Sulla urządzał uroczyste widowisko turnieju konnych chłopców, zwane Troją, do którego zwołał chłopców ze znakomitych rodzin i wyznaczył dwu chłopców na dowódców, a chłopcy wybrali sobie jednego - ze względu na matkę, bo był to syn Metelli, żony Sulli - drugiego zaś, Sekstusa, bratanka Pompejusza, nie uznali i nie chcieli pod nim ćwiczyć ani go słuchać i Sulla pytał, kogo by chcieli, wszyscy krzyknęli: "Katona!" I sam Sekstus ustąpił mu i przyznał ten zaszczyt jako godniejszemu.
Sulla był zaprzyjaźniony z domem Katona od czasów ojca5. Czasem więc przyjmował Katona i rozmawiał z nim, bardzo niewielu innym udzielając się tak życzliwie, z powodu ogromu i ciężaru władzy, jaką posiadał. Sarpedon wysoko to cenił ze względu na zaszczyt i bezpieczeństwo. Raz po raz zatem prowadził swego ulubieńca do domu Sulli, niczym się wtedy z wyglądu nie różniącego od miejsca kaźni, przy tym tłumie ludzi sprowadzanych tam i katowanych na śmierć. Katon, który miał wtedy czternaście lat, patrzał na wynoszone głowy ludzi, jak mówiono, znakomitych, i słyszał przy tym westchnienia obecnych. Zapytał więc pedagoga, co to jest, że tego człowieka nikt nie sprzątnie. Sarpedon odpowiedział: "Bo się go bardziej boją, niż nienawidzą". Na to on: "To czemu mi nie dasz miecza, żebym go zabił i uwolnił ojczyznę od niewoli?" Słysząc te słowa i zarazem widząc jego spojrzenie i twarz pełną gniewu i zapędliwości, Sarpedon tak się przestraszył, że odtąd przypatrywał się chłopcu z większą uwagą i pilnował go, by się nie ważył na coś nazbyt śmiałego.
5 od czasów ojca - zmarłego jednak przed r. 91 p.n.e.

Gdy był jeszcze małym dzieckiem i pytano go, kogo najbardziej kocha, odpowiadał, że brata. A kogo drugiego - brata. I przy trzecim i wielu dalszych pytaniach to samo, aż pytający zrezygnował. Kiedy zaś dorósł, jeszcze bardziej utrwalił się w przywiązaniu do brata, nie oddalał się od domu bez niego, nie wychodził na forum.
Brat jednak namaszczał się wonnym olejkiem, czego Katon nie chciał, jako że i w innych praktykach życiowych był oszczędny i powściągliwy. Cepion więc podziwiany dla swej skromności i umiaru zgadzał się, że takim jest w porównaniu z innymi, mówiąc: "Ale kiedy do życia Katona przyrównam swoje, to mam wrażenie, że mało się różnię od Syttiusza", wymieniając tego jakiegoś elegancika osławionego dla swej zniewieściałości.
4. Po przyjęciu godności kapłana Apollina przeprowadził się do osobnego mieszkania, wziął swoją część spadku po ojcu, wynoszącą sto dwadzieścia talentów, i jeszcze bardziej ograniczył swe wymogi życiowe. Na przewodnika przybrał sobie filozofa stoickiego Antypatra z Tyru, zagłębiając się szczególnie w problematykę etyczną i polityczną. Przeniknął go całokształt nauki o cnocie jakby jakieś źródło natchnienia, ale z tego, co szlachetne, najbardziej umiłował sprawiedliwość, nieugiętą i niedostępną dla pobłażania czy okazywania względów.
Ćwiczył się także w słowie jako narzędziu oddziaływania na tłumy. Uważał, że w wielkim mieście obok filozofii politycznej trzeba pielęgnować w sobie także zdolność do zmagań. A ćwiczeń tych nie uprawiał w grupie innych. Nikt nie słyszał jego mów. Do któregoś z kolegów, który mu mówił: "Katonie, ludzie ganią twe milczenie!" - powiedział: "Byleby nie moje życie. A mówić zacznę, kiedy mi przyjdzie mówić nie to, co godne milczenia".
5. Bazylika zwana Porcyjską była pomnikiem Katona Starszego z czasów jego cenzury. Tam zwykli urzędować trybunowie ludowi. Ale uznali, że jakaś kolumna przeszkadzała ich ławom, postanowili więc usunąć ją albo przesunąć. To Katona po raz pierwszy skłoniło do wystąpienia, mimo woli, na forum. Sprzeciwił się im, dając próbę swej wymowy i swego sposobu myślenia i budząc tym podziw dla siebie. Mowa nie miała nic młodzieńczego, obliczonego na popis; była prosta, mocna, surowa. Mimo to tkwiło w tej surowości jakieś ujmujące piękno, co przy jego charakterze dodawało tej powadze coś z przyjemności i wesołości, bez nienaturalności. Doniosłość głosu zadowalała i wystarczająco docierała do tłumu. Miał siłę i napięcie niezłomne i niewyczerpane. Mógł przemawiać nieraz cały dzień i głos nie zawodził go. W tej sprawie więc zwyciężył i znów pogrążył się w milczeniu, oddając się ćwiczeniom.
Hartował też ciało energicznymi ćwiczeniami fizycznymi, przyzwyczajał się znosić upały czy śniegi bez nakrycia głowy, podróże odbywał w każdej porze pieszo, bez powozu, gdy jego przyjaciele wyjeżdżali konno. Nieraz Katon przyłączał się na chwilę to do tego, to do tamtego i rozmawiał z nimi, idący z jadącymi.
W chorobach także wykazywał przedziwną wytrzymałość i cierpliwość. Gorączkę przeżywał w samotności, nie dopuszczał do siebie nikogo, dopóki nie poczuł pewnej poprawy i odmiany w chorobie.

6. Przy przyjęciach urządzał losowanie pierwszeństwa. Jeśli nie miał szczęścia, a przyjaciele mimo to kazali mu pierwszemu brać, mówił, że to niedobrze brać wbrew woli Wenery. A rozwiązywał biesiadę z początku po wypiciu jednego kubka wina. Z biegiem czasu jednak bardzo przedłużał picie; nieraz do samego rana siedział przy winie. Powodem tego - jak uważali przyjaciele - polityka i sprawy publiczne, którymi Katon był zajęty przez całe dni i nie miał możności oddawać się studiom. W nocy więc przy winie przesiadywał z uczonymi. Dlatego pewien Memmiusz w towarzystwie powiedział, że Katon całe noce przepija. Na co jednak Cyceron zareagował: "Ale nie powiesz, że całymi dniami gra w kości".
I w ogóle, w ówczesnym sposobie życia i jego potrzebach należało, zdaniem Katona, inną pójść drogą; bo istniejący sposób jest zły i wymaga dużej zmiany. Kiedy więc widział modę na purpurę głęboko nasyconą ostrą czerwienią, sam nosił szatę ciemną. Często też po śniadaniu wychodził między ludzi bez obuwia, bez spodniej sukni. Nie gonił za rozgłosem z powodu tej inności obyczaju, lecz przyzwyczajał się do wstydzenia się tylko hańby, a uważania reszty za coś obojętnego i mało ważnego.
Kiedy odziedziczył spadek po krewnym Katonie, wartości stu talentów, sprzedał go i pieniądze oddał do bezprocentowego użytku potrzebującym przyjaciołom. Niektórzy z nich ziemię i służbę oddawali potem w zastaw publiczny, na co on się godził.
7. Kiedy uznał, że czas na małżeństwo, a nie miał dotychczas żadnych stosunków z kobietą, przystał na Lepidę, przedtem narzeczoną Scypiona Metellusa, ale wtedy wolną wobec odmowy Scypiona i zerwania zaręczyn. Tymczasem Scypion, nim doszło do ich ślubu, zaczął jednak żałować swego kroku i zrobił wszystko, że w końcu tę pannę sam pojął za żonę. Katona to srodze rozgniewało i płonąc gniewem myślał dochodzić swego na drodze sądowej. Ale przyjaciele mu tego odradzili. W złości i młodzieńczym zapale jął się wierszy jambicznych i wyszydzał Scypiona na sposób Archilocha6, ale bez tej jego bezkarności i braku rozsądku. Sam zaś pojął za żonę Atylię, córkę Serranusa. Ta była pierwszą jego małżonką, ale nie jedyną, jak w wypadku Leliusza, zaprzyjaźnionego ze Scypionem, najszczęśliwszego przez to, że w długich latach życia od samego początku jedną tylko miał żonę.
8. Gdy wybuchła wojna z niewolnikami, zwana wojną ze Spartakusem, a dowódcą w niej był Gelliusz, brał w niej udział również Katon, jako ochotnik, ze względu na brata, Cepiona, który był wtedy trybunem wojskowym. Ale nie udało się Katonowi wykazać, jak pragnął, swej gotowości i sprawności w męstwie, bo dowództwo źle prowadziło wojnę. Jednakże w przeciwieństwie do wygód i zbytku biorących wtedy udział w tej wojnie sam pokazał karność i należne męstwo, odwagę we wszystkim i rozum, że zdał się w niczym nie zawodzić Katona Starszego. Gelliusz przyznał mu nawet odznaczenia w nagrodę za wyróżniające go męstwo, ale on ich nie przyjął,
6 Archiloch - grecki autor kąśliwych wierszy jambicznych, z VII wieku p.n.e.

będąc zdania, że niczego godnego zaszczytów jeszcze nie dokonał. Od tego czasu miano go za osobliwego dziwaka.
Kiedy uchwalono rozporządzenie, że starający się o stanowiska publiczne nie mogą korzystać z usług podpowiadających im imiona7 przechodniów, on jeden, kandydując do trybunatu wojskowego, zastosował się do tego przepisu. Osobiście postarał się spotykanych wyborców pozdrawiać po imieniu i z nimi zamieniać parę słów. Nie było to miłe nawet dla tych, co go uznawali; bo im więcej dostrzegali szlachetności w jego postępowaniu, tym bardziej ciążyło im to, że go w tym naśladować nie potrafią.
9. Jako trybun wojskowy został Katon odkomenderowany do Macedonii pod dowództwo Rubriusza. Opowiadają, że gdy żona Katona płakała zmartwiona, jeden z przyjaciół jego, Munacjusz, pocieszał ją: "Odwagi, Atylio! Ja ci go będę pilnował!" Na co Katon: "Bardzo dobrze!" A gdy uszli jeden dzień drogi, znowu zaraz po kolacji powtórzył: "No, Munacjuszu, dochowaj obietnicy danej Atylii, nie odstępuj ode mnie ani w dzień, ani w nocy". Potem kazał wstawić do izdebki dwa łóżka i Munacjusz stale tak musiał sypiać, i żart w tym, że to Katon jego pilnował.
Miał przy sobie Katon piętnastu ludzi służby, dwóch wyzwoleńców i czterech przyjaciół. Ci jechali konno, a on maszerując pieszo podchodził to do tego, to do innego, by z nimi porozmawiać.
Kiedy przybył do obozu, główne dowództwo mianowało go dowódcą jednego z wielu legionów. Ale on za małe zadanie uważał, i nie królewskie, pokazanie własnego tylko męstwa, jednego; największą jego ambicją było podopiecznych upodobnić do siebie. Nie tylko odjął im strach przed przemocą, ale dodał do tego słowo: przekonywał ich i pouczał o szczegółach, za którymi szło odznaczenie lub kara, i trudno powiedzieć, czy ludzi usposabiał bardziej pokojowo, czy bojowo, i czy do zaciętości raczej, czy do sprawiedliwości. W ten sposób okazywali się groźni dla wrogów, przyjaźni dla sprzymierzeńców; bez zapału do krzywdzenia, gotowi do czynów chwalebnych.
Samego Katona, to właśnie, o co najmniej się starał, najczęściej spotykało: poważanie, cześć szczególna i wdzięczność, i życzliwość ze strony żołnierzy. Bo co innym nakazywał, chętnie też sam wykonywał. W ubiorze, jedzeniu, w marszu podobny raczej żołnierzom niż dowódcom, a postępowaniem, rozumem i słowem przewyższał wszystkich wodzów, zwanych pełnomocnymi czy głównymi wodzami. Nie wiedział, że przez to właśnie u ludzi takie do niego dobre usposobienie. Bo nie ma prawdziwego dążenia do cnoty, jak tylko przez gorące umiłowanie i cześć dla tego, kto ją przekazuje. Ci, co bez umiłowania chwalą szlachetnych, czują szacunek dla ich dobrej sławy, ale samej cnoty nie podziwiają, nie naśladują jej.
10. Kiedy Katon się dowiedział, że Atenodoros, z przydomkiem Kordylion, posiadający wielką biegłość w nauce stoickiej, już bardzo stary, przebywa
7 podpowiadających imiona - tzw. nomenklatorów, znających ludzi, których kandydat do urzędu kaptował sobie przy pozdrawianiu, zagadując ich po imieniu.

w Pergamonie, mający za sobą wszelkie z największą dzielnością rozegrane dyskusje w obcowaniu z zaprzyjaźnionymi wodzami i królami, uważał za wskazane nawiązać z nim kontakt nie listowny, lecz osobiście popłynął do niego do Azji, otrzymawszy prawnie udzielony dwumiesięczny urlop. Wierzył, że przy swym własnym dążeniu do szlachetności nie chybi zdobyczy. Przy spotkaniu z nim pokonał go w dyskusji, przekonując go do swego stanowiska, i wrócił przyprowadzając go z sobą do obozu pełen radości i dumy, jakby zdobył coś piękniejszego i wspanialszego niż ludy i królestwa, jakie wtedy Pompejusz i Lukullus zdobywali w zbrojnych wyprawach.
11. Przebywał jeszcze w wojsku, gdy brat jego w drodze do Azji zachorował w mieście Ajnos8. Zaraz też nadeszło pismo do Katona. Morze było bardzo burzliwe, nie było na miejscu dość wielkiego okrętu, wsiadł więc do małej łodzi z dwoma przyjaciółmi i trzema ludźmi służby i puścił się w drogę z Tesaloniki9. Mało brakowało, by poszedł na dno morza, tylko jakimś dziwnym szczęściem uratowany. Cepion jednak tymczasem zmarł.
Stratę tę przeżył Katon bardzo boleśnie i nie z filozoficznym spokojem. Nie tylko opłakiwał zmarłego i obejmował z wielkim smutkiem, ale i pogrzeb mu urządził kosztowny i z wielką oprawą, ze spalaniem kadzideł i szat drogocennych, i postawił mu pomnik na agorze Ajnosu, z gładkiego marmuru tazyjskiego, wartości ośmiu talentów.
Niektórzy go ganili, porównując to ze znaną skądinąd prostotą Katona. Nie rozumieli, jak serdeczne przywiązanie było u tego nieugiętego człowieka, twardego wobec przyjemności, zagrożeń, niegodziwych wymagań. Na to przysłały mu miasta, przysłali naczelnicy wiele rzeczy dla uczczenia zmarłego. Pieniędzy jednak nie przyjął od nikogo. Wziął tylko kadzidła i ozdoby, zwracając jednak dawcom ich cenę.
Przy podziale spadku po Cepionie, przypadającego jemu i córeczce zmarłego, nie żądał zupełnie zwrotu kosztów pogrzebu. I chociaż tak postąpił i dalej postępował, znalazł się jednak człowiek, który pisał, że Katon popioły po zmarłym przepuszczał i cedził przez sito szukając stopionego złota. Tak to on nie tylko swój miecz, ale i pióro obciążył swą nieodpowiedzialnością i bezkarnością.
12. Po zakończeniu służby wojskowej żegnano Katona nie samymi dobrymi życzeniami, co było powszechnie przyjęte, nie tylko pochwałami, ale łzami i nie kończącymi się uściskami. Kładziono szaty pod jego stopami, całowano jego ręce, co ówcześni Rzymianie nawet wodzom zaledwie kilku okazywali.
Przed przystąpieniem do działalności publicznej chciał jednak odbyć dłuższą podróż po Azji, na własne oczy poznać tamtejsze obyczaje, życie, siłę każdej prowincji. Jednocześnie nie odmówić wizyty władcy Galacji, Dejotaro-sowi, który go zaprasza do siebie z racji więzów gościnności i przyjaźni z jego ojcem. W taki więc sposób oddalił się z domu:
8 Ajnos - łac. Aenus, miasto w Tracji, u ujścia rzeki Hebros do Morza Egejskiego.
9 Tesalonika - Therma, macedoński port w Mygdonii.

Wczesnym rankiem wyprawił piekarza i kucharza, gdzie zamierzał zamieszkać. Ci zatem weszli w pełnym porządku i spokoju do wskazanego miasta, żeby mu - jeśli się tam nie znajdzie dla Katona ktoś przyjazny czy znajomy przez ojca - przygotowali mieszkanie w domu zajezdnym, nikogo nie niepokojąc. A gdyby nie było miejsca w takim domu, mieli zwrócić się do władz miejscowych o przydział mieszkania i zadowolić się tym, co dostaną. Jednakże przeważnie nie dowierzano ich słowom i odprawiano ich z niczym, skoro sprawy nie załatwili u władz awanturą i groźbą. Katon więc zastał ich z niczym. Zresztą i widok jego jeszcze bardziej lekceważąco ludzi nastrajał: siedział na swoich bagażach w milczeniu, robiąc wrażenie człowieka niskiej rangi i zalękłego. Przywoływał jednak ludzi do siebie i mawiał im: "Niedobrzy ludzie, pozbądźcie się tej niegościnności! Nie wszyscy, co do was przybędą, będą Katonami! Ułagodźcie dobrotliwością przemoc tych, którzy potrzebują tylko pretekstu, żeby siłą wziąć, czego dobrowolnie od was nie mogą otrzymać!"
13. A w Syrii przytrafiło mu się nawet coś śmiesznego. Idąc do Antiochii zobaczył przy bramie miejskiej na zewnątrz tłum ludzi, ustawionych po obu stronach drogi; wśród nich osobno stojącą młodzież w paradnych płaszczach, a z drugiej strony wystrojonych chłopców. Niektórzy byli w białych szatach, mieli na głowach wieńce, kapłani bogów czy naczelni urzędnicy. Katon nade wszystko myślał, że to jemu miasto zgotowało zaszczytne przyjęcie. Gniewał się na swych ludzi, którzy szli przodem, że temu nie przeszkodzili. Ale przyjaciołom kazał iść dalej i sam kroczył między nimi pieszo. Kiedy byli blisko, porządkujący to wszystko i ustawiający publiczność starszy już człowiek z laską i wieńcem w ręku wyszedł naprzeciw Katona przed innymi i nie witając go zapytał, gdzie zostawili Demetriosa i kiedy on nadejdzie. A ten Demetrios był niewolnikiem Pompejusza. Ponieważ zaś wtedy, można powiedzieć, oczy wszystkich ludzi były zwrócone na Pompejusza, Demetriosowi urządzono nad miarę wielkie przyjęcie, bo miał u Pompejusza wielkie wpływy. Przyjaciele Katona wpadli w tak wielki śmiech, że nie mogli się uspokoić, krocząc jednocześnie przez ten tłum ludzi. Katon, strasznie zakłopotany, powiedział tylko: ,,O, miasto złego ducha!" i nic więcej. Z czasem jednak sam się zwykł śmiać z tej przygody opowiadając o niej, wspominając ją.
14. Zresztą Pompejusz sam zmienił zdanie ludzi tak się mylących co do Katona z powodu nieświadomości rzeczy. Kiedy bowiem w Efezie Katon podchodził do niego, aby go pozdrowić jako starszego, o wiele sławniejszego i wtedy będącego wodzem największych sił zbrojnych, Pompejusz nie czekał, aż do siedzącego w miejscu przystąpi, ale powstał i sam podszedł do niego jakby do kogoś z możniejszych, podał mu rękę i zaraz, przy przyjaznym przywitaniu, a jeszcze więcej po spotkaniu mówił w pochwałach o jego wartości, tak że wszystkich mu zjednał i już im go przybliżył: podziwiali w nim to, czym przedtem gardzili, a szczególnie z szacunkiem patrzyli na jego opanowanie wewnętrzne i wielkoduszność. Bo nie uszło to uwagi, że i u Pompejusza wysoka ocena Katona pochodzi z szacunku dla niego, a nie ze względu na przyjaźń. Spostrzeżono, że żywi podziw dla jego osobowości, ale jest zadowo-

lony, że się oddali. Bo innych przychodzących do niego młodych ludzi z przyjemnością zatrzymywał i chciał ich mieć przy sobie, a Katonowi nic takiego nie proponował, ale pożegnał się z nim chętnie, jakby w jego obecności nie czuł się nieograniczonym panem. Ale gdy Katon wracał do Rzymu, to prawie jemu jednemu z innych wracających oddał w opiekę swe dzieci i żonę, bliskie mu zresztą również przez pokrewieństwo.
Od tego czasu miasta ceniły Katona i prześcigały się w świadczeniu mu grzeczności, w przyjęciach i zaproszeniach. Przy czym on sam kazał swoim przyjaciołom baczyć na niego, żeby nie sprawdził przypadkiem powiedzenia Kuriona. Ten bowiem niezadowolony z surowości Katona, zresztą zaufanego przyjaciela, zapytał go, czy nie miałby ochoty po ukończeniu służby wojskowej zobaczyć sobie Azji. Na to Katon: "Owszem!" Na to Kurion: "Dobrze mówisz, bo wrócisz stamtąd milszy i bardziej strawny". Tak jakoś tego słowa użył.
15. Król Galacji Dejotaros zaprosił do siebie Katona, bo sam był już starym człowiekiem i jemu chciał powierzyć swe dzieci i dom. Kiedy więc Katon tam przybył, ofiarował mu różnorakie dary i usilnie mu je na wszelkie sposoby wręczał. Ale tylko rozgniewał go tak, że Katon przybywszy wieczorem przenocował i około trzeciej godziny z rana wyruszył w drogę. Po dniu drogi zastał w Pessynuncie10 czekające na niego znowu jeszcze większe dary i pismo Dejotarosa, proszącego, by dary przyjął, a jeśli sam nie ma ochoty, to żeby przyjaciołom pozwolił je wziąć, bo bardzo są godni tego, by przez niego doznać obdarowania, skoro jego własnego mienia na to nie stać.
Ale Katon i tym nie pozwolił brać, choć widział, że niektórzy z nich miękną i szemrzą po cichu. Jednakże wyjaśnił im, że wszelkie przyjmowanie darów ma dużo pretekstów, a przyjaciele będą uczestniczyć w tym, co on osiągnie zaszczytnie i uczciwie, i dary do Dejotarosa odesłał.
Kiedy miał wracać do Brundyzjum, przyjaciele uznali, że szczątki Cepiona należy przewieźć na innym okręcie. Lecz on powiedział, że raczej pozbędzie się życia, niżby miał je opuścić, i z nimi ruszył w drogę. A mówią, że ze zrządzenia losu płynął wśród wielkich zagrożeń, podczas gdy tamci w miarę spokojnie.
16. Wróciwszy do Rzymu czas spędzał z Atenodorosem11 w domu albo na forum w otoczeniu przyjaciół.
Czekające go stanowisko kwestora nie pierwej wziął na siebie, póki nie zapoznał się z prawami kwestorskimi i nie wypytał się o wszystko doświadczonych ludzi, ujmując w swego rodzaju wzór władzę tego urzędu. Stąd to zaraz po objęciu tego stanowiska dokonał wielkiej zmiany w służbie i sekretariacie kwestorskim. Ci ludzie mieli stale w swym ręku publiczne przepisy i prawa i kiedy otrzymywali młodych przełożonych, którzy przy braku doświadczenia i znajomości rzeczy potrzebowali, naturalnie, pouczenia ze strony innych, nie poddawali się ich władzy, lecz sami byli tymi urzędnikami.
10 Pessynunt - miasto blisko zachodniej granicy Galacji w M. Azji.
11 Atenodoros   -   wspomniany   wyżej   (rozdz.   10)   Atenodoros   Kordylion,   stoik,   od r. 70 p.n.e. przy Katonie.

Kiedy więc Katon z młodzieńczą gorliwością zabrał się do rzeczy, nie zadowalał się tytułem i godnością kwestora, ale wnosił weń rozum i myśl, i słowo. Uważał, że podległych sekretarzy należy traktować jako takich; wykazywał im, co świadomie źle robią, pouczał o błędach popełnianych z nieświadomości.
Ponieważ jednak ci byli zuchwali i innym kwestorom uniżenie schlebiali, a z Katonem prowadzili walkę, ten jednego wyrzucił z kwestury wykazując mu sprzeniewierzenie w pewnej sprawie spadkowej, drugiemu wytoczył proces o niedbalstwo w pracy.
W obronie tego wystąpił jednak cenzor Lutacjusz Katulus, człowiek posiadający wielki wpływ nie tylko ze względu na swój urząd, ale także dzięki swym cnotom jako wyróżniający się wśród reszty Rzymian prawością i roztropnością. Był on także chwalcą Katona, i przyjacielem, ze względu na jego życie. Ponieważ jednak wbrew słuszności wstawiał się otwarcie za tym człowiekiem, Katon mu tego zabraniał. Skoro zaś Lutacjusz jeszcze bardziej za nim prosił, powiedział mu: "Hańbą to, Katulusie, że ty, cenzor, którego zadaniem jest oceniać moralność naszego życia, dajesz się przez naszych podległych dyskwalifikować!"
Po tych słowach Katona Katulus spojrzał na niego, jakby mu chciał coś odpowiedzieć. Ale nic nie powiedział. I czy to z gniewu, czy ze wstydu zakłopotany odszedł w milczeniu.
Mimo wszystko ów człowiek nie został skazany. Wprawdzie bowiem jeden głos skazujący przeważał nad uniewinniającymi, ale współcenzor Katulusa, Marek Lolliusz, nieobecny przy procesie z powodu słabości, na prośbę Katulusa przybył tam w lektyce i oddał głos uwalniający.
Katon jednak nie korzystał z usług tego pisarza urzędowego, nie dawał mu wypłaty, nie uznawał głosu Lolliusza za ważny.
17. Tak więc poskromił sekretarzy i uczynił ich gotowymi do usług, a prowadząc sprawy według własnego rozeznania w krótkim czasie nadał kwesturze powagę dostojniejszą od senatorskiej. Ludzie zauważyli to i głośno mówili, że Katon zyskał kwesturze godność konsularną.
Przede wszystkim odkrył, że wielu ludzi jest winnych skarbowi publicznemu zadawnione długi, a wielu innym winien jest skarb. Tak więc uwolnił państwo jednocześnie od wyrządzanej i doznawanej nieprawości. Od jednych usilnie i nieubłaganie żądano zwrotu, drugim szybko i chętnie należność zwracano. I lud się cieszył, kiedy widział, że ci, co myśleli, że mogą zagarniać, muszą płacić, a innym nieoczekiwanie należność się zwraca.
Następnie - ponieważ wielu ludzi podawało pisma nienależyte i zawierające fałszywe dane, jakie wcześniejsi kwestorowie zwykli przyjmować przez wzgląd na kogoś lub na czyjąś prośbę, nic z tych zaszłości nie uszło uwagi Katona. Co do prawdziwości jednego dokumentu miał wątpliwości, mimo wielu jej świadków: nie wierzył i nie przyjął go, póki konsulowie osobiście go nie potwierdzili.
A  żyło   też jeszcze  wielu   takich,   którym  ów   Sulla  za  zabicie  ludzi

proskrybowanych wypłacał w nagrodę po dwanaście tysięcy drachm; wszyscy ich nienawidzili jako zbrodniarzy i bezbożników, ale nikt nie ważył się ich karać. Katon wzywał do siebie każdego z nich jako posiadającego pieniądze publiczne nieprawnie nabyte i z oburzeniem mu tłumaczył i wyrzucał bezbożność i bezprawność jego czynu. A ci, co tego wysłuchali, tym samym podpadali pod oskarżenie o morderstwo i w pewnym sensie już zasądzeni szli pod sąd i ponosili karę. Ogół ludności był zadowolony i uważał, że wtedy dopiero zmazana zostaje tyrania i że w tym widzi ukaranie samego Sulli.
18. Pozyskiwała Katonowi ogół ludności także jego niewyczerpana i stała gorliwość w urzędowaniu. Żaden z kwestorów nie przychodził do urzędu wcześniej niż on, żaden nie wychodził z urzędu później. Nie opuszczał też żadnego zgromadzenia ludowego ani posiedzenia senatu. Bał się i pilnował ludzi chętnych do zaniżania podatków albo świadczenia nagród z kasy publicznej z wdzięczności za oddanie głosu. Pokazał, że kwestura jest niedostępna dla fałszerzy i czysta, a skarb publiczny pełen zasobów, i udowodnił, że państwo może być bogate, bez nadużyć.
Z początku niektórym ze współkwestorów wydał się nieprzyjemny i uciążliwy. Później jednak był lubiany, bo sam za nich wszystkich brał na siebie niechęci ludzi wynikające ze wstrzymania łapówek ze skarbu państwowego oraz złych decyzji i pozwalał im bronić się przed proszącymi czy przymuszającymi wymówką, że tego się nie da zrobić, bo Katon nie pozwoli.
Ostatniego dnia urzędowania prawie wszyscy obywatele odprowadzili go do domu, gdy usłyszał, że Marcellusa w urzędzie kwestorskim oblega tłum znajomych i możnych wymuszających wpisanie do ksiąg pewnej sumy jako im należnej. Był ten Marcellus od dziecka przyjacielem Katona i przy nim najlepszym kwestorem, ale pozostawiony sobie samemu, uległy, krępował się wobec proszących i łatwo ich prośby uwzględniał. Katon więc zaraz zawrócił i stwierdziwszy, że Marcellus pod naporem próśb wpisał te pozycje do wypłaty, zażądał wykazów i nic nie mówiąc przekreślił je w obecności Marcellusa. Dokonawszy tego wyprowadził go z urzędu kwestury i odprowadził do domu, nie czyniąc mu wymówek ani wtedy, ani później, i pozostając z nim w dobrych stosunkach i przyjaźni do końca życia.
Zresztą nawet po zakończeniu swej kwestury Katon nie przestał pilnować opuszczonego skarbca: służba jego codziennie była gotowa do odpisywania akt, a on sam księgi zawierające rachunki od czasów Sulli do własnej kwestury nabył za pięć talentów i stale miał je pod ręką.
19. Na posiedzenia senatu przychodził pierwszy, opuszczał je ostatni. Często, gdy inni bezczynnie czas spędzali, on siedział spokojnie i czytał księgę, zasłaniając ją szatą. Na czas posiedzeń nigdy nie oddalał się z miasta.
Później, kiedy stronnicy Pompejusza spostrzegli, że on do ich nieprawnych zabiegów stale nie daje się przekonać ani przymusić, starali się już to zajmować go na zewnątrz obroną sądową przyjaciół, udziałem w sądach rozjemczych, już to innymi sprawami zatrzymywać. Rychło jednak zorientował

się w tej grze. Wszystkiego więc odmawiał i zdecydowanie niczym się nie zajmował w czasie posiedzeń senatu.
Bo nie dla sławy czy dla zysku, nie siłą rzeczy czy z przypadku, jak niektórzy inni, podjął się działalności publicznej, ale jako człowiek uczciwy, traktujący życie polityczne jako osobiste zadanie. Uważał więc, że bardziej winien dbać o dobro ogólne niż pszczoła o miód.
Za swoje zadanie uważał też, by od znajomych i przyjaciół zewsząd otrzymywać najważniejsze wiadomości o prowincjach, tamtejszych decyzjach, wyrokach sądowych i innych zdarzeniach.
Nastając kiedyś na Klodiusza, tego demagoga, wywołującego rozruchy i dającego początki wielkich przewrotów, oczerniającego przed ludem kapłanów i kapłanki, wśród których zagrożona była także Fabia, siostra Terencji, żony Cycerona, tak tego Klodiusza pohańbił, że musiał opuścić miasto. A kiedy Cyceron mu dziękował, odrzekł: dziękować winien ojczyźnie, bo dla niej wszystko robi, dla niej zajmuje się działalnością publiczną.
To mu przysporzyło dużo sławy. W pewnym procesie, gdzie występował tylko jeden świadek, obrońca powiedział do sędziów, że nie uważa za słuszne, by dawać wiarę jednemu świadkowi, nawet gdyby to był Katon. I już powszechnie w wypadkach wątpliwości i niepewności mówi się jakby przysłowiowo, że coś jest niepewne, "nawet gdyby to Katon mówił".
Innym razem jakiś niecnota rozrzutny przemawiając w senacie zachęcał do oszczędności i rozsądku, a wtedy Amneus powstał na niego mówiąc: "Człowieku! Ucztujesz jak Krassus, budujesz jak Lukullus, a przemawiasz do nas jak Katon!" I o innych marnych i rozwiązłych ludziach, ale w słowach wzniosłych i poważnych mówi się z przekąsem: "O, jaki Katon!"
20. Kiedy ogół ludności wzywał go do objęcia trybunatu ludowego, wyrażał zdanie, że nie jest dobrze używać wielkiej władzy oficjalnej, jak działania silnego lekarstwa, w sytuacji, gdy nie jest to konieczne. I ponieważ był wolny od obowiązków publicznych, zabrał z sobą księgi i filozofów i wybrał się do Lukami, gdzie miał posiadłość zapewniającą mu niezgorszy pobyt.
Ale w drodze spotkał ciągnących z przeciwka sporo zaprzęgów z bagażami i służbą i dowiedział się, że to Metellus Nepos12 wraca do Rzymu, gotów ubiegać się o trybunat ludowy. Przystanął w milczeniu, a po chwili kazał swoim ludziom zawrócić. Zdziwionym przyjaciołom tłumaczył: "Czy nie wiecie, że Metellus już sam przez się wskutek swojej nierozwagi jest niebezpieczny? A teraz zjawia się na życzenie Pompejusza! Uderzy w porządek publiczny jak piorun i wszystko poprzewraca! Nie czas zatem na pobyt poza domem. Trzeba przytrzymać tego człowieka, albo w obronie wolności zginąć z honorem".
Mimo to za radą przyjaciół najpierw udał się na swą posiadłość, spędził
12 Metellus Nepos - Kwintus Cecyliusz Met. Nepos, od r. 67 p.n.e. legat Pompejusza w M. Azji, w r. 62 trybun ludowy.

tam trochę czasu, po czym wrócił do Rzymu. Przybył tam wieczorem. Ale nazajutrz o świcie już poszedł na forum jako ubiegający się o trybunat, chcąc przeciwdziałać Metellusowi. A to stanowisko daje wielką możność raczej przeszkadzania w działalności niż samego działania. Choć bowiem cała reszta przeciw jednemu za czymś głosuje, zwycięża wola tego jednego, kto się sprzeciwia.
21. Z początku niewielu przy Katonie stawało przyjaciół. Kiedy jednak ujawniła się jego decyzja, w krótkim czasie wszyscy porządni i poważani obywatele zbiegli się do niego, zachęcając go i zagrzewając nie tylko jako przyjmującego od nich wyrazy uznania, ale przede wszystkim jako świadczącego największą przysługę ojczyźnie i uczciwym obywatelom; bo choć nieraz bez trudu mógł zdobyć to stanowisko, nie chciał, a teraz podejmuje się go, by mimo zagrożenia walczyć w obronie wolności. Mówią też, że tłumy tak cisnęły się do niego z poparciem i życzliwością, że zagrożony w tej masie ledwie dotarł na forum.
Wybrany trybunem ludowym wraz z innymi, i z Metellusem, widząc, że wybory konsulów są przekupne, zganił to przed ludem. A na zakończenie swego przemówienia przysiągł, że każdy, kimkolwiek by był, za przekupstwo będzie bezwzględnie karany. Wyjątek stanowił Sylanus, jako powinowaty; bo żoną jego była siostra Katona, Serwilia. Dlatego go pominął. Ale Lucjusza Murenę ścigał, który przekupstwem zdobył konsulat, obok Sylanusa.
Na podstawie pewnego prawa oskarżony zawsze dawał oskarżycielowi swego "stróża", tak że przez niego nie było dla niego tajemnicą, co oskarżyciel zbiera i przygotowuje do skargi. Przydzielony więc Katonowi przez Murenę stały taki stróż widział, że ten niczego nie robi podstępnie czy nieprawnie, ale uczciwie i z honorem kroczy jedną drogą prawości; z podziwu dla mentalności i charakteru oskarżyciela udawał się na forum i u drzwi go pytał, czy zamierza robić coś w sprawie tego oskarżenia. Gdy Katon odpowiadał, że nie, wierzył mu i odchodził.
W czasie tego procesu Cyceron, ówczesny konsul i obrońca Mureny, dużo sobie kpiąc i szydząc, w związku z Katonem, z filozofii stoickiej i tak zwanych paradoksów stoickich, wywoływał wiele śmiechu u sędziów. Wtedy Katon, jak mówią, z uśmiechem rzekł do obecnych: "Ludzie, jakże śmiesznego mamy konsula!"
Murena wyszedł z procesu cało. Ale nie żywił do Katona żadnego uczucia człowieka złego czy nierozważnego. Bo i jako konsul korzystał z jego rady w najważniejszych sprawach, i zawsze go cenił i miał do niego zaufanie. Było to zresztą także zasługą Katona. Na mównicy czy w senacie był uciążliwy i groźny w kwestiach uczciwości, poza tym do wszystkich życzliwie usposobiony i ludzki.
22. Zanim Katon objął stanowisko trybuna ludowego za konsulatu Cyce-rona13, wspierał jego działalność wielu różnymi zmaganiami, zwłaszcza w zakończeniu przez niego wielkimi sławnymi wysiłkami sprawy Katyliny.
13 za konsulatu Cycerona - urzędującego do końca r. 63 p.n.e., gdy nowy trybunat ludowy zaczynał już 10 grudnia urzędowanie.

Katylina bowiem wprowadzał zgubny i całkowity przewrót w ustroju rzymskim wzniecając bunty, walki i zamieszki, a gdy mu tego dowiódł Cyceron, uszedł z miasta. Ale Lentulus, Cetegus i liczni inni zaprzysiężeni spiskowcy, zarzucający Katylinie tchórzostwo, małość i brak odwagi, sami postanowili Rzym całkiem zniszczyć pożarem, by wśród odstępstwa od związku z nim wielu plemion, wśród wojen zewnętrznych istniejący ustrój całkowicie obalić.
Kiedy jednak ich plany wyszły na jaw, jak to czytamy w pismach Cycerona, który w senacie postawił odpowiedni wniosek, pierwszy zabrał głos Sylanus, wyznając, że ludzie ci winni być najsurowiej ukarani. Podobnie wszyscy dalsi, aż do Cezara, przyłączali się do jego zdania. Cezar powstał - a był świetnym mówcą - i cały w mieście zamęt i niepokój rozważał raczej jako materiał do własnych planów, nie tyle chcąc pożar gasić, ile go rozdmuchać, i apelując do ludzkich uczuć, dla pozyskania sobie przychylności, orzekł, że bez sądu nie pozwoli tych ludzi stracić, lecz tylko zamknąć pod strażą. W ten sposób zmienił zdanie senatu bojącego się ludu i nawet Sylanus wycofywał się twierdząc, że i on nie mówił o straceniu, lecz o uwięzieniu: to bowiem jest dla Rzymianina nade wszystko ostateczną karą.
23. Wobec takiego obrotu rzeczy, gdy wszyscy przychylali się do łagodniejszego i bardziej ludzkiego zdania, powstał Katon przeciw temu stanowisku i od razu grzmiał słowem pełnym oburzenia i gniewu: skarcił Sylanusa za chwiej-ność, zaatakował Cezara, że pod pozorem myśli ludowej i humanitarnego słowa chce zburzyć istniejący ustrój publiczny i że zastrasza senat tym, czego sam winien się bać i przy tym, co zaszło, jest zadowolony, że sam wychodzi bezkarny i niepodejrżany: on, który tak jawnie i zuchwale chce ratować publicznych wrogów i nie uważa, by należało żałować, że taka i tak wielka ojczyzna jest tak bliskim zagrożona upadkiem, lecz nad tymi, których natura nigdy nie powinna była wydać na świat, łzy leje i ubolewa, gdyby mieli zginąć i uwolnić ojczyznę od tak wielkiego przerażenia, tak wielkich nieszczęść!
Mówią, że z mów Katona zachowała się tylko ta jedna, dzięki Cyceronowi, który swych sekretarzy wyróżniających się szybkością pisania nauczył znaków mających w małych i krótkich formach wyrażać treść wielu liter i rozmieścił ich tu i ówdzie w sali posiedzeń senatu. Przedtem jeszcze nie uczono i nie posiadano tak zwanych "znakopisów". Dopiero wtedy, jak mówią, stawiano w tym pierwsze kroki.
Katon więc zwyciężył, odmienił zdanie obecnych i uchwalono dla owych ludzi karę śmierci.
24. A jeśli wypada nie pomijać nawet drobnych cech charakteru w pisaniu jakby portretu duszy - mówią, że kiedy Cezar we współzawodnictwie z Katonem prowadził wielką wojnę i na nich były zwrócone oczy senatu, Cezarowi podano z zewnątrz małą tabliczkę, co Katon podał w podejrzenie: wyraził zarzut, że to jacyś wspólnicy, i zażądał odczytania, co tam napisano. Cezar podał tabliczkę blisko stojącemu Katonowi. Ten czytając widział, że to miłosny list jego siostry Serwilii do Cezara, jej kochanka i uwodziciela. Cisnął

tabliczkę Cezarowi ze słowami: "Trzymaj to sobie, opoju!" - i wrócił do tego, co przedtem zaczął mówić.
Wiadomo zresztą, że Katon nie miał szczęścia z kobietami w rodzinie. Serwilia miała złą opinię z powodu Cezara. A nie lepiej prowadziła się druga Serwilia, bratanica Katona: wyszła za mąż za Lukullusa, przodującego Rzymianom swą sławą, i dała mu dziecko, ale musiała opuścić jego dom z powodu rozwiązłości. I co najgorsze - żona samego Katona, Atylia, nie była wolna od takich grzechów; choć miał z niej dwoje dzieci, zmuszony był usunąć ją od siebie z powodu niemoralności.
25. Potem ożenił się z córką Filipa, Marcją, uchodzącą za bardzo porządną kobietę, o której dużo się opowiada. Bo jak w dramacie tak w życiu ten akt okazał się pełen powikłań trudnych do rozwiązania. A jak to było, opowiada Trazea14, powołujący się na wiarygodność Munacjusza, zaprzyjaźnionego kolegi Katona.
Otóż wśród wielu miłośników i wielbicieli Katona byli mniej czy więcej szczerzy i otwarci, wśród tych zaś Kwintus Hortensjusz, człowiek wielkiego poważania i przyzwoitej obyczajności. Pragnął on być nie tylko zaufanym przyjacielem Katona, ale i powiązanym z nim jakimś pokrewieństwem, wspólnotą domu i rodziny, i zaczął go namawiać, żeby swą córkę Porcję, żyjącą w małżeństwie z Bibulusem i mającą z nim dwoje dzieci, jemu z kolei przekazał jako szlachetną rolę pod płodny zasiew. W opinii publicznej nie jest to przyzwoite, ale w naturze dobre i dla ojczyzny korzystne, żeby kobieta nie próżnowała i zdolności rodzenia nie marnowała, ale też nie była ciężarem domu rodząc zbyt dużo dzieci i przyczyniając się do jego zubożenia, bez potrzeby. Kiedy jednak przyzwoici mężowie będą się dzielić potomstwem, to i między rodami nie będzie zawiści o bogatą płodność, i ojczyzna sama w sobie będzie ściślej powiązana pokrewieństwami. Gdyby jednak Bibulus bardzo chciał żonę zatrzymać, to on mu ją zaraz po urodzeniu mu dzieci odeśle, już bliżej spokrewniony z Bibulusem i Katonem przez tę wspólnotę dzieci.
Katon odpowiedział, że Hortensjusza lubi i szanuje jako bliskiego rodziny, ale jego zdaniem to niemożliwe, by mówić z nim o małżeństwie córki oddanej już innemu.
Na to Hortensjusz niezwłocznie zmienił zdanie i bez osłonek poprosił o żonę samego Katona, młodą i jeszcze mogącą rodzić, a Katon ma już dostateczną ilość dzieci. I nie da się twierdzić, jakoby to zrobił dlatego, że wiedział, iż Katon nie lgnie do Marcji; bo wtedy była ona, jak opowiadają, właśnie w ciąży. Zresztą Katon widząc szczerą Hortensjusza ochotę, nie odmówił mu; dodał tylko, że trzeba o tym powiadomić także ojca Marcji, Filipa. Kiedy więc Filip przy spotkaniu przyjął to do wiadomości, wydał mu Marcję, nie inaczej jednak jak tylko przy obecności Katona i jego współzgodzie.
To uznałem za wskazane opowiedzieć już tutaj, przy kobietach, jakkolwiek działo się to później.
14 Trazea - Trazea Petus, z Padwy, historyk z czasów Nerona, autor biografii Katona.

26. Po straceniu Lentulusa i innych Cezar w związku z doniesieniami i oskarżeniami wnoszonymi na niego do senatu uciekł się do ludu; tu mącił i roztrząsał wiele schorzeń zepsutej części obywateli i skupiał lud koło siebie. A wtedy Katon, bojąc się tego, nakłonił senat, by nie zaopatrzony tłum pozyskać sobie niepodzielnie przydziałem zboża. Będzie to roczny wydatek tysiąca dwustu pięćdziesięciu talentów, ale na pewno przez ten akt dbałości o ludzi i ten wyraz życzliwości niebezpieczeństwo ze strony Cezara będzie zażegnane.
Z kolei Metellus, ledwie objął stanowisko trybuna ludowego, zwoływał awanturnicze zgromadzenia ludowe i postawił wniosek o natychmiastowe wkroczenie Pompejusza Wielkiego wraz z siłami zbrojnymi do Italii celem ratowania Rzymu zagrożonego przez Katylinę. Był to jednak tylko piękny pretekst. W rzeczywistości zamysłem wniosku było oddanie wszystkiego i całej władzy w ręce Pompejusza. Na posiedzeniach senatu Katon nie sprzeciwiał się Metellusowi w gwałtownych, jak zazwyczaj, atakach. Przeciwnie, zwracał się do niego z wielu przyjaznymi i umiarkowanymi napomnieniami, a w końcu posunął się nawet do próśb, chwalił dom Metellusa jako zawsze arystokratyczny. A Metellus tym bardziej czuł się podniecony i lekceważąc Katona jako poddającego się i spłoszonego posuwał się do przesadnych gróźb i zuchwałych wystąpień, że on przemocą wszystko w senacie przeprowadzi.
Tu jednak Katon zmienił taktykę, głos i słowo, zapowiadając w końcu z całą siłą przed ogółem zebranych, że póki on żyje, Pompejusz zbrojnie do Rzymu nie wejdzie.
Senat stał na stanowisku, że ani ten, ani ten nie opiera się na racjonalnych podstawach w swych wypowiedziach: politykę Metellusa uznano za szaleństwo, przemożne zło, prowadzące do zguby i powszechnego przewrotu, a u Katona widziano uniesienie cnoty walczącej o szlachetność i prawość.
27. Kiedy zaś lud miał przegłosować ów wniosek, przy Metellusie stali ustawieni na forum zbrojni ludzie, obcy, gladiatorzy, niewolnicy, a niemało także tych z ludu, którzy pragnęli Pompejusza w nadziei zmiany stosunków społecznych. Dużą też siłę stanowili ludzie Cezara, będącego wtedy pretorem.
A przy Katonie - przodujący obywatele, ale raczej podzielający jego oburzenie i doznawane krzywdy niż razem z nim włączający się w walkę. Dom jego ogarnął głęboki smutek i lęk, tak że niektórzy z jego przyjaciół bez jedzenia czuwali całą noc na zmianę, w bezradności i zatroskaniu o niego. Siostry i żona tonęły we łzach. On sam jednak wobec wszystkiego występował nieustraszenie i odważnie, uspokajał innych, zasiadł do kolacji, jak zwykle, i przespał całą noc, póki go jeden ze współtrybunów, Minucjusz Termus15, nie zbudził z głębokiego snu.
Poszli na forum, przy niewielu towarzyszących im. Natomiast wielu spotykanych radziło im mieć się na baczności. Katon przystanął widząc, że nie tylko świątynia Dioskurów otoczona zbrojnymi, ale i schody strzeżone przez gladiatorów, a w górze siedzi Metellus z Cezarem, i rzekł do przyjaciół: "Co za
15 Minucjusz Termus - b. kwestor, trybun ludowy w r. 62, później, w r. 58 (?) p.n.e., pretor.

odważny tchórz, co przeciw jednemu bezbronnemu, z gołymi rękami, tylu ludzi uzbroił!" I zaraz ruszył dalej z Termusem.
Rozstąpili się przed nim strzegący dojścia na schodach, poza tym nie przepuszczali nikogo, chyba Minucjusza, którego Katon z biedą przeprowadził ciągnąc go za rękę. Sam Katon idąc zaraz dalej bez ceremonii usiadł zajmując miejsce między Metellusem i Cezarem. W ten sposób ich porozumiewanie się przeciął. Wtedy ludzie patrzący na to z przyjemnością i podziwiający pewność siebie i odwagę Katona podeszli bliżej i głośno go zachęcali, by nie tracić odwagi, a siebie, by wytrwać przy swoim i trzymać się razem, i nie zdradzać wolności oraz tego, który w jej obronie walczy.
28. Teraz sługa urzędowy wydobył ów wniosek, ale Katon nie pozwolił mu czytać. Wobec tego wniosek pochwycił Metellus i sam zaczął go czytać. Ale Katon znów wydarł mu z ręki zwój. Metellus więc znany sobie tekst wniosku zaczął recytować z pamięci, bo sam go dobrze znał. Wtedy Termus ręką zatkał mu usta i odebrał głos. Tu Metellus, widząc, że ci biorą się do nieustępliwej walki, a lud opanowany własnym interesem zaczyna zmieniać zdanie, kazał ciężkozbrojnym ludziom ze swego domu przybiec tam ze strach budzącym krzykiem. Wtedy wszyscy się rozpierzchli, a Katon jeden pozostał na miejscu, choć obrzucany z góry kamieniami i kawałkami drewna. Nie przeoczył tego Murena - ten, którego Katon oskarżał i wytoczył mu proces - osłonił go swą togą i krzyczał, żeby przestano rzucać tymi kamieniami, a w końcu skłaniając Katona do odejścia i okrywając go odprowadził do świątyni Dioskurów.
Teraz Metellus widząc, że przeciwnicy wniosku się rozpierzchli i przed mównicą zrobiło się pusto, nabrał w pełni przekonania o swym zwycięstwie: ludziom uzbrojonym kazał się oddalić i występując z należytą postawą sam zajął się wnioskiem. Tymczasem przeciwnicy szybko się znowu zgromadzili i zawracając nadchodzili z krzykiem i wrzawą. Zwolennicy Metellusa wpadli w strach i zamieszanie sądząc, że tamci zaopatrzyli się skądś w broń i przystępują do ataku. Nikt więc nie pozostał na miejscu, wszyscy uciekli sprzed mównicy.
Teraz więc Katon, gdy znowu ci się rozproszyli, wystąpił przed ludem z pochwałą i zachętą do odwagi i lud postanowił wszelkim sposobem nie dopuścić Metellusa do głosu. Zebrał się także senat i oświadczył, że popiera Katona w walce przeciw wnioskowi wprowadzającemu bunt w Rzymie i zarzewie wojny domowej.
29. Metellus jednak pozostawał nieugięty i nie tracił odwagi. Ale widząc, że jego ludzie nagle przed Katonem stchórzyli i uważają go za nieustępliwego i niepokonanego, czym prędzej udał się na forum, zebrał lud i przemówił do niego słowem pełnym zarzutów przeciw Katonowi, krzycząc, że ucieka przed tyranią tego człowieka i przed sprzysiężeniem przeciw Pompejuszowi: ale Rzym, obrażający tak wielkiego człowieka, rychło zmieni zdanie! Zaraz więc wybrał się do Azji ze skargami na Katona.
Wielka zatem była sława Katona usuwającego niemałą przemoc trybunatu i w pewnym sensie osłabiającego w Metellusie możność Pompejusza. A jeszcze

większej nabył chwały nie pozwalając senatowi nastawać na Metellusa i uchwalać znieważające go pozbawienie trybunatu, lecz odradzając tego i zgłaszając sprzeciw. Na ogół uważano to za przejaw jego ludzkich uczuć i umiaru, żeby nie nacierać na przeciwnika i nie chełpić się nadmiernie zwycięstwem. Ale dobrze i korzystnie myślący rozumieli, że chodzi o to, by nie drażnić Pompejusza.
Poza tym Lukullus wróciwszy z wyprawy wojennej, której dokończył, ale sławę z niej zebrał Pompejusz, znalazł się w niebezpieczeństwie utraty prawa do triumfu, wskutek wystąpienia Gajusza Memmiusza przeciw niemu, grożącego mu różnymi oskarżeniami, ale raczej dla przypodobania się Pompejuszowi niż z osobistej urazy. Katon był blisko spowinowacony z Lukullusem, mężem jego siostry, Serwilii. Zresztą i samą tę robotę Memmiusza uważał za nikczemną. Powstał więc przeciw niemu, przez co naraził się na wiele zarzutów i oskarżeń. W końcu jednak, kiedy się go nawet z urzędu wyrzucało jako tyrana, tyle dokonał, że zmusił Memmiusza do odstąpienia od oskarżeń i szukania drogi sądowej. Lukullus zatem odbył triumf i jeszcze bardziej związał się przyjaźnią z Katonem, w którym miał wielką pomoc i osłonę przed przemożnym Pompejuszem.
30. Pompejusz wrócił z wyprawy wojennej przekonany o wspaniałości i życzliwości przyjmowania go przez obywateli, i nie bał się odmowy niczego z jego żądań. Pchnął przodem ludzi z życzeniem, by senat odroczył wybory konsularne, żeby Pompejusz mógł osobiście poprzeć w nich Pizona. I wielu było za uległością temu, ale Katon, który zresztą nie uważał przesunięcia tego terminu za rzecz najważniejszą, chcąc próbę i nadzieję Pompejusza udaremnić, sprzeciwił się mu i zmienił zdanie senatu: wniosek przepadł.
To Pompejusza niemało poruszyło. Uważając więc, że ze strony Katona może go spotkać niemało przeciwności, jeśli sobie nie pozyska jego przyjaźni, przywołał do siebie jego przyjaciela, Munacjusza, i ponieważ Katon miał dwie siostrzenice dorosłe do małżeństwa, prosił go o starszą dla siebie, młodszą dla syna.
Niektórzy podają, że nie o siostrzenice Katona chodziło w tej umowie, lecz o jego córki.
Gdy więc Munacjusz przybył z tym do Katona, jego żony i krewniaczek, kobiety były bardzo zadowolone z powodu wielkości i sławy człowieka. Ale Katon na poczekaniu i bez namysłu, jak błyskawicą oświecony, z miejsca odrzekł: "Idźże ty sobie, Munacjuszu, idź i powiedz Pompejuszowi, że Katon nie da się złapać na komnaty niewieście. Katon szanuje życzliwość, ale przyjaźń swą odda postępującemu zgodnie z prawem, wierniejszą od wszelkiego powinowactwa. Nie da sławie Pompejusza zakładników przeciw swej ojczyźnie!"
To zmartwiło kobiety; również przyjaciele zarzucali Katonowi, że to odpowiedź nieuprzejma i zbyt zarozumiała. Potem jednak Pompejusz popierając kogoś do konsulatu poszczególnym dzielnicom trybusowym przydzielał pieniądze i to przekupstwo było głośne, bo wypłata pieniędzy odbywała się

w ogrodach Pompejusza. Wtedy Katon mówił do kobiet: "Takich to spraw trzeba by było być wspólnikiem i takich dopełniać wiążąc się pokrewieństwem z Pompejuszem!" I przyznały kobiety, że dobrze postąpił odrzucając wówczas tę propozycję.
Ale jeśli wolno wobec tego, co zaszło, wypowiadać zdanie, to wydaje się, że Katon tu się całkiem pomylił nie przyjmując tego pokrewieństwa. Pozwolił mu w ten sposób zwrócić się do Cezara i zawrzeć małżeństwo, które połączyło siły Pompejusza i Cezara w jedno i omal nie obaliło imperium rzymskiego obalając jego ustrój. Do czego by w ogóle nie doszło, gdyby Katon, bojąc się małych grzechów Pompejusza, nie przeoczył największego, czyniąc samego siebie pomocnym w przemocy drugich. Ale to się miało stać dopiero później.
31. Lukullus popadł w ostry konflikt z Pompejuszem na tle zarządzeń każdego z nich w Poncie; i jeden, i drugi uważał, że ma pozostawać w mocy to, co on tam postanowił. Katon walnie w senacie popierał sprawę Lukullusa jako doznającego krzywdy. A przegrywający Pompejusz zastosował chwyt demagogiczny: zaproponował podział roli dla wojskowych. Kiedy i tutaj Katon się sprzeciwił i wniosek upadł, związał się z najzuchwalszym wtedy trybunem ludowym, Klodiuszem. Przyciągnął do siebie również Cezara, do czego w pewien sposób przyczynił się Katon.
Cezar wracając z wypraw wojennych w Hiszpanii chciał się starać o konsulat i jednocześnie żądał prawa triumfu. Ale prawo wymagało, że kandydaci do urzędu muszą się o to starać osobiście w mieście, a chcący odbyć triumf musieli na zezwolenie czekać przed murami miasta. Cezar więc żądał, by senat pozwolił mu starać się o konsulat za pośrednictwem innych. I wielu godziło się na to. Sprzeciwił się Katon. Kiedy zaś spostrzegł, że jednak są tacy, co chcą sobie u Cezara zaskarbić łaski, cały dzień wypełnił swym przemówieniem i w ten sposób stanowienie senatu udaremnił. Cezar wobec tego zrezygnował z triumfu, wszedł do miasta i zaraz zabiegał o Pompejusza i o konsulat.
Osiągnąwszy konsulat Cezar oddał Pompejuszowi Julię w małżeństwo i już obaj razem powstali przeciw Rzymowi: ten wnosił nowe prawa, przyznające ubogim kolonizację i przydział ziemi, a drugi występował jako popierający te prawa.
Natomiast Lukullus i Cyceron, i ich ludzie, przyłączyli się do drugiego konsula, Bibulusa, i przeciwdziałali temu; szczególnie Katon, już podający w podejrzenie przyjaźń Cezara z Pompejuszem i wspólną ich politykę jako nie mającą na celu nic dobrego. Bał się, jak mówił, nie rozdawnictwa gruntów, ale tej zapłaty, jakiej za to zażądają dobroczyńcy zwabionego na tę przynętę tłumu.
32. Takimi słowami zyskał sobie zgodę całego senatu. Ale i spoza senatu miał za sobą wielu ludzi, oburzonych na niewczesne poczynania Cezara, że postępowanie właściwe najzuchwalszym i najbardziej lekkomyślnym trybunom ludowym, dla przypodobania się tłumom, on przy swej godności konsula uprawia ku haniebnemu poniżeniu, by wkraść się podstępnie w życzliwość ludu.

W obawie przed tymi ludźmi użyto przemocy. Najpierw więc na samego Bibulusa, kiedy szedł na forum, narzucono kosz brudów. Potem napadnięto także na jego liktorów i połamano im rózgi. W końcu na zgromadzonych zaczęto rzucać różne przedmioty, wielu raniono, po czym wszyscy uciekali z forum biegiem, a na ostatku kroczył Katon, odwracając się i wzywając obywateli na świadków.
Nie tylko więc uchwalono podział gruntów, ale jeszcze przegłosowano, że senat winien złożyć przysięgę, że będzie bronił ustawy i wesprze ją, gdyby jej ktoś próbował przeciwdziałać. A kto by przysięgi nie złożył, ciężkiej podlega karze.
Przysięgli więc wszyscy, pod groźbą użycia przemocy, pamiętając, co spotkało owego Metellusa kiedyś: nie chcąc przysięgać na podobną ustawę, musiał opuścić Italię i pójść na wygnanie, przy zupełnej bierności ludu. Dlatego i Katona bardzo w domu ze łzami błagały kobiety, żeby ustąpił i przysiągł, błagali przyjaciele i krewni. A tym, który najbardziej go do tego nakłaniał i doprowadził do przysięgi, był znany mówca Cyceron, przekonując i dowodząc, że bez wątpienia nie jest to słuszne, by temu, co ogół uzna za wskazane, sprzeciwiał się jeden inaczej myślący. W niemożliwości chcieć zmienić coś z tego, co zostało dokonane, to tylko narażanie się na zarzut głupoty i szaleństwa. Ostatecznym by to było nieszczęściem, gdyby opuścił ojczyznę, dla której wszystko robi, i rzucił ją na łup podstępnym wrogom, żeby dla wygody uciec od walki o nią. Zresztą - jeśli Katon nie potrzebuje Rzymu, Rzym potrzebuje Katona! Potrzebują wszyscy przyjaciele. A z tych on, Cyceron, pierwszy, bo zagrożony przez Klodiusza, którego trybunatowi przeciwdziałał.
Tymi i tym podobnymi słowami i prośbami, jak mówią, upraszał Katona w domu i na forum i z trudem zmusił go do podejścia do przysięgi jako ostatniego, oprócz Fawoniusza, jego zaufanego przyjaciela.
33. Zachęcony tym Cezar wystąpił z następnym wnioskiem, o podziale niemal całej Kampanii między biednych i bez środków do życia. Nie sprzeciwiał się nikt, z wyjątkiem Katona. Ale tego Cezar ściągnął z mównicy i powlókł do więzienia. Katon jednak nie rezygnował z wolności słowa i w drodze nadal rozprawiał o tym wniosku i wzywał do zaprzestania takiej polityki; bo odprowadzał go wśród smutku cały senat, odprowadzała najlepsza część ludu, oburzona w duchu i przygnębiona. Nie uszło to uwagi Cezara, że ludzie przykro to przyjęli. Ale dla swej ambicji oczekiwał odwoływania się i prośby ze strony Katona i robił swoje. Kiedy jednak było widać, że Katon wcale nie zamierza tego robić, pokonany Cezar we wstydzie i niesławie posłał któregoś z trybunów z poleceniem uwolnienia Katona.
Po ułagodzeniu ludu tymi ustawami i świadczeniami przyznano Cezarowi pełnomocnictwo nad całą Ilirią i Galią i cztery legiony na lat pięć - przy czym Katon przepowiadał, że ludzie sami własnymi głosami osadzają na Kapitolu samowładcę.
Publiusza Klodiusza, robiącego za pieniądze dla nowych władców wszyst-

ko, by skazać Cycerona na wygnanie, przeniesiono, wbrew prawom, ze stanu patrycjuszowskiego do plebejskiego i uczyniono go trybunem ludowym, a konsulami Kalpurniusza Pizona, który był teściem Cezara, oraz Gabiniusza Aulusa, człowieka od serca Pompejusza, jak opowiadają ci, co znali jego obyczaje i życie.
34. Ale choć owi ludzie opanowali wszystko przemocą i trzymali w poddaństwie jednych świadczeniem korzyści, innych zastraszaniem, mimo to bali się Katona. Bo i w tym, w czym mieli górę nad nim, fakt, że z kłopotami i trudnościami, i nie bez hańby, lecz pod wielu zarzutami z biedą panują przemocą, był dla nich przykry i nieznośny.
Klodiusz nie miał nadziei, by można było przepędzić Cycerona przy obecności Katona. Zaplanował to sobie, jak tylko został trybunem ludowym, i wezwawszy Katona mówił mu, że uważa go za najuczciwszego człowieka w Rzymie i że gotów jest potwierdzić to czynem. Bo przy mnóstwie starających się i proszących o wysłanie ich na Cypr i przeciw Ptolemajosowi on uważa tylko jego za odpowiedniego i chętnie przyznaje mu tę zaszczytną rolę. Kiedy jednak Katon z oburzeniem odrzekł, że to zasadzka i zniewaga, nie zaszczyt, Klodiusz wyniośle i bez uprzejmości zapowiedział: "A więc, jeśli to dla ciebie nie zaszczyt, popłyniesz tam mimo woli". Zaraz wystąpił przed ludem i przeprowadził wysłanie tam Katona pod nakazem.
Wypływającemu jednak nie przydzielono ani okrętu, ani żołnierza, ani sługi urzędowego, tylko dwóch sekretarzy; z tych jeden był złodziejem i przestępcą, drugi klientem Klodiusza. I jakby Cypr i Ptolemajos był dla Katona małą sprawą, kazał mu jeszcze odesłać do Bizancjum wygnańców. Bo chciał, żeby jak najdłużej przy jego trybunacie nie było Katona.
35. Zaskoczony takim obrotem sprawy radził Katon Cyceronowi nie wszczynać żadnego oporu, nie wpędzać miasta w wojnę i rzeź, ale przez ustępstwa do odpowiedniego momentu po raz drugi stać się zbawcą ojczyzny.
Na Cypr wysłał przodem jednego ze swych przyjaciół, Kanidiusza, radząc Ptolemajosowi bez walki ustąpić, bo nie bez bogactwa czy bez czci będzie żył, skoro lud da mu kapłaństwo bogini pafijskiej.
Sam zatrzymał się na Rodosie, żeby załatwiać sprawy i czekać odpowiedzi. W tym czasie Ptolemajos, król Egiptu, z powodu jakiegoś gniewu i poróżnienia z obywatelami opuścił Aleksandrię i płynął do Rzymu, żeby Pompejusz i Cezar znowu go siłą na tron wprowadzili. W drodze przysłał do Katona ludzi, że chce się z nim zobaczyć; w nadziei, że Katon sam do niego przybędzie. Ale Katon wtedy przypadkiem był zajęty leczeniem biegunki. Prosił więc Ptolemajosa, by sam, jeśli zechce, przybył do niego. A kiedy ten istotnie przybył, nie wyszedł mu naprzeciw, nie powstał, lecz przyjął go jak jednego z przypadkowych przybyszów. Kazał mu usiąść. I od razu tym przyjęciem króla zmieszał, dziwiącego się pospolitej prostocie w zachowaniu się Katona, jego wyniosłości i powadze w postępowaniu. Kiedy zaś zaczął z nim rozmawiać o swoich sprawach, usłyszał słowa pełne rozumu i szczerości, gdy Katon robił mu wyrzuty i tłumaczył, jakiego szczęścia pozbywa się i na jakie naraża poddań-

stwo, na jakie kłopoty, przekupstwa i żądze ludzi możnych w Rzymie, których zachłanności nie zdołałyby zaspokoić wszystkie bogactwa Egiptu. Radził mu zatem popłynąć z powrotem, pogodzić się z obywatelami, a on, Katon, gotów jest sam popłynąć z nim i pogodzić strony. Król, jakby z oszołomienia jakiegoś i obłąkania przyprowadzony tymi słowami do rozumu, uznał ich prawdę i mądrość Katona, z zapałem gotów był skorzystać z jego propozycji. Ale znowu odwrócony od tej myśli przez swych przyjaciół, udał się jednak do Rzymu16, gdzie przy pierwszym zbliżeniu się do drzwi jedynowładcy żałował swego nieszczęsnego kroku, że wzgardził nie słowem uczciwego człowieka, ale wprost boską wyrocznią.
36. I na Cyprze ten Ptolemajos otruł się samobójczo - co dla Katona było swego rodzaju szczęśliwym przypadkiem. Pozostało po nim dużo, jak podają, bogactwa. Sam Katon jednak postanowił popłynąć do Bizancjum, a na Cypr oddelegował Brutusa, swego siostrzeńca, nie mając zbyt wielkiego zaufania do Kanidiusza. Wygnańców z Bizancjum pogodził z tamtejszymi ludźmi i pozostawiając miasto w wewnętrznej zgodzie, odpłynął z powrotem na Cypr.
Tu było dużo przedmiotów królewskiej wartości, kielichów, stołów, drogich kamieni, purpur, które trzeba było sprzedać i spieniężyć. Wszystko więc chciał z największą dokładnością przeprowadzić, za każdą rzecz najwyższą cenę osiągnąć, wszystkim osobiście zawiadywać i prowadzić dokładne rachunki. Nie ufał zwykłym cenom rynku, podejrzewał na równi wszystkich, służbę, woźnych, kupców, przyjaciół. W końcu sam osobiście pertraktował z kupującymi, z każdym się kontaktował i tak za te przedmioty sprzedane utargował najwyższą sumę.
Przez to jednak uraził swych przyjaciół brakiem zaufania do nich, a u najbliższego z nich, Munacjusza, wzbudził omal nieprzejednany gniew; tak że Cezarowi w piśmie Przeciw Katonowi to właśnie posłużyło za najprzykrzej-szy zarzut.
37. Munacjusz jednak pisze, że poróżnienie owo zaszło nie przez brak zaufania do niego u Katona, ale z powodu niedoceniania go i stąd osobistą jego zazdrość wobec Kanidiusza. Bo i Munacjusz wydał pismo o Katonie, za którym idzie przeważnie Trazea. Mówi on, że przybył na Cypr później i otrzymał zaniedbaną kwaterę. Poszedł więc do Katona, ale nie został przyjęty, bo Katon w domu był zajęty rozważaniem jakiejś sprawy z Kanidiu-szem. Kiedy zaś skromnie wyraził z tego powodu swą przykrość, przykrą otrzymał odpowiedź, że kto zbyt kocha - jak mówi Teofrast - często budzi niechęć: "Jeżeli i ty" - tłumaczył Katon - "przy swej wielkiej przyjaźni obrażasz się sądząc, żeś mniej ceniony, niż na to zasługujesz. Kanidiusza potrzebuję bardziej niż innych dla jego doświadczenia i wierności. On też od początku tu przybył i okazał się czystym".
Te słowa powiedział do samego Munacjusza, ale rzecz opowiedział potem także Kanidiuszowi. Munacjusz więc, gdy to spostrzegł, ani do stołu za-
16 udal się do Rzymu - gdzie jednak miał wroga w Klodiuszu.

praszany, ani do udziału w naradach wzywany nie przychodził. A gdy Katon mu groził, wedle istniejącego zwyczaju wobec nieposłusznych, że weźmie od niego zastaw, on bez namysłu odpowiedział: "Proszę bardzo" - i dłuższy czas się gniewał.
Później Marcja porozmawiała z Katonem - bo była jeszcze przy nim - i tak się złożyło, że Barkas urządzał przyjęcie i zaprosił także Munacjusza, a w chwilę później przyszedł także Katon. Inni już zajęli miejsca, Katon pyta, gdzie jego sofa. Barkas odpowiadając, gdzie chce, rozejrzał się i umieścił go koło Munacjusza. Katon podszedł bliżej, zajął miejsce, ale nic przyjaznego przy stole z nim nie mówił.
Ale znów Marcja prosiła Katona, by do Munacjusza napisał, że chce się z nim spotkać w jakiejś sprawie. Ten więc nazajutrz przybył do domu Katona, tu zatrzymała go Marcja, aż wszyscy inni się oddalili, po czym wszedł Katon, wziął go w swe ramiona, uścisnął i rozpoczął przyjazną rozmowę.
Te szczegóły nie mniej, jak sądzę, niż wielkie i wzniosłe zdarzenia mają swoją wartość w ukazaniu i poznaniu charakteru, dlatego opowiedziałem je tutaj dokładniej.
38. Zebrał więc Katon na Cyprze blisko siedem tysięcy talentów srebra. Bał się jednak długiej drogi morskiej. Przygotował zatem dużo naczyń, z których każde mieściło dwa talenty i pięćset drachm, a przywiązane do nich długie sznury miały w górnym końcu kawał korkowej kory, żeby w razie rozbicia okrętu wystający z głębiny znak ciężaru wskazywał jego miejsce.
Tak więc to bogactwo bezpiecznie dowiózł do celu, z niewielkimi stratami. Ale rachunków z całości misji urzędowej, skrzętnie spisanych w dwu woluminach, nie ocalił. Jeden zwój przewoził jego wyzwoleniec, Filargyros; ten po wypłynięciu z Kenchrei rozbił się i zginął wraz z ładunkiem. Drugi spis miał Katon sam pod swoją opieką, aż do Korcyry, gdzie na agorze rozbił swój namiot. Ale żeglarze w nocy z powodu zimna rozpalili dużo ognisk, że aż zajęły się namioty i zwój przepadł.
Mogli, oczywiście, obecni królewscy zarządcy zamknąć usta wrogom Katona i donosicielom, ale on odczuł tę stratę przykro z innej przyczyny: nie żałował tego jako straty dowodu swej wiarygodności, lecz z powodu pragnienia pokazania innym wzoru sumienności.
39. Przybycie Katona z okrętami nie uszło uwagi Rzymian. Wszyscy oni, władze i kapłani, cały senat, wielka część ludu, wyszli na jego powitanie na rzece, oba brzegi zaroiły się tłumami, tak że powrót ten w wyglądzie i nastroju radosnym w niczym nie ustępował triumfowi.
Niektórym wydało się co prawda, że to niewłaściwe i zuchwałe, że choć byli tam konsulowie i pretorzy, Katon nie wyszedł do nich, nie zatrzymał okrętów, lecz parł wzdłuż brzegu na królewskim sześciorzędowcu i nie stanął, aż flotę zakotwiczył w miejscu postoju okrętów.
Ale kiedy zdobyte bogactwo niesiono przez forum, naród podziwiał jego mnogość, zebrał się senat i wśród należnych pochwał postanowił nadać Katonowi nadzwyczajną preturę i prawo przychodzenia na widowiska publicz-

ne w todze obramowanej purpurą. Z zaszczytów tych jednak Katon zrezygnował. Natomiast prosił senat, by zarządcę królewskiego mienia, Nikiasa, po złożeniu świadectwa o jego sumienności i wiarygodności, puścił wolno.
Konsulem był wtedy ojciec Marcji, Filip. I w pewnym stopniu godność i znaczenie władzy rzutowały na Katona, przy czym drugi konsul dodawał mu czci nie mniej z uwagi na jego cnoty niż przez wzgląd na pokrewieństwo z Filipem.
40. Kiedy Cyceron wrócił z wygnania17, na które został skazany za sprawą Klodiusza, i był bardzo wpływowy, wydobył przemocą zapisy trybuńskie, jakie na Kapitelu złożył Klodiusz, i zniszczył je pod jego nieobecność. Sprawa znalazła się na posiedzeniu senatu wskutek skargi Klodiusza, gdzie Cyceron mówił, że Klodiusz bezprawnie został trybunem ludowym, że więc wszystko, co wtedy zrobiono i zapisano, jest bez znaczenia i nieważne.
Wtedy wpadł mu w słowa Katon, powstał i oświadczył, że istotnie uważa, iż w działalności Klodiusza nie było nic zdrowego czy szlachetnego; jeżeli jednak unieważnia się wszystko, co zaszło za jego trybunatu, to unieważnia się także całą jego działalność na Cyprze i jego tamtejszą misję, skoro przez nieważnego urzędnika narzuconą. Klodiusz więc nie został bezprawnie wybrany trybunem, skoro na przejście od patrycjuszy do plebejuszy prawo zezwala. Jeżeli zaś był trybunem złym, jak zresztą inni, to należy ścigać samego krzywdziciela, a nie unieważniać władzy.
Po tym wystąpieniu Katona Cyceron gniewał się na niego i przestał się z nim przyjaźnić. Ale później się pogodzili.
41. Niebawem Pompejusz i Krassus spotkali się z Cezarem18, który przekroczył Alpy, i postanowili wspólnie, że sami pozostaną ponownie konsulami i jako tacy przegłosują dla Cezara drugie tyleż lat władzy, sobie zaś największe prowincje, środki finansowe i siły wojenne. A to było po prostu sprzysiężeniem dla podziału władzy i zniesienia istniejącego ustroju.
Wielu znakomitych ludzi gotowało się wtedy do objęcia stanowisk, ale gdy zobaczyli tych jako meldujących swe kandydatury, wycofali się; tylko Lucjusza Domicjusza, męża Porcji, siostry Katona, namawiał tenże, żeby nie ustępował i nie rezygnował, bo toczy się bój nie o władzę, lecz wprost o wolność Rzymian. I istotnie, wśród rozsądniejszej jeszcze części obywateli mówiono, że nie należy patrzeć obojętnie, aż przemoc Krassusa i Pompejusza się zespoli i władza ich stanie się bezwzględna i trudna do zniesienia, lecz trzeba jednego z nich usunąć. Godzono się więc na Domicjusza, zachęcano go i dodawano mu odwagi jako kontrkandydatowi, mówiąc, że wielu milczących ze strachu przy głosowaniu go poprze.
Tego się bali ludzie Pompejusza. Dokonali więc na Domicjusza skrytego napadu. Kiedy szedł przed świtem przy pochodniach na Pole Marsowe, pierwszy z niosących żagiew blisko Domicjusza uderzony upadł i zginął; potem
17 wrócił z wygnania - w r. 57 p.n.e.
18 spotkali się z Cezarem - w r. 56 p.n.e. w mieście Luce w północnej Italii.

raniono innych i ludzie się rozbiegli, z wyjątkiem Katona i Domicjusza. Tego zatrzymał Katon, choć sam raniony w ramię, wzywając, by pozostał na miejscu i póki życia starczy nie porzucał walki o wolność z tyranami! Bo jak oni będą swą władzę realizować, pokazują na sposobie, jakim do niej dążą.
42. Domicjusz jednak nie oparł się zagrożeniu i uciekł do domu. Wybrano więc konsulów, Krassusa i Pompejusza. Wtedy Katon, niezmożony, wystąpił jako kandydat do pretury, aby mieć w niej odskocznię do zmagań z nimi, a nie jako osoba prywatna opierać się władzy.
Tego jednak bali się ci dwaj, że pretura przez Katona łatwo może doścignąć konsulat. Najpierw więc natychmiast, bez wiedzy wielu członków zebrano senat i uchwalono, że pretorowie mają natychmiast objąć stanowiska, a nie dopiero po określonym czasie, przeznaczonym na procesy oskarżonych o przekupstwo wyborców. Po takim przegłosowaniu zwolnienia od odpowiedzialności za przekupstwa wysunęli do pretury swoich służalczych zwolenników, którym sami dali pieniądze i sami przy wyborach przewodniczyli.
Ale i nad tym zwycięstwo odniosła uczciwość i dobra sława Katona. Tłumy bowiem, wstydząc się, uważały to za wielką okropność, by miały w głosowaniu sprzedać Katona, którego nabycie dla miasta jako pretora jest tak szczytną rzeczą. I już pierwsza dzielnica trybusowa jego wybrała pretorem. Zaraz też Pompejusz, haniebnie kłamiąc, powiedział, że słyszał grzmot i rozwiązał zgromadzenie. Bo uważano to za zły znak wróżebny i wobec takiego znaku boskiego nie podejmowano żadnych decyzji.
Teraz więc znowu uprawiano przekupstwo na wielką skalę, a uczciwych przemocą zepchnięto z Pola Marsowego, i tak przeprowadzono wybór Watyniusza w miejsce Katona.
Mówią, że ci, co tak nieprawnie i nieuczciwie oddali swe głosy, natychmiast się ulotnili, niczym dezerterzy, a innym gromadzącym się w oburzeniu któryś z trybunów zwołał na miejscu zgromadzenie ludowe, na którym wystąpił Katon i całą przyszłość jakby z natchnienia boskiego miastu przepowiedział, nastawiając obywateli przeciw Pompejuszowi i Krassusowi, jako świadomie takiej imającym się polityki, dla której bali się Katona, by jako pretor nie przeszkodził im. Na koniec, gdy odchodził do domu, odprowadzał go tak wielki tłum, jaki nie odprowadzał wszystkich nowo wybranych pretorów razem wziętych.
43. Gdy Gajusz Treboniusz wystąpił z wnioskiem w sprawie przydziału konsulom prowincji, żeby jeden z nich dostał Hiszpanię i Afrykę, drugi Syrię i Egipt, z prawem prowadzenia wojen, z kim zechcą, i robienia podbojów siłami morskimi i lądowymi, inni zrezygnowali z oporu i sprzeciwu, również w słowach, a tylko Katon przed oddaniem głosu wszedł na mównicę - gdzie dano mu tylko dwie godziny na przemówienie - i w wielu słowach wyjaśniał, przepowiadał i analizował swe czasy. Lecz dalej nie pozwolono mu mówić. A gdy chciał jeszcze mówić, woźny urzędowy przystąpił do niego i ściągnął go z mównicy. Ale on i pod mównicą głośno przemawiał i miał słuchaczy, równie jak on krytycznie usposobionych do rzeczywistości. Woźny więc pojmał go

i odstawił poza obręb forum. Ale nie zaprzestał swego i jak tylko został przez woźnego opuszczony, znowu zawrócił i dążył do mównicy, krzykiem wzywając obywateli do obrony. Powtórzyło się to parę razy, aż Treboniusz, mając tego dosyć, kazał go zaprowadzić do więzienia. Tłum jednak szedł za nim i słuchał, gdy on w drodze przemawiał, po czym Treboniusz uląkłszy się puścił go wolno. Tak Katonowi minął ten dzień na tych wysiłkach.
W dalszych dniach jednych z obywateli zastraszono, innych zjednano sobie względami i przekupstwem, jednego z trybunów, Akwiliusza, pod uzbrojoną strażą trzymano w zamknięciu w kurii senackiej, Katona, który krzyczał, że zagrzmiało, przepędzono z forum, niejednego pobito do krwi, niektórzy padli na miejscu, tak przemocą ustawę przeprowadzono. Tłumy zagniewane chciały burzyć pomniki Pompejusza, ale nadszedł Katon i zabronił tego.
Kiedy jednak znowu wystąpiono z wnioskiem na korzyść Cezara, w sprawie jego prowincji i armii, Katon przemawiał już nie do ludu, ale wprost do Pompejusza: zaklinał go i przepowiadał mu, że sobie Cezara tylko na swój kark bierze, czego nie czuje; kiedy jednak zacznie mu ciążyć i przechodzić jego siły, że ani go zrzucić nie będzie mógł, ani dźwigać dłużej, wtedy Cezar zwali się na miasto wraz z nim, a on przypomni sobie rady Katona, że w nich nie mniej było dobra Pompejusza niż samej szlachetności i prawości.
Takich słów Pompejusz niemało się nasłuchał, ale beztrosko puszczał je mimo uszu; nie wyobrażał sobie niewierności Cezara, bo taką sam miał wiarę w swe szczęście i siły.
44. W następnym roku19 Katon został wybrany pretorem. Jako taki zdał się tyleż temu urzędowi dodawać godności i wielkości przez swe chwalebne urzędowanie, ile mu jej odjął przez częste przychodzenie na mównicę bez spodniej sukni i boso, i załatwianie spraw, w których chodziło o głowę poważnych ludzi.
Niektórzy też twierdzą, że zaraz po śniadaniu pił wino i tak urzędował. Ale to nie jest zgodne z prawdą.
Wobec tego, że lud był zepsuty łapówkarstwem przez ludzi żądnych władzy i liczni już stosowali przekupstwo jako zwykłą praktykę, Katon chciał tę chorobę doszczętnie z miasta wyplenić. Sprawił więc, że senat wystąpił z zarządzeniem, by nowo wybrani urzędnicy, jeśli nie mają żadnego oskarżyciela, sami zgłaszali się przymusowo przed sądem przysięgłych do złożenia odpowiednich zeznań.
To jednak bardzo poruszyło starających się o urzędy, a jeszcze bardziej przekupnych wyborców. Kiedy więc z rana Katon wszedł na mównicę, przybiegli masowo z krzykiem i obrzucali ludzi na mównicy wyzwiskami i kamieniami, tak że wszyscy musieli uciekać z mównicy; i on także, zepchnięty przez tłumy w inną stronę, ledwie się złapał dziobów okrętowych u mównicy. Tu stanął, śmiałym i surowym wzrokiem szybko opanował wrzawę, uciszył hałas, przemówił umiarkowanie, wysłuchano go w spokoju i całkowicie zlikwidował ten bunt.
19 W następnym roku - w r. 45, na r. 44, kiedy tylko osiągnął przepisowy wiek 40 lat.

Kiedy zaś senat chwalił go za to, on odrzekł: "Ale ja was nie pochwalam, boście swego pretora w zagrożeniu opuścili i nie bronili".
Z ubiegających się o urząd każdego ogarniało uczucie bezradności: sam bał się próbować przekupstwa, ale bał się też, że jeśli drugi będzie to robił, to go wysadzi przy wyborach. Postanowiono zatem zgodzić się na to, że wszyscy złożą z góry po sto dwadzieścia pięć drachm, a potem mogą się ubiegać o urząd prawnie i uczciwie. Kto zaś wykroczy przeciw temu i dopuści się nadużycia, zostanie pozbawiony tej sumy.
Zgodziwszy się na to wybrano Katona na stróża umowy, sędziego rozjemczego i świadka. On jednak nie przyjmował pieniędzy, tylko poręczycieli.
Kiedy więc przyszedł dzień wyborów, Katon stał koło przewodniczącego trybuna i pilnował głosów. Jednemu z deponentów owej gotówki udowodnił nadużycie i nakazał mu wypłacić ową sumę na rzecz innych. Ci chwalili jego prawość i podziwiali, a tamtemu darowali, co był winien, jako że przeniewierca dostateczną poniósł karę na ich korzyść.
Oponentów jednak zmartwił Katon i dużo z ich strony spotkało go niechęci, że podporządkowuje sobie władzę senatu, sądów i rządów. Żadnej bowiem cnoty chwała, żadnej wierność nie wywołuje niechęci bardziej niż chwała sprawiedliwości; bo za tą idzie głównie siła, w tę wiara ze strony ludu. Ten nie tylko czci bohaterstwo sprawiedliwych, nie tylko podziwia ich roztropność, ale darzy ich miłością, w nich widzi swą otuchę, w nich ufność. A z tamtych - jednych się boi, drugim nie ufa. Do tego tamtych uważa za wyróżniających się raczej naturą niż wolą. Męstwo i rozum - tu jedno uważa za pewnego rodzaju namiętność, a drugie za szczególną moc duszy. Natomiast sprawiedliwym może być każdy, kto tylko zechce. Dlatego niesprawiedliwością ludzie najbardziej się hańbią, jako czymś złym, na co nie ma usprawiedliwienia.
45. Stąd też Katona wszyscy wielcy zwalczali, ponieważ czuli swą nagan-ność. Pompejusz nawet jego sławę uważał za osłabianie własnego autorytetu i ciągle nasyłał na niego zniesławiających go ludzi.
Do tych należał trybun ludowy Klodiusz, który znowu do Pompejusza przylgnął i głośno mówił, jakoby Katon dużo ze zdobyczy na Cyprze sobie przywłaszczył, a Pompejusza zwalcza, ponieważ ten odrzucił małżeństwo z jego córką.
Na to Katon odpowiadał, że bogactwa z Cypru tyle miastu przysporzył, nie otrzymawszy ani konia, ani jednego żołnierza, ile Pompejusz mu nie przyniósł z tylu wojen i triumfów, przetrząsnąwszy świat cały. A na zięcia sam nie życzył sobie Pompejusza nigdy. Nie żeby nim gardził, lecz ponieważ widział, że jego działalność publiczna jest mu obca: "Sam bowiem" - mówił - "z przyznanej mi po preturze prowincji zrezygnowałem, a ten jedne zagarnął i trzyma, a inne przydziela drugim. W końcu nawet użyczył Cezarowi siły sześciu tysięcy ciężkozbrojnych ludzi do Galii, której ani tamten nie żądał od nas, ani ten nie z naszej decyzji ją dawał, lecz tak wielkie armie zbrojnych ludzi i koni świadczą sobie prywatnie jako przysługi i rewanże. A obwołany imperatorem pełnomoc-

nym innym porozdawał dowództwa wojskowe i prowincje, a sam siedzi pod miastem, by kierować zabiegami wyborczymi i wywoływać rozruchy, w wyniku których przez anarchię gotuje sobie, jak to widać, samowładztwo".
46. Tak więc Katon dawał odpór Pompejuszowi. A był przy Katonie jego przyjaciel i wielbiciel Marek Fawoniusz, podobnie jak kiedyś ów Apollodor z Faleronu przy Sokratesie. Podniecony i do głębi przejęty takim jego słowem słuchał go Fawoniusz nie z rozwagą i spokojem, ale w uniesieniu jakby oszołomiony czystym winem.
Starał się on o edylat i przepadł. Ale był przy wyborach Katon. Ten spostrzegł tabliczki do głosowania pisane jedną ręką i wykazał fałszerstwo. Odwołał się do trybunów i unieważnił czyjś wybór. Kiedy zaś Fawoniusz został edylem, sam Katon miał staranie o wiele tego urzędu spraw, szczególnie o organizację widowisk teatralnych, przyznając aktorom scenicznym wieńce, co prawda nie złote, ale jak w Olimpii, oliwkowe. A jako dary także, nie kosztowności, lecz Grekom dał boćwinkę, sałatę, rzodkiew, gruszki, a Rzymianom dzbany wina, wieprzowinę, figi, ogórki i wiązki drewna. Skromność tych darów niektórych śmieszyła. Inni z przyjemnością patrzyli, jak surowa cierpkość Katona przechodzi spokojnie w zabawność.
W końcu Fawoniusz wmieszał się między tłumy, usiadł na ławach dla widzów i klaskając Katonowi głośno wołał, żeby udanych aktorów uhonorował nagrodami, i widzów do tego zachęcał, gdyż na to udzielił Katonowi pełnomocnictwa.
W drugim teatrze kolega Fawoniusza, Kurion, dawał przedstawienie z wielkim nakładem pieniężnym. Ale ludzie opuścili go i przeszli do Fawoniusza, gdzie bawili się żywo Fawoniuszem jako zwykłym widzem, a Katonem w roli dyspozytora teatralnego.
Robił to zaś Katon dla ośmieszenia rzeczy i pokazania, że bawić się trzeba zabawnością sytuacji i raczej prostą wesołością niż wielkimi i kosztownymi przygotowaniami, nie wartymi tego, by o nie czynić wielkie starania i łożyć na nie wydatki.
47. Kiedy Scypion, Hypseus i Milon starali się o konsulat, nie tylko stosowali owe już zakorzenione w politycznych obyczajach nadużycia: sprzedaj-ność, przekupstwa, lecz przez zbrojną walkę i morderstwa posuwali się w swej zuchwałości i szaleństwie wprost do wojny domowej. Niektórzy więc uważali, że Pompejusz powinien nadzorować wybory. Wtedy Katon najpierw powiedział, że nie prawa potrzebują opieki Pompejusza, lecz Pompejusz nadzoru praw.
Kiedy jednak dłuższy czas panowała anarchia i forum codziennie otaczały trzy oddziały wojsk, i mało brakowało, by nieszczęścia nie można było opanować, Katon uznał za celowe, żeby władzę - zanimby to stało się nieuniknioną koniecznością - senat oddał dobrowolnie Pompejuszowi; by w ten sposób, stosując najlżejszy środek bezprawia dla ratowania tego, co najważniejsze, raczej wprowadzić jedynowładztwo niż czekać na bunt przechodzący w ostateczne nieszczęście. W senacie zatem zaprzyjaźniony z Katonem Bibulus powiedział, że należy wybrać Pompejusza konsulem bez kolegi: bo

albo sytuacja przybierze szczęśliwy obrót pod jego rządami, albo miasto popadnie w niewolę najsilniejszego. Tu powstał Katon i - czego nikt się nie spodziewał - pochwalił to zdanie, przekonując, że każdy rząd jest lepszy od anarchii: Pompejusz zaś wydaje mu się najlepszy w istniejącym stanie rzeczy, żeby uratować powierzone mu miasto.
48. Tak więc Pompejusz został konsulem. Zaraz poprosił Katona, by przybył do niego w podmiejskim majątku. Tam go przyjął życzliwie, przywitał uściskami dłoni wyrażając mu swą wdzięczność, zapraszał, by mu był przybocznym doradcą w rządach. Katon odpowiedział, że ani tego, co powiedział wcześniej, nie mówił dla nieprzyjaznych uczuć, ani tego, co obecnie, nie powie dla przypodobania się jemu, lecz wszystko przez wzgląd na dobro Rzymu. Osobiście więc zaproszony będzie mu służył radą; w publicznym życiu, nawet nie proszony, będzie w każdym razie głosił, co uzna za wskazane. I jak powiedział, tak postępował.
Od razu więc w sprawie przekupstwa - gdy Pompejusz zamierzał ustanowić nowe kary i ciężkie procesy przeciw tym, co przekupstwa stosowali, Katon mu radził nie troszczyć się o przeszłość, lecz mieć na oku przyszłość: bo niełatwo w śledztwie określić, gdzie granica dawniejszych błędów; i jeśli wprowadzi się nowe kary za dawniejsze przestępstwa, to trudno będzie przekonać ludzi, by słusznie byli karani z tytułu prawa, którego przedtem przekroczyć nie mogli.
Potem, gdy wiele znacznych osobistości, niektórzy także przyjaciele Pom-pejusza i powinowaci podlegali śledztwu sądowemu, Katon widząc, że Pompejusz wielu z nich folguje i ustępuje, skarcił go za to i pobudzał do surowości.
Sam Pompejusz także swym zarządzeniem zniósł zwyczaj mówienia pochwał o podsądnych w procesach, a jednak Munacjuszowi Plankusowi napisał i wręczył taką pochwałę. Ale Katon zatkał sobie uszy rękami - był wtedy jednym z sędziów - i tak starał się przeszkodzić w czytaniu tego świadectwa pochwalnego. Za to Plankus po przemówieniach wyłączył go z grona sędziów. Ale i tak został skazany.
I w ogóle Katon dla oskarżonych był czymś trudnym i nieobliczalnym; ani go nie chciano zatrzymywać wśród sędziów, ani nie miano odwagi usuwać go z ich grona. Zasądzonych bowiem zostało wielu takich, co się go pozbywali, i zdało się im, że właśnie pozbyli się sprawiedliwych. Podobnie niektórym nawet oszczercy wyrzucali, że to wstyd pozbywać się Katona z grona sędziów, jeśli się go im daje.
49. Wtedy Cezar, zupełnie zrośnięty ze swymi wojskami w Galii, zajęty był tylko sprawami wojennymi, a dla utrzymania swego znaczenia w Rzymie posługiwał się głównie darami i przekupstwem pozyskiwanymi zwolennikami. Już też owe przepowiednie Katona zaczęły zastanawiać Pompejusza, po owym dawnym braku wiary w nie już przeczuwającego zagrożenie. Wciąż jednak wahał się i nie miał odwagi temu przeszkodzić, podjąć przeciwdziałanie.
Katon tedy zdecydował się kandydować do konsulatu20, z myślą, że zaraz
20 kandydować do konsulatu - na r. 50 p.n.e.

odbierze armię Cezarowi albo jego skryte plany ujawni. Współkandydujący z Katonem byli obaj ludźmi miłymi mu, a Sulpicjusz dużo nawet zawdzięczał Katonowej teorii roli i skuteczności działania publicznego. Dlatego zdawało się, że jego urzędowanie nie będzie łagodne i przyjemne. Katon nic nie miał przeciw temu mówiąc: "Cóż dziwnego, że ktoś tego, co sam uważa za najwyższe z dóbr, drugiemu odstąpić nie chce?"
Nakłonił też senat do podjęcia uchwały, że ubiegający się o wyższy urząd sami przez się mają się starać u ludu bezpośrednio o poparcie, a nie przez osoby trzecie, spotykające czy obchodzące wyborców. Bardziej jednak obruszało ludzi to, że zabraniał i brania łapówek, i dawania ich dla zdobywania wyborców, co pozbawiało lud wsparcia i zarazem znaczenia.
Do tego wiadomo było, że on sam w sprawie swojej nie gonił za głosami, ale zgodnie ze swym obyczajem wolał przestrzegać godności życia niż mieć z tego jeszcze i korzyść w postaci urzędu za ściskanie rąk; tak samo swoim przyjaciołom nie pozwalał robić tego, czym tłum się zdobywa i jemu pochlebia.
Tak więc w głosowaniu przepadł.
50. Taki przypadek nie tylko tym, których spotkało to niepowodzenie, ale i ich przyjaciołom i bliskim znajomym przynosił zawstydzenie, smutek i zmartwienie na wiele dni. A Katon tak łatwo zniósł tę porażkę, która go dotknęła, że po rannej kąpieli zaraz na wolnym powietrzu grał w piłkę, a po śniadaniu znowu, jak zwykle, poszedł na forum boso i bez spodniej szaty i przechadzał się ze znajomymi.
Cyceron ganił go, że gdy sytuacja wymagała takiego konsula, on nie zadał sobie trudu w staraniach o poparcie, nie zabiegał o względy ludu przez miłe z nim obcowanie. Ale i co do reszty zrezygnowany stracił ochotę, choć mógł starać się ponownie o preturę.
Katon odpowiadał, że przy preturze wówczas przepadł nie z przekonania wyborców, lecz z powodu przemocy i przekupstwa. Teraz zaś w wyborach konsularnych nie było żadnego nadużycia, ale zraził sobie lud swym postępowaniem. Człowiek z rozumem jednak ani przestawić się nie da na działanie po myśli innych, ani będąc takim samym nie będzie się narażał na doznanie tego samego.
51. Kiedy Cezar zapuścił się między bitne ludy i w wielkim niebezpieczeństwie zwyciężał, a Germanów, mimo zawartego z nimi układu, napadł i pobił ich trzystutysięczną armię, ludzie uważali, że należy bogom składać ofiary dziękczynne za te dobre wieści. Katon zaś kazał wydać Cezara ludom bezprawnie niepokojonym, i nie zwracać przeciw sobie tego przekleństwa, nie ściągać tej zbrodni na miasto: "Niezależnie od tego" - mówił - "dziękujmy jednak bogom, że kary za szaleństwo i nierozum wodza nie obrócili na żołnierzy i że oszczędzają miasta".
W związku z tym Cezar przysłał do senatu list i kiedy go odczytano, Katon, przeciw któremu list zawierał dużo oszczerstw i oskarżeń, powstał i bez gniewu czy uczucia obrazy, ale jakby z przemyślanego przygotowania pokazał, że zarzuty Cezara przeciw niemu to czyste obelgi i szyderstwa, to dziecinada i błazeństwo.

Zająwszy się zaś jego planami od samego początku i całą jego przemyślność odsłaniając, nie jako jego wróg, lecz jako wtajemniczony i jednocześnie działający, wyjaśniał, że jeśli ludzie mają rozum, to obawiać się winni nie synów Bretonów czy Celtów, lecz samego Cezara.
I tak odmienił zdanie i podniecił nastroje senatu, że stronnicy Cezara żałowali, iż przez przeczytanie tego listu w senacie dali tylko Katonowi dobrą okazję do słusznych słów i prawdziwych oskarżeń.
Nie postanowiono jednak niczego. Mówiono tylko, że dobrze by było posłać Cezarowi następcę. A wtedy stronnicy Cezara postulowali, by również Pompejusz oddał wojska i prowincje. A jeśli nie, to i Cezar nie! Tu Katon krzyczał, że oto już sprawdza się to, co na wstępie powiedział: ten człowiek chce ich siłą przymuszać! Już jawnie grozi przemocą, którą oszukańczo i podstępnie posiadł przeciw Rzymowi!
Ale na zewnątrz Katon nic skutecznego nie zdziałał. Tłum ciągle pragnął wielkości Cezara. Senat przyznawał Katonowi rację, ale bał się tłumu.
52. Kiedy Cezar zajął Ariminum21 i mówiono, że z wojskiem idzie pospiesznie na Rzym, na Katona zwracały się oczy wszystkich, i ludu, i Pompejusza, bo Katon od początku przewidywał przyszłość i pierwszy otwarcie przepowiadał zamysły Cezara. A on odpowiadał: "Gdybyście, ludzie, uwierzyli wtedy, com wam przepowiadał, co wam radziłem, nie balibyście się teraz niczego, nie pokładalibyście nadziei w jednym!"
Pompejusz przyznał, że Katon mówił zbyt proroczo, a on sam myślał zbyt przyjaźnie. Wtedy Katon radził, żeby senat powierzył całą władzę jednemu Pompejuszowi: bo ci sami, co spowodowali nieszczęście, winni je naprawić.
Jednakże Pompejusz nie miał odpowiedniej armii w pogotowiu, a u tych, których zdołał zebrać, nie widział zapału. Opuścił więc Rzym, i Katon także zdecydował się pójść za nim i uchodzić. Syna młodszego powierzył Munac-juszowi w Bruttium, starszego zabrał z sobą. Dom i córki potrzebowały opieki. Zabrał więc z powrotem do swego domu Marcję, wdowę z wielkim bogactwem; bo Hortensjusz umierając uczynił ją swą spadkobierczynią. Stąd to Cezar, urągając Katonowi, zarzuca mu żądzę bogactwa i frymarczenie małżeństwem: bo po cóż odstępował drugiemu żonę, której sam potrzebował, albo jeśli jej nie potrzebował, to po cóż brał ją z powrotem do siebie? Przeciw temu powiedzieć można słowa Eurypidesa22:
Przede wszystkim to nie do pomyślenia, Heraklesie! Bo u ciebie tchórzostwo - nie do pomyślenia.
Bo to to samo - zarzucać Heraklesowi bojaźń, a Katonowi żądzę brudnego zysku.
Czy ta sprawa z małżeństwem miała charakter ujmy, można by się zastanawiać. Katon więc zbliżył się znowu do Marcji, by jej dom i córki oddać pod opiekę, gdy sam spieszył za Pompejuszem.
21 zajął Ariminum  - na początku r. 49 p.n.e.
22 słowa Eurypidesa - z tragedii Herakles szalejący, w. 174 i n.

53. Od owego dnia - jak opowiadają - ani głowy nie strzygł, ani brody nie golił; nie wkładał wieńca na głowę. Czy się zwyciężało, czy przegrywało, do końca życia jednakowo cierpiał, pełen głębokiego smutku z powodu nieszczęść ojczyzny.
Losem przypadła mu wtedy Sycylia, przeprawił się zatem do Syrakuz. Tam na wiadomość, że Azyniusz Pollion ze strony przeciwnika wylądował z wojskiem w Messynie, posłał do niego ludzi z zapytaniem o powód jego przeprawy. Na to Pollion odpowiedział pytaniem o powód zmiany sytuacji. Katon słysząc, że Pompejusz całkiem opuścił Italię i stanął obozem pod Dyrrachium23, powiedział, że to zupełnie błędne i niejasne wobec boskich planów: Pompejusz, kiedy dokonywał czynów ni moralnie, ni prawnie dobrych, nie ponosił porażki; teraz, kiedy chce ratować ojczyznę i walczyć o wolność, szczęście go opuszcza.
On sam, mówił, mógłby Azyniusza z Sycylii wyrzucić, ale przyjdzie większa siła, a wtedy nie chciałby wyspy niszczyć prowadzeniem wojny. Zachęcił więc Syrakuzan do trwania przy silniejszym, by tak się ratować, i z wyspy odpłynął.
Przybywszy do Pompejusza trzymał się stale jednego zdania, że trzeba wojnę przewlekać: miał nadzieję, że strony się pojednają, i nie chciał, by Rzym szukając rozstrzygnięcia żelazem i pokonany w wojnie z własnej swej winy doznał ostatecznego nieszczęścia.
Nakłonił też Pompejusza i senatorów, by przegłosować postanowienie, że zdobytego Rzymu nie wyda się na łup zdobywców i nie ukarze się śmiercią żadnego obywatela rzymskiego poza szykiem bojowym. Stąd nabywszy znaczenia wielu stronników Pompejusza doprowadził do podobnej łagodności i ustępliwości.
54. Wysłany do Azji, żeby zebrał tam okręty i wspierał wojska, zabrał z sobą siostrę Serwilię i jej dziecko z Lukullusa. Towarzyszyła mu jako wdowa i ukróciła dużo z zarzutów stawianych jej z powodu jej swawolnego życia, poddając się dobrowolnie pod nadzór Katona, jego rygory, dzieląc z nim trudy jego podróży. Ale Cezar i tego nie zaniechał w pomawianiu Katona.
Na ogół dowódcy Pompejusza nie potrzebowali ingerencji Katona. Tylko Rodyjczyków swym słowem doradczym pozyskał on swej stronie. Na Rodosie pozostawił Serwilię z jej dzieckiem i wrócił do Pompejusza.
Ten miał już koło siebie wspaniałą siłę morską jak i lądową. Wtedy też bodaj najlepiej ukazały się zamysły Pompejusza. Zamierzał on dowództwo sił morskich powierzyć Katonowi. Było w nich co najmniej pięćset okrętów wojennych i pełno lekkich okrętów szybkobieżnych, zwiadowczych, bezpo-kładowych. Rychło jednak sam doszedł do przekonania, czy przez przyjaciół został pouczony, że polityczna działalność Katona streszcza się w jednym haśle: wyzwolić ojczyznę. Jeżeli więc Katon stanie się panem tak wielkiej siły, to w razie ewentualnego zwycięstwa nad Cezarem tego samego dnia wystąpi z wnioskiem, by i Pompejusz złożył broń i poddał się prawom. Wobec tego
23 Dyrrachium - dawn. Epidamnus, miasto w Ilirii, nad Morzem Adriatyckim.

Pompejusz zmienił zdanie, i choć o swym planie rozmawiał już z Katonem, dowódcą sił morskich mianował Bibulusa.
Mimo to nie odczuł jakiegoś osłabienia życzliwości ze strony Katona. Bo opowiadają, że przed bitwą pod Dyrrachium, gdy sam Pompejusz zagrzewał swe siły do bitwy i inni dowódcy z jego polecenia zachęcająco przemawiali do swych żołnierzy, ci słuchali ich biernie i w milczeniu. Ale gdy po nich wszystkich przemówił Katon, jak tego wymagała chwila, z wielkim osobistym zapałem przechodząc kolejno, co filozofia mówiła o wolności i męstwie, o śmierci i sławie, a w końcu zwracając się do bogów jako obecnych tam i patrzących na walkę w obronie ojczyzny, tak wielki zerwał się okrzyk bojowy, takie poruszenie zapalonych żołnierzy, że wszyscy dowódcy ruszyli do groźnej bitwy pełni najlepszych nadziei. Odpędzili wroga i zwyciężyli - choć całkowite zwycięstwo odebrał im geniusz Cezara, wykorzystującego trafnie niezdecydowanie i brak ufności w swe szczęście u Pompejusza. Piszemy o tym w żywocie Pompejusza. Zapanowała wtedy powszechna radość i uczucie dumy z dokonanego dzieła, ale Katon płakał nad losem ojczyzny, zmartwiony zgubną i złowieszczą żądzą władzy, kiedy patrzał na tylu wartościowych obywateli poległych w bratobójczej walce.
55. Kiedy Pompejusz w ślad za Cezarem poszedł do Tesalii, pod Dyrrachium pozostawił dużo broni, zapasów i ludzi, krewnych i zaprzyjaźnionych, i opiekę nad tym wszystkim oraz dowództwo nad piętnastu kohortami zlecił Katonowi. Ufał mu i bał się go zarazem. Sądził, że w razie niepowodzenia będzie miał w nim najpewniejszego człowieka, a w razie zwycięstwa - że mu nie pozwoli wyzyskać sytuacji po myśli własnych planów. Bo wielu innych, i to znacznych obywateli odsuniętych pozostało w Dyrrachium z Katonem.
Po klęsce pod Farsalosem Katon był zdecydowany, jeśli Pompejusz zginął, powierzonych mu ludzi odesłać do Italii, a sam żyć na wygnaniu, możliwie daleko od tyranii Cezara. A jeśli Pompejusz ocalał, to za wszelką cenę dochować mu powierzonych sił. Przepłynął więc na Korcyrę, gdzie stała flota, i chciał jako były pretor oddać dowództwo Cyceronowi, jako człowiekowi po konsulacie. Ale Cyceron tego nie przyjął. Odpłynął do Italii. Tymczasem młody Pompejusz w swym zuchwalstwie i niewczesnej zarozumiałości zamierzał tych, co odpłynęli, ukarać, grożąc przede wszystkim Cyceronowi. Widząc to Katon uspokajał go osobiście i ułagodził, tak że niewątpliwie uratował Cycerona od śmierci, jak i innym zapewnił bezpieczeństwo.
56. Przypuszczając więc, że Pompejusz Wielki przedarł się do Egiptu, czy w ogóle do Afryki, spiesząc do niego, ruszył w drogę ze wszystkim. Przed odpłynięciem jednak zezwolił odejść albo pozostać na miejscu tym, którzy nie chcieli wraz z nim podjąć tej wyprawy. Docierając do wybrzeży Afryki, spotkał Sekstusa, młodszego syna Pompejusza, i od niego dowiedział się o śmierci ojca w Egipcie. Wszyscy to boleśnie odczuli i nikt nie chciał słyszeć o nowym wodzu po Pompejuszu, póki Katon żyje. A Katon także, doznając takiego zaszczytu i litując się nad niewinnymi ludźmi, z takim zaufaniem do niego, podjął się tego dowództwa, by nie zostawić bezradnych na pustym,

i przybił do Kyreny. Tam go przyjęto. Ale przed kilku dniami przed Labienusem bramy zamknięto.
Tu dowiedział się, że Scypion, teść Pompejusza24, przyjęty został przez króla Jubę i że Attius Warus, wyznaczony przez Pompejusza na dowództwo w Afryce, jest tam z nimi wraz z siłami zbrojnymi. Ruszył więc tam pieszo lądem, z powodu pory zimowej, spędziwszy dużo osłów do dźwigania wody i prowadząc dużo zdobyczy, a także wozów i ludzi z plemienia Psyllów, którzy ukąszenia zwierząt leczą wysysając z nich jad ustami, a same te zwierzęta unieszkodliwiają zamawianiem i ułaskawiają.
Po siedmiu dniach ciągłego marszu on pierwszy jako wódz, bez konia, bez zaprzęgu, przemierzył tę drogę. Od dnia klęski pod Farsalosem jadał siedząc; zresztą i tym, między innymi, objawiał swój ból, że nie kładł się, poza snem.
W Afryce przetrwał zimę, po czym dokonał przeglądu wojska: liczyło blisko dziesięć tysięcy ludzi.
57. Stosunki między Scypionem i Warusem nie układały się dobrze. Przy różnicy zdań i niezgodzie, starając się o względy Juby zbytnio mu schlebiali. Był to władca trudny do zniesienia, bo pewny siebie, wyniosły i zarozumiały z powodu bogactwa i siły zbrojnej. Na pierwsze spotkanie z Katonem ustawił własny tron w środku między Scypionem i Katonem. Spostrzegł to Katon i przeniósł swój fotel tak, że w środku znalazł się Scypion, choć nieprzyjazny Katonowi i nawet autor książeczki zawierającej napaści na Katona.
Tego mu się potem nie pamiętało. Ale to, że na Sycylii przechadzał się z Filostratosem mając go w środku, przez cześć dla nauki, to mu się wytyka. A przecież wtedy Jubę poskromił, który Scypiona traktował jakby swego satrapę.
Pogodził też Katon Scypiona z Warusem. Wszyscy tam byli zdania, by Katonowi powierzyć dowództwo. Scypion i Warus pierwsi wyszli z tą myślą oddania jemu tej władzy. Ale Katon oświadczył, że nie będzie łamał praw w walce z łamiącym właśnie prawa; on jako propretor nie będzie wyprzedzał prokonsula. Bo Scypion istotnie był mianowany prokonsulem i wielka część ludu z jego imieniem wiązała duże nadzieje na zwycięstwo - pod wodzą Scypiona w Afryce!
58. Objąwszy dowództwo Scypion od razu chciał - po myśli Juby - zdolnych do broni mieszkańców Utyki25 wymordować i miasto zburzyć, jako stające po stronie Cezara. Ale Katon do tego nie dopuścił. Zaklinał go, grzmiał na zebraniu rady, wzywał bogów i ledwie wyrwał z ich okrucieństwa tych ludzi, to na ich prośby, to za zgodą Scypiona biorąc na siebie pilnowanie miasta, by ani dobrowolnie, ani pod przymusem nie przeszło do Cezara.
Utyka była punktem pod każdym względem korzystnym dla trwałego jej utrzymania, a przez Katona jeszcze bardziej wzmocnionym. Zgromadził w tym mieście ogromną ilość zboża, odbudował mury, podwyższył wieże obronne,
24 Scypion, teść Pompejusza - ojciec owdowiałej właśnie Kornelii.
25 Utyka - miasto nadmorskie, na północ od Kartaginy, w Afryce.

wykopał rowy, pociągnął szańce obronne. Zdolni do broni młodzi ludzie Utyki musieli oddać broń i mieszkać w oszańcowaniach. Resztę mieszkańców trzymał Katon w mieście i starał się bardzo, by ze strony Rzymian nie czyniono im żadnej krzywdy. Dużo broni, pieniędzy, żywności posyłał ludziom w obozie. Bo w ogóle trzymał to miasto jakby magazyn wojenny.
Co przedtem Pompejuszowi radził, to teraz Scypionowi: nie walczyć z człowiekiem żądnym wojny i groźnym. Niech czas pracuje na naszą korzyść: on całą siłę, którą tyranii przemoc żyje, zniweczy.
Ale Scypion w swej pewności siebie wzgardził tą radą. I nawet kiedyś zarzucając Katonowi tchórzostwo pisał do niego, czy nie wystarczy, że sam pragnie siedzieć sobie w murach miasta, lecz nawet drugim nie pozwala w odpowiedniej chwili odważnie skorzystać ze swych planów.
Na to odpisał mu Katon, że gotów jest te piesze i konne wojska, które sam doprowadził do Afryki, zabrać i przerzucić do Italii, by Cezara odciągnąć w tamtą stronę, zwracając go przeciw sobie, a odwracając od Afryki. - Ale i to Scypion wyśmiał. I widać było, że Katon bardzo żałował owej rezygnacji z głównego dowództwa, jako że Scypion ani wojny skutecznie prowadzić nie umiał, ani gdyby wbrew przewidywaniom miał szczęście i zwyciężył, nie obszedłby się z obywatelami oględnie. Dlatego Katon i w sobie był przekonany, i do zaufanych przyjaciół mówił, że nie najlepsze ma nadzieje co do tej wojny, z braku doświadczenia i zarozumiałości dowództwa. Gdyby więc przez jakiś szczęśliwy przypadek Cezar został pobity, to on nie pozostałby w Rzymie, lecz uciekłby przed gwałtownością i surowością Scypiona, który już wtedy srogie i zuchwałe rzucał przeciw ludziom groźby.
Tymczasem stało się więcej, niż przewidywał. Po trzech dniach przybył do Utyki późnym wieczorem jakiś człowiek z wieścią, że stoczono wielką bitwę pod Tapsosem, wszystko zupełnie stracone, Cezar panuje nad obozami, Scypion i Juba, i niewielu innych, ratowali się ucieczką, reszta sił zbrojnych rozbita.
59. Wśród tych zdarzeń miasto, jak się tego można było spodziewać nocą i w czasie wojny, omal nie traciło zmysłów. Ledwie się w murach dało zatrzymać ludność. Wystąpił wtedy Katon i przeciwstawiając się wszystkim przerażonym i rozpaczającym, uspokajał ich w tym strachu, przytrzymując i pocieszając poszczególne osoby, ich przerażenie i zamieszanie, jakoby nie tak straszne było to, co się stało, lecz w słowach zostało wyolbrzymione. I tak uciszył ten zamęt.
Z brzaskiem dnia zwołał do świątyni Zeusa trzystu ludzi swej rady, Rzymian, ale w Afryce działających w kupiectwie i finansach, a także członków rzymskiego senatu wraz z ich synami. Jeszcze się schodzili, gdy sam wystąpił, bez hałasu i w pełnym spokoju, jakby nic nowego nie zaszło, i trzymając w rękach zwój czytał spis wojennych urządzeń, broni, zapasów zboża, łuków, okrętów.
Kiedy zaś wszyscy się zeszli, zaczął od pochwały owych trzystu za życzliwość i wierność okazaną w cennej pomocy pieniężnej, w dostarczaniu

ludzi, w radach; zachęcał ich, by nie rozchodzili się według indywidualnych nadziei, kiedy każdy by na własną rękę radząc sobie uciekał czy uchodził; bo jeśli zostaną na miejscu razem i będą walczyć, to Cezar mniej będzie ich lekceważył, a jeśli uciekną się do próśb, bardziej ich będzie oszczędzał. W tym radził im samym stanowić o sobie. On sam żadną z dwu możliwości nie gardzi; ale jeżeli zdecydują się spróbować szczęścia, to on to uzna za konieczność; jeśli zaś staną do oporu wobec zagrożenia i podejmą niebezpieczeństwo walki w obronie wolności, to ich nie tylko pochwali, ale i ich męstwo będzie podziwiał, i stanie na ich czele do wspólnej bitwy, aż się ostatecznie rozstrzygnie los ojczyzny: nie Utyki czy Hadrumetum, lecz Rzymu, który dzięki swej wielkości nieraz już z trudniejszych podźwignął się zagrożeń. Do jego bezpieczeństwa i ocalenia istnieje wiele danych. A może najbardziej to, że wojnę prowadzi się z człowiekiem rozdartym na wiele frontów. Hiszpania odpadła pod wodzą młodego Pompejusza. Sam Rzym też jeszcze całkiem nieprzywykły do przyjęcia jarzma, lecz niezasłużenie cierpiący i buntujący się przeciw wszelkiej zmianie. Nie trzeba też unikać niebezpieczeństwa, ale mieć nauczyciela w samym wrogu, który nie szczędzi życia nawet w obronie samych nieprawości, a nie jak w ich wypadku, których w niepewności wojny czeka albo zwycięstwo i szczęśliwe życie, albo chwalebna śmierć. Ostatecznie kazał im samym według własnej woli wybierać, a on życzy im, by za dotychczasową dzielność i życzliwość osiągnęli to, czego pragną.
60. Tak mówił Katon. I już tymi słowami udało mu się wzbudzić u ludzi odwagę, a wszyscy zebrani pod wpływem jego nieustraszoności i szlachetności, i życzliwego podejścia do ludzi omal nie zapomnieli o bieżącej sytuacji i jego jakby jedynego niezwyciężonego wodza, wyższego nad wszelkie moce losu, prosili, by dysponował nimi, ich mieniem i bronią według własnego uznania: bo lepiej jego słuchać i umrzeć niż ratować się zdradzając tak wielką cnotę człowieka.
Ktoś wystąpił z myślą, by przegłosować ogólne wyzwolenie niewolników, ale choć dużo obecnych było za tym, Katon nie radził tego robić: bo ani to zgodne z prawem, ani sprawiedliwe. Jeśli jednak sami właściciele ich wyzwolą, to on ludzi w wieku wojskowym przyjmie w szeregi. Zgłoszono dużo obietnic, kazał więc chętnych spisać, po czym się oddalił.
Po krótkim czasie nadeszły pisma od Juby i Scypiona. Juba ukrywał się w górach z grupą ludzi. Pytał Katona, co jego zdaniem należy robić: bo albo czeka na Katona, jeśli opuścił Utykę, albo jeśli jest w oblężeniu, to mu przyjdzie z pomocą. Scypion, który u jakiegoś przylądka w pobliżu Utyki stał na kotwicy, czekał na tę samą wiadomość.
61. Katon uznał za słuszne dostarczycieli pism zatrzymać, ażby się upewnił, co myśli rada trzystu. Bo członkowie senatu byli chętni i zaraz wyzwolili niewolników, a wolnych uzbroili. Ale u owych trzystu, ludzi handlu morskiego i lichwiarstwa, i dużą część mienia posiadających w niewolnikach, słowa Katona, niedługo żywe, straciły na sile. Bo jak cienkie przedmioty łatwo nabierają ciepła, a po oddaleniu ognia ziębną i ciepło tracą, tak właśnie

obecność Katona rozgrzewała i napełniała tych ludzi ciepłem, ale gdy sami między sobą zdali sobie sprawę z sytuacji, strach przed Cezarem zniweczył uczucie skrępowania wobec Katona i szlachetności. "Kim my jesteśmy?" - mówili. "Komu to przyrzekliśmy, że będziemy robić, co nam każe? Czyż to nie Cezar, w którego ręce wpadła cała władza? A z naszych Scypion to nikt! Nikim Pompejusz, nikim nawet Katon! W czasach, gdy wszyscy ze strachu myślą o gorszych przeżyciach, niżby wypadało, my walcząc o wolność Rzymu prowadzimy wojnę z Utyki z człowiekiem, któremu Katon i Pompejusz Wielki uciekając odstąpili Italię? I niewolników wyzwalamy przeciw Cezarowi, którzy sami tyle mamy wolności, ile on nam zechce przyznać? Ależ, ludzie bez nadziei, znając swą sytuację zbliżmy się do zwycięzcy, wyślijmy doń poselstwo z prośbami!"
Tyle uchwalili najłagodniejsi z trzystu. Ogół zaś zasadzał się na członków senatu, licząc na to, że jeśli ich pojmą, złagodzą grożący im gniew Cezara.
62. Katon wietrzył w tym zmianę stanowiska, ale nie wystąpił z jej naganą. Scypionowi i Jubie odpisał, żeby nie przychodzili do Utyki, z powodu niewierności tych trzystu, i z tym odprawił ich posłańców.
Pod Utykę przybyli też jeźdźcy, którzy uszli z bitwy, w liczbie nie do pogardzenia, i wysłali do Katona trzech ludzi mających nie od wszystkich takie samo zdanie. Jedni dążyli do tego, by udać się do Juby. Inni - żeby podejść do Katona. A jeszcze inni nawet bali się wejść do Utyki.
Słysząc to Katon polecił Markowi Rubriuszowi zająć się tymi trzystu, spokojnie i bez przymusu zebrać podpisy tych, którzy gotowi są dokonać wyzwoleń. Sam zaś zgromadził ludzi senatorskich i wyszedł z nimi na zewnątrz Utyki, gdzie rozmawiał z dowódcami konnicy prosząc, by nie opuszczali tych Rzymian, byłych członków senatu, i nie brali sobie za wodza Juby zamiast Katona, ale wspólnie i siebie ratowali, i ratowali innych; żeby więc wkroczyli do miasta, którego szturmem się nie zdobędzie, a żywności w nim na wiele lat i mnóstwo innych zapasów. Prosili o to ze łzami w oczach również ci senatorscy ludzie. Dowódcy zatem rozmawiali z jeźdźcami, a Katon ze swymi ludźmi usiadł opodal na jakimś nasypie i czekał na odpowiedź.
63. W tym momencie nadbiegł tam Rubriusz z gniewem skarżąc się na nieporządek i burzliwe zachowanie się tych trzystu, zbuntowanych i wywołujących przewrót w mieście.
Na to ludzie zgromadzeni koło Katona, zupełnie tracąc nadzieję, zaczęli płakać wśród skarg, a Katon i tu starał się dodać im otuchy, i tam do tych trzystu posłał polecenie, by na niego zaczekali.
Nadeszli ci od jeźdźców, niebłahe stawiając żądania: mówili, że nie potrzebują u Juby służby na żołdzie, ani Cezara się boją, jeśli będą pod wodzą Katona. Ale mieszkańcy Utyki to ludzie puniccy, zdradliwi, siedzieć z nimi razem w zamknięciu to bardzo niebezpieczne. Jeśli teraz zachowują się spokojnie, kiedy Cezar nadejdzie, zdrada pewna. Kto więc chce z jeźdźcami współpracy i wspólnej walki, musi wyrzucić z miasta Utykeńczyków, albo ich sprzątnąć, a wtedy może zapraszać jeźdźców do miasta wolnego od wrogów i barbarzyńców.

Katon uznał to za straszne i okrutne, i barbarzyńskie żądanie. Ale odpowiedział w spokoju, że naradzi się z owymi trzystu. Wrócił więc do miasta, spotkał się z tymi ludźmi, ale już nie udającymi niewinnych, skrępowanych szacunkiem dla niego, lecz wprost obrażonych, że ktoś zmusza ich do walki z Cezarem, czego oni nie mogą i nie chcą. Niektórzy zabrali głos nawet co do tych senatorskich ludzi, że należy ich trzymać w mieście, bo nadchodzi Cezar.
To jednak Katon pominął milczeniem, jakby tego nie słyszał. Istotnie zresztą był głuchawy.
Tu ktoś przystąpił do niego meldując, że jeźdźcy odchodzą. Uląkł się, żeby tych trzystu nie dokonało jakiegoś szaleństwa wobec senatorskich ludzi, powstał i z przyjaciółmi pobiegł za jeźdźcami, a widząc, że już uszli kawał drogi, porwał konia i pobiegł za nimi. Ci z radością ujrzeli pędzącego do nich, przyjęli go i wzywali, by się ratował razem z nimi, ale on rozpłakał się, jak podają, błagał o litość nad senatorami, wyciągał do jeźdźców ręce, niektórym nawet konie zawracał, porywał broń, aż wreszcie wymusił na nich, żeby tego dnia tam jeszcze pozostali i zapewnili tym ludziom bezpieczną ucieczkę.
64. Przybył więc wraz z jeźdźcami i jednych ustawił przy bramach, innym zlecił ochronę zamku, a wtedy tych trzystu przestraszyło się, że poniosą karę za odstępstwo. Przysłali więc do Katona swych ludzi z prośbą, by przyszedł do nich. Lecz grupa senatorska otoczyła go i nie pozwoliła mu odchodzić mówiąc, że nie wyda swego opiekuna i wybawcy wiarołomnym zdrajcom.
Tu się pokazało najwyraźniej umiłowanie i podziw dla cnót Katona jednakowo u wszystkich znajdujących się w Utyce, jak to w jego działaniu nie było nic zawodnego, nic kłamliwego. Człowiek, który już dawno był przygotowany na konieczność rezygnacji z życia, zadawał sobie ogromny trud, troszczył się i martwił o innych, jak by im przywrócić bezpieczeństwo, nim sam z życia odejdzie. Nie było bowiem czymś niewidocznym jego ciążenie ku śmierci, choć nic o tym nie mówił.
W danej chwili zatem wysłuchał tych trzystu i uspokoiwszy ludzi senatorskich sam jeden przybył do tamtych, a ci dziękując mu prosili, by korzystał z ich usług i miał do nich zaufanie: nawet jeśli sami nie są Katonami i nie osiągają wielkości jego ducha, proszą, by miał wzgląd na ich słabość. Postanowili bowiem wysłać ludzi do Cezara z prośbą o łaskę, ale najbardziej i przede wszystkim dla niego pierwszego. Jeśli go o nią nie uproszą, to i tej, którą by im samym przyznał, nie przyjmą, lecz do ostatniego tchu walczyć będą w jego obronie.
Katon pochwalił ich za tę życzliwość i powiedział, że dla własnego ocalenia winni czym prędzej wysłać ludzi do Cezara, a o niego nie muszą go prosić. Pokonani mogą prosić, a krzywdziciele winni przepraszać. On sam nie tylko niepokonany pozostał przez całe życie, ale nawet zwycięzcą według własnej woli, wyższym nad Cezara we wszystkim, co szlachetne i sprawiedliwe. Cezar jest stroną zbrodniczą i pokonaną. Bo choćby zaprzeczył wszystkiemu, co dawniej robił przeciw ojczyźnie, teraz dał tego dowód, teraz na gorącym uczynku przyłapany.

65. Po takich słowach do tych trzystu odszedł. A dowiedziawszy się, że Cezar z całą swą armią jest już w drodze, powiedział: "Ha! To on na nas jako na bohaterów!" - po czym zwrócił się do ludzi senatorskich każąc im nie ociągać się, lecz ratować się póki jeźdźcy czekają. Zamknął wszystkie bramy, prócz jednej, wiodącej nad morze <...> przydzielił okręty swoim ludziom, dopilnował porządku kładąc kres przemocy, porządkując zamieszanie, pilnując ładu, a pozostającym bez środków do życia dając je na drogę.
Kiedy Marek Oktawiusz z dwoma legionami stanął obozem w pobliżu i posłał do Katona ludzi w sprawie wyższości dowództwa, nie odpowiedział mu nic, a do przyjaciół tyle: "Ot, i dziwimy się, że wszystko przepadło, widząc, jak żądza władzy jeszcze w nas trwa, gdy już kroczymy po brzegu przepaści!"
Słysząc przy tym, że odchodzący jeźdźcy niosą i pędzą mienie Utykeń-czyków jakby łupy wojenne, biegiem popędził do nich, i pierwszym dopad-niętym wyrwał je, reszta pospiesznie, co miała, porzuciła lub położyła na ziemi, a wszyscy odeszli w milczeniu z oczyma ze wstydu w dół spuszczonymi.
Katon zaś zgromadził Utykeńczyków w mieście i prosił w sprawie tych trzystu, żeby nie podburzać Cezara przeciw nim, ale wzajemnie i wspólnie pracować dla własnego ocalenia.
Potem znów poszedł nad morze, przyglądał się wsiadającym na okręty, żegnał się wśród uścisków z przyjaciółmi i znajomymi, których nakłonił do drogi.
Syna nie nakłaniał do zajęcia miejsca na okręcie. Nie sądził, by należało go odsuwać, skoro trzymał się ojca.
A był tam też niejaki Statyliusz, człowiek młody, pragnący jednak być mocnym w swym zdaniu naśladując Katonową niewzruszoność. Katon uważał, że ten także winien odpłynąć, bo był to zażarty antycezarianin. Ale on nie chciał. Spojrzał więc Katon na stoika Apollonidesa i perypatetyka Demetriosa mówiąc: "Waszym zadaniem tego nadętego człowieka ścisnąć i przytłumić - dla jego dobra!"
Sam zaś żegnając się z resztą obecnych i załatwiając sprawy tych, którzy go jeszcze o coś prosili, na tym" spędził noc i sporą część następnego dnia.
66. Kiedy Lucjusz Cezar miał wystąpić w sprawie owych trzystu, prosił Katona, by mu pomógł w ułożeniu przekonywającej mowy, z którą by wystąpił w ich obronie. "Bo w twojej obronie" - dodał - "gotów jestem z wszelką czcią ująć Cezara za ręce, do nóg mu się rzucić!"
Ale Katon nie godził się na to. Mówił: "Gdybym ja chciał ratować się łaskawością Cezara, to bym winien osobiście udać się do niego. Ale nie chcę dziękować tyranowi za to, że łamie prawa. A łamie prawa darując życie ludziom jak udzielny władca, do czego nie ma władzy despotycznej. Ale to, że chcesz go prosić o łaskę dla tych trzystu, możemy razem rozpatrzyć, jeśli tak chcesz".
Skończywszy to zajęcie z Lucjuszem polecił mu jeszcze na odchodnym swego syna i przyjaciół, odprowadził go do okrętu, pożegnał podając rękę i wrócił do domu.

W domu zebrał syna i przyjaciół i dużo z nimi rozmawiał, a chłopcu radził nie imać się polityki: "Bo działać w sposób godny Katona istniejące warunki już nie pozwalają, a działać inaczej to hańba!"
Koło wieczoru udał się Katon do łaźni. W czasie kąpieli przypomniał sobie Statyliusza i głośno powiedział: "Wysłałeś, Apollonidesie, tego Statyliusza, wyzwoliwszy go z jego nadętości? I popłynął ten człowiek nie pożegnawszy się ze mną!" Na to Apollonides: "Jak to? Przecież rozmawialiśmy z nim dużo, a on nadęty i nieugięty oświadcza, że zostaje tutaj i będzie postępował tak samo jak ty!"
Tutaj Katon, jak mówią, uśmiechnął się i dorzucił: "No, to się zaraz okaże!"
67. Po kąpieli zasiadł do stołu w licznym towarzystwie: zasiadł, jak to zwykł robić po owej bitwie. Bo nie kładł się, poza snem. Razem z nim byli tam wszyscy przyjaciele, a także przełożeni Utyki.
Po posiłku przy winie dużo w miłym nastroju mówiono o naukach, obracając się w kręgu coraz to innych filozofów, aż dyskusja zeszła na tak zwane paradoksy stoickie, w tych i ten, że "tylko człowiek cnotliwy jest wolny, a wszyscy źli są niewolnikami".
Tu, oczywiście, wystąpił ze sprzeciwem perypatetyk, gdy Katon włączył się w rozmowę podniośle i z przejęciem i długo przemawiał głosem poważnym i w tonie dziwnie surowym, tak że niczyjej uwagi nie uszło, że postanowił położyć kres swemu życiu, zdecydowany uciec od zaistniałej rzeczywistości. Toteż po tym przemówieniu nastąpiło ogólne milczenie i przygnębienie.
Aby więc przywrócić dobry nastrój i odwrócić myśli zebranych od podejrzeń, znów zaczął pytać i wyrażać troskę o sprawy bieżące, jako bojący się o losy tych, co odpłynęli, to znowu o tych, co wędrują przez pustynie bez wody wśród obcych ludzi.
68. Po zakończeniu tej biesiady przechadzał się, jak zwykle po jedzeniu, z przyjaciółmi, dowódcom straży dawał odpowiednie polecenia, po czym wrócił do domu.
Tu syna i każdego z przyjaciół bardziej niż dawniej serdecznie uściskał, co znowu wzbudziło podejrzenie co do jego planów.
Wyszedł od nich, położył się i wziął do ręki jeden z dialogów Platona, ten o duszy. Przeszedłszy większą część zwoju spojrzał w górę: stwierdził, że nad głową nie wisi jego miecz. Zabrał go sługa, gdy Katon jeszcze ucztował. Przywołał sługę pytając, kto zabrał miecz. Chłopiec milczał. A on znowu czytał zwój. Po chwili znów tonem spokojnym, jakby o nic ważnego nie chodziło, zapytał, gdzie miecz, i kazał go przynieść. A przeczytawszy zwój do końca znów wezwał któregoś ze sług i już głosem ostrzejszym zażądał broni. Jednego nawet pięścią uderzył w twarz, że aż okrwawił sobie rękę. Pełen oburzenia głośno już krzyczał, że służba i domownicy wydają go bezbronnego nieprzyjacielowi, aż i syn z przyjaciółmi przybiegł z płaczem, wziął ojca w ramiona, błagał pośród jęków.
Katon powstał, przeszył go wzrokiem groźnym i mówił: "Kiedyż to i gdzie

ogarnęła mnie taka głupota, bez mej świadomości, że nikt nie może mnie pouczyć, nikt przekonać, że źle robię, com zamierzył? Nie wolno mi iść za własnymi myślami i odbiera mi się broń? Czemuż, mój drogi, nie zwiążesz ojca z rękami skrępowanymi do tyłu, aż przyjdzie Cezar i zastanie mnie nie mogącego się nawet bronić! Nie przeciw sobie przecież potrzebuję sztyletu, skoro zatrzymaniem oddechu na krótko czy uderzeniem głową o mur można sobie śmierć zadać!"
69. Przy takich jego słowach chłopiec wyszedł stamtąd z wielkim płaczem, wyszli też inni, a pozostali przy nim tylko Apollonides i Demetrios. Z tymi znowu spokojnie rozmawiał i pytał: "Czy może i wy uważacie, że człowieka w takim wieku należy przemocą trzymać przy życiu? I siedzicie tu w milczeniu, by mnie pilnować? Czy przychodzicie z nauką, że to nic strasznego, nic haniebnego, by Katon nie mając innej drogi wyjścia czekał na ocalenie przez wroga? Czemu nie mówicie, żeby mnie do tego przekonać, zmienić me zdanie, żebyśmy dawniejsze nasze przekonania i wywody, które nas zżyły, odrzucili i dopiero przez Cezara stali się mądrzejsi i za to mu byli wdzięczniejsi? Zresztą nie postanowiłem co do siebie jeszcze niczego ostatecznie. Muszę jednak, skoro dojdę do takiego przekonania, być panem swych decyzji. A dojdę do odpowiedniego przekonania w pewnym sensie wraz z wami, opierając się na tych naukach, które i wy wyznajecie. Pełni więc odwagi i wy odejdźcie i każcie synowi, by nie wstrzymywał ojca przemocą od tego, od czego go nie umie przekonująco odwieść".
70. Demetrios i Apollonides nic na to nie odpowiedzieli i odeszli ze łzami w oczach.
Wtedy wpuszczono do niego małego chłopca ze sztyletem. Katon odebrał go, dobył z pochwy i dokładnie obejrzał. A gdy stwierdził, że szpic nie stępiony, ostrze nie naruszone, westchnął: "Teraz jestem panem siebie!"
Broń odłożył i znowu zabrał się do czytania owego zwoju. Podobno przeczytał go dwa razy.
Potem zasnął snem głębokim, że na zewnątrz to zauważono. Około północy wezwał wyzwoleńca Kleantesa, lekarza, i Butasa, z którego usług najwięcej korzystał w działalności politycznej. Tego wysłał nad morze, by spojrzał, czy wszyscy odpłynęli szczęśliwie, i złożył mu raport. Lekarzowi zaś dał do obwiązania rękę zranioną od ciosu zadanego owemu niewolnikowi. To wszystkim przyniosło ulgę, jako znak, że ma ochotę do życia.
Wkrótce wrócił Butas meldując, że wszyscy odpłynęli, tylko Krassus pozostał zatrzymany jakąś sprawą do załatwienia; ale i ten wsiądzie niebawem na okręt. Na razie jest silny wiatr i morze burzliwe. Słysząc to Katon westchnął w trosce o płynących. I znowu wysłał Butasa nad morze, czy przypadkiem ktoś nie zawrócił i nie potrzebuje jakiejś pomocy, i żeby go o tym zawiadomił.
I oto już koguty zapiały, i znowu trochę się zdrzemnął. Wrócił Butas donosząc, że w portach zupełny spokój. Katon kazał mu zamknąć drzwi i sam usiadł na sofie, jakby chciał przez resztę nocy jeszcze odpocząć. Butas wyszedł, a wtedy on dobył sztyletu i zadał sobie cios pod piersią, ale za słaby, bo tą

chorą ręką. Nie od razu więc stracił przytomność i walcząc ze śmiercią spadł z sofy, a przy tym narobił hałasu zrzuciwszy leżącą obok jakąś tabliczkę mierniczą, tak że służba zauważywszy to - w krzyk! Natychmiast nadbiegł tam syn, i przyjaciele, i zobaczyli powalanego krwią i dużą część wnętrzności na zewnątrz. Ale jeszcze żył i patrzał. Wszyscy okropnie się przerazili, przybył lekarz i próbował, wobec nie uszkodzonych wnętrzności, przywrócić je na miejsce i ranę zaszyć. Kiedy jednak Katon oprzytomniał i podniósł się, lekarza odtrącił, rękami swymi wnętrzności wydobył, ranę rozdarł i tak skonał26.
71. W niespodziewanie krótkim czasie, nim wszyscy w całym domu dowiedzieli się o tym nieszczęściu, już u drzwi stała owa rada trzystu, wnet potem cały lud Utyki, i jednogłośnie chwalili zmarłego jako swego dobroczyńcę, zbawcę, jedynie wolnego człowieka, jedynie niepokonanego.
I robili to w momencie, kiedy donoszono, że Cezar już nadchodzi. Ale ani strach nie osłabił ich w czci dla Katona, ani pochlebstwo wobec zwycięzcy, ani dzielące ich wewnętrzne różnice i podziały. Przyozdobili zwłoki zmarłego wspaniale, urządzili mu piękny pogrzeb i pochowali go nad morzem, gdzie do dzisiaj stoi jego pomnik z wydobytym sztyletem w ręce. I tak dopiero powrócili do obrony własnej i miasta.
72. Cezar zaś dowiadując się od nadchodzących ludzi, że Katon pozostaje w Utyce i nie ucieka, ale innych odesłał, a sam z przyjaciółmi i synem bez strachu zawrócił, uważał, że decyzja tego człowieka jest niezrozumiała. Ale ponieważ najbardziej liczył na niego, przyspieszył marszu z całą armią.
Kiedy jednak usłyszał o jego śmierci, powiedział podobno te słowa: "Katonie, zazdroszczę ci tej śmierci, jak tyś pozazdrościł mi ocalenia ciebie!" I istotnie, Katon czekając na ocalenie przez Cezara nie tyle, jak się zdaje, zaszkodziłby własnej sławie, ile uświetnił sławę Cezara. Co by jednak się stało, nie wiadomo. Ale bardziej prawdopodobna jest łaskawość Cezara.
73. Katon zginął w wieku czterdziestu ośmiu lat. Jego syn nie doznał ze strony Cezara żadnej krzywdy. Podobno był lekkomyślny, w odniesieniu do kobiet wart nagany. W Kapadocji miał znajomego jakiegoś Marfadatesa z rodziny królewskiej, a ten miał bardzo ładną żonkę; i w ich domu przebywał dłużej, niż wymagała przyzwoitość. Stąd owe szydzące z niego wiersze:
Jutro Katon odchodzi - po trzydziestu dniach!
I inny:
Porcjusz i Marfadates, dwaj przyjaciele z jedną Duszą!
A Dusza, grecka Psyche, to imię tej kobietki. I jeszcze inny wiersz:
Katon świetny i szlachetny: królewską on Duszę ma.
Ale całą tę niesławę przesłonił i zmazał swą śmiercią. W bitwie pod Filipami z Cezarem i Antoniuszem o wolność, gdy jego strona zaczęła się cofać, postanowił nie uciekać i nie kryć się, lecz wyzywał przeciwników do
26 i tak skonał - w r. 46 p.n.e.

walki i w ślad za ojcem ujawniając się i zachęcając towarzysza do walki padł, budząc u wroga podziw dla swego męstwa.
Jeszcze bardziej córka Katona nie pozostawała w tyle ze swą roztropnością i dzielnością. Jako żona Brutusa, mordercy Cezara, uczestniczyła w sprzysięże-niu, po czym zakończyła życie w sposób godny swego urodzenia i cnoty. Piszemy o tym w żywocie Brutusa.
A ów Statyliusz, mówiący, że chce postępować jak Katon, którego filozofowie powstrzymali od samobójstwa, był wiernym przyjacielem Brutusa, i bardzo przydatnym, i także zginął pod Filipami.

ANTONIUSZ
1. Dziadkiem tego Antoniusza był mówca Antoniusz1, który jako stronnik Sułli został stracony z rozkazu Mariusza. Ojcem - Antoniusz, z przydomkiem Kretejski, nie tak sławny w sprawach politycznych ani znakomity, ale dobrotliwy, i w ogóle zacny, zwłaszcza hojny w udzielaniu drugim pomocy - jak się o tym można przekonać choćby z tego jednego przykładu.
Miał niewielką posiadłość i dlatego żona powstrzymywała go w dobroczynności. Kiedyś przyszedł do niego któryś z bliskich przyjaciół potrzebujący gotówki. Pieniędzy nie miał. Niewolnikowi zatem kazał przynieść wody w srebrnym kubku. Ten przyniósł, a on namoczył sobie brodę, jakby się miał golić. Niewolnik pod jakimś pretekstem został oddalony, a wtedy on ten kubek dał do dyspozycji przyjacielowi. Wśród służby domowej doszło do ogólnej szukaniny. Zmartwiona żona chciała przeprowadzić szczegółowe dochodzenie. Wtedy on przyznał się do winy prosząc o przebaczenie.
2. Miał żonę, Julię2, z domu Cezarów, mogącą równać się z najszlachetniejszymi i najcnotliwszymi kobietami swych czasów. Pod jej okiem wychował się syn, Antoniusz, gdy ona, po śmierci jego ojca, wyszła za mąż za Korneliusza Lentulusa; tego, którego Cyceron kazał stracić za udział w spisku Katyliny. I to, jak się zdawało, było powodem i początkiem wrogiego stosunku Antoniusza do Cycerona. Mówi wprawdzie Antoniusz, że nawet ciało straconego Lentulusa wydano im dopiero na prośbę matki u żony Cycerona, ale to się zgodnie uważa za fałsz. Nikomu nie odmawiano pogrzebu z ukaranych wtedy za sprawą Cycerona.
Antoniusz był - jak podają - w młodości bardzo przystojny. Ale przyjaźń i bliższe stosunki z Kurionem zawisły nad nim jakby jakieś fatum. Kurion i sam oddawał się bez przyzwoitości różnym przyjemnościom, i Antoniusza, by go bardziej zepsuć, wciągał w pijaństwo, w stosunki z kobietami, w nieposkromioną rozrzutność. Przez to wpadł w wielkie, jak na swój wiek, zadłużenie dwustu pięćdziesięciu talentów. Wszystko to pokrywał swą poręką Kurion. A gdy się ojciec o tym dowiedział3, wypędził Antoniusza z domu.
Wtedy Antoniusz na jakiś krótki czas związał się z działalnością Klodiusza, najzuchwalszego i najbardziej bezwstydnego z ówczesnych trybunów ludowych, wywracającą cały porządek rzeczy. Rychło jednak, syty szaleństwa tego człowieka i w obawie przed organizującą się opozycją, wyniósł się z Italii do Grecji. Tu ćwiczył się w gimnazjonie w sztuce wojskowej, pobierał naukę
1 Antoniusz - mówca, konsul r. 99, cenzor 97 p.n.e.; jego syn Marek Antoniusz, pretor r. 74, pokonany w walce z piratami, zmarł na Krecie w r. 71; tego syn Marek Antoniusz, znany triumwir, ur. w r. 82 p.n.e.
2 Miał żonę Julię - siostrę znanego Cezara, matkę Antoniusza.
3 gdy się ojciec dowiedział - ojciec Kuriona, wypędził Antoniusza ze swego domu.

wymowy, a mianowicie w tak zwanym stylu azjańskim4, najbardziej wtedy kwitnącym, a przy tym bardzo odpowiadającym jego stylowi życia; bo i ono było pełne junactwa, nieokiełznania, pełne pustej buty i nieodpowiedniej pretensjonalności.
3. Kiedy go płynący do Syrii były konsul Gabiniusz namawiał, żeby i on z nim wybrał się na tę wyprawę, powiedział, że jako prywatny człowiek tam nie pójdzie. Mianowano go zatem dowódcą jazdy i w tym charakterze pojechał.
Najpierw wysłano go przeciw Arystobulosowi wzniecającemu powstanie Judejczyków. Wtedy pierwszy wspiął się na mury największej twierdzy żydowskiej i zewsząd przepędził Arystobulosa. A gdy przyszło do bitwy, swoimi skromnymi siłami zmusił przeciwnika do odwrotu i prawie wszystkie znaczne jego siły wybił. I Arystobulosa wraz z synem wziął do niewoli.
Potem Ptolemajos nakłaniał Gabiniusza, oferując mu dziesięć tysięcy talentów, by razem z nim wpadł do Egiptu i odzyskał mu królestwo. Przeważająca część jego dowódców sprzeciwiała się temu. Gabiniusz sam miał tu wątpliwości, choć te tysiące talentów mocno go kusiły. Ale Antoniusz żądny wielkich akcji i chcący się przysłużyć Ptolemajosowi na jego własną prośbę nakłonił i zapalił Gabiniusza do tej wyprawy. Obawiano się co prawda bardziej niż wojny samego marszu. Miano bowiem iść pod Peluzjum5 przez głębokie piaski, teren bezwodny, koło tak zwanego Przełomu, brodzić przez błota Jeziora Syrbonickiego6 - Egipcjanie mienią je wyziewami Tyfona7 - oddzielone najwęższym przesmykiem od morza śródlądowego.
Ale wysłany tam z konnicą Antoniusz nie tylko pokonał tę wężyznę, lecz nawet zajął Peluzjum, wielkie miasto, i opanował stojące w nim posterunki. Tym samym otworzył wojskom bezpieczną drogę i wodzowi ich zapewnił pełną nadzieję na zwycięstwo. Przysłużył się w tej ambitnej akcji także wrogom. Bo kiedy Ptolemajos wkroczywszy do Peluzjum w gniewie i nienawiści zamierzał wybić Egipcjan, on się temu sprzeciwił i nie pozwolił. A w walkach, wielkich i licznych zmaganiach dokonał wielu dzielnych czynów i wykazał się przezornością dowódcy, najwspanialej w okrążeniu i zajściu od tyłu przeciwnika, czym zapewnił zwycięstwo swoim walczącym od frontu. Otrzymał za to wiele pochwał i wyrazów uznania.
Nie uszło też uwagi publiczności jego życzliwe odniesienie się do zmarłego Archelaosa8. Był on kiedyś jego przyjacielem i gościem domu. Potem losy zmuszały go do walki z nim aż do swej śmierci. Odszukał zwłoki poległego i pogrzebał je z królewskimi honorami. Dużo przez to opowiadania o sobie zostawił w Aleksandrii; a i rzymscy żołnierze uznali, że postąpił wspaniale.
4. Do tego wszystkiego dochodziła szlachetność jego postaci: przystojna
4 w stylu azjańskim - ozdobnym, dbającym o formę kunsztowną.
5 Peluzjum - u wschodniego ujścia Nilu.
6 Jezioro Syrbonickie - sięgający niemal do ujść Nilu wąski pas zalewu na wschód od Peluzjum.
7 Tyfon - w mitologii egipskiej jakiś zły duch.
8 Archelaos - syn, dowódca w wojskach Mitrydatesa.

broda, szerokie czoło, orli nos zdały się dodawać mu podobieństwa do Herkulesa na obrazach i w rzeźbie, do jego męskości. I istniało takie stare podanie, że Antoniusze to Heraklidzi, wywodzący się od Antona, syna Heraklesa. Tę tradycję zdawał się Antoniusz potwierdzać jeszcze swą postacią, jak się rzekło, i strojem. Bo zawsze, gdy miał się ukazywać publicznie, nosił spodnią szatę podkasaną na biodra, u boku wielki miecz, na ramionach żołnierski płaszcz9.
Zresztą i to, co innym się wydaje nieprzyjemne: chełpliwość, pokpiwanie, picie publiczne, przysiadanie się do kogoś jedzącego, jedzenie na stojąco przy stole żołnierskim - dziwna rzecz, jak to przyczyniało mu wzięcia u żołnierzy, jak lgnęli do niego. A było w nim także coś podniecającego. Zyskiwał przez to dużo zauroczonych, współdziałał z innymi w ich miłostkach, sam żartował, nie bez uroku, ze swych romansów.
Jego hojność, żeby niczego nie świadczyć żołnierzom czy przyjaciołom ręką skąpą albo zazdrosną, doprowadziła jego świetny początek do dużych wpływów, a gdy już był wielkim, jeszcze bardziej podnosiła jego znaczenie, obalane jednak tysiącem skądinąd błędów.
Wspomnę tu jeden przykład jego hojności. Jednemu z przyjaciół kazał dać dwieście pięćdziesiąt tysięcy drachm. Rzymianie to określają słowem decies10. Jego zarządca, zdziwiony, chcąc mu uprzytomnić wielkość tej sumy, rozsypał ją na widocznym miejscu, a gdy Antoniusz tamtędy przechodził, zapytał, co to jest. Zarządca odrzekł, że to to, co kazał dać tamtemu. Antoniusz, wyczuwając w tym przyganę, dodał: "Ech, myślałem, że decies to dużo. A to mało. Dodaj mu drugie tyle!" Ale o tym później.
5. Kiedy w wewnętrznych stosunkach w Rzymie nastąpił rozłam i op-tymaci przystali do Pompejusza, a popularzy wezwali z Galii Cezara pod bronią, przyjaciel Antoniusza, Kurion11, przeszedłszy na stronę Cezara, pociągnął Antoniusza za sobą. Kurion miał wielki wływ na lud dzięki swej wielkiej wymowności, a przy tym stosował dużą rozrzutność pieniędzy, dostarczanych mu przez Cezara. Za pomocą tych środków uczynił Antoniusza trybunem ludowym, a potem członkiem kolegium do wróżb z lotu ptaków, kolegium augurów.
Zaraz, jak tylko objął urząd, niemałą służył pomocą polityczną zwolennikom Cezara. Przede wszystkim więc, kiedy konsul Marcellus zwerbowanych żołnierzy chciał przekazać Pompejuszowi i pozwolił mu organizować sobie dalszych, oparł się temu wnioskiem zarządzającym, że wojsko już zebrane ma się wysłać do Syrii na pomoc Bibulusowi w wojnie z Partami, a organizowane przez Pompejusza nie pod jego pozostawać dowództwem.
Następnie - listy Cezara, choć senat je odrzucił i zabronił ich publikacji,
9 żołnierski płaszcz - niby herkulejską lwią skórę.
10 decies - dziesięć razy (po sto tysięcy, sesterców rzymskich).
11 Kurion - wspomniany już wyżej kolega Antoniusza, trybun ludowy w r. 50 p.n.e., kupiony przez Cezara, legat w jego wojskach.

on na mocy swej władzy odczytał publicznie i u wielu spowodował zmianę orientacji, którym żądania Cezara wydały się słuszne i umiarkowane.
I wreszcie - gdy w senacie postawiono dwa pytania, jedno, czy zgadza się na to, by Pompejusz rozwiązał swe wojsko, a drugie, żeby to zrobił Cezar, i niewielu głosowało za złożeniem broni przez Pompejusza, a prawie wszyscy za złożeniem jej przez Cezara, Antoniusz powstał i zapytał, czy chciano by, żeby jednocześnie i Pompejusz, i Cezar złożyli broń i rozwiązali swe wojska. Ten wniosek przyjęto radośnie, przy całkowitej zgodności zdań, wzniesiono okrzyki pochwały Antoniusza, żądano przegłosowania wniosku. Temu jednak sprzeciwili się konsulowie. Po czym stronnicy Cezara stawiali inne wnioski, łagodniejsze, ale odrzucił je Katon, a konsul Lentulus usunął Antoniusza z senatu. Ten wychodząc rzucił kilka złych słów, po czym przywdział szatę służącego, najął zaprzęg i wraz z Kwintusem Kassjuszem pospieszył do Cezara.
Tam, gdy tylko ich zobaczono, podnieśli krzyk, że w Rzymie nie ma już żadnego porządku w życiu politycznym, że nawet trybunom ludowym nie pozwala się swobodnie przemawiać, lecz każdego żądającego słuszności przepędza się pod groźbą niebezpieczeństwa.
6. Stąd to Cezar zabrawszy swe wojska wkroczył do Italii. Dlatego i Cyceron pisał w Filipikach, że jak powodem wojny trojańskiej była Helena, tak wojny domowej w Rzymie Antoniusz. Co jednak jest oczywistą nieprawdą. Gajusz Cezar nie był przecież człowiekiem podatnym na łatwe wytrącenie z równowagi przez gniew, żeby bez wcześniejszych swych przemyśleń tak na poczekaniu wypowiadać wojnę ojczyźnie, tylko dlatego że w złym ubraniu zobaczył Antoniusza i Kassjusza uciekających do niego w najętym powozie. To mu posłużyło tylko za dawno oczekiwany pretekst i pozornie słuszny powód do wojny. A pędziła go do wojny przeciw całemu światu - jak przed nim Aleksandra, jak niegdyś Cyrusa - jakaś niewypowiedziana żądza panowania i niepohamowane pragnienie bycia pierwszym i najwyższym.
A to było nieosiągalne bez obalenia Pompejusza. Kiedy więc Cezar ruszył i opanował Rzym, i Pompejusza przepędził z Italii, postanowił zwrócić się najpierw przeciw wojskom Pompejusza w Hiszpanii i tak dopiero przygotowawszy sobie flotę przeprawić się za morze przeciw Pompejuszowi, przekazawszy Rzym pretorowi Lepidusowi, a Antoniuszowi jako trybunowi ludowemu wojsko i Italię.
W wojsku od razu został Antoniusz bardzo polubiany. Wraz z żołnierzami uprawiał ćwiczenia, jadał, często też czynił im podarunki z pieniędzy, jakie posiadał.
Inni go nie lubili. Krzywdy drugich niepoważnie lekceważył; gdy się do niego o coś zwracano, wpadał w złość; miał złą opinię z powodu stosunków z cudzymi żonami. I w ogóle, panowanie Cezara, przez samego Cezara objawiane jako wszystko inne raczej niż tyrania, przyjaciele jego deprawowali. A z tych Antoniusz ponosił tu największą winę jako ten, który najwięcej złego czynił przez swe niepomiernie samowolne postępowanie.
7. Niezależnie od tego Cezar, gdy powrócił z Hiszpanii, nie baczył na

podnoszone przeciw Antoniuszowi skargi, bo nie zawodziła go ani trochę jego wojenna energiczność, dzielność, walory dowódcze.
Sam zaś z niewielu towarzyszącymi mu ludźmi przeprawił się z Brundyzjum za Morze Jońskie, odsyłając okręty z powrotem i nakazując Gabiniuszowi i Antoniuszowi obsadzić je wojskami i czym prędzej przerzucić do Macedonii.
Gabiniusz, zakłopotany trudnością żeglugi w porze zimowej, poprowadził wojska drogą okrężną pieszo. Antoniusz zaś, bojąc się o Cezara otoczonego mnóstwem nieprzyjaciół, odrzucił Libona stojącego z okrętami u wejścia do portu otoczywszy jego triery mnóstwem lekkich okrętów, załadował okręty ośmiuset konnymi i dwudziestu tysiącami ciężkozbrojnych i ruszył w drogę.
Dostrzegli go przeciwnicy i ruszyli za nim w pościg. Jednakże niebezpieczeństwa z ich strony zdołał uniknąć: zerwał się silny wiatr i fala wzburzona zagrażała ich trierom wielkimi kłębami wody. On sam także niesiony falą pod wysokie, urwiste skały nie miał żadnej nadziei na ocalenie, gdy nagle od zatoki powiał silny wiatr odwracający falę i woda niosła od brzegu na morze. Zmienił więc kurs i płynąc dzielnie zobaczył mnóstwo szczątków z rozbitych okrętów. Tam bowiem wiatr wyrzucił ścigające go okręty, z których niemało uległo rozbiciu. Antoniusz więc zdobył sporo rozbitków i łupów, i nawet opanował miasto Lissos. Dodał tym Cezarowi dużo dobrego samopoczucia, w sam czas przypływając z tak wielkimi siłami.
8. Nastąpiło wiele ciągłych bitew. We wszystkich świetnie się spisywał Antoniusz. Dwa razy cofających się i uchodzących ludzi Cezara zawrócił, zastąpiwszy im drogę, zmuszając ich stanąć w miejscu, podjąć walkę ze ścigającymi i zwyciężyć.
Dużo więc, a po Cezarze najwięcej mówiło się o nim w obozie. Cezar też pokazał, jak wysoko go ceni. Kiedy miał stoczyć decydującą i ostateczną bitwę pod Farsalosem, prawe skrzydło sam objął, a na czele lewego postawił Antoniusza, jako najdzielniejszego z podlegających mu zastępów.
Po zwycięstwie zaś, kiedy sam został dyktatorem i podjął pościg za Pompejuszem, Antoniusza mianował dowódcą jazdy wysyłając go do Rzymu. A stanowisko to jest drugim po dyktaturze; gdy dyktatora nie ma na miejscu, pierwsze i prawie jedyne. Bo pozostawał trybunat ludowy. Wszystkie inne przestawały działać z chwilą powołania dyktatora.
9. Wtedy to trybun ludowy, Dolabella12, człowiek młody i pragnący się wybić w nowym porządku politycznym, wystąpił z wnioskiem o zniesienie długów i do współdziałania w tym politycznym pociągnięciu próbował pozyskać także Antoniusza jako swego przyjaciela i zawsze starającego się przypodobać ludowi. Ale Azyniusz13 i Trebelliusz zachęcali go do sprzeciwu i wtedy przypadkiem wzbudziło się w Antoniuszu silne podejrzenie, że Dolabella skrzywdził go naruszając jego małżeństwo. Dotknięty tym głęboko,
12 Dolabella   -   Publiusz Korneliusz Dolabella,  trybun  ludowy w r.  47 p.n.e.  (ur.  w r. 69 p.n.e.).
13 Azyniusz -  Gajusz Azyniusz Pollion, ur. w r. 76, konsul w r. 40 p.n.e., historyk.

żonę z domu usunął - a była ona jego krewniaczką, córką Gajusza Antoniusza, byłego kolegi Cycerona w konsulacie - i stanął po stronie Azyniusza, a Dolabellę zwalczał.
Ten zamknął dostęp do forum, aby swój wniosek przemocą przeprowadzić. Antoniusz zaś - kiedy i senat głosował za potrzebą zbrojnego wystąpienia przeciw Dolabelli - wystąpił i w bitwie padło kilku po stronie przeciwnika i po jego własnej. Przez to ściągnął na siebie nienawiść tłumów.
Zresztą i z powodu sposobu całego swego życia nie był miły - jak pisze Cyceron - także nobilom i porządnym ludziom. Nienawidzono go i brzydzono się jego bezmiernym pijaństwem, nieprzystojnym szastaniem pieniędzmi, zadawaniem się z kobietami. Za dnia sypianie lub spacerowanie w stanie nudy lub podchmielenia, nocą zabawa, teatry, wesela aktorów mimicznych i komediantów.
Opowiadają, że kiedyś na weselu aktora mimicznego Hippiasa jadł i pił całą noc, a potem, gdy lud go wcześnie wzywał na forum, przyszedł z brzuchem jeszcze pełnym i wymiotował, a któryś z przyjaciół podtrzymywał mu togę.
Był też u niego bardzo wpływowy inny mim, Sergiusz, i Kiteryda, kobietka z tej samej trupy komedianckiej, jego kochanka, którą przy swoich wizytach w miastach obnosił z sobą w lektyce, a towarzyszyło jej nie mniej służby niż jego własnej matce.
Z przykrością też patrzano, jak przy jego podróżach obnoszono złote naczynia niczym przy uroczystych procesjach, jak opodal dróg budowano namioty postojowe w pobliżu gajów i rzek, jak urządzano kosztowne posiłki, lwy zaprzęgano do wozów, w domach porządnych ludzi, i kobiet, przydzielano kwatery nierządnicom i harfiarkom.
Ludzie uważali, że to straszne, że Cezar poza Italią w polu obozuje i wśród wielkich trudów i niebezpieczeństw czyści resztki wojny, a inni dzięki niemu zbytkując lekceważą obywateli.
10. Wszystko to, jak widać, pogłębiało rozłam w społeczeństwie i element żołnierski pobudzało do zuchwalstwa i przemocy.
Dlatego Cezar po powrocie i Dolabelli przebaczył, i wybrany po raz trzeci konsulem14 na kolegę konsulatu przybrał sobie nie Antoniusza, lecz Lepidusa. Kiedy zaś dom Pompejusza wystawiono na sprzedaż, nabył go Antoniusz; lecz gdy żądano od niego pieniędzy, czuł się obrażony. I opowiadają, że dlatego nie uczestniczył w wyprawie Cezara do Afryki, ponieważ nie odwdzięczono mu się za poprzednie jego osiągnięcia.
Ale widać, że Cezar wyleczył go w dużej mierze z tej jego niestateczności i rozwiązłości, jako że nie przyjmował tych jego uchybień z zamkniętymi oczyma.
Oderwany od poprzedniego sposobu życia, pojął żonę, Fulwię, dawniej żonę trybuna ludowego Klodiusza, kobietę nie myślącą prząść wełny czy pilnować domu ani zamierzającą panować nad prostym mężem, ale nad
14 po raz trzeci konsulem - w r. 46 p.n.e.

władczym władać i w wojennych jego wyprawach uczestniczyć - tak że Kleopatra winna była zapłacić Fulwii za przyzwyczajenie Antoniusza do władzy kobiecej, kiedy go sama przejęła całkiem uległego i nawykłego od dawna do słuchania kobiety.
Zresztą i Antoniusz próbował zabawić i rozweselić Fulwię dziecinnymi żartami. I tak, kiedy tłumy wyszły naprzeciw Cezarowi po jego zwycięstwie w Hiszpanii, on także wyszedł. Nagle do Italii nadbiegła wiadomość, że wróg nadchodzi i Cezar zginął. Zawrócił do Rzymu, włożył na siebie szatę sługi i w nocy wszedł do domu mówiąc, że przyniósł Fulwii list od Antoniusza. Wprowadzono go do niej, w tej obcej szacie, i w wielkim przerażeniu, nim list otwarła, zapytała, czy żyje Antoniusz. Ten w milczeniu list jej podaje, a gdy chciała go otworzyć i czytać, wziął ją w ramiona i ucałował.
Ten szczegół podaliśmy dla przykładu, jako jeden z wielu podobnych.
11. Kiedy Cezar wracał z Hiszpanii, wszyscy przedni obywatele szli kilka dni, aby go powitać. Wtedy Antoniusz został przez niego szczególnie wyróżniony: jadąc bowiem przez Italię w powozie zaprzężonym w konie, miał Antoniusza przy sobie, a z tyłu Brutusa Albinusa i siostrzeńca Oktawiana, który potem nosił imię Cezara i długo w Rzymie panował.
Kiedy zaś Cezar został konsulem po raz piąty15, zaraz jako kolegę dobrał sobie Antoniusza. Ale sam chciał złożyć tę godność i w swe miejsce powołać Dolabellę. I rzeczywiście wyraził takie zdanie w senacie. Lecz wtedy Antoniusz gwałtownie zaprotestował i obrzucił Dolabellę mnóstwem brzydkich słów. Sam zresztą nie mniej ich usłyszał. Cezar, zawstydzony tą nieprzystojnością, wyszedł. Potem jednak wystąpił z zamiarem mianowania Dolabelli. Ale Antoniusz znowu podniósł krzyk, że wróżby z lotu ptaków są temu przeciwne. Wobec tego Cezar ustąpił i Dolabellę, wielce zagniewanego, odprawił.
Ale widać było, że i tego nie mniej niż Antoniusza nie lubił. Opowiadają, że kiedy ktoś potępiał przed nim jednego i drugiego, on na to, że nie obawia się tych włochatych grubasów, ale owych bladych chudzielców - mając tu na myśli Brutusa i Kassjusza, przez których miał być podstępnie zgładzony.
12. A właśnie Antoniusz, mimo woli, dał im do tego najlepszy powód. W Rzymie bowiem obchodzono święto wilków, zwane Luperkaliami. Cezar w stroju triumfalnym siedział na mównicy publicznej na forum i przyglądał się przebiegającym przed nim luperkom. Uczestniczyło zaś w tym biegu mnóstwo młodych ludzi ze znakomitych domów i synów wysokich osobistości, tłusto namaszczonych, i wśród żartów starających się rzemieniami z włochatej skóry zwierzęcej dosięgnąć, kogo napotykali.
Między innymi biegł tam także Antoniusz. Nie dbał on jednak o zwyczaj ojczysty, lecz miał w ręku laurem uwieńczony diadem królewski. Podbiegł z nim do mównicy i podniesiony przez kolegów nałożył go na głowę Cezara jako znak, że godzien jest tytułu królewskiego. Cezar się wzbraniał przed tym i odchylał głowę, a wtedy ucieszony lud przyjął to oklaskami. Antoniusz
15 po raz piąty - w r. 44 p.n.e.

znowu wciskał mu ten diadem na głowę i Cezar znowu go odtrącał. I tak spierali się dłuższy czas, przy czym Antoniuszowi przyklaskiwało niewielu przyjaciół, a broniącemu się przed tym Cezarowi cały naród wtórował oklaskami i okrzykami.
Dziwne to było. W praktyce znoszono pełnienie przez niego władzy po królewsku, a uciekano od tytułu króla jako znaku utraty wolności.
Cezar więc podenerwowany powstał z mównicy i odsłoniwszy szyję z szaty krzyczał, że kto chce, może mu zadać cios!
A ten wieniec został potem włożony na głowę jednego z posągów Cezara. Ale zdarli go stamtąd pewni trybunowie ludowi, co ogół ludności przyjął pochwalnymi oklaskami. A Cezar pozbawił ich urzędu.
13. To dodało odwagi Brutusowi i Kassjuszowi16. Do dzieła dobrali sobie wiernych przyjaciół. Brali pod uwagę także Antoniusza i na ogół godzono się na niego. Sprzeciwił się Treboniusz. Mówił, że wtedy, gdy szli na spotkanie Cezara wracającego z Hiszpanii, mieszkał z Antoniuszem pod wspólnym z nim namiotem i razem z nim odbywał drogę. Wówczas spokojnie i ostrożnie dotknął również tej myśli. Antoniusz zrozumiał go, ale nie podjął tej próby. Zresztą nie zdradził niczego także przed Cezarem. Całą sprawę wiernie przemilczał.
Stąd to znowu zastanawiano się, czy po zamordowaniu Cezara nie zabić także Antoniusza. Sprzeciwił się Brutus. Uważał, że czyn podjęty z odwagą w obronie praw i sprawiedliwości winien być czysty i wolny od nieprawości.
Bojąc się jednak wpływów Antoniusza i godności jego urzędu, wyznaczono przeciw niemu niektórych ze sprzysiężonych, żeby po wejściu Cezara do senatu, gdy dzieło będzie się miało dokonać, zatrzymali go na zewnątrz jakąś pilną rozmową.
14. Kiedy to wykonano wedle zmowy i Cezar padł w senacie, Antoniusz od razu wdział szatę niewolniczą i gdzieś się zaszył. Kiedy jednak dowiedział się, że ci ludzie nikomu nie robią krzywdy, a zebrali się razem na Kapitolu, nakłonił ich do zejścia w dół dając im jako zakładnika własnego syna. Kassjusza potem sam ugościł przyjęciem, a Brutusa Lepidus.
Potem zwoławszy senat sam mówił o amnestii i przydziale prowincji Brutusowi i Kassjuszowi. Senat przyjął te wnioski i podjął uchwałę, żeby z postanowień Cezara niczego nie zmieniać. I Antoniusz wychodził z senatu jako ktoś najwspanialszy w świecie. Bo uważano, że zapobiegł wojnie domowej i w sytuacji pełnej trudności i niezwyczajnych zawiłości postąpił bardzo rozumnie i nader politycznie.
Z takiego rozumowania rychło jednak wytrąciła go popularność wśród tłumów. Nabrał więc pewnej nadziei, że może być pierwszym, jeśli się obali Brutusa.
Kiedy więc niesiono zwłoki Cezara do grobu, na forum wygłosił, jak to jest
16 Kassjusz - Gajusz Kassjusz Longinus, legat Cezara, pretor w r. 44 p.n.e., morderca Cezara.

w zwyczaju, pochwałę zmarłego. Tu, widząc, że lud się nią bardzo wzrusza i przejmuje, do pochwał dodał słowa współczucia i boleści nad losem zmarłego, a kończąc pokazał podniesioną wysoko szatę Cezara, skrwawioną i pokłutą sztyletami, tych zaś, co tego dokonali, nazwał mordercami, ludobójcami. W ten sposób tyle gniewu wzniecił u ludzi, że zwłoki Cezara spalono na forum na stosie z naniesionych ław i stołów, porywano zapalone belki drewien, pędzono z nimi pod domy zabójców i tam je szturmowano.
15. W tych okolicznościach Brutus i jego ludzie opuścili miasto, a zwolennicy Cezara przystali do Antoniusza.
I żona Cezara, Kalpurnia, z pełnym zaufaniem wielką część swych pieniędzy - na łączną sumę czterech tysięcy talentów - z domu swego złożyła u Antoniusza.
Otrzymał on i pisma po Cezarze, między nimi zapisy jego postanowień i planów. Na podstawie dowolnych dopisów do nich powołał Antoniusz wielu ludzi na wysokie stanowiska, wielu do senatu, niektórych odwołał z wygnania lub uwolnił z więzienia, jakoby na podstawie zamierzeń Cezara. Dlatego Rzymianie tych wszystkich nazywali szydzące charonitami; bo przy bliższym dochodzeniu musieli się powoływać na zapisy dokonywane przez już zmarłych. Podobnie w innych sprawach Antoniusz postępował jak autokrata. Sam tylko był konsulem, a bracia jego współrządcami, Gajusz pretorem, Lucjusz trybunem ludowym.
16. W tym stanie rzeczy do Rzymu przybył młody Cezar17, siostrzeniec zmarłego, jak się wyżej rzekło, wyznaczony prawnie jego spadkobiercą. W czasie śmierci Cezara przebywał w Apollonii18. Teraz od razu zgłosił się u Antoniusza, jako przyjaciela jego ojca, przy czym wspomniał też o złożonych u niego rzeczach. Bo był zobowiązany, zapisem Cezara w testamencie, każdemu z Rzymian dać siedemdziesiąt pięć drachm.
Antoniusz jednak, z początku lekceważąc młodego człowieka, powiedział, że chyba jest chory na umyśle, skoro nie mając ani dobrego rozumu, ani przyjaciół chce wziąć na siebie niepomierny ciężar, dziedzictwo Cezara.
Nie słuchał go, lecz żądał wydania mu depozytu. Antoniusz jednak wciąż okazywał mu lekceważenie, przeszkadzał w staraniach o trybunat ludowy. Kiedy zaś Oktawian chciał ustawić złoty fotel ojca zgodnie z decyzją senatu, on groził mu nawet więzieniem, jeśli nie zaprzestanie swej demagogii.
Młodzieniec zatem przyłączył się do Cycerona i innych wrogów Antoniusza i przez nich usposobił senat życzliwie do siebie, a sam starał się pozyskać sobie lud i zebrać wojska z ich miejsc zakwaterowania.
Uląkł się tego Antoniusz i zaproponował spotkanie na Kapitelu. Doszli do porozumienia.
Ale najbliższej nocy miał Antoniusz niezwykły sen: śniło mu się, że jego
17 młody Cezar - Gajusz Juliusz Cezar Oktawian, adoptowany przez Cezara Oktawiusz (ur. w r. 63 p.n.e.).
18 Apollonia - miasto nadmorskie w Ilirii, naprzeciw Brundyzjum.

prawą rękę przeszyła błyskawica. A po kilku dniach poszła pogłoska, że Oktawian czyha na jego życie. Oktawian bronił się przed tym, ale go nie przekonał. I znowu wzajemna wrogość odżyła.
Obaj więc krążyli po Italii i za wielki żołd starali się pozyskać sobie wojska w ich punktach postoju, to znów wzajemnie się wyprzedzali w zdobywaniu sobie wojsk stojących pod bronią.
17. Wśród ludzi w Rzymie największą powagą cieszył się Cyceron, podburzający przeciw Antoniuszowi całą ludzkość. W końcu skłonił on senat, by Antoniusza ogłosił wrogiem ojczyzny, młodemu Cezarowi przydzielił liktorów i nadał mu odznaki pretorskie, a ówcześni konsulowie19, Pansa i Hircjusz, mieli wypędzić Antoniusza z Italii. Zmierzyli się z Antoniuszem koło miasta Mutyny20, gdzie walczył również młody Cezar, i przeciwnika pobili, ale sami zginęli.
Antoniusz w ucieczce napotykał duże trudności, dokuczał mu szczególnie głód. Ale w naturze jego leżało, że w niepowodzeniach wytrzymałością przechodził samego siebie. Gdy los mu był przeciwny, jak najbardziej miał wiarę w siebie.
Bo jest to jakimś ogólnym zjawiskiem, że u popadających w ciężkie położenie rośnie poczucie dzielności. Nie wszyscy mają tę moc w niepowodzeniach, by trzymać się swego ideału i nie poddawać się trudnościom; niektórzy zbyt słabego charakteru ulegają swej słabości i tracą zdolność trzeźwego myślenia.
Antoniusz więc dawał swoim żołnierzom godny podziwu przykład. Po życiu w zbytku i rozrzutności pił brudną wodę bez niechęci, jadł dziki owoc i korzenie roślin. W czasie przeprawy przez Alpy jedzono nawet, jak mówią, korę z drzew i mięso zwierząt pierwej niejadalnych.
18. Zamysłem Antoniusza było odciągnięcie tamtejszych wojsk spod dowództwa Lepidusa. Bo zdało się, że to jego przyjaciel, jako że przez niego Lepidus doznał od Cezara wielu dowodów przyjaźni. Ale nadszedłszy tam i stanąwszy obozem w pobliżu, nie spotkał się z żadnym gestem życzliwości. Postanowił zatem zaryzykować.
Z włosem po owej klęsce zaniedbanym, z długą zapuszczoną brodą, włożył na siebie szarą szatę i podszedł blisko pod szańce obozu Lepidusa. Tu zaczął rozmawiać z żołnierzami, i wielu wyglądem jego dało się wzruszyć i słowami porwać. Lepidus, bojąc się tego, kazał bez przerwy trąbić, aby Antoniusza zagłuszyć. Żołnierze jednak tym bardziej mu współczuli i prowadzili z nim potajemne rozmowy. Wreszcie wysłali do niego Leliusza i Klodiusza w przebraniu kobiecym i ci kazali mu podjąć śmiały atak na ich szańce: bo wielu jest takich, co go przyjmą, a nawet Lepidusa, jeśli Antoniusz zechce, zabiją. On jednak nie pozwolił tykać Lepidusa.
Następnego dnia podjął przeprawę za rzekę wraz ze swym wojskiem i sam
19 ówcześni konsulowie -  r. 43 p.n.e.
20 Mutyna - późn. Modena, w północnej Italii.

pierwszy ruszył na przeciwny brzeg, gdzie widział już sporo żołnierzy Lepidusa wyciągających do niego ręce i burzących wał obozowy. Wkroczył więc do środka, opanował całość, z Lepidusem obszedł się zupełnie przyzwoicie. Przy spotkaniu nazwał go ojcem i choć sam był panem wszystkiego, w dalszym ciągu jemu przyznawał tytuł i cześć imperatora.
To sprawiło, że również obozujący niedaleko z poważnymi siłami wojskowymi Munacjusz Plankus przystał do Antoniusza.
Tak zatem Antoniusz, znowu bardzo wzmocniony, z wielkimi siłami przekroczył Alpy z powrotem, prowadząc do Italii siedemnaście legionów piechoty i dziesięć tysięcy konnych. Prócz tego dla osłony Galii zostawił tam sześć legionów z Wariuszem, którymś z jego towarzyszy od kielicha, zwanym Kotylonem21.
19. Cezar nie zwracał już uwagi na Cycerona, widząc, że jest on obrońcą wolności. Natomiast za pośrednictwem przyjaciół zaprosił Antoniusza do porozumiewawczych układów. I spotkali się trzej na wysepce oblanej wkoło wodą płynącej rzeki22. Tam obradowali przez trzy dni. Co do wielu spraw porozumieli się łatwo i całą władzę podzielili między siebie jakby odziedziczoną po ojcu spuściznę. Największy spór toczył się o ludzi, którzy mieli zginąć: każda strona żądała zguby swych wrogów, a zachowania przy życiu swych bliskich.
W końcu w nienawiści i gniewie rzucili na ofiarę i swą powinność wobec krewnych, i swą wdzięczność wobec przyjaciół. Cycerona Cezar odstąpił Antoniuszowi, Cezarowi Antoniusz Lucjusza Cezara, swego wuja ze strony matki. Darowano i Lepidusowi stracenie swego brata Paulusa. Tu niektórzy podają, że Lepidus poświęcił Paulusa na żądanie jego śmierci ze strony tamtych dwóch. Nic okropniejszego, mym zdaniem, nie zdarzyło się nigdy, nic bardziej zdziczałego nad tę wymianę tych ludzi! Jednakowo gubiono tak tych, których im odstąpiono, jak tych, których za to wydano, odstępując sobie wzajemnie zabójstwo za zabójstwo! A z największą niesprawiedliwością gubili przyjaciół, nie mając powodu nawet do niechęci do nich.
20. Prócz tego porozumienia stojący wkoło żołnierze uznali za wskazane utrwalić tę przyjaźń jeszcze jakimś małżeństwem Cezara, mianowicie z Klodią, córką Fulwii, teraz żony Antoniusza. I Cezar na to przystał. Potem trzystu proskrybowanych zostało straconych.
Zabito i Cycerona. Antoniusz kazał odciąć mu głowę i prawą rękę, która pisała mowy przeciw niemu. A gdy mu je przyniesiono, z lubością na nie patrzał i kilka razy z radości głośno się zaśmiał. Potem, syty ich widoku, kazał je położyć na mównicy na forum jakby dla wyszydzenia zabitego, a nie ośmieszenia siebie przez urąganie losowi i publiczne plamienie posiadanej przemocy.
21 Kotylon  -  od gr. kotyle, kubek, czarka.
22 płynącej rzeki - Renus, koło Bononii, dopływ Padu; porozumienie trzech: Oktawiana, Antoniusza i Lepidusa, nazywa się drugim triumwiratem, z r. 43 p.n.e., w tym Marek Emiliusz Lepidus, konsul r. 46 i 42 p.n.e. (tu consul suffectus, zastępczy).

Antoniusza zaś wuj, Lucjusz Cezar23, poszukiwany przez pościg uciekł do siostry. Ta jednak, kiedy oprawcy przemocą nastawali na jej mieszkanie, stanęła w drzwiach, rozłożyła ręce i wciąż krzyczała: "Nie zabijecie Lucjusza Cezara! Chyba że wpierw mnie zabijecie, któram wam tego imperatora zrodziła!" Ta więc taką swoją postawą brata ukryła i ocaliła.
21. Pod wielu względami panowanie tych triumwirów było dla Rzymian uciążliwe. Antoniusz zaś ponosi tu największą winę jako starszy od Cezara i możniejszy od Lepidusa, i znów pogrążający się w owe życie w przyjemnościach i samowoli, kiedy tylko od ciężaru spraw się uwalniał.
Do jego ogólnej niesławy dołączyła się niemała nienawiść z powodu domu, jaki zamieszkiwał. Był to dom po Pompejuszu Wielkim, człowieku godnym podziwu nie mniej dla roztropności i trybu życia układnego i ludziom przyjaznego, niż dla owych trzech triumfów. Z odrazą więc patrzano, jak teraz ten dom najczęściej zamknięty dla przewodnich władz, dla pretorów i poselstw, z pogardą od drzwi odpychanych, bywał pełen aktorów mimicznych, kuglarzy, podchmielonych pochlebców, na których łożył najwięcej pieniędzy, zdobywanych na drodze bardzo przykrej przemocy. Bo nie tylko sprzedawali mienie zabijanych i robili donosy na ich krewnych i żony, i uruchomili wszelaki rodzaj podatków, ale dowiedziawszy się, że u westalek są złożone kosztowne rzeczy ludzi obcych i obywateli, przyszli i zabrali je. A skoro nic nie zaspokajało Antoniusza, to i Cezar uznał za wskazane uczestniczenie w tych dochodach. Dzielili je między siebie ci dwaj, przyznali sobie również wojska na wyprawę do Macedonii przeciw Brutusowi i Kassjuszowi, a Lepidusowi pozostawili Rzym.
22. Poszli więc i jęli się wojny24. Stanęli obozem obok przeciwników, Antoniusz przeciw Kassjuszowi, Cezar przeciw Brutusowi. Ale Cezar nie dokonał niczego wielkiego. Antoniusz wyszedł ze wszystkiego pomyślnie i zwycięsko.
Cezar na początku bitwy został przez Brutusa zupełnie pobity; utracił obóz i ledwie zdołał umknąć pościgowi. Wedle tego, co sam pisze w swych wspomnieniach, któryś z jego przyjaciół miał widzenie senne i to sprawiło, że wycofał się z walki. Natomiast Antoniusz pobił Kassjusza. Choć piszą też, że sam Antoniusz nie był obecny przy bitwie, lecz zjawił się po niej, gdy już zaczęto pościg.
Kassjusza zabił jeden z wiernych wyzwoleńców na wyraźną prośbę i rozkaz pokonanego. Bo nie wiedział on, że Brutus zwyciężył.
Po kilku dniach doszło do ponownej bitwy. Pokonany w niej Brutus pozbawił się życia.
Antoniusz zebrał najbogatszy plon sławy i zwycięstwa z tej bitwy. Tym bardziej, że Cezar popadł w chorobę.
23 Lucjusz Cezar - konsul r. 64, pod koniec r. 43 proskrybowany, zmarł w r. 40 p.n.e., krewniak Antoniusza.
24 jęli się wojny - w r. 42 p.n.e., w bitwie pod Filipami (Philippi, dawn. Krenides), miedzy dolnym Strymonem i Nestosem, w północno-wschodniej Macedonii.

Antoniusz też stanąwszy nad zmarłym Brutusem w krótkich słowach wymawiał mu śmierć swego brata, Gajusza Antoniusza, którego Brutus stracił w Macedonii dla pomszczenia śmierci Cycerona. Przy czym mówił, że to raczej Hortensjusz jest winien tego morderstwa brata niż Brutus. Hortensjusza więc kazał zabić przy grobie brata, a na Brutusa zarzucił swój bardzo drogi płaszcz purpurowy i któremuś ze swych wyzwoleńców kazał dopilnować jego pogrzebu. Potem dowiedział się, że ten człowiek nie spalił tego purpurowego płaszcza wraz ze zwłokami zmarłego i podebrał dużą sumę z pieniędzy na ten pogrzeb przeznaczonych, i ukarał go śmiercią.
23. Cezara przewieziono do Rzymu i zdało się, że przez tę chorobę niedługo już pożyje.
Antoniusz zaś, zamierzając wszystkie prowincje wschodnie ograbić z pieniędzy, zatrzymał się z wielką armią w Grecji. Obiecano bowiem każdemu żołnierzowi dać pięć tysięcy drachm, trzeba więc było intensywniejszego ściągania opłat i podatków.
W stosunku do Greków z początku zachowywał się poprawnie i nie był uciążliwy. Jego uwagę przyciągały wykłady uczonych, pokazy zawodów, nawet misteria. W orzeczeniach prawnych był łagodny, cieszył się, gdy go nazywano filohellenem, a jeszcze bardziej, gdy określano mianem atenofila. I temu miastu świadczył duże dobrodziejstwa.
Chcieli i Megarejczycy25 konkurować w czymś z Atenami i uznali, że godzi się pokazać mu ich ratusz. Udał się do nich, zobaczył, a pytany, jak go znajduje, powiedział: "Mały, zmurszały".
Poza tym <...> i świątynię pytyjską odmierzył, by ją wykończyć; bo obiecał to senatowi.
24. Pozostawiwszy w Helladzie Lucjusza Censorynusa wyprawił się Antoniusz do Azji i zabrał się do tamtejszych bogactw. Królowie do niego wystawali pod drzwiami, żony królewskie wzajemnie się prześcigały w darach i wdzięczeniu się przed nim. I podczas gdy Cezar wyczerpywał swe siły w walkach i wojnach partyjnych, on sobie wypoczywał w spokoju, wracając do swych namiętności, do swego zwykłego życia. Cytrzyści w typie Anaksenora, fletniści jak Ksatos, tancerze jak Metrodoros i tym podobni inni azjańscy muzykanci, bezwstydem swoim i błazeństwem przewyższający italską zakałę, wdzierali się do jego domu i tam mieszkali, nic się nie ostawało, wszystko szło na takie błazeństwa. Cała bowiem Azja, jak to miasto u Sofoklesa26,
... i śpiewów jest pełna, I zarazem narzekań i błagań.
Kiedy Antoniusz wkraczał do Efezu, w pochodzie szły kobiety w roli bakchantek, mężczyźni i chłopcy przebrani za Satyrów i Panów, miasto było pełne bluszczów, tyrsów i harf, piszczałek i fletów, a jego nazywano Bak-
25 Megara - zachodni sąsiad Attyki.
26 u Sofoklesa - Król Edyp, w. 3 i n.

chusem, słodkim Wdziękodawcą. Takim był istotnie dla niektórych. Dla ogółu Okrutny i Dziki. Ludziom z nobilnych domów zabierał mienie, by je darować ludziom godnym bicza i pochlebcom. Wielu żyło jeszcze, a już niektórzy prosili go o ich mienie i otrzymywali je, jakby tamci już nie żyli. Dom jakiegoś człowieka z Magnezji podarował kucharzowi za jedno, jak podają, dobrze przyrządzone danie.
W końcu, gdy na miasta nałożył drugi podatek, w obronie Azji odwaŻ3'ł się przemówić Hybreas, w słowach prostych, ale jak na wymóg Antoniusza niezłych: "Jeśli ty możesz dwa razy podatki ściągać w jednym roku, to możesz i dziesięć razy zrobić lato, i dziesięć razy jesień". Do tego w sprawie dwustu tysięcy talentów, które Azja zapłaciła, dodał rzeczowo i odważnie: "Jeśliś tych pieniędzy nie dostał, to żądaj ich od tych, którzy je pobrali. A jeśliś je otrzymał i nie ma ich - tośmy zginęli!"
Na Antoniuszu zrobiło to duże wrażenie. Wiele z tego, co się działo, nie wiedział. Nie żeby był tak niedbały, lecz z powodu prostoduszności, zaufania w szczerość swego otoczenia. Prostoduszność była cechą jego charakteru. I powolne dostrzeganie rzeczywistości. A gdy ją dostrzeże, bardzo żałuje swych błędów i przyznaje się do nich przed pokrzywdzonymi, wielki w wynagradzaniu, wielki w karaniu. Raczej jednak przekraczający miarę w wynagradzaniu niż w karaniu. Jego pewność siebie w żartach i szyderstwie ma lekarstwo w samej sobie: bo można było odpłacać się mu żartem i zuchwalstwem; nawet wyśmianie go sprawiało mu tyleż przyjemności jak wyśmianie kogoś innego.
To jednak szkodziło mu w wielu wypadkach. Nie przyjmując, że ludzie, którzy w żartach pozwalają sobie na otwartość słowa, mogą być pochlebcami, łatwo dawał się nabrać na pochwały, nie bacząc, że niektórzy śmiałością słowa okraszali pochlebstwa jakby kwaskiem słodycz i odbierali im wrażenie przesady, a zuchwałością i żartem przy kielichu kombinowali zaniechanie czy przyzwolenie w sprawach politycznych, nie dla zabawy rozmawiając, lecz z braku odwagi jasnego pokazania, co myślą.
25. Przy takiej naturze Antoniusza spotkało go w końcu to nieszczęście z miłością do Kleopatry. Ta miłość rozbudziła w nim i rozpętała wiele innych ukrytych jeszcze w nim i drzemiących namiętności, i jeżeli miał jeszcze w sobie coś z godności, by temu zbawczo przeciwdziałać, wszystko zniweczyła i unicestwiła.
A wpadł w tę miłość w takich okolicznościach: Gdy podjął wojnę z Partami, posłał po nią, by się stawiła na spotkanie w Cylicji dla wytłumaczenia się z zarzutu, że Kassjuszowej stronie udzieliła dużej pomocy i tak przyczyniła się do owej wojny. Kiedy jednak jego wysłaniec, Delliusz, zobaczył jej postać i poznał sprawność w rozmowie i zdolność do wszystkiego, od razu spostrzegł, że Antoniusz nie zrobi takiej kobiecie nic złego, lecz ona odegra u niego wielką rolę. Już zatem zaczął świadczyć usługi tej Egipcjance i nakłaniać ją do tej podróży do Cylicji "w pięknym stroju" - jak mówi Homer - i bez strachu przed Antoniuszem, najmilszym z wodzów, bardzo ludzkim.

Zresztą ona i Delliuszowi wierząc, i wnioskując z wrażenia, jakie kiedyś od razu zrobiła na Cezarze i na Gneuszu, synu Pompejusza, przy spotkaniu z nimi, miała i teraz nadzieję, że bez trudu podbije także Antoniusza. Tamci bowiem znali ją jeszcze jako niedoświadczoną pannę, a do tego miała iść w wieku, w którym kobiety bywają najbardziej kwitnące pięknością i bystrością rozumu. Przygotowała więc do zabrania z sobą dużo darów i kosztowności, i strój odpowiadający bogactwu królestwa żyjącego w pomyślności, i zjawiła się, największą pokładając nadzieję w sobie samej, w swych czarujących walorach.
26. Ponieważ zaś otrzymywała wiele listów od samego Antoniusza i od jego przyjaciół, zapraszających ją do przybycia, tak zlekceważyła i wyśmiała tego człowieka, że popłynęła w górę rzeki Kydnos27 na okręcie transportowym z rufą ozłoconą, z rozpiętymi żaglami purpurowymi, z wiosłami w srebrze, poruszanymi w takt aulosu zharmonizowanego z syryngą i kitarami. Sama ona spoczywała pod baldachimem przetykanym złotem, wystrojona niczym Afrodyta na obrazach, a chłopczyki jak te amorki na malowidłach stały z obu stron chłodząc powietrze wachlarzami. A jej służebne, wybornej piękności, w strojach Nereid i Charyt, rozmieszczone były to na przedzie okrętu, to u masztów. Cudowne zapachy rozchodziły się z mnóstwa kadzideł na brzegach.
Ludzie znad rzeki zaraz towarzyszyli jej z obu stron, a ci z miasta wybiegli, żeby zobaczyć to widowisko. Tłum ulotnił się z rynku i w końcu Antoniusz zasiadający tam na mównicy pozostał sam, a po ludziach poszła mowa, że to Afrodyta w uroczystym pochodzie idzie do Dionizosa-Bakchusa ku szczęściu Azji.
Antoniusz przez posłańca zaprosił ją najpierw na ucztę. Ale ona uznała, że wypada, by on sam do niej przybył. Natychmiast chcąc jej okazać uprzejmość i przyjazny stosunek, usłuchał i przybył. Zastał urządzenie trudne do opisania w słowach. Najbardziej jednak olśniły go światła swą mnogością. Opowiadają, że taka ich ilość jednocześnie wszędzie wisiała i błyskała i w takich wzajemnie zgranych układach w zdobne figury koliste i proste, że widok ich był czymś tak pięknym jak mało podobnych.
27. Następnego dnia on przyjmował ją ucztą. Silił się na to, by ją prześcignąć w wystawności i wytworności. Ale w obu wypadkach pozostawał w tyle pokonany przez tamte wspaniałości. I pierwszy pokpiwał sobie z ubóstwa i prostoty siebie.
Kleopatra dostrzegła w żartach Antoniusza w dużym stopniu żołnierski brak ogłady, swobodnie i śmiało dostosowała się także w tym do niego.
Piękność jej sama w sobie nie była - jak podają - niezrównana i olśniewająca wzrok ludzki, ale zetknięcie się z nią miało coś zniewalającego. Jej postać przy ujmującej łatwości w rozmowie i jednocześnie tchnąca z niej jakoś kultura obyczajów wywoływały swoiste wrażenie. Przyjemny miała już sam głos w rozmowie. A język jakby jakiś wielostrunny instrument bez trudu zmieniała na dowolny dialekt. Z niewielu obcymi porozumiewała się za
27 Kydnos - rzeka w Cylicji, płynąca przez miasto Tarsos (Tars).

pośrednictwem tłumacza. Przeważnie sama bezpośrednio odpowiadała Etio-pom, Troglodytom, Hebrajczykom, Arabom, Syryjczykom, Medom, Par-tyajom (Partom). A mówią, że znała wiele innych jeszcze języków - podczas gdy królowie egipscy przed nią nawet egipskiego języka nie zdołali sobie przyswoić, niektórzy zaś zapomnieli nawet macedońskiego.
28. Tak bardzo więc opanowała Antoniusza, że gdy w Rzymie jego żona Fulwia walczyła z młodym Cezarem o sprawy męża i gdy w Mezopotamii gotowało się wojsko partyjskie, którego wodza Labienusa dowódcy królewscy obwołali samodzielnym imperatorem, a sami zabierali się do najazdu na Syrię, on dał się porwać przez nią do Aleksandrii i tam spędzał sobie beztroskie życie młodzieńcze na pogadankach i zabawach marnując na przyjemnościach najcenniejszy - jak mówi Antyfont28 - skarb, jakim jest czas. Utworzyli bowiem jakiś zespół "Niepowtarzalnych", codziennie gościli się wzajemnie, nie do wiary i bez miary uprawiając rozrzutność.
Opowiadał o tym mojemu dziadkowi Lampriasowi lekarz Filotas z Am-fissy. Był on wtedy w Aleksandrii na studiach lekarskich i miał bliższą znajomość z którymś z królewskich kucharzy. Dał się więc jako młody człowiek nakłonić do przyjrzenia się kosztowności przygotowanej uczty. Wprowadzony do kuchni, ujrzał, wśród innych rzeczy przelicznych, osiem dzików pieczonych. A gdy wyraził zdziwienie, że tak dużo zaproszono gości, kucharz z uśmiechem odrzekł, że nie tak dużo tych gości, około dwunastu. Ale każde danie musi być serwowane w szczytowej świeżości. Każdy więc moment może je zepsuć. Bo może się zdarzyć, że Antoniusz zechce natychmiast zasiadać do stołu, albo za chwilę, jeśli przypadkiem przesunie czas zasiadania żądając najpierw kielicha, czy też mając nagle jakąś rozmowę. Dlatego przyrządza się nie jedno danie - mówił kucharz - lecz kilka takich; bo trudno przewidzieć właściwy czas. Tak opowiadał Filotas.
I dalej - że z biegiem czasu znalazł się w otoczeniu najstarszego syna Antoniusza, którego miał z Fulwii, i nieraz przy nim zasiadał do stołu mile widziany wśród innych towarzyszy, kiedy ten nie jadał razem ze swym ojcem. I że wtedy jakiemuś lekarzowi, nader pewnemu siebie i dla obecnych przy stole uciążliwemu, zamknął usta takim sofismatem: "Gorączkującemu winno się dawać zimną wodę. Każdy gorączkujący jakoś gorączkuje. Każdemu zatem gorączkującemu winno się dawać zimną wodę". Uderzony tym ten człowiek zamilkł. A chłopiec wśród śmiechu powiada: "Filotasie! To wszystko daruję tobie!" - wskazując przy tym na stół pełen różnych wielkich kielichów. Wtedy Filotas wziął to za dowód życzliwości, ale daleki był od tego, by sądzić, że chłopcu w tym wieku wolno czynić takie podarki. Po chwili jednak jeden ze służących zgarnął te kielichy do jakiegoś naczynia i kazał Filotasowi opieczętować je swoim sygnetem. Kiedy się wzbraniał i bał to zrobić, sługa się ozwał: "Czemu ty, tchórzu, zwlekasz? Nie rozumiesz, że ten dający to syn Antoniusza,
28 jak mówi Antyfont -  frgt. 77 w wyd. Dielsa; Antyfont z Rhamnus, mówca attycki z V wieku p.n.e.

któremu wolno takie złota darować? Słuchaj mnie i za wszystko to weź pieniądze. Bo może być, że ojciec zechce zatrzymać niektóre jako antyki albo dzieła sztuki".
To więc nam opowiadał dziadek, a jemu nieraz szczegółowo Filotas.
29. Kleopatra umiała pochlebstwo dzielić nie na czworo, jak mówi Platon29, lecz na wielekroć: czy Antoniusz chciał poważnego działania czy żartów, stale dawała mu jakąś nową i pochlebną przyjemność i wychowywała go sobie niczym dziecko, nie opuszczając go ni dniem, ni nocą. Razem z nim grała w kości, razem piła, chodziła na polowania, przyglądała się mu w czasie ćwiczeń z bronią.
Nawet w nocy, kiedy stawał pod drzwiami i oknami mieszkańców miasta i żartował sobie z tymi wewnątrz, razem z nim goniła i błąkała się po mieście w szacie niewolnicy. Bo i on podobne odzienie przywdziewał, i dlatego zażył i żartów dużo, a często i batów, i tak wracał do domu. Przeważnie jednak domyślano się, że to on. Zresztą mieszkańcy Aleksandrii cieszyli się tym jego błaznowaniem i wraz z nim się bawili bez niestosowności czy braku ogłady, lubiąc to i mówiąc, że wobec Rzymian przybiera maskę tragiczną, wobec nich komiczną.
Ale za dużo by tu opowiadać o mnóstwie jego zabawnych wyczynów. Kiedyś łapał ryby, ale bez powodzenia, i złościł się wobec Kleopatry. Kazał więc rybakom zanurzać się i skrycie przyczepiać do wędki ryby już wcześniej złapane. I dwa czy trzy razy wydobył je na wierzch, ale nie uszło to uwagi Kleopatry. Udając podziw, opowiedziała to przyjaciołom i zaprosiła ich nazajutrz na świadków. Kilku ludzi weszło do łodzi rybackich i Antoniusz zanurzył wędkę, a tymczasem ona któremuś ze swych ludzi kazała pospieszyć się i przypiąć do wędki pontyjską rybę marynowaną. Antoniusz sądząc, że coś złapał, podniósł wędkę, a wtedy ludzie, oczywiście, wybuchnęli śmiechem. A ona: "Zostaw wędkę, imperatorze, nam faryjskim i kanobijskim królom. Twoim łowem miasta, królestwa, lądy".
30. Wśród takich głupot i takiej dziecinady zastały Antoniusza dwie wiadomości. Pierwsza z Rzymu - że brat jego, Lucjusz, i żona, Fulwia, najpierw wzajemnie się kłócili, a następnie razem przegrali wojnę z Cezarem, i całą swoją sprawę, i uciekają z Italii. A druga, wcale nie lepsza od tamtej - że Labienus z partyjskim wojskiem podbija Azję od Eufratu i Syrii po Lidię i Jonie.
Z trudem więc jakby ze snu czy ze stanu oszołomienia wyrwany ruszył w drogę, żeby się Partom przeciwstawić, i dotarł do Fenicji. Ale wobec pełnych łez listów Fulwii zwrócił się z dwustu okrętami ku Italii. W czasie żeglugi przejął uciekających przyjaciół i od nich dowiedział się, że to Fulwia była winna tej wojny, z natury dzielna i odważna, w nadziei, że tym oderwie go od Kleopatry, jeśli w Italii zacznie się jakiś ruch.
Szczęście zdarzyło,  że Fulwia płynąc do niego zachorowała i umarła
29 jak mówi Platon - Gorgiasz 464 c.

w Sykionie. Przez to tylko łatwiejsze stało się jego pogodzenie się z Cezarem. Kiedy zatem zawinął do brzegów Italii i Cezar, jak było widać, nie miał do niego pretensji, a on sam winę tego, o co chodziło, zwalał na Fulwię, przyjaciele nie pozwolili dochodzić przyczyn winy, pogodzili obu i rozdzielili tereny zarządów czyniąc granicą Morze Jońskie: co po wschodniej jego stronie, przydzielono Antoniuszowi, co po zachodniej, Cezarowi. Lepidusowi pozwolono zatrzymać Afrykę. A co do konsulatu, postanowiono, że jeśli nie zechcą go sami, obejmą go ich stronnicy po równo.
31. Ten stan rzeczy zdał się odpowiedni, ale wymagał silniejszej poręki. Tę nastręczył sam los. Cezar miał siostrę, Oktawie, nie z tej samej matki i starszą od niego: tę urodziła Ancharia, jego później Atia. Bardzo tę siostrę kochał, przedziwny, jak opowiadają, wzór kobiety. Wyszła ona za mąż za Gajusza Marcellusa. Ten niedawno zmarł. Żyła więc we wdowieństwie. Okazało się, że i Antoniusz został wdowcem po śmierci Fulwii. Nie przeczył on, że łączyły go bliskie stosunki z Kleopatrą, ale nie formalne małżeństwo; niemniej w myśli, gdy o to chodziło, wciąż jeszcze walczył z uczuciem miłości do Egipcjanki.
Wszyscy więc zaproponowali to małżeństwo, w nadziei, że Oktawia, posiadająca obok piękności dostojność i rozum, taka sama będzie przy Antoniuszu, kochana przezeń, jak winna być kochana taka kobieta, i będzie wszystkich ich interesów zbawienną gwarancją i więzią. Kiedy więc obie strony doszły do porozumienia, udali się do Rzymu i doprowadzili Oktawie do tego małżeństwa. Prawo zabraniało wprawdzie małżeństwa ponownego przed upływem dziesięciu miesięcy od śmierci męża, ale senat swym postanowieniem uwolnił ich od tego wymogu.
32. Sycylię trzymał Sekstus Pompejusz i stamtąd pustoszył Italię, mnóstwem okrętów pirackich pod dowództwem pirata Menasa i Menekratesa sprawiając, że morze było niedostępne dla żeglugi. Ponieważ jednak zdało mu się, że Antoniusz jest dla niego dobrze usposobiony za to, że podejmował jego matkę wygnaną wraz z Fulwią, postanowił także z nim się porozumieć.
Spotkali się w jednym miejscu u przylądka Misenum i tamtejszego nasypu. Tam Pompejusz zakotwiczył swą flotę, a Antoniusz i Cezar wystąpili z wojskami lądowymi.
W układzie postanowiono, że Pompejusz zatrzyma Sardynię i Sycylię, morze uwolni od piratów, dostarczy pewną ilość zboża do Rzymu.
Potem miano się wzajemnie ugościć. W losowaniu pierwszy miał urządzić przyjęcie Pompejusz. Ten, gdy Antoniusz zapytał, gdzie będą goszczeni, odpowiedział wskazując na wodzowską hekserę: "Tutaj, bo ten okręt pozostał Pompejuszowi jako mieszkanie po ojcu". Była to przymówka do Antoniusza, bo on posiadał dawny dom ojca Pompejusza. Kazał więc ten okręt zakotwiczyć, rzucił jakiś pomost do przejścia nań z przylądka i gościł ich uprzejmie.
Kiedy przyjęcie było w pełni ożywienia i żartów na temat Kleopatry i Antoniusza, pirat Menas podszedł do Pompejusza i powiedział, tak żeby inni nie słyszeli: "Chcesz, to odetnę kotwicę i uczynię cię panem nie tylko Sardynii i Sycylii, ale całego Rzymu?" Słysząc to Pompejusz odrzekł po chwili namysłu:

"Toś powinien był, Menasie, uczynić bez zapowiadania mi tego. Na razie zadowólmy się tym, co jest. Nie w moim zwyczaju łamanie słowa". I ugoszczony z kolei przez obu odpłynął na Sycylię.
33. Antoniusz po tym układzie posłał przodem Wentydiusza do Azji celem zatrzymania Partów w dalszych krokach naprzód, a sam dla przypodobania się Cezarowi przyjął godność kapłana kultu pierwszego Cezara. I dużo spraw politycznych i bardzo ważnych podejmowali wspólnie i przyjaźnie.
Tylko współzawodnictwo przy grach martwiło Antoniusza, bo stale z Cezarem przegrywał. A był przy nim jakiś wieszczek egipski, jeden z tych, co to stawiają horoskopy. Ten, czy to chcąc się przypodobać Kleopatrze, czy Antoniuszowi mówić prawdę, śmiało mu przepowiadał, że szczęście jego, wspaniałe i wielkie, zostanie przyćmione przez szczęście Cezara. I radził mu trzymać się jak najdalej od tego młodzieniaszka: "Twój Geniusz" - mówił - "boi się jego Geniusza. Pyszny on i wyniosły sam w sobie, przy zbliżeniu z tamtym doznaje pognębienia i zastraszenia".
I doprawdy, dalszy rozwój zdarzeń zdawał się potwierdzać słowa Egipcjanina. Bo mówią, że ilekroć ciągnęli losy w zabawie czy grali w kości o cokolwiek, za każdym razem przegrywał Antoniusz. Urządzali walki kogutów lub wojowniczych przepiórek i zawsze zwyciężały Cezarowe. To niepokoiło Antoniusza, choć tego nie okazywał. Tym bardziej jednak przejmował się radą Egipcjanina i oddalił się z Italii zleciwszy sprawy swego domu Cezarowi. Oktawie zabrał z sobą aż do Grecji, bo urodziła się im już córeczka.
Zimę spędził w Atenach. Tu dostał pierwsze wiadomości o dokonaniach Wentydiusza: że w bitwie pokonał Partów, Labienusa stracił, a także Franipa-tesa, najznaczniejszego z wodzów króla Orodesa.
Z tej okazji urządził Grekom publiczną ucztę, przyjął godność gimnazjar-chy w Atenach i pozostawiwszy w domu odznaki wodzowskie wystąpił z rózgami gimnazjarchów, w ich stroju i obuwiu i biorąc chłopców przez pół, odginał ich z głową podaną do tyłu.
34. Wyruszając na wojnę przybrał się w wieniec świętej oliwki i zabrał z sobą - za jakimś orzeczeniem wyroczni - butelkę wody ze źródła Klepsydry30.
Tymczasem syn królewski, Pakorus, z wielką armią partyjską spieszył znowu na Syrię, ale Wentydiusz w bitwie na terenie Kyrrosu zmusił go do odwrotu i dużą liczbę wroga wybił, przy czym Pakorus sam padł wśród pierwszych poległych. I tym czynem rozgłośnym Rzymianie w pełni pomścili niepowodzenia Krassusa. Znowu też odepchnęli Fartów poza Medię i Mezopotamię, po klęskach w trzech kolejnych bitwach.
Wentydiusz jeszcze nie ścigał Partów dalej z obawy przed zawiścią Antoniusza. Zwrócił się ku tym, co odpadli od Rzymu, i w Samosatach31 oblegał króla Kommageny Antiocha. Ten prosił o pokój gotów dać tysiąc
30 Klepsydra - źródło u ateńskiego Akropolu.
31 Samosaty - miasto w Kommagenie, nad górnym Eufratem.

talentów i spełnić żądania Antoniusza, ale Wentydiusz radził mu zwrócić się z tym do samego Antoniusza. Już bowiem był on blisko i nie pozwalał Wentydiuszowi zawierać pokoju z Antiochem - żeby choć ten jeden czyn szedł na konto jego chwały, a nie żeby wszystko było zasługą Wentydiusza!
Oblężenie jednak przeciągało się i mieszkańcy w mieście, tracąc nadzieję na pokój, zabrali się energicznie do obrony. Sam więc nie zrobił on nic, zawstydzony i zlekceważony zadowolił się ostatecznie trzystu talentami za zawarcie pokoju z tym Antiochem i po wydaniu drobnych co do Syrii zarządzeń wrócił do Aten.
Wentydiusza, jak należało, uhonorował i odesłał do Rzymu dla odbycia triumfu. Był on, jak dotąd, jedynym człowiekiem, który triumfował nad Fartami. Z pochodzenia niewysokiego stanu, ale cieszył się przyjaźnią Antoniusza i to mu dało możność dokonania wielkich czynów. Nimi też najbardziej potwierdzał, co powtarzano o Antoniuszu i Cezarze, że w dowodzeniu swoim więcej osiągnęli przez innych niż sami przez się. Bo i Sosjusz, dowódca wojsk Antoniusza, dużo dokonał w Syrii, i Kanidiusz, pozostawiony przez niego w Armenii, pokonał i tamtejsze ludy, i władców Albanii i Iberii, dochodząc aż do Kaukazu. Przez nich rosło imię i sława siły Antoniusza u obcych ludów.
35. Sam on znowu, w wyniku jakichś pomówień podburzony przeciw Cezarowi, podpłynął z trzystu okrętami pod Italię, a ponieważ nie wpuszczono go do Brundyzjum, popłynął z flotą do Tarentu. Stąd Oktawie - bo przypłynęła wraz z nim z Grecji - na jej własną prośbę odesłał do jej brata. Była znowu w ciąży i miała z Antoniusza już drugą córeczkę.
Spotkała Cezara w drodze. Z przyjaciół jego pozyskała sobie Agryppę i Mecenasa i wśród błagań bardzo prosiła brata, by nie dopuścił do tego, żeby ona z najszczęśliwszej kobiety stała się zupełnie pognębioną; bo teraz wszyscy patrzą na nią jako na żonę jednego z imperatorów, a siostrę drugiego: "Jeśli górę" - mówiła - "weźmie to, co gorsze, i przyjdzie do wojny, to nie wiadomo, któremu z was przeznaczone zwycięstwo albo klęska; mnie w każdym wypadku żałosny czeka los".
Te słowa wzruszyły Cezara i do Tarentu przybył w nastroju pokojowym. Tu obecni ujrzeli najpiękniejsze widowisko: wielkie wojska stały spokojnie na lądzie, mnóstwo okrętów bezpiecznie na morzu, a oni obaj i ich przyjaciele wzajemnie się spotykali i życzliwie z sobą rozmawiali. Antoniusz pierwszy przyjmował ich gościnnie - bo i na to godził się Cezar przez wzgląd na siostrę.
Potem się umówiono, że Cezar daje Antoniuszowi dwa legiony na wojnę z Partami, Antoniusz Cezarowi sto okrętów ze spiżowymi dziobami. A poza tak uzgodnionymi warunkami Oktawia uprosiła jeszcze od męża dla brata dwadzieścia lekkich okrętów, a od brata dla męża tysiąc żołnierzy. I z tym się rozstali.
Ten zaraz podjął wojnę z Pompejuszem pragnąc zdobyć Sycylię, Antoniusz zaś oddał pod jego opiekę Oktawie wraz z dziećmi, również tymi z Fulwii, i odpłynął do Azji.

36. Ale przez długi już czas drzemiące w nim zło, ta miłość do Kleopatry, przez lepsze myśli zdająca się uspokojona i całkiem uśpiona, znowu się rozbudziła i rozpaliła, gdy tylko zbliżył się do Syrii. I w końcu ten nieposłuszny i nieujarzmiony rumak duszy - jak mówi Platon - odrzuciwszy kopytami wszystko, co piękne i zbawienne, posłał Fontejusza Kapitona, by sprowadził Kleopatrę do Syrii. A gdy tam przybyła, dla sprawienia jej przyjemności darował jej nic drobnego czy małego, bo Fenicję, Celesyrię, Cypr, kawał Cylicji. Nadto - część Judei, rodzącą balsam, oraz część Arabii Nabatejskiej, bliższą Morzu Śródziemnemu.
Te darowizny bardzo uraziły Rzymian. A do tego wielu ludziom prywatnym nadał tetrarchie i królestwa wielkich ludów, wielu innych pozbawił królestw, np. władcę Judei, Antygonosa, którego nawet publicznie kazał ściąć, choć żaden król dotąd nie doznał takiej kary.
Ale ta hańba wśród tych wyróżnień Kleopatry była najprzykrzejsza, że swą niesławę pomnożył jeszcze uznając za swoje dwoje dzieci z Kleopatry, nazywając chłopca Aleksandrem, z przydomkiem Helios, a dziewczynkę Kleopatrą, z przydomkiem Selene.
Przy tym wszystkim umiał upiększać swe niesławne pociągnięcia mówiąc, że wielkość Rzymu objawia się nie w tym, co zdobywa, lecz w tym, co daje. Wielu też królów pomnaża swą szlachetność przez sukcesję i wielodzietność. Tak np. jego przodek wyrósł z potomstwa Heraklesa, przez to, że Herakles nie jednemu żywotowi kobiecemu powierzał mnożenie swego potomstwa i nie bał się praw Solona i odpowiedzialności za ciążę, lecz zgodnie z naturą dał początek i rozwój wielu pozostawionym po sobie rodom.
37. Kiedy Frahates zabił swego ojca Orodesa i objął w królestwie panowanie, wtedy wśród wielu innych uchodźców partyjskich był też znakomity i możny pan, Monezes. Ten przybył do Antoniusza. Ten zaś przyrównując losy Monezesa do losów Temistoklesa, a swoją władzę i wielkoduszność stawiając na równi z perskimi władcami dał mu trzy miasta32, Laryssę, Aretuzę i Hierapolis, dawniejszą Bambykę. Ponieważ jednak król partyjski przysłał mu ułaskawienie, Antoniusz odesłał go ze spokojem, postanawiając jednocześnie łudzić Frahatesa nadzieją pokoju i żądać od niego zwrotu chorągwi rzymskich zdobytych na Krassusie, oraz żyjących jeszcze jeńców rzymskich.
Potem odesłał Kleopatrę do Egiptu, a sam poszedł przez Arabię do Armenii, gdzie zebrały się jego wojska i sprzymierzeni królowie. Tych było dużo, a najsilniejszy z nich król Armenii Artawasdes, dostarczający sześć tysięcy jeźdźców i siedem tysięcy pieszych.
W dokonanym wtedy przeglądzie wojsk było samych Rzymian sześćdziesiąt tysięcy pieszych i występujących z Rzymianami dziesięć tysięcy jeźdźców hiszpańskich i galickich. Z pozostałych ludów - trzydzieści tysięcy, wraz z jazdą i lekkozbrojnymi.
Takie przygotowania i władanie tak potężną armią, która by przestraszyła
32 trzy miasta - w północnej Syrii, na prawym brzegu Eufratu.

nawet Indie za Baktrią i wstrząsnęła całą Azją, udaremniała mu - jak mówią - Kleopatra. Spieszno mu było spędzić z nią zimę, rozpoczął wojnę przed właściwym czasem, i w ogóle działał chaotycznie, nie mogąc zebrać swych myśli, lecz jakby pod wpływem jakichś ziół czy czarów wciąż miał ją przed oczyma, by raczej do niej czym prędzej wrócić niż wroga pokonać.
38. Przede wszystkim trzeba by na miejscu, w Armenii, przezimować, potem wojsku dać wypoczynek po ośmiu tysiącach stadiów marszu i wczesną wiosną zająć Medię, zanimby Partowie ruszyli z leży zimowych. Ale tego czasu by nie przetrzymał.
Pozostawiając więc Armenię po lewej stronie ruszył na Atropatenę33 i spustoszył ten kraj. Potem na trzystu wozach sprowadzał potrzebne machiny oblężnicze; wśród nich także taran długości osiemdziesięciu stóp. Nic z tych rzeczy, gdyby się zepsuły, nie można by zastąpić na właściwy czas, bo drzewa rosnące w terenach górzystych są niedostatecznie długie i mają drewno miękkie. Spieszył się jednak i to wszystko jako przeszkodę opuścił, pozostawiwszy na straży wozów ludzi pod komendą jakiegoś Statianusa, a sam oblegał wielkie miasto Fraaty34, w którym umieszczone były także kobiety i dzieci króla Medii. Doświadczenie jednak rychło mu uświadomiło błąd, jaki popełnił opuszczając wozy. Podciągał więc pod miasto nasyp, wznoszony jednakże powoli i z wielkim trudem.
Tymczasem Frahates, słysząc, że pozostawiono tam te wozy z transportem machin, nasłał na nie znaczny oddział jeźdźców i Statianus otoczony przez nich i sam zginął, i mnóstwo ludzi z nim. Wozy zajęto i spalono, wzięto dużo ludzi do niewoli, wśród nich króla Polemona.
39. Ten przypadek bardzo, rzecz jasna, przygnębił ludzi Antoniusza, że tak niespodzianie doznali ciosu od razu na początku. Armeńczyk Artawasdes opuścił sprawę rzymską i oddalił się ze swym wojskiem, choć sam był główną przyczyną tej wojny.
Kiedy Partowie pokazali się w świetności z pełnymi dumy pogróżkami tym przy oblężeniu, Antoniusz nie chcąc, żeby jego wojsko w bezczynności traciło ducha i popadało w coraz większe przygnębienie, wziął dziesięć legionów i trzy pretorskie kohorty ciężkozbrojnych oraz wszystkich jeźdźców i wyprowadził ich dla zbioru zboża, licząc na to, że w ten sposób najbardziej zwabi się nieprzyjaciela do bitwy w szyku bojowym.
Po dniu marszu zauważył, że Partowie kołem go otaczają i próbują zaskoczyć w drodze. Wystawił więc w obozie znak do bitwy, ale też kazał zwinąć namioty, jakby miał zamiar nie bić się, lecz uchodzić. Przemaszerował koło przeciwnika ustawionego w półksiężyc wydawszy rozkaz, żeby w momencie, gdy pierwsi z nieprzyjaciół będą w zasięgu ciężkozbrojnych, konnica ruszyła do ataku z przeciwka.
Partom pozostającym z boku to ustawienie rzymskiego szyku wydało się zbyt trudne do zrozumienia, kiedy patrzyli na nich, jak przechodzą obok nich
33 Atropatena - kraj w północno-zachodniej Medii, koło miast Gaugamela i Arbela.
34 Fraaty - miasto w północnej Medii.

w równych odstępach, bez hałasu i w milczeniu potrząsający włóczniami. Kiedy jednak dano znak do ataku i konnica dokonawszy zwrotu ruszyła na nich z potężnym okrzykiem wojennym, tę wprawdzie przyjęto dzielnie i odpierano, choć od razu za blisko była dla strzał z łuku, ale gdy i ciężkozbrojni ruszyli do walki z wrzaskiem i trzaskiem uderzeń o zbroje, konie partyjskie, przestraszone, spłoszyły się i Partowie, nim doszło do walki, uciekli. Antoniusz napierał na nich w pościgu i miał wielką nadzieję, że cała wojna, albo przynajmniej większa jej część, została w tej bitwie załatwiona.
Ale choć piechota ścigała wroga przez pięćdziesiąt stadiów, a konnica trzykroć dalej, przyjrzawszy się poległym i pojmanym - wzięto trzydziestu jeńców, a poległo tylko osiemdziesięciu - wszyscy byli zakłopotani i niezadowoleni, uważając za coś przykrego, że w zwycięstwie tak mało ludzi pobili, a w porażce przy owych wozach tak dużo utracili.
Następnego dnia spakowali się i ruszyli w drogę pod Fraaty i do obozu. W marszu napotykali najpierw niewielu przeciwników, potem więcej, w końcu natknęli się na wszystkich, jakby w ogóle nie pobitych i w pełni świeżych sił będących, tak że wyzywani do bitwy i atakowani z biedą i wielkim trudem schronili się do obozu.
Tutaj tymczasem Medowie dokonali wypadu na nasyp i obrońcom jego napędzili strachu. Zdenerwowany tym Antoniusz zastosował wobec tchórzących karę dziesiątkowania: podzielił ich na dziesiątki i z każdej jednego, wyznaczonego losem, stracił. A pozostałym kazał wydać przydział jęczmienia zamiast pszenicy.
40. Trudna była ta wojna dla obu stron. A przyszłość jeszcze trudniejsza. Dla Antoniusza - z powodu grożącego głodu. Bo już nie można było zdobywać zaopatrzenia w żywność bez wielu ran i strat w ludziach. Natomiast Frahates wiedział, że Partowie wszystko raczej zniosą niż zimę poza domem, pod gołym niebem. Bał się więc, że Rzymianie wytrzymają i przetrwają tę zimę, a jego ludzie go opuszczą. Bo powietrze po jesiennym zrównaniu dnia z nocą staje się czerstwe. Uknuł więc podstęp.
Najznakomitsi z Partów przy furażowaniu i przy innych kontaktach z Rzymianami mieliby - dla nich oględniejsi, pozwalać im zdobywać żywność, chwalić ich dzielność: że są oni bardzo bitni, że słusznie król partyjski podziwia ich dzielność. Potem już coraz bardziej zbliżali się do Rzymian, nie odbierali im koni i zabrali się do Antoniusza: że Frahatesowi, który pragnie ugody i oszczędzenia tylu i tak dzielnych ludzi, nie daje do tego możliwości, ale siedzi sobie spokojnie na miejscu czekając na dwu wielkich i przykrych wrogów, głód i zimę, przed którymi trudno uciec, nawet przy konwoju partyjskim.
I wielu było takich, co to powtarzali Antoniuszowi. Ten więc zwabiony tą nadzieją nie pierwej jednak wysłał poselstwo do Frahatesa, nim upewnił się u tych, co tak życzliwi mu się prezentowali, czy te myśli pochodzą istotnie od króla. Ci potwierdzali je i prosili, by się pozbył wszelkich obaw i nieufności. Wysłał więc kilku swych przyjaciół do króla znów żądając zwrotu owych chorągwi rzymskich i jeńców, żeby się nie wydawało, że za wszelką cenę chce

się ocalić i uciec. Part jednak kazał mu dać sobie z tymi spokój i oświadczył, że jeśli Antoniusz chce odejść, ma pełny pokój i bezpieczeństwo.
W kilka dni później Antoniusz spakował się i ruszył w drogę. Umiał on i do ludu przekonywająco przemawiać, i wojska słowem porywać - z natury w tym uzdolniony jak rzadko który z ówczesnych ludzi - wówczas jednak z zawstydzenia i upokorzenia zrezygnował z przywracania ducha w tłumach zlecając to Domicjuszowi Ahenobarbusowi. Niektórych to oburzało, że się ich lekceważy, większość jednak była wstrząśnięta znając tego przyczynę. Sądziła więc, że wodza trzeba uszanować i słuchać.
41. Antoniusz zamierzał wracać tą samą drogą przez bezdrzewną równinę, ale zgłosił się do niego któryś z plemienia Mardów, dokładnie obeznany ze zwyczajami Partow, który Rzymianom okazał wierność już w owej bitwie przy wozach z machinami. Przyszedł do Antoniusza radząc w ucieczce trzymać się górzystego terenu po prawej stronie, nie narażać wojska ciężkozbrojnego i obładowanego na drogach gołych i otwartych na strzały tak licznej konnicy - jak sobie to uknuł Frahates, żeby go oderwać od owego oblężenia. On sam więc będzie Antoniuszowi przewodnikiem, wiodąc go drogą krótszą i dogodniejszą dla maszerujących.
Wysłuchał tego Antoniusz i wziął tę radę pod rozwagę. Nie chciał robić wrażenia, że nie ufa Partom po zawarciu umowy. Pochwalał więc drogę krótszą i przez zamieszkane wsie. Ale żądał od Marda gwarancji szczerości. Ten zaproponował, żeby go trzymano w więzach, aż doprowadzi wojsko do Armenii. I tak związany prowadził ich przez dwa dni w spokoju.
Trzeciego dnia Antoniusz, zupełnie nie myśląc o Partach, szedł swobodnie pewny bezpieczeństwa, gdy Mard zobaczył świeżo zburzoną na rzece tamę i silny prąd wody skierowany na drogę, którą należało iść dalej. Domyślił się zaraz, że to robota Partow. Zalali drogę dla stworzenia trudności i opóźnienia marszu. Zaraz też kazał Antoniuszowi patrzeć i mieć się na baczności, bo nieprzyjaciel blisko. I ledwie Antoniusz ustawił wojska w szyki bojowe i przygotowywał w nich miotaczy pocisków i procarzy dla wyskoku przeciw wrogowi, a już ukazali się Partowie latając wokoło, jakby chcąc ich otoczyć i ze wszystkich stron niepokoić. Wybiegli przeciw nim lekkozbrojni i wróg po wielu zadanych ranach z łuku, ale także po równie wielu zadanych jemu kulami ołowianymi i oszczepami, ustąpił. Potem jednak wrócił, aż go jazda galicka atakiem w zwartych szeregach rozproszyła, i tego dnia już nie dał znaku o sobie.
42. To Antoniusza pouczyło, co należy zrobić: licznymi miotaczami oszczepów i procarzami osłonić nie tylko straż tylną, ale i oba boki i tak prowadzić całość w formie czworokąta, a jeźdźcom kazać odpierać atakującego wroga, ale odpartego ścigać niedaleko. Wobec tego Partowie przez następne cztery dni niczego nie dokonali, ani też strat większych nie doznawszy sfolgowali i zdecydowali się odejść, niby przed zimą.
Piątego dnia przystąpił do Antoniusza waleczny i przedsiębiorczy Flawiusz Gallus z kadry dowódczej i prosił go, by mu dał większą ilość lekkozbrojnych

ze straży tylnej i trochę jeźdźców z frontu, bo chce dokonać czegoś wielkiego. Otrzymał ich. I napadających Fartów odpędził, ale nie jak poprzednio cofając się zwolna do ciężkozbrojnych, lecz stawiając opór i zbyt śmiało wdając się w bitwę. Widząc to dowódcy tylnej straży, jak się od nich oderwał, wzywali go do powrotu. Nie usłuchał. Kwestor Tytiusz z chorągwią w ręce, jak mówią, zawracał i karcił Gallusa, że gubi wielu dzielnych ludzi, ale Gallus odpowiedział mu coś z wyrzutem i ludzi zachęcał do wytrwania. Wobec tego Tytiusz zawrócił. A Gallusa odpierającego wroga z przodu niespostrzeżenie otoczyło z tyłu mnóstwo Fartów. Pod obstrzałem ze wszystkich stron wzywał pomocy. Dowodzący ciężkozbrojnymi, wśród nich także Kanidiusz, bardzo ceniony przez Antoniusza, niemały, jak się zdaje, popełnili błąd. Bo trzeba było zwrócić tam od razu całą piechotę, gdy tymczasem słano tam na pomoc małe oddziały, a gdy ci zostali pobici, słano następne, równie małe, nie widząc, że niewiele brakowało, by całą armię wpakować w klęskę i spowodować ucieczkę, gdyby nie to, że sam Antoniusz szybko ze zbrojnymi pospieszył tam z pomocą, szybko trzeci legion poprzez uciekających rzucił na nieprzyjaciela i wstrzymał go od dalszego pościgu.
43. Zginęło tam nie mniej niż trzy tysiące ludzi, do obozu odniesiono pięć tysięcy rannych. Między nimi był też Gallus, przeszyty z przodu czterema strzałami z łuku. Ale tych ran nie przetrzymał. Innych odwiedził i obejrzał Antoniusz dodając im otuchy, wśród łez i współczucia. Ci z pogodą chwytali go za rękę, mówili, żeby odszedłszy myślał o swoim zdrowiu, żeby nie doznał niczego złego; nazywali go imperatorem, twierdzili, że ich ocalenie zawisło od jego zdrowia.
W ogóle bowiem wydaje się, że żaden inny imperator w tamtych czasach nie zgromadził koło siebie wspanialszego wojska pod względem bohaterstwa, wytrwałości i męstwa. Szacunek dla Antoniusza, posłuszeństwo i życzliwość, i to, że wszyscy jednakowo, sławni i prości, dowódcy i zwykli żołnierze, woleli dobre imię i powodzenie Antoniusza niż własne ocalenie i bezpieczeństwo - wszystko to nawet u dawnych Rzymian nie miało lepszego przykładu. A przyczyny tego były, jak powiedziano wyżej, różne: wysokie urodzenie, siła słowa, prostota, chętna i wielka hojność, dowcip w zabawach i rozmowach. A teraz współpraca w trudach, współczucie chorym w cierpieniach, zaspokajanie potrzeb każdego sprawiały, że chorzy i ranni żywili dla niego nawet więcej sympatii niż zdrowi.
44. Nieprzyjaciół, którym już odmawiały siły ze zmęczenia, tak podniosło na duchu to zwycięstwo, że lekceważąc Rzymian nawet noc spędzali w pobliżu ich obozu, w nadziei, że zaraz zagarną opuszczone namioty i rozgrabią łupy po ich ucieczce.
Z nastaniem dnia zebrało się ich o wiele więcej; mówią, że liczba jeźdźców wzrosła do czterdziestu tysięcy. Król przysłał nawet te wojska, które stale przebywają u jego boku, jako do pewnego i oczywistego zwycięstwa. Bo sam w żadnej bitwie nie brał udziału.
Antoniusz chcąc przemówić do żołnierzy zażądał czarnej szaty, żeby już

ten jego wygląd budził większą żałość. Ale przyjaciele nie zgodzili się na to. Wystąpił więc w purpurze wodzowskiej i przemówił chwaląc zwycięzców, potępiając uciekających. Pierwsi kazali mu być dobrej myśli, drudzy dla swej obrony podpowiadali, żeby ich zdziesiątkował albo jakoś inaczej ukarał. Prosili tylko, by przestał się na nich gniewać i skarżyć. Przy tym wyciągał ręce do bogów mówiąc, żeby nieszczęście, jeśli na dawne jego powodzenia ma spaść jakaś przeciwność, na niego spadło, a wojsku pozostawiło ocalenie i zwycięstwo.
45. Następnego dnia szli już naprzód pod lepszą osłoną i atakujący Partowie byli tym bardzo zaskoczeni. Sądzili bowiem, że pędzą na grabież i łupy, a nie do walki, a natrafili na mnóstwo pocisków, zobaczyli ludzi przy siłach i pełnych zapału. To ich znowu ostudziło w zapale. Jednak w czasie, gdy Rzymianie schodzili z pewnych spadzistych wzgórz i powoli się posuwali, ostrzelali ich z łuków. Ale tarczownicy utworzyli od razu osłonę od strony Partów, wzięli lekkozbrojnych w środek ciężkozbrojnych, a sami przyklękli z tarczami przed sobą, podczas gdy ci za nimi trzymali tarcze nad głowami. Tak samo dalsi. Stwarzało to widok podobny do dachu, zresztą bardzo interesujący, a było osłoną najszczelniejszą przeciw strzałom ślizgającym się po niej. Partowie uznali to przyklęknięcie Rzymian za dowód ich zmęczenia i osłabienia. Odłożyli łuki, złapali za włócznie i podeszli bliżej. A wtedy Rzymianie nagle wznieśli okrzyk do boju, wyskoczyli i oszczepami w ręku kłując wroga dużo pierwszych z brzegu uśmiercili, a resztę zmusili do ucieczki.
Powtarzało się to również w następnych dniach i Rzymianie posuwali się naprzód w małych odcinkach drogi. Dręczył ich głód. Zdobywali sobie skromne ilości zboża, i to wśród walki. Nie mieli też należnego sprzętu do mielenia zboża; dużo bowiem rzeczy pozbywali się, bo konie padały w zaprzęgach, a musiały też dźwigać chorych i rannych. Przy tym attycka chojnika pszenicy kosztowała, jak podają, pięćdziesiąt drachm, a chleb jęczmienny dawano za równą mu wagę srebra. Żołnierze więc jęli się zieleniny i korzeni. Ale niewiele z tego było im znane. Musieli więc próbować również nie jadanych przedtem i natknęli się na pewne ziele powodujące objawy oszołomienia i śmierć. Kto je spożył, nie pamiętał nikogo, nie poznawał, jedno tylko robił: poruszał i odwracał wszelki kamień, robiąc to jakby coś bardzo ważnego. Równina była pełna ludzi schylonych ku ziemi, odwracających i kładących kamienie, którzy w końcu wśród wymiotów umierali. Bo i wina zabrakło, jedynego środka zaradczego.
Ludzie tłumnie umierali, a Partowie nie odstępowali. I piszą, że Antoniusz wielekroć z westchnieniem powtarzał: "O, tych dziesięć tysięcy!" - z podziwu dla owych żołnierzy Ksenofonta, że i dłuższą mieli drogę z Babilonii i z różnymi musieli walczyć ludami, a jednak wyszli z tego cało.
46. Partowie nie mogąc Rzymian rozbić ani ich szyków przełamać, po kilku już porażkach i ucieczkach, znowu zaczęli się włączać do ludzi wychodzących po paszę czy żywność i pokazując poluźnionc cięciwy łuków mówili, że oni już odchodzą z powrotem i robią to bez wrogości wojennej;

tylko mały oddział Medów będzie Rzymianom towarzyszyć przez jeden czy dwa dni drogi, nie niepokojąc ich w niczym, lecz tylko pilnując swych odleglejszych wsi.
Tym słowom towarzyszyły wyrazy uprzejmości i przyjaźni, tak że Rzymianie znowu nabrali lepszego samopoczucia. Sam Antoniusz usłyszawszy to zamierzał raczej puścić się przez równiny, zwłaszcza że mówiono, iż droga górska idzie przez bezwodzie.
Z tym zamiarem się nosił, gdy do obozu przyszedł od nieprzyjaciela człowiek, imieniem Mitrydates, bliski krewny owego Monezesa, który się schronił u Antoniusza i dostał od niego trzy miasta. Człowiek ten prosił, by przyszedł do niego ktoś mówiący po partyjsku lub po syryjsku. Zgłosił się Aleksander z Antiochii, będący bliskim znajomym Antoniusza. Przedstawił mu się i wyjaśnił, że odwdzięcza się za Monezesa, po czym zapytał go, czy widzi tamtą grupę wysokich wzgórz przed sobą. Aleksander odrzekł, że widzi. A Mitrydates: "Pod tymi wzgórzami czyha na was całe wojsko partyjskie. Te wielkie równiny przylegają do tych wzgórz i Partowie oczekują, że wy wprowadzeni przez nich w błąd tam się skierujecie i opuścicie drogę górską. Ta droga niesie wprawdzie pragnienie i trud, to wam jednak nieobce. Tamta - niech to Antoniusz pamięta - narazi go na los Krassusa".
47. Po tych słowach Mitrydates odszedł. Doniesiono o tym Antoniuszowi. Zaniepokojony, zwołał na naradę przyjaciół, a także owego przewodnika Marda, który był tego samego zdania; bo i bez nieprzyjaciół wiedział, że te bezdroża równinne są uciążliwe i trudne do zorientowania się w nich, a górska droga nie przysparza większego kłopotu, poza jednym dniem drogi bez wody.
Tak więc na tę drogę skierował Antoniusz marsz jeszcze w nocy, poleciwszy najpierw zaopatrzyć się w wodę. Wielu nie miało do tego naczyń. Niesiono więc wodę w hełmach, a niektórzy i w skórzanych workach.
Już byli w drodze, gdy o tym dowiedzieli się Partowie. I wbrew swemu zwyczajowi już w nocy ruszyli w pościg. O wschodzie słońca dopadli ich tyłów, znużonych z bezsenności i umęczenia, mających za sobą dwieście czterdzieści stadiów drogi. Nie spodziewali się, że tak szybko dotrze do nich wróg. Upadali na duchu. Szli więc i bronili się jednocześnie, a walka jeszcze wzmagała w nich pragnienie.
Tymczasem idący na przedzie natrafili na rzekę z zimną i czystą wodą, ale słoną i trującą, która po wypiciu od razu powodowała ból brzucha i palące pragnienie. To wszystko z góry zapowiedział ów Mard, mimo to ludzie opierali się wstrzymującym i pili. Antoniusz sam ich obchodził i prosił, by się jeszcze na krótko wstrzymali, bo w pobliżu jest inna rzeka z wodą pitną, a reszta drogi nie nadaje się dla koni, wyboista, i nieprzyjaciela całkiem odstręczy. Przy tym również walczących odwoływał dając znak do wypoczynku, żeby żołnierze przynajmniej w cieniu mogli odetchnąć.
48. Zaczęto rozbijać namioty i Partowie, jak zwykle, zaraz się oddalili. A wtedy znów zjawił się ów Mitrydates i gdy wyszedł do niego Aleksander,

radził, by wojsko po krótkim odpoczynku zebrało się i spieszyło do rzeki; bo Partowie nie przekroczą jej i tylko do niej będą Rzymian ścigać.
Aleksander doniósł to Antoniuszowi, po czym wyniósł od niego dużo złotych czar i kielichów, z których Mitrydates zabrał sobie, ile tylko mógł ukryć w szacie, i odszedł.
Rzymianie więc jeszcze za dnia ruszyli z miejsca w dalszy marsz, nie doznając żadnej przeszkody ze strony Partów.
Ale noc uczynili sobie sami najokropniejszą i najstraszniejszą ze wszystkich: tych, co posiadali srebro czy złoto, mordowali i ograbiali, rozdrapywali bagaże dźwigane przez konie, kielichy i stoły kosztowne rozbijali i dzielili między siebie. Narobiono w wojsku dużo niepokoju i bieganiny, i zdało się, że to nieprzyjaciel zawrócił i wywołał rozprzężenie i panikę w obozie. Nawet Antoniusz wezwał już jednego z wyzwoleńców ze swej straży przybocznej, Ramnosa, i zobowiązał go przysięgą, żeby go, gdy mu każe, przeszył mieczem i odciął mu głowę, by wróg nie dostał go w swe ręce ani rozpoznał zabitego.
Przyjaciele Antoniusza popadli w płacz, ale ten Mard dodawał Antoniuszowi odwagi mówiąc, że rzeka niedaleko, bo już i powiew jakoś wilgotniejszy nadpływa i powietrze czerstwiejsze z przeciwka czyni przyjemniejszy oddech. I czas marszu, jego zdaniem, wskazuje na mierną odległość, bo już niewiele z nocy pozostało.
Jednocześnie nadeszły wiadomości, że to wewnątrz obozu kłótnie, bezprawie i chciwość żołnierzy. Wobec tego chcąc przywrócić porządek w tłumie z tego nieładu i zamętu kazał Antoniusz dać znak do odmarszu.
49. Z nastaniem dnia, gdy wojsko zaczęło wracać do jakiegoś ładu i spokoju, na tyły maszerujących napadli znów łucznicy partyjscy. Wydano więc lekkozbrojnym rozkaz do walki, a ciężkozbrojni podobnie jak poprzednio znów osłonili się tarczami przed strzałami napastników, którzy zresztą nie ważyli się podchodzić bliżej. A tymczasem ci na przedzie powoli posuwali się dalej i pojawiła się rzeka. Tu Antoniusz ustawił konnicę naprzeciw nieprzyjaciela i najpierw na drugą stronę przerzucił chorych. Ale i zdolni do walki mieli możność korzystania z wody bez przeszkód. Bo Partowie, gdy tylko zobaczyli tę rzekę, poluźnili łukom cięciwy i pozwolili Rzymianom śmiało przeprawiać się na przeciwny brzeg, bardzo chwaląc ich dzielność. Rzymianie więc odpoczęli chwilę, po czym zaraz szli dalej, nie bardzo Fartom ufając.
Szóstego dnia po ostatniej bitwie dotarli do rzeki Arakses, granicznej między Media i Armenią, trudnej do przebycia z powodu głębokości i silnego prądu. A rozeszła się też pogłoska, że tam zasadzili się na nich Partowie, by ich napaść w czasie przeprawy. Ale przeprawili się bezpiecznie i znaleźli się w Armenii, jakby wreszcie po burzliwym morzu dobili do lądu. Padali na kolana, wśród łez radości padali sobie wzajemnie w ramiona, a idąc dalej przez ten szczęśliwy kraj i korzystając ze wszystkiego swobodnie po wielkiej biedzie wpadli w choroby brzuszne.
50. Przy dokonanym tutaj przeglądzie wojsk stwierdził Antoniusz stratę

dwudziestu tysięcy pieszych i czterech tysięcy koni. Nie wszyscy oni zginęli z rąk nieprzyjaciela, lecz przeszło połowa na skutek chorób. Szli od Fraat dwadzieścia siedem dni. Pobito Partów w osiemnastu bitwach. Ale nie miały te zwycięstwa większego i trwalszego znaczenia; bo ścigano ich na krótkich dystansach, bez ostatecznego pokonania.
Tu się najbardziej okazało, jak wyniku tej wyprawy był winien ów Artawasdes z Armenii. Bo gdyby pozostało przy Antoniuszu owych szesnaście tysięcy konnych, których wycofał z Medii, uzbrojonych podobnie jak Partowie i obznajomionych ze sposobem walki z nimi, i gdyby Rzymianie walcząc zmuszali Partów do ucieczki, a oni przejmowali za pobitymi pościg, nie mogliby pokonani Partowie znowu atakować i tylekroć się na to ważyć.
Wszyscy więc zagniewani podburzali Antoniusza do ukarania Armeńczyka. Ale on rozumując zgodnie z okolicznościami nie udzielił mu nawet nagany z powodu tej zdrady ani nie okazał mniejszej niż zwykle przyjaźni, mniejszego szacunku, mając słabe siły bojowe i słabe zasoby.
Później istotnie, znów wpadł do Armenii, skłonił go wielu obietnicami i zaproszeniami, że dostał go w swe ręce, uwięził i tak zawiódł do Aleksandrii, gdzie odbył triumf. Ale to najbardziej Rzymian uraziło, że piękny i uroczysty zwyczaj ojczysty przeniósł do Egiptu dla przypodobania się Kleopatrze. To jednak miało miejsce nieco później.
51. Teraz zaś przy pełnej już zimie i nieustannych śniegach spiesząc się stracił po drodze osiem tysięcy ludzi. Z bardzo szczupłą osłoną skierował się nad morze między Berytem i Sydonem, gdzie we wsi, zwanej Leukekomą-
-Białąwsią, oczekiwał Kleopatry.
Ta się opóźniała i to go przyprawiało o szał i przygnębienie; rychło więc wrócił do picia i pijaństwa, nie wytrzymywał spokojnie w towarzystwie, lecz wśród popijania powstawał i kilkakrotnie zrywał się spojrzeć za nią, aż wreszcie przypłynęła. Przywiozła dużo okrycia i pieniędzy dla żołnierzy. Niektórzy piszą, że to okrycie przyjął, a pieniądze wypłacił ze swoich, jakby to było od niej.
52. Król Medii popadł w spór z królem Partów Frahatesem. A począł się on z pretensji o łupy rzymskie. Ale Med podejrzewał i obawiał się, że się go chce w ogóle pozbawić władzy. Dlatego wyprawił poselstwo do Antoniusza zapraszając go i proponując mu wspólną z jego siłami wojnę. To Antoniusza napełniło wielką nadzieją. Bo to jedno, czego mu brakowało, żeby Partów pobić ostatecznie, idąc na nich bez tłumu jeźdźców i łuczników, teraz mu się, jak zobaczył, nastręczało nie jako potrzebującemu, lecz jako wyświadczającemu przysługę. Gotował się więc do ponownej wyprawy przez Armenię, by połączywszy się z Medem nad Araksesem podjąć tę wojnę.
53. W Rzymie tymczasem Oktawia pragnęła popłynąć do Antoniusza
- za zgodą Cezara. Ten jednak - jak twierdzi większość - zgodził się na to nie dla jej zadowolenia, lecz raczej, żeby znaleźć przyzwoity powód do wojny z nim, gdyby ją z jego strony spotkała jakaś zniewaga czy lekceważenie.
Kiedy znalazła się w Atenach, otrzymała list od Antoniusza, każącego jej tamże pozostać i zawiadamiającego ją o podejmowanej wyprawie.

Zmartwiło to Oktawie, bo przeczuwała w tym wymówkę. Jednakże napisała do niego z zapytaniem, gdzie każe przesłać przywiezione dla niego rzeczy. Przywiozła zaś dużo odzienia dla żołnierzy, dużo zwierząt zaprzęgowych, pieniędzy i darów dla jego dowódców i przyjaciół. Poza tym dwa tysiące doborowych żołnierzy, do kohort pretorskich uzbrojonych pięknie i należycie. Te słowa oceny wyrzekł od siebie wysłany przez nią jakiś Niger, przyjaciel Antoniusza. I dodał do tego godne jej i odpowiednie słowa pochwały.
Zauważyła to Kleopatra, że w Oktawii ma rywalkę, i bała się, że ta dzięki dostojności obyczaju i dzięki powadze Cezara pozyska sobie Antoniusza dla swego miłego zachowania i troskliwości o niego i stanie się niepokonaną w całkowitym opanowaniu tego człowieka. Zaczęła więc grać rolę bardzo zakochanej w Antoniuszu i starała się przez uszczuplenie posiłków schudnąć. Spojrzenie jej było, gdy on przychodził, spłoszone, a gdy odchodził, zmartwione i smutne. Usiłowała też pokazywać się mu często ze łzami w oczach, ale szybko je ocierała i zasłaniała, niby je przed nim ukrywając. A robiła to właśnie wtedy, gdy Antoniusz wybierał się z Syrii do Medii.
Również jej pochlebcy skrzętnie w jej interesie wyrzucali Antoniuszowi, że twardy, że nieczuły, że gubi kobietę w nim jednym, i tylko w nim widzącą wszystko. Oktawia przybyła tam w interesach politycznych swego brata i korzystała z tytułu małżonki, a Kleopatra, królowa tylu ludów, nazywa się tylko kochanką Antoniusza, i nie unika tego nazwania, nie wzbrania się przed nim, póki tylko może go oglądać i dla niego żyć. Jeśli się ją odrzuci - nie przeżyje tego.
W końcu tak człowieka zmiękczyli i rozczulili, że ten bojąc się, że Kleopatra pozbawi się życia, wrócił do Aleksandrii, a sprawę Meda odłożył na lato; choć mówiono wtedy, że u Partów panuje rozłam wewnętrzny.
Jednakże poszedł znowu do tego króla Medii, odnowił przyjaźń, przyjął jedną z jego córek, jeszcze małą, za żonę dla jednego z synów z Kleopatry, ale wrócił - z uwagi na wojnę domową.
54. Gdy Oktawia powróciła z Aten, Cezar uznał to za wzgardę i kazał jej opuścić dom Antoniusza i zamieszkać osobno. Ona jednak oświadczyła, że nie opuści domu męża i nawet sama Cezara prosiła, by ją zostawił w spokoju, jeśli nie uzna innego powodu do wojny domowej: bo niemiło by słyszeć, że dwaj wielcy imperatorzy wszczynają wojnę domową w Rzymie z powodu kobiety, jeden z miłości do niej, drugi z ambicji.
I te słowa potwierdzała czynami. Pozostawała w domu Antoniusza jakby on sam był na miejscu, opiekowała się uczciwie i starannie dziećmi, nie tylko swoimi, ale i tymi po Fulwii. Przysyłanych jego przyjaciół w sprawach stanowisk urzędowych, czy innych, przyjmowała i pomagała im wstawiając się za nimi u Cezara.
Przez to jednak mimo woli szkodziła Antoniuszowi. Nie lubiano go jako krzywdzącego tak szlachetną żonę. Ale nienawidzono także z tego powodu, że poczynił darowizny dla dzieci w Aleksandrii. Uważano to za coś widowiskowego, zarozumiałego, wrogiego Rzymowi. Bo zapełniwszy tamtejszy gim-

nazjon tłumem, przy srebrnym podwyższeniu ustawił dwa złote fotele, jeden dla siebie, drugi dla Kleopatry, dalsze niższe dla dzieci, i najpierw ogłosił Kleopatrę królową Egiptu, Cypru, Afryki i Celesyrii35, ze współkierującym z nią Cezarionem, uważanym za syna pierwszego Cezara, a następnie synów swoich z Kleopatry ogłosił królami królów: Aleksandrowi przydzielił Armenię i Medię, i co by z Partii zostało podbite, a Ptolemajosowi Fenicję, Syrię i Cylicję. Jednocześnie Aleksandra pokazał w szacie medyjskiej, z tiarą i turbanem, a Ptolemajosa w egipskim obuwiu, w chlamydzie i białym kapeluszu z diademem; taki bowiem był strój po Aleksandrze Wielkim, a tamten medyjsko-armeński. Tu synowie pozdrowili rodziców i Aleksander otrzymał straż przyboczną armeńską, Ptolemajos macedońską. Kleopatra i wtedy, i kiedy indziej wychodząc do publiczności nosiła świętą suknię Izydy i występowała jako Nowa Izyda.
55. Takie rzeczy przedstawiał Cezar senatowi i nieraz potępiał je przed ludem, podburzając tłumy przeciw Antoniuszowi. Posyłał też Antoniusz zarzuty przeciw Cezarowi. Największe z nich - to przede wszystkim odebranie Sycylii Pompeju-szowi, bez pozostawienia mu choćby części wyspy. Po drugie - że pożyczył od niego okrętów wojennych, a nie zwraca ich. Po trzecie - że triumwira Lepidusa pozbawił władzy i odebrał mu godność, a sam skupia w swym ręku wojsko i kraj, i dochody należne Lepidusowi. I w końcu - że swoim wojskom przydzielił prawie całą Italię, nic nie zostawiwszy żołnierzom Lepidusa.
Na to Cezar odpowiadał broniąc się, że Lepidusa pozbawił władzy, bo się za bardzo panoszył; zresztą swoim podbojem chętnie podzieli się z Antoniuszem, jeżeli on podzieli się z nim Armenią. Żołnierze Antoniusza nie mają przydziału gruntów w Italii: oni mają Medię i Partię, jakie pozyskali Rzymianom chwalebnie walcząc pod swym imperatorem!
56. To doszło do uszu Antoniusza, kiedy był już w Armenii. Natychmiast kazał Kanidiuszowi wziąć szesnaście legionów i odmaszerować nad morze. Sam zabrał z sobą Kleopatrę i przybył z nią do Efezu. Tam zewsząd zebrały się floty: osiemset okrętów łącznie z towarowymi. Z tego Kleopatra dostarczyła dwieście okrętów, dała dwadzieścia tysięcy talentów i wyżywienie dla całego wojska na wojnę.
Antoniusz, idąc za radą Domicjusza i kilku innych, kazał Kleopatrze odpłynąć do Egiptu i tam oczekiwać końca wojny. Ta jednak bojąc się ponownego załagodzenia sporu przez Oktawię nakłoniła Kanidiusza, za znaczną sumę pieniędzy, by pomówił o niej z Antoniuszem, że to niesprawiedliwe, by od wojny odsuwać kobietę, która na nią dokonała tak wielkiego nakładu; nie jest też korzystne zniechęcanie przez to Egipcjan stanowiących wielką część sił okrętowych; nie widać też, od którego ze sprzymierzonych królów Kleopatra byłaby gorsza w doświadczeniu, która długi już czas rządzi tak wielkim królestwem, długo już z nim przebywając i ucząc się kierować wielkimi sprawami.
35 Celesyria - południowa część Syrii, bliżej Egiptu.

To zwyciężyło. Bo inaczej  - mogłoby wszystko przejść do Cezara.
Siły więc gromadziły się, a oni popłynęli sobie na Samos i żyli w rozkoszach. Bo jak wszystkim królom, władcom, tetrarchom, ludom i miastom między Syrią, Morzem Meotyckim, Armenią i Ilirią zapowiedziano, że mają posłać i dostawić rzeczy potrzebnych do tej wojny, tak wszyscy aktorzy sceniczni musieli się zjawić na Samosie. I kiedy cały świat dokoła płakał i wzdychał, jedna ta wyspa przez wiele dni muzykowała i rozbrzmiewała śpiewem przy pełnych teatrach i popisujących się chórach. Każde też miasto uczestniczyło w ofiarnych ucztach, dostarczając do nich jednego wołu, królowie prześcigali się wzajemnie w gościnnych przyjęciach i darach - że nawet zastanawiano się, jak będą obchodzić święto zwycięstwa ci ludzie, którzy w przygotowaniach do wojny tak rozrzutnie świętują.
57. Po tym wszystkim Antoniusz kazał aktorom zamieszkać w Prienie36, a sam popłynął do Aten, gdzie znowu oddawał się zabawom i teatralnym widowiskom. Tu Kleopatra, zazdrosna o cześć, jaką w tym mieście okazywano Oktawii - bo Ateńczycy bardzo ją polubili - sama także pozyskiwała sobie publiczność wielu zabiegami o ich sympatię. Uchwalono dla niej honory i uchwałę zanieśli jej Ateńczycy do domu. Jednym z nich był sam Antoniusz jako obywatel ateński. Stanąwszy przed nią wygłosił pochwałę Aten, a równocześnie do Rzymu posłał ludzi, którzy mieli usunąć Oktawie z mieszkania. I mówią, że odeszła stamtąd z wszystkimi dziećmi Antoniusza - z wyjątkiem najstarszego syna z Fulwii, który był przy ojcu - i szła z płaczem i narzekaniem, że będzie się zdawało, jakoby ona była jedną z przyczyn tej wojny. Rzymianie jednak litowali się nie tyle nad nią, co nad Antoniuszem, zwłaszcza ci, co już widzieli Kleopatrę, nie wyróżniającą się ani pięknością, ani urodą wobec Oktawii.
58. Cezar słysząc o wielkości przygotowań do wojny i pośpiechu zaniepokoił się, żeby nie był zmuszony prowadzić wojny jeszcze tego lata. Brakowało mu wielu rzeczy, a ludzi martwiło ściąganie z nich pieniędzy. Jedni byli zmuszeni oddać czwartą część plonów, inni, wyzwoleńcy, ósmą część dochodów. Podniósł się krzyk, w całej Italii z tego powodu wrzało.
Dlatego to przesunięcie wojny na następny rok uważa się za największy błąd strategiczny Antoniusza. W ten sposób dał Cezarowi czas na przygotowania. Uspokoiło się niezadowolenie w Italii. Ludzie, przyciskani, burzyli się, przyciśnięci - zapłacili i siedzieli spokojnie.
Wtedy Tytiusz i Plankus, byli konsulowie, przyjaciele Antoniusza, znieważeni przez Kleopatrę, ponieważ najbardziej sprzeciwiali się jej udziałowi w wyprawie wojennej, uciekając od niej przybyli do Cezara i donieśli mu o testamencie Antoniusza, który był im znany. Złożony był u westalek. Ale te nie wydały go, gdy Cezar tego żądał. Chciały, by Cezar, jeśli go chce mieć, osobiście go odebrał. Poszedł i odebrał, i najpierw sam go oczyma przebiegł i zaznaczył sobie kilka miejsc godnych oskarżenia. Potem zwołał senat
36 Priena - miasto w M. Azji, u ujścia rzeki Meander do Morza Egejskiego.

i przeczytał testament, budząc tym wielkie niezadowolenie wielu obecnych. Bo wydało się im czymś obcym i niezwykłym, że ktoś za życia daje polecenia, co ma się stać z nim samym po śmierci. Szczególnie zwracały uwagę przepisy dotyczące pogrzebu. Kazał bowiem swe ciało, jeśli umrze w Rzymie, nieść przez forum w uroczystym pochodzie i odesłać je do Aleksandrii, do Kleopatry.
A Kalwizjusz, bliski stronnik Cezara, wśród zarzutów przeciw Kleopatrze dodał jeszcze i to przeciw Antoniuszowi, że podarował jej biblioteki Per-gamonu, a w nich dwadzieścia tysięcy poszczególnych woluminów. A w czasie uczty w obecności wielu osób powstał i podrapał ją w nogi o jakiś umówiony zakład. A w Efezie pozwolił, by ją miejscowa ludność w jego obecności pozdrowiła tytułem wszechmocnej władczyni. A nieraz w czasie rozsądzania sprawy królów czy tetrarchów na trybunie otrzymywał od niej i odczytywał tabliczki onyksowe czy kryształowe z treścią miłosną. A raz w czasie przemowy Furiusza, osobistości wielkiej powagi i znakomitego wśród Rzymian mówcy, gdy Kleopatra pojawiła się na rynku w lektyce, Antoniusz zobaczywszy ją wskoczył do niej, sprawy sądowej poniechał, przyczepił się do lektyki i towarzyszył niesionej.
59. Ale wiele z tego, jak się zdaje, Kalwizjusz sam zmyślił.
W Rzymie przyjaciele Antoniusza chodząc wśród ludu błagali, a Geminiu-sza, jednego ze swego grona, wysławszy do Antoniusza prosili, by nie dopuścił do pozbawienia go władzy i ogłoszenia wrogiem ojczyzny.
Geminiusz popłynął do Grecji. Ale Kleopatrze od razu wydał się podejrzany, jakoby działający w interesie Oktawii. Dlatego stale pokpiwano sobie z niego przy jedzeniu, spychano go na ostatnie miejsca przy stole, ale on znosił to spokojnie czekając odpowiedniej chwili na spotkanie. Kiedy jednak przy stole kazano mu mówić, po co przybył, odpowiedział, że inna jest mowa trzeźwego, ale jedno wie trzeźwy czy nietrzeźwy, że całkiem dobrze będzie, jeśli Kleopatra odejdzie sobie do Egiptu. To Antoniusza poruszyło, a Kleopatra powiedziała: "Dobrześ zrobił, Geminiuszu, żeś wyznał prawdę bez tortury". Geminiusz więc po paru dniach uciekł i odpłynął do Rzymu.
Wielu innych przyjaciół Antoniusza odsunęli od niego pochlebcy Kleopatry, nie mogących znieść złośliwości i błaznowania przy winie. Między tymi był Marek Sylanus i historyk Delliusz. Ten pisze, że nawet bał się Kleopatry czyhającej na jego życie. Powiadomił go o tym lekarz Glaukos. A naraził się Kleopatrze mówiąc przy stole, że im się podaje kwaśne wino, podczas gdy w Rzymie ulubieniec Cezara Sarmentus pije sobie falerna37. Ulubieńców takich Rzymianie nazywają delicjami.
60. Kiedy Cezar poczynił odpowiednie przygotowania, zapadła uchwała o wypowiedzeniu wojny Kleopatrze i odebraniu Antoniuszowi władzy, którą on odstąpił kobiecie. A Cezar dodał, że Antoniusz przez środki czarodziejskie stracił panowanie nad sobą i walczą z Rzymianami eunuch Mardion, Potejnos,
37 falern - wyborowe wino kampańskie.

fryzjerka Kleopatry Ejrada i Charmiona; ci załatwiają najważniejsze sprawy i rządzą.
A mówią, że przed tą wojną ukazały się różne znaki wróżebne. Pisaurum38, miasto skolonizowane przez Antoniusza, zapadło się i popękało w szczeliny. W okolicy Alby jeden z kamiennych posągów Antoniusza przez wiele dni wydzielał krople potu; obcierano je, ale nie przestawał się pocić. Podczas pobytu Antoniusza w Patrach39 piorun spalił świątynię Heraklesa, a w Atenach wichura z rzeźby gigantomachii zerwała i poniosła postać Dionizosa, która spadła na teatr. Mówią zaś, że Antoniusz wywodził się od Heraklesa, a z Dionizosem miał wspólny sposób życia i nazywano go Nowym Dionizo-sem. Ta sama wichura w Atenach z wielu posągów obaliła tylko posągi Eumenesa i Attalosa, przypisane Antoniuszowi. Na królewskim okręcie Kleopatry zauważono dziwne zjawisko: jaskółki, które gnieździły się w tyle nawy, zostały napadnięte i przepędzone przez inne, niszczące także ich pisklęta.
61. Kiedy zbliżano się do wojny, Antoniusz miał nie mniej niż pięćset okrętów, wśród nich wiele ośmiorzędowców, nawet dziesięciorzędowców, wspaniale i uroczyście ozdobionych. Wojska miał sto tysięcy, konnicy dwanaście tysięcy. Ze sprzymierzonych królów uczestniczyli w wojnie: Bokchus z Afryki, Tarkondemos z Górnej Cylicji, Archelaos z Kapadocji, Filadelfos z Paflagonii, Mitrydates z Kommageny, Sadalas z Tracji. Ci stawili się osobiście. Przysłali zaś wojska: Polemon z Pontu, Malchos z Arabii, Herodes z Judei, nadto Amyntas, król Likaonii i Galacji. Przyszły też od króla Medii wojska posiłkowe.
Cezar zaś miał zdolnych do walki okrętów dwieście pięćdziesiąt, wojska osiemdziesiąt tysięcy; konnica liczbą dorównywała konnicy przeciwnika.
Panowanie Antoniusza rozciągało się od Eufratu i Armenii do Morza Jońskiego i Ilirii. Cezara zaś od Ilirii do Oceanu zachodniego, i na odwrót, od tego oceanu do Morza Tyrreńskiego i Sycylijskiego. Z Afryki zaś część naprzeciw Italii, Galii i Hiszpanii aż po Słupy Herkulesa miał Cezar, a część od Kyreny po Etiopię miał Antoniusz.
62. Do tego jednak stopnia był tylko dodatkiem do Kleopatry, że choć silniejszy był w wojsku lądowym, zgodził się na bitwę morską - dla Kleopatry; a widział, że jego dowódcy okrętów z braku pełnej obsady brali z bardzo wyczerpanej Hellady różnych przybłędów, poganiaczy osłów, robotników rolnych, młodych ludzi, ale i tak nie zapełnili obsad okrętów i wiele z nich z biedą się poruszało z powodu braków.
Cezar zaś trzymał w Tarencie i Brundyzjum flotę nie dla wyniosłości czy parady pokazowe zbudowanych okrętów, ale obrotnych i szybkich, z pełnymi i silnymi obsadami, i wysłał do Antoniusza swą opinię, żeby nie tracił czasu, ale ruszał ze swymi siłami; on sam jego flocie da miejsce w zatokach i portach
38 Pisaurum - u Plutarcha Pisaura, miasto nadmorskie w Umbrii.
39 Patry - miasto w Achai, nad Zatoką Kalidońską.

bez przeszkód, a dla wojsk lądowych cofnie się od wybrzeża na odległość biegu konia, do czasu, kiedy bezpiecznie wyląduje i zbuduje sobie obóz.
Na to Antoniusz z chełpliwością wyzwał Cezara na pojedynek, choć sam jest starszy. A jeśli on się przed tym cofa, to uważa, że należy stoczyć bitwę pod Farsalosem, jak kiedyś Cezar z Pompejuszem.
Wobec tego uprzedził Antoniusza Cezar i gdy Antoniusz stał koło Akcjum40, gdzie teraz powstało miasto Nikopolis, przepłynął Morze Jońskie i opanował kraj Epiru, zwany Toryną-Mątewką. Zaniepokoiło to ludzi koło Antoniusza, bo piesze ich wojsko się opóźniało, ale na to Kleopatra odezwała się kpiąco: "Cóż to takiego strasznego, że Cezar siedzi przy Mątewce?"
63. Z brzaskiem dnia przeciwnik nadpłynął i Antoniusz zląkł się, że ten zagarnie mu okręty pozbawione załóg zbrojnych. Kazał więc zaraz uzbroić wioślarzy i ustawił ich na pokładach dla pozoru, rozruszał wiosła i trzymał je z obu stron w pogotowiu, dzioby okrętów u wylotu na morze koło Akcjum zwróciwszy do przodu, jakby gotowych na pełnych wiosłach do obrony.
I rzeczywiście, Cezar dał się zwieść tym chwytem strategicznym i ustąpił.
A Antoniusz, jak się okazało, i wody pozbawił przeciwnika odciąwszy mu ją dokoła przez pewne zręczne jakieś obwałowania, bo okoliczne tereny miały mało wody, i to niedobrej.
Wobec Domicjusza okazał się wyrozumiały, wbrew zdaniu Kleopatry. Ten już gorączkując wsiadł na jakąś łódź, by przejść na stronę Cezara. Antoniusz odczuł to bardzo przykro, ale odesłał mu całe jego bagaże wraz z przyjaciółmi i służbą. Ale Domicjusz zmarł zaraz po zmianie przekonania, jakby tylko po to, by ta jego niewierność i zdrada nie pozostała nieznana.
Przechodzili zresztą i królowie na stronę Cezara, jak Amyntas i Dejotaros.
Flota Antoniusza, nieruchawa i spóźniająca się do wszelkiej obrony, zmusiła go do zwrócenia uwagi znowu na wojska lądowe. A ogarnęła także Kanidiusza, dowódcę wojsk pieszych, chęć zmiany orientacji wobec grożącego niebezpieczeństwa. Radził więc, by Kleopatrę odesłać, a pójść do Tracji lub Macedonii, i tam się zmierzyć z przeciwnikiem w bitwie wojsk pieszych. Tam Dikomes, wódz Getów, obiecał dużą pomoc wojskową. A nie jest hańbą, jeśli się przed Cezarem, wyćwiczonym w wojnie o Sycylię, ustąpi na morzu, natomiast byłoby czymś nieprzebaczalnym, gdyby Antoniusz, posiadający najlepsze doświadczenie w bitwach lądowych, nie skorzystał z siły i wyposażenia takiej masy ciężkozbrojnych, obsadzając nimi okręty i rozprzęgając ich potencjał bojowy.
Zwyciężyło jednak zdanie Kleopatry, by wojnę rozstrzygać na morzu - już wtedy myślącej o ucieczce i wysuwającej swe własne zdanie, nie żeby było ono lepsze dla sprawy zwycięstwa, lecz żeby w razie przegranej łatwiej mogła uciec.
Od obwarowań obozu do miejsca postoju okrętów poprowadzono długie obwałowanie, między którym zwykł chodzić Antoniusz nie przewidując nic
40 Akcjum - przylądek u wejścia do Zatoki Ambracyjskiej w zachodniej Grecji. Naprzeciw niego na północ miasto Nikopolis.

złego. Zdradził to Cezarowi niewolnik, że można by Antoniusza tam spoza tych wałów napaść i ująć. Wysłano więc zasadzających się, ale ci za wcześnie wyskoczyli i złapali tylko poprzedzającego go człowieka, a on z biedą, ale zdołał uciec.
64. Kiedy zdecydował się na bitwę morską, spalił okręty egipskie, z wyjątkiem sześćdziesięciu, natomiast najlepsze i największe swoje nawy, od trier do deker, obsadził dwudziestu tysiącami piechoty bojowej i dwoma tysiącami łuczników. Wtedy któryś z walecznych ludzi, dowódca oddziału piechoty, mający za sobą wiele bitew w armiach Antoniusza, z ciałem pełnym blizn, gdy Antoniusz przechodził, odezwał się z żalem: "Wodzu, dlaczego ty gardzisz tymi ranami i tym mieczem, a nadzieje swe pokładasz w nieszczęsnym drzewie? Niech sobie Egipcjanie i Fenicjanie walczą na morzu, nam ty daj ziemię, na której przywykliśmy dotrzymać miejsca i ginąć albo zwyciężać wroga".
Na to Antoniusz nic nie odpowiedział, lecz tylko ręką i twarzą zachęcił go do dobrej myśli i poszedł dalej, nie najlepsze mając nadzieje; on, który sternikom chcącym odłożyć żagle kazał je przynieść i zawiesić mówiąc, że trzeba, by nikt z przeciwników nie uciekł.
65. Tego dnia jednak i przez następne trzy doby wielka fala na morzu przy silnym wietrze odwlekała bitwę. Piątego dnia w powietrzu nastała cisza i niezmącony spokój na morzu, i zwarli się: Antoniusz z Publikolą dowodził prawym skrzydłem, lewym Celiusz, a w środku Marek Oktawiusz i Marek Instejusz. Cezar na lewym postawił Agryppę, sobie zostawił prawe. Piechotą dowodził u Antoniusza Kanidiusz, u Cezara Taurus. Ci stali spokojnie nad morzem.
Z wodzów - Antoniusz na lekkim okręcie docierał wszędzie, zachęcając żołnierzy do walki, by przy ciężarze okrętów trzymali się miejsca niczym na lądzie. Sternikom zaś dawał polecenia, by stali spokojnie na kotwicach i przyjmowali ataki przeciwnika wystrzegając się niedogodności u wyjścia na morze. Cezar zaś jeszcze w ciemności wyszedł ze swego namiotu obchodząc wkoło okręty i wtedy zaszedł mu drogę jakiś człowiek pędzący osła. Zapytany, co on za jeden, przedstawił się mówiąc: "Imię moje Eutyches-Szczęśliwiec, a osła Nikon-Zwycięzca". Dlatego to miejsce potem przyozdobił nawet dziobami okrętów i ustawił tam człowieka z osłem ze spiżu.
Wejrzawszy w pozycje okrętów przeniósł się w łodzi na prawe skrzydło. Tu zdziwił się, że nieprzyjaciel zupełnie spokojnie stoi w ciasnocie miejsca przedstawiając widok okrętów stojących na kotwicy. I utwierdziwszy się mocno w tym przekonaniu cofnął swoje okręty na odległość ośmiu stadiów.
Około szóstej godziny dnia zerwał się wiatr od morza. Ludzi Antoniusza zniecierpliwiła ta zwłoka, a przy tym ufali w wysokość i wielkość swoich okrętów jakby niepokonanych: ruszyli więc z lewego skrzydła. Widząc to Cezar ucieszył się i kazał prawemu skrzydłu wiosłować do tyłu i cofnąć się, żeby nieprzyjaciela wciągnąć z ciasnej zatoki głębiej w otwarte morze, a wtedy opłynąwszy go zakolem swymi zwinnymi łodziami podjąć walkę z jego nieobrotnymi i powolnymi okrętami, z powodu ich ciężkości i niedostatecznej obsady wioślarskiej.

66. Bitwa zaczęła się na dobre. Ale nie było zderzania się dziobami ani druzgotania okrętów. Bo okręty Antoniusza z powodu ociężałości nie nabierały rozpędu, który daje najsilniejsze uderzenia dziobów. A okręty Cezara nie tylko wystrzegały się zderzania przodem z wrogimi, okutymi mocno twardymi spiżami, ale nawet nie ważyły się stosować uderzeń dziobami w boki. Łatwo bowiem przody okrętów druzgotały się, gdy trafiały na okręty zbudowane na czworograniastych belkach, wielkie i okute żelazem, przy wzajemnym zderzeniu. Walka więc była podobna do bitwy na lądzie, czy raczej do bitwy o mury. Po trzy, po cztery okręty walczyły przeciw jednemu Antoniuszowemu tarczami, włóczniami, oszczepami, nawet zapalającymi żagwiami. A ludzie Antoniusza miotali pociskami nawet z katapult z drewnianych wież okrętowych.
W pewnym momencie Agryppa wydłużył jedno ze swych skrzydeł w celu otoczenia przeciwnika, a wtedy Publikola czuł się zmuszony przeciwstawić się temu i oderwał się od środka i nastąpiło tam zamieszanie, przy równoczesnym zderzeniu z Arruncjuszem.
Bitwa była nie rozstrzygnięta i walka po obu stronach trwała, gdy nagle ujrzano sześćdziesiąt owych okrętów Kleopatry, jak z podniesionymi do odpłynięcia żaglami uciekają przez środek walczących. Stały bowiem w tyle za wielkimi okrętami i wydobywając się stamtąd narobiły zamieszania. Przeciwnicy na ten widok osłupieli, patrząc, jak pod pomyślnym wiatrem te okręty kierują się ku Peloponezowi.
Wtedy to Antoniusz pokazał, że nie rządzi nim rozum wodza czy człowieka, że nie panuje nad sobą, lecz - jak to ktoś dowcipnie powiedział, że dusza zakochanego żyje w ciele drugiego - ciągnęła go kobieta, jakby z nią był zrośnięty i wraz z nią się poruszał. Nie zdążył nawet przyjrzeć się, jak odpływa jej okręt, lecz zapomniawszy o wszystkim, porzucając tych, co w jego sprawie walczyli i ginęli, i uciekając od nich wsiadł na penterę, a z nim wsiedli tylko Aleksas z Syrii i Scelliusz, i ścigał tę, co go już zgubiła i miała ostatecznie zniszczyć.
67. Ona, zobaczywszy znak z jego okrętu, zwolniła i w ten sposób on dotarł i włączył się do nich, ale jej samej ani on nie widział, ani ona jego. Usiadł samotny na przedzie okrętu w milczeniu, trzymając się za głowę obiema rękami.
Wtem dostrzeżono ścigające ich liburny41 Cezara. Wtedy Antoniusz kazał zwrócić okręt przodem do nich, ale gdy inne się zatrzymały, Lakończyk Eurykles nacierał mocno machając z pokładu włócznią jakby mierząc w Antoniusza, stojącego na przodzie okrętu i pytającego: "Ktoś ty, co ścigasz Antoniusza?" Na co ten odpowiedział: "Ja, Eurykles, syn Lacharesa, przy szczęściu Cezara chcący pomścić śmierć ojca!" A ten Lachares został przez Antoniusza skazany na ścięcie za rozbój piracki.
Zresztą Eurykles nie uderzył w okręt Antoniusza, lecz w jeden z dwu
41 liburny - wąskie, zwinne łodzie.

admiralskich - bo były dwa - uderzył okuciem spiżowym, obrócił go bokiem i tak wytrącony zajął, wraz z innym z pozostałych, w którym były kosztowne zastawy stołowe.
Gdy wróg się oddalił, Antoniusz znowu w ten sam sposób usiadł i milczał w spokoju. Trzy dni tak na przedzie okrętu przesiedział w samotności, po czym z gniewu czy ze wstydu wobec Kleopatry zatrzymał się na Tajnaronie42. Tutaj dopiero zaufane kobiety doprowadziły ich do rozmowy, potem skłoniły również do wspólnego stołu i mieszkania.
Już też gromadziło się koło nich wiele okrętów transportowych z ucieczki, a także trochę przyjaciół, donoszących, że flota przepadła, ale siły lądowe, ich zdaniem, zostały nienaruszone.
Antoniusz zatem posłał ludzi do Kanidiusza, żeby ten czym prędzej przeniósł się z wojskiem przez Macedonię do Azji.
Sam zaś mając przeprawić się z Tajnaronu do Afryki wybrał jeden z ładownych okrętów z wielką ilością pieniędzy i przedmiotów królewskich wartych dużo srebra i złota i wydał go przyjaciołom do wspólnego podziału i kazał im się ratować. Wzbraniali się to przyjąć ze łzami w oczach, ale on przemówił do nich bardzo życzliwie i przyjaźnie i skłonił ich swymi prośbami do pożegnania się z nim. Do Teofila, załatwiającego mu sprawy w Koryncie, napisał, by tym ludziom zapewnił bezpieczeństwo i ukrył ich, aż będą mogli pojednać się z Cezarem. Ten Teofil był ojcem Hipparchosa, bardzo wpływowego u Antoniusza, który jednak pierwszy z wyzwoleńców przeszedł do Cezara i mieszkał potem w Koryncie.
68. Tyle o Antoniuszu. Pod Akcjum zaś flota jego długo opierała się Cezarowi i poniosła najwięcej szkody od wysokiej fali bijącej w jej front; mimo to dopiero w dziesiątej godzinie skapitulowała.
Zabitych było nie więcej niż pięć tysięcy, zdobytych trzysta okrętów. Tak pisał sam Cezar.
Niewielu dostrzegło ucieczkę Antoniusza. A ci, co się o niej dowiadywali, nie wierzyli w to, co słyszeli, skoro opuścił dziewiętnaście legionów, nie naruszonych, i dwanaście tysięcy konnicy, i odszedł, jakby już nieraz nie przeżywał wahania losu to w tę, to w tę stronę, jakby go nie przećwiczyły w zmianach szczęścia tysiące bitew i wojen.
Żołnierze tęsknili za nim. Oczekiwali go, że lada chwila skądś się zjawi. I takiej mu dochowywali wierności, takiego męstwa, że nawet kiedy ucieczka jego była oczywista, siedem dni trwali przy nim, odrzucali wszelkie propozycje stawiane im przez Cezara. Dopiero gdy dowódca Kanidiusz uciekł w nocy opuściwszy obóz, porzuceni przez wszystkich, zdradzeni przez dowódców, poddali się zwycięzcy.
Po tym wszystkim Cezar popłynął do Aten, pogodził się z Grekami i rozdzielił między miasta pozostałe po wojnie zboże, bo przeżywały ciężkie czasy, odarte z pieniędzy, służby, zwierząt zaprzęgowych.
42 Tajnaron - lac. Taenarum, przylądek na południowym wybrzeżu Peloponezu.

Mój pradziadek Nikarchos opowiadał, jak wszyscy obywatele zmuszeni byli znosić na barkach określoną miarę pszenicy nad morze koło Antykiry43, przy czym przynaglano ich jeszcze biczami. Jeden ładunek już zaniesiono, drugi już odmierzony miano dźwigać, gdy przyszła wiadomość, że Antoniusz pobity. I to ocaliło miasto. Zaraz, jak tylko zarządcy Antoniusza i żołnierze uciekli, sami to zboże między siebie rozdzielili.
69. Antoniusz osiągnąwszy Afrykę odesłał Kleopatrę z Parajtonionu44 do Egiptu, a sam przygnębiony i błąkający się uszedł na zupełne pustkowie z dwoma przyjaciółmi: greckim retorem Arystokratesem i Rzymianinem Lucyliuszem, o którym piszemy gdzie indziej, jak pod Filipami, żeby umożliwić Brutusowi ucieczkę, sam jako ten Brutus nastręczył się pościgowi, ale przez Antoniusza został uratowany i dlatego pozostał mu wierny do ostatnich dni.
Kiedy jednak i ten dowódca, któremu Antoniusz powierzył wojska w Afryce, opuścił go, postanowił pozbawić się życia. Nie dopuścili do tego przyjaciele. Przeniesiony do Aleksandrii, zastał Kleopatrę planującą wielkie i śmiałe dzieło. Wąskie przejście dzielące Morze Czerwone od Morza Egipskiego zdawało się oddzielać Azję od Afryki, ścieśnione najbardziej tymi morzami ma szerokość trzystu stadiów. Postanowiła więc przerzucić przez nie flotę i przesadzić okręty do Zatoki Arabskiej z wielu kosztownościami i z siłami zbrojnymi dla uniknięcia niewoli i wojny. Skoro jednak pierwsze wydobyte na ląd okręty Arabowie z okolicy Petry spalili, a Antoniusz sądził, że jego armia lądowa nadal trwa pod Akcjum, zaniechała przedsięwzięcia i tyko w punktach zagrożonych napadem postawiła straże.
Antoniusz zaś opuścił miasto i zerwał kontakty z przyjaciółmi, urządził sobie mieszkanie nad morzeni, koło Farosu, rzuciwszy w morze odpowiednią groblę. Tam spędzał czas na odludziu mówiąc, że idzie w ślady życia Timona, jako że doznał podobnego losu. Skrzywdzony przez niewdzięcznych przyjaciół, żadnym ludziom z tego powodu nie ufa, od wszystkich ucieka.
70. A ten Timon był Ateńczykiem, żył w czasach wojny peloponeskiej, jak to można wnioskować z utworów komediopisarzy, Arystofanesa i Platona. Występuje w nich jako zgorzkniały mizantrop, unikający i odpychający od siebie wszelkie kontakty z ludźmi. Alkibiadesa jednak, młodego i dzielnego, lubił i wielką go darzył przyjaźnią. Dziwił się temu Apemantos i pytał o przyczynę tej sympatii. Timon odpowiedział, że lubi tego młodego człowieka, bo wie, że on będzie przyczyną wielu przykrości Ateńczyków.
Jedynie Apemantosa dopuszczał do siebie czasem, jako równego mu i podobnie żyjącego. Kiedyś w święto Lania ofiar jedli razem we dwóch i Apemantos odezwał się: "Jak miłe, Timonie, to nasze ucztowanie!" Na co Timon: "Owszem, gdyby ciebie tu nie było".
Opowiadają też, że kiedyś w czasie zgromadzenia publicznego Ateńczyków
43 Antykira - w Fokidzie, nad Zatoką Koryncką.
44 Parajtonion - miasto nad morzem, na zachód od Aleksandrii.

wszedł na mównicę, co wywołało ciszę i napięcie uwagi z powodu swej niezwykłości, po czym powiedział: "Obywatele ateńscy, mam ja mały placyk przy mym domu, a na nim rośnie drzewo figowe, na którym się już sporo obywateli powiesiło. Miejsce to zamierzam zabudować. I to chciałbym publicznie zapowiedzieć, żeby ci z was, co by się wieszać chcieli, zrobili to przed wycięciem figi".
Po śmierci został pogrzebany w Halach blisko morza. Tam jednak brzeg się przesunął i fala bijąca weń sprawiła, że grób był dla ludzi niedostępny i nieosiągalny. A na nim napis:
Tutaj spoczywam duszy pozbawień nieszczęsnej. Nie wam znać moje imię, źli złą gińcie śmiercią!
Ten napis podobno sam sobie za życia ułożył. A ten ogólnie znany pochodzi od Kallimacha:
Tu mieszkam, Timon mizantrop. Ale ty stąd zmykaj! - Do diabła z tobą - powtarzaj, tylko zmykaj stąd!
71. Tyle o tym Timonie, z wielu anegdot kilka.
Antoniuszowi zaś zameldował Kanidiusz osobiście stratę stojących koło Akcjum sił zbrojnych, i że słyszał, iż Judejczyk Herodes miał jakieś legiony i kohorty i przeszedł z nimi do Cezara. Podobnie inni władcy odłączyli się od Antoniusza i już mu nic z sił zewnętrznych nie pozostało.
Ale wszystko to nie zrobiło na nim żadnego wrażenia. Przeciwnie, jakby zadowolony porzucił nadzieje, żeby i troski porzucić, opuścił owo mieszkanie nad morzem, które nazywał Timonejonem, i przyjęty przez Kleopatrę do apartamentów królewskich zajął miasto ucztowaniem, biesiadnym popijaniem, rozdawnictwem; przyjął do liczby efebów syna Kleopatry i starszego Cezara, a swojego syna z Fulwii, Antyllosa, przybrał w szatę męską bez obramowania purpurowego, i z tej okazji zapełnił Aleksandrię ucztowaniem, uroczystymi pochodami, zabawami.
Uczestnicy sami rozwiązali owo "Towarzystwo nienaśladowalnych", a założyli inne, niczym się nie różniące od tamtego w zbytku, rozwiązłości, rozrzutności, tylko nazwą "Współumierających". Bo członkowie wstąpili do niego jako zobowiązani do wspólnej śmierci i w koło kolejnymi raczyli się ucztami.
Kleopatra zbierała silne śmiercionośne trucizny, z których każdej bezboles-ność sprawdzała na skazanych na śmierć. Zobaczyła, że szybko działające trucizny niosą wielkie katusze, łagodniejsze działają powoli. Próbowała ich na zwierzętach. Tu stwierdziła, że jedne na drugie się rzucają. Zajmowała się tym dzień po dniu i ustaliła, że wśród niemal wszystkich prób tylko ukąszenie żmii pociąga za sobą bez konwulsji i jęków oszołomienie senne i zapaść świadomości, przy delikatnym pocie na twarzy i łatwej utracie zamierającego uczucia, niewrażliwość na budzenie czy przywoływanie do przytomności jak u ludzi głębokim snem uśpionych.
72. Jednocześnie wszakże wysłali do Cezara w Azji poselstwo: Kleopatra

prosiła o pozostawienie jej synom panowania w Egipcie, Antoniusz - żeby mógł żyć w Atenach, jeśli nie w Egipcie, jako człowiek prywatny. W braku przyjaciół i zaufania do nich z powodu dezercji użyto jako posła nauczyciela ich dzieci, Eufroniosa.
Bo Aleksas z Laodycei, poznany w Rzymie za pośrednictwem Timagenesa i mający u Antoniusza największe spośród Greków wpływy, będący w ręku Kleopatry najpewniejszym w grze o Antoniusza narzędziem, bo to on z myśli Antoniusza wyplenił resztki skrupułów co do Oktawii, został już wysłany do Herodesa celem powstrzymania go od zmiany orientacji politycznej, ale zdradzając Antoniusza tam już pozostał. Odważył się nawet, za namową Herodesa, stanąć przed obliczem Cezara. Ale Herodes nic mu nie pomógł. Zaraz go pojmano, związano i odstawiono do jego ojczyzny i tam na rozkaz Cezara sprzątnięto. Taką karę Aleksas Antoniuszowi jeszcze za jego życia zapłacił za swą niewierność.
73. Cezar wszystko, co powiedziano o Antoniuszu, całkiem odrzucił. Natomiast Kleopatrze odpowiedział, że nie popełni błędu wobec powinności, jeśli Antoniusza sprzątnie, albo wyrzuci.
Z tym wysłał tam i ze swej strony jednego ze swych wyzwoleńców, Tyrsosa, człowieka obrotnego, który na zlecenie - jak można wierzyć - młodego dowódcy wojskowego pertraktował tam z pewną dumną i pewną siebie z powodu piękności kobietą. Ponieważ miał on u niej dłuższą niż inni wizytę i był przez nią wyraźnie wyróżniany, wzbudził u Antoniusza podejrzenie. Złapał go więc i dał mu baty, i tak odesłał do Cezara, pisząc przy tym, że rozdrażnił go swą zuchwałością i zarozumiałością; jego, który w swych trudnościach łatwo wpada w rozdrażnienie. "A jeśli ty" - pisał - "nie możesz znieść spokojnie takiego postąpienia, to masz tam mojego wyzwoleńca Hipparcha: tego możesz powiesić i obić, i tak się skwitujemy".
Od tego czasu Kleopatra, żeby zniweczyć zarzuty i podejrzenia Antoniusza, okazywała mu nadzwyczajną życzliwość. Własne urodziny obchodziła skromnie, jak wypadało w owej sytuacji, ale jego urodziny czciła z nadmierną wspaniałością i rozrzutnością. Wielu z zaproszonych przyszło w biedzie, a odchodziło w bogactwie.
Tymczasem Agryppa w listach z Rzymu raz po raz przyzywał Cezara na miejsce, pisząc, że sytuacja wymaga jego obecności.
74. Nastąpiła więc wtedy chwilowa przerwa w wojnie. Kiedy jednak zima minęła, Cezar znowu ruszył przez Syrię, a jego dowódcy przez Afrykę. Przy zdobyciu Peluzjum mówiono, że ustępliwość Seleukosa nastała nie bez woli Kleopatry. Ona też jego żonę i dzieci wydała Antoniuszowi na stracenie.
Sama zaś mając wybornie przyozdobione, piękne i wysokie sarkofagi i grobowce, pobudowane przy świątyni Izydy, tam poznosiła to, co z królewskich rzeczy najbardziej warte było ochrony, złota, srebra, szmaragdy, perły, hebany, kość słoniową, cynamon, a przy tym wszystkim dużo żagwi i pakułów. Cezar obawiał się, że ta kobieta popadłszy w rozpacz zniszczy te bogactwa ogniem. Dlatego ciągle robił jej dobre nadzieje, w miarę jak z wojskiem zbliżał się pod miasto.

Kiedy się usadowił przy hipodromie, Antoniusz dokonał wypadu i walczył wspaniale, zmuszając konnicę przeciwnika do odwrotu i ścigając ją aż pod obóz. Dumny z tego sukcesu poszedł do pałacu królewskiego i tak, w zbroi, ucałował Kleopatrę, i przedstawił jej najdzielniej walczącego żołnierza. Dała mu w nagrodę złoty pancerz i hełm, a ten odebrawszy to przeszedł w nocy na stronę Cezara.
75. Antoniusz znowu zaproponował Cezarowi pojedynek. Ale Cezar odpowiedział Antoniuszowi, że ma wiele dróg do śmierci. Zgodził się tedy z tym, że dla niego nie ma lepszej śmierci nad tę na polu bitwy, postanawiając zarazem walkę na lądzie i morzu.
Przy biesiadzie jednak - jak mówią - kazał służbie szczodrzej sobie nalewać i podawać: bo nie wiadomo, czy jutro będą jeszcze mogli to robić, czy też innym już panom będą usługiwać, a on będzie leżał jako trup, jako nic. A widząc, że przyjaciele mają łzy w oczach, powiedział, że nie chce ich brać do bitwy, w której oczekuje raczej chwalebnej śmierci niż ocalenia i zwycięstwa.
Tej nocy, jakoś koło północy, kiedy miasto pogrążone było w ciszy i smutku z powodu trwożnego oczekiwania rozwoju wypadków, usłyszano nagle dźwięki muzyczne wszelakich instrumentów, okrzyki tłumu i pełne wesołości tańce satyrowe, jakby przebiegał gdzieś orszak bakchiczny nie bez głośnego hałasu. A szedł ten pochód jakoś przez środek miasta ku bramie prowadzącej na zewnątrz w kierunku nieprzyjaciela. I tam ta wrzawa osiągnąwszy największą moc ucichła. Rozważając bliżej ten znak, uznano go za opuszczanie Antoniusza przez tego boga, któremu zawsze okazywał się najbardziej podobny, najbardziej z nim obcujący.
76. Z nadejściem dnia ustawił Antoniusz swą piechotę na wzgórzach przed miastem i obserwował, jak okręty ruszają z miejsca i niosą się na przeciwnika, oczekując w spokoju jakiegoś pokazowego ich czynu. Ale te, jak się zbliżyły do okrętów Cezara, pozdrowiły je wiosłami, a gdy te im odpowiedziały pozdrowieniem, przyłączyły się do nich. I tak ze wszystkich okrętów jedna powstała flota płynąca frontem ku miastu.
Patrząc na to Antoniusz zaraz też został opuszczony przez konnicę, przechodzącą do drugiej strony, a przegrawszy bitwę piechoty, poszedł do miasta z krzykiem, że przez Kleopatrę został zdradliwie wydany ludziom, z którymi przecież w jej interesie tę wojnę podjął.
A Kleopatra, w strachu przed jego gniewem i rozpaczą, schroniła się w grobowcu, kratę zamknęła i wzmocniła zasuwami i silnymi podporami, i do Antoniusza posłała wiadomość, że umarła, a on uwierzył. I mówił do siebie: "Na co czekasz jeszcze, Antoniuszu? Ten jeden i ostatni los zabrał ci powód, by trzymać się życia". I wszedł do swego pokoju, odpiął i odstawił pancerz mówiąc dalej: "Kleopatro, nie nad tym boleję, żem pozbawiony ciebie, bo zaraz tamże przyjdę, ale nad tym, że ja, tak wielki imperator, łapię się na tym, że mnie odwaga kobiety uprzedziła".
A miał jakiegoś niewolnika, imieniem Eros, którego od dawna prosił, by go zabił, gdy tego zażąda. I teraz zażądał spełnienia tego. A niewolnik dobywszy

miecza, jakby go chciał zakłuć, gdy ten się odwrócił, zabił samego siebie i upadł u jego stóp. Na to Antoniusz: "Dobrze, Erosie. Tyś nie potrafił sam tego zrobić, aleś pokazał, jak trzeba robić" - i zadawszy sobie pchnięcie w brzuch położył się na łóżku. Cios jednak nie był taki, by rychłą śmierć spowodować, i upływ krwi z rany, gdy się położył, zelżał. On sam oprzytomniał i prosił obecnych, by go dobili. Wołał i miotał się, ale ci uciekli z pokoju. Wreszcie od Kleopatry przyszedł uczony Diomedes i jemu kazał się zanieść do niej, do grobu.
77. Tam dowiedział się, że ona żyje. Zaraz więc służbie kazał, by go stamtąd zabrała. Przeniesiono go zatem na rękach ku kracie grobowca. Kleopatra nie otwarła jej, lecz pokazawszy się przez jakieś drzwiczki spuściła powrozy i sznury i do nich przywiązanego Antoniusza ciągnęła do góry z pomocą dwu kobiet, jedynych, jakie z sobą wzięła do tego grobowca. Obecni mówią, że nic żałośniejszego nie widziano w życiu. Ociekającego krwią i walczącego ze śmiercią ciągnięto go w górę, a on wyciągał do niej ręce i tak wisiał. Bo nie była to praca łatwa dla kobiety. Kleopatra z wplątanymi w sznury rękami, z twarzą napiętą, z trudem ciągnęła go do góry, gdy te z dołu pomagały jej i same się z nią męczyły.
W ten sposób osiągnęła go, ułożyła i pochylona nad nim rozdarła szatę, i bijąc się w pierś rozszarpywała ją rękami, i własną twarzą ocierała zeń krew, nazywała go swym panem, mężem, władcą, i prawie już zapomniała całkiem o swoich nieszczęściach w tej boleści nad jego losem.
Uciszywszy jej narzekania poprosił o wino do picia, czy to z pragnienia, czy z nadziei, że szybciej życie zakończy.
Napiwszy się radził jej myśleć o ratunku, jak dalece może to zrobić bez uszczerbku swej godności. A z przyjaciół Cezara mieć zaufanie przede wszystkim do Prokulejusza. Radził, by nad nim nie płakała, nad tą ostatnią zmianą jego losów, lecz raczej błogosławiła szczęście, jakiego doznał, stawszy się najsławniejszym w świecie, potężnym władcą, i teraz też będąc pokonanym, on Rzymianin, przez Rzymianina.
78. Na moment przed jego śmiercią przybył tam od Cezara Prokulejusz.
Bo gdy Antoniusz zadał sobie cios i zabrano go do Kleopatry, jeden z jego straży przybocznej, Derketajos, porwał jego sztylet, ukrył go i chyłkiem pobiegł czym prędzej do Cezara, i pierwszy mu doniósł o śmierci Antoniusza, pokazując zarazem skrwawiony jego miecz. Cezar usłyszawszy to usunął się w głąb swego namiotu i zapłakał nad losem człowieka, który był jego szwagrem, kolegą władzy, wspólnikiem wielu walk i dokonań.
Potem wziął listy, zwołał przyjaciół, przeczytał je pokazując, że na jego pisma życzliwe i sprawiedliwe Antoniusz stale odpowiadał przykro i zarozumiale.
Zaraz więc wysłał Prokulejusza do Kleopatry, z poleceniem, żeby jak tylko może, starał się utrzymać ją przy życiu. Bo bał się o owe jej kosztowności, a wysoce też pragnął dla swej chwały prowadzić ją w swym triumfie.
Ona jednak nie chciała spotkać się bezpośrednio z Prokulejuszem. Roz-

mowę prowadzono tak, że on podszedł od zewnątrz pod drzwi parterowe mocno zamknięte, przez które jednak przechodził ich głos; w rozmowie tej ona żądała zachowania królestwa jej synom, on zaś kazał jej nie tracić otuchy i mieć pełne zaufanie do Cezara.
79. Obejrzał jej miejsce i zdał z tego sprawę Cezarowi. Wysłano tam Gallusa, by się z nią znowu rozmówić, i ten przyszedłszy pod owe drzwi umyślnie przeciągał rozmowę, gdy tymczasem Prokulejusz przystawił sobie drabinkę i przez ów otwór u góry, przez który kobiety wciągnęły Antoniusza, wszedł do środka i od razu z dwoma sługami podszedł do drzwi, za którymi stała rozmawiająca z Gallusem Kleopatra.
Tu jedna z zamkniętych z Kleopatrą kobiet wrzasnęła: "Kleopatro biedna, biorą cię żywcem!" Odwróciła się i zobaczywszy Prokulejusza natychmiast chciała się przebić. Miała bowiem przypadkiem jakiś nóż zbójecki pod ręką. Podskoczył do niej szybko i objął obiema rękami mówiąc: "Kleopatro, krzywdzisz siebie i Cezara odbierając mu wielką możność pokazania swej szlachetności i zniesławiając najłagodniejszego wodza jako wiarołomnego i nieprzejednanego!" Jednocześnie odebrał jej sztylet i przetrząsnął szatę, żeby nie kryła w niej jakiejś trucizny. Wysłano tam od Cezara także wyzwoleńca Epafrodytosa, któremu przykazano strzec jej życia z największą starannością, zresztą jak najłatwiej i najgrzeczniej godzić się na inne jej życzenia.
80. Cezar wkroczył tymczasem do miasta rozmawiając z filozofem Arejo-sem i podając mu rękę, żeby ten od razu u obywateli był poważany i podziwiany jako wyjątkowo przez niego uszanowany.
Wszedłszy do gimnazjonu Cezar wstąpił na jakąś skonstruowaną świeżo mównicę, a gdy ludzie przerażeni padali przed nim ze strachu na twarz, kazał im powstać i oświadczył, że ludowi daruje wszelką winę, po pierwsze ze względu na Aleksandra, założyciela tego miasta, po drugie z podziwu dla piękności i wielkości miasta, po trzecie przez wzgląd na towarzyszącego mu Arejosa.
Takiego to wyróżnienia doznał Arejos ze strony Cezara, a jako taki uprosił u niego ułaskawienie dla wielu innych, a wśród nich dla Filostratosa, najzdolniejszego wtedy mówcy-improwizatora.
Człowiek ten przyznawał się, ale niesłusznie, do Akademii. Cezar ze względu na jego obyczaje nie dopuszczał do siebie jego próśb. Teraz on zapuścił sobie długą siwą brodę, przywdział czarny płaszcz i ciągle chodził za Arejosem powtarzając ten wers:
Mędrcy ratują mędrców45, jeśli są mądrymi.
Słysząc to Cezar machnął nań ręką, chcąc raczej Arejosa uwolnić od nieprzyjemności niż Filostratosa od niełaski.
81. Z synów Antoniusza ten z Fulwii, Antyllos, wydany przez jego wychowawcę, Teodorosa, zginął.
45 Mędrcy ratują mędrców ... - cytat z jakiejś nieznanej tragedii greckiej.

Gdy żołnierze obcięli mu głowę, wychowawca ten porwał noszony przez niego na szyi bardzo drogi kamień i zaszył go w swoim pasie. Zapierał się tego, ale kradzież wykryto, i zginął na szubienicy.
Natomiast dzieci Kleopatry pod strażą wśród wychowawców miały dość swobodne życie. Cezariona, którego miała, jak mówiono, z Cezarem, matka wysłała ze znaczną sumą pieniędzy przez Etiopię do Indii. Ale drugi wychowawca, równy Teodorosowi, Rodon, namówił go do powrotu, jakoby Cezar powoływał go na króla. Kiedy jednak Cezar zastanawiał się nad tym, Arejos miał powiedzieć:
Niedobre jest wielowładztwo.. .46
Tego więc Cezar później, po śmierci Kleopatry, zgładził.
82. Pogrzeb Antoniuszowi chciało urządzić wielu królów i wodzów. Ale Cezar nie odebrał jego ciała Kleopatrze. Pogrzebała go własnymi rękami bogato i po królewsku, otrzymawszy wszystko, czego chciała.
Wskutek tej żałoby tak wielkiej i cierpień - bo pierś jej od uderzeń i ran cała ją piekła - gorączka się nasilała. To dało jej pretekst do wstrzymania się od przyjmowania pokarmu, aby w ten sposób bez przeszkody zakończyć życie. A miała zaufanego lekarza, Olymposa, i jemu odsłoniła prawdziwy swój zamiar, używając go jako doradcy i wspólnika tego samobójstwa. Tak pisze sam Olympos, autor jakiejś historii tych wypadków.
Domyślił się tego Cezar. Postraszył ją groźbami i troską o dzieci; ten manewr ją odmienił, poddała się leczeniu i należnej pielęgnacji.
83. Przybył zresztą i sam po kilku dniach na rozmowę z nią i pocieszał ją. Przypadkiem wtedy leżała na pościeli przygnębiona. Na jego przyjście zerwała się w półstroju i padła mu do nóg z dziko rozwichrzonym włosem i dzikim wyrazem twarzy, z drżącym głosem i zamglonymi oczyma. Widać było i na piersi dużo śladów katuszy. I w ogóle, widać było, że ciało nie lepiej się czuje niż dusza. Wdzięk jej i pewność swej urody nie wygasła w niej całkiem, lecz nawet w tej sytuacji przebłyskiwała gdzieś z wnętrza i ujawniała się w zmianach jej oblicza.
Cezar kazał jej się położyć z powrotem i usiadł blisko niej, a wtedy ona zaczęła się jakoś usprawiedliwiać, zwalając to, co się stało, na przymus i strach przed Antoniuszem. Cezar jednak odpierał każdy jej argument, po czym, przekonana o swej winie, szybko przeszła do próśb o litość, jakby jej bardzo zależało na życiu.
W końcu, mając przy sobie wykaz swych skarbów, podała go Cezarowi. Tu jeden z zawiadowców, Seleukos, wytknął jej, że niektóre rzeczy ukryła i chce przemycić. Wstała, za włosy go złapała i uderzyła kilka razy w twarz. Cezar uśmiechnął się lekko i powstrzymywał ją przy tym, a ona mu na to: "Ależ, Cezarze, nie straszne to, że kiedy ty raczyłeś przyjść do mnie w takim położeniu na rozmowę, niewolnicy mnie oskarżają, że coś z kobiecych rzeczy
46 Niedobre jest wielowładztwo ...  - cytat z Homera, Iliada II 204.

odłożyłam, nie dla przyozdobienia siebie,  nieszczęsna,  lecz żeby coś dać Oktawii i twojej Liwii".
To Cezara ucieszyło, bo sądził, że ona za wszelką cenę chce żyć. Powiedział więc, że jej to wszystko zostawia i że w ogóle będzie ją traktował z godnością przechodzącą wszelkie jej nadzieje, i z tym odszedł, przekonany, że ją zwiódł, sam przez nią zwiedziony.
84. Wśród towarzyszy Cezara był znakomity młodzieniec, Korneliusz Dolabella. Ten, dla Kleopatry dobrze usposobiony, chcąc się jej przypodobać, wysłał jej przez tajnego posłańca wiadomość, że Cezar wybiera się w drogę przez Syrię, a ją samą z dziećmi w trzech dniach postanowił wysłać do Rzymu.
Słysząc to Kleopatra najpierw prosiła Cezara, żeby jej pozwolił złożyć Antoniuszowi ofiarę dla zmarłych. I Cezar się zgodził. Zaprowadzona do grobu, objęła trumnę w obecności zaufanych kobiet i mówiła: "O, drogi mój Antoniuszu! Pogrzebałam cię niedawno jeszcze wolnymi rękami, a teraz składam ci libację jako wzięta do niewoli, pod strażą, żebym tego nieszczęsnego ciała nie zniszczyła biciem się w pierś czy płaczem, przechowywanego do triumfu nad tobą! Dalszych tu nie oczekuj wyrazów czci, ni libacji. Te są ostatnie od Kleopatry wypędzanej stąd. Za życia nic nas nie rozłączyło, ale po śmierci będziemy zapewne musieli miejscami się rozłączyć. Ty, Rzymianin, będziesz spoczywał tutaj, a ja nieszczęsna w Italii. Tę tylko odrobinę miejsca dostanę z twojej ojczyzny. Ale jeżeli tamtejsi bogowie mają jakąś moc i władzę - bo tutejsi zdradzili nas - nie opuszczaj swej małżonki w jej życiu, nie pozwól, by we mnie triumfowano nad tobą! Ukryj mnie tutaj przy sobie, przy sobie mnie pochowaj! Bo z tysiąca tych nieszczęść żadne mi nie jest tak okropne, tak straszne, jak ten krótki czas życia bez ciebie!"
85. Po tym narzekaniu Kleopatra uwieńczyła trumnę, ucałowała ją serdecznie i kazała przygotować sobie kąpiel. Po kąpieli zasiadła do stołu i zjadła wspaniały posiłek.
Potem przybył ktoś z pola niosący jakąś skrzynkę. Straż pytała, co tam niesie. Ten otworzył ją, odgarnął liście i pokazał naczynie pełne fig. Strażnicy podziwiali ich piękność i wielkość, a ten człowiek, uśmiechnąwszy się, kazał im skosztować. Ci uwierzyli mu i pozwolili ponieść je dalej.
Kleopatra zaś po posiłku posłała do Cezara zapisaną tabliczkę, opieczętowaną jej sygnetem, potem odsunęła od siebie wszystkich ludzi, oprócz owych dwu kobiet, i zamknęła drzwi.
Cezar przeczytawszy tabliczkę, na niej prośby i błagania, by ją pochował przy Antoniuszu, rychło zrozumiał, co się stało. Najpierw nawet sam chciał pędzić tam na ratunek, potem pospiesznie wysłał tam ludzi dla zbadania sprawy. Ale nieszczęście dokonało się szybko. Bo ci ludzie przybiegłszy zastali strażników nic nie wiedzących, wyważyli więc drzwi i zastali Kleopatrę nieżywą na złotym łożu przyozdobionym po królewsku. Z owych dwu kobiet jedna, Ejrada, już martwa u stóp jej leżała, a druga, Charmiona, już osłabiona, z bólem głowy, przyozdabiała głowę Kleopatry w diadem. Ktoś się odezwał zagniewany: "Tak, Charmiono? To pięknie?" - odpowiedziała: "Bardzo

pięknie. I należy się potomkini tak mnogich królów". I nie rzekłszy nic więcej tamże upadła koło łoża martwa.
86. Opowiadają też, że z tymi figami przykrytymi zewnątrz liśćmi przyniesiono jej żmiję. Tak bowiem kazała to zrobić sama Kleopatra. Stąd żmija dopadła ciała bez jej oporu. Kiedy bowiem ujęła trochę fig, zobaczyła ją i powiedziała: "Ach, to tutaj to było!" - i podała jej odsłonięte swe ramię do ukąszenia.
Inni twierdzą, że żmija była zamknięta w dzbanku na wodę i kiedy Kleopatra dobywała ją stamtąd jakąś szpilką złotą, ta, podrażniona, wyskoczyła i ukąsiła ją w ramię.
Prawdy tu nikt nie zna. Bo mówi się także, że Kleopatra nosiła z sobą truciznę w wydrążonej szpilce do włosów, ukrywanej właśnie we włosach.
Zresztą na ciele nie pojawiły się żadne plamy zapalne ani inne objawy trucizny. Co więcej - nie widziano nawet tego węża wewnątrz. Mówiono, że ślady pełzania dostrzeżono w stronę morza, na które pokój miał widok i były tam okienka. Inni twierdzą, że widziano ramię Kleopatry z dwoma śladami ukąszeń, delikatnymi i słabo rozpoznawalnymi. I to, zdaje się, przyjmował Cezar, który w triumfie wiózł obraz Kleopatry z przyczepioną do niej żmiją. Co do tego takie są więc przekazy.
Cezar, choć niezadowolony ze śmierci tej kobiety, podziwiał jej dzielność i kazał ją pochować obok Antoniusza z królewskim przepychem. Również obie owe kobiety z jego polecenia doznały należnej czci i żałoby.
Kleopatra umarła przeżywszy trzydzieści dziewięć lat, w tym dwadzieścia dwa lata królowania, w tym czternaście lat współkrólowania z Antoniuszem. Antoniusz przeżył pięćdziesiąt sześć lat, według innych przeszło pięćdziesiąt trzy. Wszystkie pomniki Antoniusza zostały zburzone. Pomniki Kleopatry w jej kraju zostały nienaruszone. Archibios, któryś z przyjaciół królowej, dał Cezarowi dwa tysiące talentów, by jej pomników nie spotkał taki los jak Antoniusza.
87. Antoniusz w potomstwie z trzech żon pozostawił siedmioro dzieci. Najstarszy z nich, Antyllos, zginął z woli Cezara. On jeden. Pozostałe dzieci wzięła do siebie Oktawia i wychowywała wraz ze swoimi. Kleopatrę, córkę Kleopatry, wydała za mąż za znakomitego króla Jubę47. Antoniusza z Fulwii tak wielkim zrobiła, że gdy u Cezara najwyżej ceniony był Agryppa, na drugim miejscu synowie Liwii, na trzecim zdawał się być ten Antoniusz. Oktawia miała z Marcellusa dwie córki i jednego syna, Marcellusa; tego Cezar adoptował i uczynił swym zięciem. Z dwu córek tę jedną wydał za Agryppę, skoro Marcellus rychło jako jej mąż umarł, a Cezarowi trudno było znaleźć wśród innych przyjaciół w pełni zaufanego zięcia. Wtedy to Oktawia poddała mu myśl, żeby Agryppa wziął tę córkę Cezara, a rozwiódł się z jej córką. I kiedy Cezar, a wkrótce też Agryppa zgodzili się na ten plan, zabrała córkę do siebie, a Agryppa wziął córkę Cezara.
47 Juba - syn Juby, po śmierci ojca wychowany w Rzymie, autor pism historycznych.

Z pozostałych dwu córek Oktawii, z Antoniusza, jedną dostał Domicjusz Ahenobarbus, drugą, znaną powszechnie dla swej obyczajności i piękności Antonię, Druzus, syn Liwii, pasierb Cezara. Z tego małżeństwa zrodził się Germanikus i Klaudiusz, późniejszy cesarz. Z synów Germanika Gajusz po krótkim czasie osławionych rządów został zamordowany wraz z dzieckiem i żoną, a córka Agrippina, mająca z Ahenobarbusa syna, Lucjusza Domic-jusza, wyszła potem za Klaudiusza, który go uznał za swego syna nadając mu imię Nero Germanikus. Doszedł on w moich czasach do władzy cesarskiej, zamordował własną matkę, i mało brakowało, by ten w piątym pokoleniu potomek Antoniusza przez swój nierozum i samowolę obalił imperium rzymskie.






KONIEC
