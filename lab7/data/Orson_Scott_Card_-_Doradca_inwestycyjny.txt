
Orson Scott Card
"Doradca inwestycyjny"
ze zbioru opowiadań "Dalekie horyzonty"
tłumaczenie Danuta Górska - Prószyński i S-ka, Warszawa 2000
 
    Andrew Wiggin skończył dwadzieścia lat w dniu, kiedy dotarł do planety Sorelledolce. A raczej po skomplikowanych obliczeniach liczby sekund pędzonych na statku; uwzględniwszy procent prędkości światła i oceniwszy, ile subiektywnego czasu dla niego upłynęło, doszedł do wniosku, że jego wudzieste urodziny zbiegły się z końcem podróży. 
    To przemawiało do niego znacznie bardziej niż drugi istotny fakt - że ponad czterysta lat minęło na Ziemi od dnia jego narodzin, kiedy jeszcze rasa ludzka nie rozprzestrzeniła się poza własny Układ Słoneczny. 
    Kiedy Valentine wyłoniła się z komory wyładowczej - zawsze wychodzili w kolejności alfabetycznej powitał ją nowiną. 
- Właśnie obliczyłem - oznajmił. - Mam dwadzieścia lat. 
- Świetnie - powiedziała. - Teraz zaczniesz płacić podatki jak każdy. 
    Od zakończenia wojny Ksenocydu Andrew utrzymywał się z funduszu powierniczego założonego przez wdzięczną ludzkość jako nagroda dla komandora floty, który uratował Ziemię. No, dokładnie biorąc ta akcja miała miejsce pod koniec trzeciej wojny z robalami, kiedy ludzie wciąż uważali robale za potwory, a dzieci dowodzące flotą za bohaterów. Później, kiedy zmieniono nazwę na Ksenocyd, ludzkość przestała odczuwać wdzięczność i żaden rząd nie śmiałby udzielić zezwolenia na emerytalny fundusz powierniczy dla Endera Wiggina, który popełnił najokropniejszą zbrodnię w historii. 
    Co więcej, gdyby istnienie takiego funduszu wyszło na jaw, wybuchłby publiczny skandal. Lecz flota międzygwiezdna nie od razu dała się przekonać, że zniszczenie robali było złym pomysłem. Dlatego starannie zamaskowali fundusz powierniczy, rozproszyli go pomiędzy liczne powiązane fundusze oraz akcje rozmaitych korporacji, bez żadnego pojedynczego organu kontrolującego znaczącą część kapitału. W efekcie sprawili, że pieniądze zniknęły: tylko Andrew i jego siostra Valentine wiedzieli, gdzie są pieniądze i ile ich jest. 
    Ale jedno było pewne: zgodnie z prawem, kiedy Andrew przekroczy subiektywny wiek dwudziestu lat, zwolnienie od podatku przysługujące jego aktywom zostanie cofnięte. Dochody trzeba będzie zgłaszać do odpowiednich władz. Andrew będzie musiał wypełnić zeznanie podatkowe co roku albo za każdym razem, kiedy zakończy podróż międzygwiezdną trwającą dłużej niż jeden obiektywny rok, dorocznie aktualizować podatki i doliczać procent od niezapłaconej części zgodnie z przepisami. 
    Andrew niezbyt palił się do tego. 
- Jak sobie radzisz z tantienami za książki? - zapytał Valentine. 
- Tak jak każdy - odparła - tylko że niewiele egzemplarzy sprzedano, więc nie muszę płacić dużych podatków. 
    Zaledwie parę minut później musiała to odszczekać, ponieważ kiedy usiedli przed wynajętymi komputerami w kosmoporcie Sorelledolce, Valentine odkryła, że jej najnowsza książka, historia upadku kolonii Junga Calvina na planecie Helvetica, osiągnęła niemal kultową pozycję. 
- Chyba jestem bogata - mruknęła do Andrew. 
- Ja nie mam pojęcia, czy jestem bogaty - wyznał Andrew. - Nie mogę zmusić komputera, żeby przestał wymieniać moje aktywa. 
    Nazwy korporacji przewijały się w górę i w dół, lista ciągnęła się bez końca. 
- Myślałam, że jak skończysz dwadzieścia lat, po prostu dadzą ci czek na tyle, ile masz w banku - powiedziała Valentine. 
- Nie ma tak dobrze - odparł Andrew. - Nie mogę tutaj siedzieć i czekać. 
- Musisz - oświadczyła Valentine. - Nie możesz przejść przez cło bez udowodnienia, że zapłaciłeś podatki i że zostało ci dosyć na utrzymanie, bez obciążania publicznych funduszów. 
- A jeśli nie mam tyle pieniędzy? Odeślą mnie z powrotem? 
- Nie, wcielą cię do ekipy robotników i zmuszą, żebyś odpracował swój pobyt po krańcowo niesprawiedliwych stawkach wynagrodzeń. 
- Skąd wiesz? 
- Nie wiem. Po prostu czytałam dużo historii i orientuję się, jak działają rządy. Jeśli nie zrobią tego, to coś podobnego. Albo odeślą cię z powrotem. 
- Na pewno nie jestem jedynym człowiekiem, który tutaj wylądował i odkrył, że sprawdzenie własnej sytuacji finansowej zajmie mu tydzień - uznał Aandrew. - Poszukam kogoś. 
- Zaczekam tutaj i zapłacę podatki jak dorosły - powiedziała Valentine. - Jak uczciwa kobieta. 
- Zawstydzasz mnie - zawołał wesoło Andrew, kiedy odchodził. 
    Benedetto spojrzał tylko raz na zarozumiałego młodego człowieka, który siedział naprzeciwko po drugiej stronie biurka, i westchnął. Od razu wiedział, że będą z nim kłopoty. Uprzywilejowany młodzieniec przybywa na nową planetę i spodziewa się specjalnych względów od poborcy podatków. 
- Czym mogę panu służyć? - zapytał Benetto... po włosku, chociaż płynnie władał wspólnym i chociaż prawo wymagało, żeby do wszystkich podróżnych zwracać się w tym języku, dopóki obie strony nie zgodzą się na inny. 
    Niespeszony włoskim, młody człowiek wyjął swój dowód tożsamości. 
- Andrew Wiggin? - z niedowierzaniem zapytał Benedetto. 
- Coś nie tak? 
- Spodziewa się pan, że uwierzę, że ta tożsamość jest prawdziwa? - Przeszedł na wspólny, skoro już zaznaczył swój punkt widzenia. 
- A nie powinienem? 
- Andrew Wiggin? Pan nas uważa za takich ignorantów, że na tym zadupiu nawet nie rozpoznamy nazwiska Endera Ksenobójcy? 
- Czy to przestępstwo nosić takie samo nazwisko? - Zapytał Andrew. 
- Podanie fałszywej tożsamości to przestępstwo. 
- Gdybym używał fałszywego nazwiska, postąpiłbym mądrze czy głupio, podając się za Abdrew Wiggina? 
- Głupio - przyznał burkliwie Benedetto. 
- Więc na początek przyjmijmy założenie, że jestem mądry, ale również zmaltretowany dorastaniem z nazwiskiem Endera Ksenobójcy. Uzna mnie pan za niezrównoważonego psychicznie z powodu tych obciążeń? 
- Nie jestem od cła - powiedział Benedetto. - Jestem od podatków. 
- Wiem. Ale wydawał się pan niezwykle zaabsorbowany problemem tożsamości, więc przyjąłem, że jest pan albo szpiegiem celników, albo filozofem, a kimże jestem, żeby potępiać ciekawość jednego czy drugiego? 
    Benedetto nie cierpiał przemądrzałych gnojków. 
- Czego pan chce? 
- Moja sytuacja podatkowa jest skomplikowana. Po raz pierwszy muszę płacić podatki... właśnie otrzymałem fundusz powierniczy... i nawet nie wiem, jakim majątkiem dysponuję. Chciałbym prosić o odroczenie zapłaty podatków, dopóki wszystkiego nie posortuję. 
- Odmawiam - powiedział Benedetto. 
- Tak po prostu? 
- Tak po prostu. 
    Andrew milczał przez chwilę. 
- Mogę panu jeszcze w czymś pomóc? - zapytał Benedetto. 
- Chciałbym złożyć odwołanie. 
- Proszę bardzo - powiedział Benedetto. - Ale przed odwołaniem musi pan zapłacić podatki. 
- Zamierzam zapłacić podatki - zapewnił Andrew. - Po prostu potrzebuję trochę czasu i pomyślałem, że lepiej sobie poradzę na swoim komputerze we własnym mieszkaniu niż na publicznych komputerach tutaj w kosmoporcie. 
- Boimy się, że ktoś zajrzy nam przez ramię? - zapytał Benedetto. - Zobaczy, jaką pensję babcia nam zostawiła? 
- Owszem, wolałbym trochę prywatności - przyznał Andrew. 
- Odmawiam zezwolenia na wyjazd bez uiszczenia zapłaty. 
- Dobrze, w takim razie odblokujcie moje płynne fundusze, żebym opłacił pobyt, dopóki nie obliczę podatków. 
- Miał pan cały lot, żeby to załatwić. 
- Zawsze trzymałem pieniądze w funduszu powierniczym. Nie miałem pojęcia, jak skomplikowana jest moja sytuacja majątkowa. 
- Oczywiście pan zdaje sobie sprawę, że łamie pan mi serce tą historyjką i zaraz się rozpłaczę - rzekł spokojnie Benedetto. 
    Młody człowiek westchnął. 
- Nie bardzo rozumiem, czego pan chce ode mnie. 
- Żeby pan zapłacił podatki jak każdy obywatel. 
- Nie mogę dostać się do moich pieniędzy, dopóki nie zapłacę podatków - powiedział Andrew. - I nie mam z czego żyć podczas obliczania podatków, jeśli nie odblokujecie części moich funduszów. 
- Szkoda, że pan nie pomyślał o tym wcześniej, prawda? - zauważył Benedetto. 
    Andrew rozejrzał się po gabinecie. 
- Na tej tablicy jest napisane, że pan pomoże mi wypełnić formularz podatkowy. 
- Tak. 
- Proszę o pomoc. 
- Proszę mi pokazać formularz. 
    Andrew popatrzył na niego dziwnym wzrokiem. 
- Jak mam go panu pokazać? 
- Proszę go wywołać na tym komputerze. 
    Benedetto obrócił swój komputer na biurku i podsunął Andrew klawiaturę. 
    Andrew spojrzał na blankiety formularzy wywieszone nad komputerem, wpisał swoje nazwisko i podatkowy numer identyfikacyjny, a potem osobisty kod tożsamości. Benedetto ostentacyjnien odwrócił wzrok, kiedy Andrew wstukiwał kody, chociaż oprogramowanie zapamiętywało każdy klawisz naciśnięty przez młodego człowieka. Po jego wyjściu Benedetto będzie miał pełny dostęp do wszystkich jego zapisów i wszystkich funduszów. Oczywiście, żeby łatwiej pomóc mu przy podatkach. 
    Ekran rozpoczął przewijanie. 
- Co pan robi? - zapytał Benedetto. 
    Słowa pojawiały się na dole ekranu, kiedy wierzchołek strony cofał się i przesuwał, żeby zacieśnić tekst. Ponieważ nie było paginacji, Benedetto wiedział, że ta długa lista informacji pojawia się w odpowiedzi na jedno pytanie formularza. Odwrócił komputer, żeby widzieć ekran. Lista zawierała nazwy i kody giełdowe korporacji oraz połączonych funduszów wraz z numerami akcji. 
- Widzi pan mój problem - powiedział młody człowiek. 
    Lista ciągnęła się bez końca. Benedetto sięgnął w dół i wcisnął kombinację kilku klawiszy. Lista znieruchomiała. 
- Ma pan - powiedział cicho Benedetto - liczne aktywa. 
- Ale ja o tym nie wiedziałem - wyjaśnił Andrew. - To znaczy wiedziałem, że zarządcy jakiś czas temu ulokowali mój kapitał w rozmaitych przedsiębiorstwach, ale nie miałem pojęcia o zasięgu. Po prostu pobierałem pensję, kiedy przebywałem na planecie, a ponieważ to była nieopodatkowana renta rządowa, nie musiałem robić nic więcej. 
    Więc może szeroko otwarte oczy chłopca nie udawały niewinności. Benedetto już trochę mniej go nie lubił. Prawdę mówiąc, poczuł pierwsze drgnienie prawdziwej sympatii. Ten chłopak zrobi z Benedetto bogatego człowieka, nawet o tym nie wiedząc. Benedetto może nawet odejść na emeryturę z urzędu podatkowego. Same jego udziały w ostatniej firmie na przerwanej liście, Enzichel Vinicenze, konglomeratu z pokaźnymi aktywami na Sorelledolce, wystarczyłyby Benedettowi na zakup wiejskiej posiadłości i trzymanie służby do końca życia. A lista dotarła dopiero do "E". 
- Interesujące - rzekł Benedetto. 
- A może tak? - zaproponował młody człowiek. - Skończyłem dwadzieścia lat dopiero w ostatnim roku podróży. Do tej pory moje dochody były zwolnione od podatku i mam do nich prawo bez żadnych opłat. Odblokujcie tyle z moich funduszów, potem dajcie mi kilka tygodni, żeby jakiś ekspert pomógł mi przeanalizować resztę, i wtedy wypełnię moje formularze podatkowe. 
- Doskonały pomysł - zgodził się Benedetto. - Gdzie pan trzyma te płynne aktywa? 
- W Katalońskim Banku Dewizowym - powiedział Andrew. 
- Numer konta? 
- Wystarczy odblokować jakieś fundusze złożone na moje nazwisko - odparł Andrew. - Nie potrzebuje pan numeru konta. 
    Benedetto nie naciskał. nie musiał sięgać do pieniędzy na drobne wydatki, skoro mógł do woli eksploatować główne złoże. Wklepał niezbędne informacje i wydrukował formularz. Wręczył również Andrew Wigginowi przepustkę na trzydzieści dni, zezwalającą na pobyt na Sorelledolce pod warunkiem, że codziennie zaloguje się w urzędzie podatkowym i przed upływem trzydziestodniowego okresu przedłoży pełne zeznanie podatkowe oraz uiści podatek i zobowiąże się nie opuszczać planety, dopóki zeznanie podatkowe nie zostanie sprawdzone i potwierdzone. 
    Standardowa procedura operacyjna. Młody człowiek podziękował mu - ten etap Benedetto zawsze lubił, kiedy ci bogaci idioci dziękowali, że ich okłamał i zgarnął z ich kont niewidzialne łapówki - po czym wyszedł z biura. 
    Jak tylko zniknął, Benedetto oczyścił ekran i wywołał swój program kapusia, żeby podał kod tożsamości młodego człowieka. Czekał. Program kapuś nie zadziałał. Benedetto wywołał swój log bieżących programów, sprawdził ukryty log, i odkrył, że kapusia nie ma w spisie. Absurd. Kapuś zawsze działał. Tylko że teraz nie działał. Właściwie znikł z pamięci. 
    Za pomocą własnej wersji nielegalnego programu Predator Benedetto odszukał elektroniczną sygnaturę programu kapusia i znalazł kilka roboczych plików. Lecz żaden nie zawierał użytecznych informacji, a sam kapuś zniknął bez śladu. 
    Benedetto nie mógł również wywołać z powrotem formularza, któty utworzył Andrew Wiggin. Powinien tam być nietknięty razem z listą aktywów młodego człowieka, żeby Benedetto mógł ręcznie ściągnąć trochę akcji i funduszów - znał wiele spodobów, żeby je splądrować, nawet bez hasła od kapusia. Ale formularz był pusty. Wszystkie nazwy przedsiębiorstw znikły. 
    Co się stało? Jakim cudem jedno i drugie zawiodło jednocześnie? 
    Nieważne. Tak długa lista na pewno była buforowana. Predator ją znajdzie. 
    Tylko że Predator się nie zgłaszał. Zniknął również z pamięci. Przecież Benedetto używał go przed chwilą! To niemożliwe. To... 
    Jakim sposobem chłopiec wprowadził wirusa do systemu, wyłącznie wypełniając formularz podatkowy? Czy mógł go wbudować do nazwy któregoś przedsiębiorstwa? Benedetto był użytkownikeim nielegalnych programów, nie konstruktorem, ale nigdy nie słyszał, żeby coś weszło przez niezagęszczone dane czy zabezpieczenia systemu podatkowego. 
    Ten Andrew Wiggin na pewno był jakimś szpiegiem. Sorelledolce jako jedna z ostatnich broniła się przed całkowitą federacją z Gwiezdnym Kongresem - na pewno Kongres wysłał tego szpiega, żeby przeprowadził zamach na niezależność Sorelledolce. 
    Tylko że to absurd. Szpieg wypełniłby formularze podatkowe, zapłacił podatek i rozpłynął w tłumie. Szpieg nie zrobiłby niczego, żeby zwrócić na siebie uwagę. 
    Musiało istnieć jakieś wyjaśnienie. i benedetto zamierzał je znaleźć. Kimkolwiek jest ten Andrew Wiggin, Benedetto nie pozwoli, żeby pozbawił go uczciwego udziału w swoim majątku. Długo czekał na taką okazję i żadne wymyślne oprogramowanie zabezpieczające jakiegoś szczeniaka nie powstrzyma go przed zdobyciem tego, co mu się należy. 
    Andrew ciągle trochę się złościł, kiedy razem z Valentine wychodził z kosmoportu. Sorelledolce należała do nowszych kolonii, liczyła dopiero sto, lat lecz jej status jako zjednoczonej planety oznaczał, że zakładano tutaj wiele ciemnych i półlegalnych interesów, zapewniających pełne zatrudnienie, bogate możliwości oraz dobrą koniunkturę, na skutek czego wszyscy poruszali się energicznym krokiem... i ciągle oglądali się przez ramię. Statki lądowały pełne ludzi i odlatywały pełne towarów, toteż zaludnienie kolonii zbliżało się do czterech milionów, a stolica Donnabella liczyła milion mieszkańców. 
    Architektura stanowiła dziwaczną mieszankę drewnianych chałup i plastikowych baraków z prefabrykatów. Nie dało się jednak na tej podstawie ocenić wieku budynków - oba rodzaje budulca współistniały od początku. Miejscowa flora przypominała dżunglę paproci, toteż fauna - zdominowana przez beznogie jaszczury - miała rozmiar dinozaurów, lecz ludzkie osiedla były całkowicie bezpieczne, a rolnictwo wytwarzało tak wiele, że połowę ziemi przeznaczono pod uprawy eksportowe - legalne, jak tekstylia, i nielegalne, jak żywność. Nie wspominając o handlu wielkimi, barwnymi wężowymi skórami, stosowanymi jako tapety i pokrycia sufitów we wszystkich światach rządzonych przez Gwiezdny Kongres. Wiele oddziałów myśliwskich wyruszało do dżungli i wracało po miesiącu z pięćdziesięcioma skórami, które tym, co ocaleli z wyprawy, zapewniały luksusową emeryturę. Wiele innych oddziałów nigdy nie wracało. Jedyną pociechą, według lokalnych dowcipnisiów, było to, że pod względem biochemicznym organizmy różniły się na tyle, że każdy gad, który zjadł człowieka, przez tydzień cierpiał na rozwolnienie. Marna zemsta, ale zawsze coś. 
    Nowe budynki wyrastały przez cały czas, ale nie nadążały zaspokoić popytu, więc Andrew i Valentine musieli szukać przez cały dzień, zanim znaleźli pokój do podnajęcia. Lecz ich nowy współlokator, niezmiernie bogaty abisyński myśliwy, zapewniał, że za parę dni wyrusza z ekspedycją na polowanie, i prosił tylko, żeby popilnowali jego rzeczy, zanim wróci - albo nie wróci. 
- Skąd się dowiemy, że nie wrócisz? - zapytała Valentine, jak zawsze praktyczna. 
- Kobiety zapłaczą w libijskiej dzielnicy - odparł. 
    Andrew przede wszystkim podłączył się do sieci z własnym komputerem, żeby swobodnie badać swoje nowo ujawnione aktywa. Valentine przez pierwsze dni musiała uporać się z potężnym ładunkiem korespondencji związanej z ostatnią książką, oprócz zwykłej korespondencji od historyków ze wszystkich zamieszkanych światów. Większość zaznaczała do odpowiedzi w późniejszym terminie, ale same pilne wiadomości zajęły trzy długie dni. Oczywiście ludzie piszący do niej nie mieli pojęcia, że korespondują z młodą kobietą w wieku (subiektywnym) około dwudziestu pięciu łat. Myśleli, że korespondują ze znanym historykiem Demostenesem. Oczywiście nikt ani przez chwilę nie traktował tego nazwiska inaczej niż jako pseudonim; po pierwszej fali popularności najnowszej książki niektórzy reporterzy próbowali zidentyfikować "prawdziwego Demostenesa" w ten sposób, że na podstawie długości zwłoki przy odpowiedziach albo całkowitego braku odpowiedzi wyliczali, kiedy autor podróżował, a następnie sprawdzali listy pasażerów na ewentualnych statkach. Potrzebowali mnóstwa obliczeń, no, ale od czego były komputery? Zatem parę osób o bardzo różnym wykształceniu oskarżono o bycie Demostenesem, a kilka nie zaprzeczało zbyt stanowczo. 
    To wszystko nieskończenie bawiło Valentine. Dopóki honoraria autorskie przysyłano pod właściwym adresem i nikt nie próbował posłużyć się jej pseudonimem przy sfałszowanej książce, mało ją obchodziło, kto przypisuje sobie zasługę. Działała pod tym pseudonimem od dzieciństwa i zdążyła przywyknąć do tej dziwacznej mieszanki sławy i anonimowości. Najlepsze z jednego i drugiego, mówiła do brata. 
    Ona była sławna, on osławiony. Dlatego nie używał pseudonimu - wszyscy po prostu zakładali, że jego rodzice popełnili okropne faux pas przy nadawaniu imienia. Nikt nazwiskiem Wiggin nie powinien tak bezczelnie ochrzcić swojego dziecka Andrew, nie po Ksenocydzie, tak uważali ludzie. Ten młody, dwudziestoletni chłopiec w żaden sposób nie mógł być tym samym Andrew Wigginem. Nie mogli wiedzieć, że przez ostatnie trzy stulecia on i Valentine przeskakiwali z planety na planetę i zatrzymywali się tylko tak długo, żeby Valentine znalazła następny temat do badań i zebrała materiały, po czym wsiadali na następny statek kosmiczny i Valentine pisała książkę w trakcie podróży na kolejną planetę. Dzięki efektom relatywistycznym stracili niecałe dwa łata życia w ostatnich trzech stuleciach czasu rzeczywistego. Valentine zanurzała się głęboko i błyskotliwie - kto mógł wątpić, jeśli czytał jej książki? - w każdą kulturę, lecz Andrew pozostawał co najwyżej turystą. Pomagał siostrze w badaniach i trochę bawił się językami, ale nie nawiązywał przyjaźni i trzymał się na uboczu. Ona chciała wszystko wiedzieć; on nie chciał nikogo kochać. 
    A przynajmniej tak myślał, kiedy w ogóle o tym myślał. Był samotny, Ale powtarzał sobie, że lubi samotność, że wystarcza mu towarzystwo Valentine, podczas gdy ona potrzebowała więcej i miała wszystkich ludzi, których spotykała dzięki swoim badaniom i z którymi korespondowała. 
    Zaraz po wojnie, kiedy był jeszcze Enderem, dzieckiem, kilkoro innych dzieci, które z nim służyły, pisało do niego listy. Ale ponieważ on pierwszy sporód nich podróżował z prędkocią podwietłną, korespondencja wkrótce się urwała, ponieważ zanim otrzymał list i odpisał, był od nich młodszy o pięć, dziesięć lat. On, dawniej ich Dowódca, teraz był małym dzieckiem. Tym samym dzieckiem, które znali, którego słuchali; ale tymczasem w ich życiu upłynęły łata. Większość uczestniczyła w wojnach, które rozdarły Ziemię podczas dekady po zwycięstwie nad robalami, dorastała w polityce lub walce. Zanim otrzymali odpowiedź Endera na swój list, tamte czasy stanowiły już dla nich historię starożytną, inne życie. I oto głos z przeszłości odpowiadał dziecku, które do niego napisało, tylko że to dziecko już nie istniało. Niektórzy płakali nad listem, wspominali swojego przyjaciela, żałowali, że jemu jednemu nie pozwolono wrócić na Ziemię po zwycięstwie. Ale jak mieli mu odpowiedzieć? Co mieli z nim wspólnego? 
   Później większość odleciała na inne planety, podczas gdy Ender służył, jako dziecko gubernator na jednej z podbitych kolonii robali. Dorastał w tym bukolicznym otoczeniu i kiedy był gotowy, zaprowadzono go na spotkanie z ostatnią żyjącą Królową Kopca, która opowiedziała mu swoją historię i błagała, żeby zabrał ją do bezpiecznego miejsca, gdzie jej rasa zdoła się odrodzić. Ender obiecał spełnić prośbę i jako pierwszy krok mający na celu zapewnienie jej bezpieczeństwa napisał krótką książkę "Królowa Kopca ". Opublikował ją anonimowo - za radą Valentine. Podpisał się: Mówca umarłych. 
    Nie miał pojęcia, czego dokona ta książka, w jaki sposób zmieni ludzkie postrzeganie wojen z robalami. Właśnie ta książka zmieniła go z dziecka-bohatera w dziecko-potwora, ze zwycięzcy trzeciej wojny z rodałami w Ksenobójcę, który całkiem niepotrzebnie zniszczył obcy gatunek. Początkowo nie czyniono z niego demona. Ten proces zachodził stopniowo, krok po kroku. Najpierw żałowano dziecka, którego geniusz został podstępnie wykorzystany, żeby zniszczyć Królową Kopca. Później określano jego nazwiskiem wszystkich, którzy popełniali potworne czyny, nie rozumiejąc, co robią. A jeszcze później jego nazwisko - spopularyzowane jako Ender Ksenobójca - stało się skrótem dla każdej pozbawionej skrupułów zbrodni na potworną skalę. Andrew rozumiał, jak do tego doszło, i nawet nie miał pretensji. Ponieważ nikt nie mógł go potępić bardziej, niż sam siebie potępiał. Wiedział, ze wtedy nie znał prawdy, czuł jednak, że powinien ją znać, że nawet jeśli nie zamierzał zgładzić Królowej Kopca i całego gatunku jednym ciosem, taki był skutek jego działania. Zrobił to, co zrobił, i musiał ponieść odpowiedzialność. 
    Obejmującą również kokon Królowej Kopca, który podróżował z nim razem, suchy i zapakowany niczym pamiątka rodzinna. Andrew posiadał przywileje i pełnomocnictwa, pozostałości po dawnym stanowisku w wojsku, więc nigdy nie rewidowano jego bagażu. Przynajmniej do tej pory. Spotkanie z urzędnikiem podatkowym Benedettem stanowiło pierwszy sygnał, że dorosłość może oznaczać zmiany. 
    Zmiany, lecz tylko powierzchowne. Wziął już na siebie ciężar zagłady gatunku. Teraz dźwigał dodatkowy ciężar ich zbawienia, wskrzeszenia. Jakim cudem on, ledwie dwudziestoletni mężczyzna, miał znaleźć miejsce, gdzie Królowa Kopca mogła wyjść na wiat i złożyć swoje zapłodnione jaja, gdzie żaden człowiek nie odkryje jej i nie przeszkodzi? Jak miał ją chronić? 
    Pieniądze stanowiły odpowiedź. Sądząc po tym, jak Benedetto zrobił wielkie oczy na widok listy aktywów, Andrew posiadał całkiem sporo pieniędzy. I wiedział, że pieniądze między innymi oznaczają władzę. Może nawet wystarczającą, żeby kupić bezpieczeństwo dla Królowej Kopca. 
    To znaczy, jeśli Andrew obliczy, ile ma pieniędzy i jak wysoki podatek powinien zapłacić. 
    Wiedział, że istnieją specjaliści od tych spraw. Prawnicy i księgowi, którzy się tym zajmują. Ale znowu pomyślał o oczach Benedetta. Andrew potrafił rozpoznać chciwość. Każdy, kto dowie się o jego bogactwie, spróbuje uszczknąć coś dla siebie. Andrew wiedział, że pieniądze nie należą do niego. To były krwawe pieniądze, nagroda za zniszczenie robali; powinien ich użyć do wskrzeszenia gatunku, zanim resztę będzie mógł uczciwie nazwać swoją własnością. Jak miał znaleźć kogo do pomocy, żeby nie wpuścić szakali? 
    Przedyskutował to z Valentine, która obiecała popytać wśród znajomych (ponieważ dzięki swojej korespondencji miała znajomych wszędzie), komu można zaufać. Odpowiedź nadeszła szybko: nikomu. Jeśli masz duży majątek i szukasz kogo, żeby pomógł ci go chronić, Sorelledołce nie jest odpowiednim dla ciebie miejscem. 
    Więc dzień po dniu Andrew studiował przez godzinę czy dwie prawo podatkowe, a następnie przez kolejne parę godzin próbował zapoznać się ze swoimi aktywami i przeanalizować je z podatkowego punktu widzenia. Była to otępiająca robota. Za każdym razem, kiedy już myślał, że zrozumiał, zaczynał podejrzewać, że przeoczył jaką lukę, jaki haczyk niezbędny do należytego pokierowania swoimi sprawami. Język paragrafów, które wczeniej wydawały się nieważne, teraz nabierał niepokojącego wymiaru, więc Andrew musiał wrócić do nich i sprawdzić, czy nie tworzyły wyjątku od reguły, którą już zamierzał zastosować do siebie. Ponadto istniały specjalne wyjątki, dotyczące tylko wybranych przypadków, czasami tylko jednego przedsiębiorstwa, lecz niemal nieodmiennie Andrew był przynajmniej częściowym właścicielem tegoż przedsiębiorstwa albo miał udziały fundacji holdingowej. Samo ustalenie jego stanu posiadania to nie była kwestia miesiąca nauki, tylko zajęcie na całe życie. Przez czterysta łat można bardzo pomnożyć majątek, zwłaszcza kiedy prawie nic się nie wydaje. Co roku cały niewykorzystany przychód przeznaczano na nowe inwestycje. Najwyraźniej Andrew prowadził interesy na wielką skałę, chociaż o tym nie wiedział. 
    Nie chciał tego. Nie potrzebował. Im lepiej to poznawał, tym mniej mu zależało. Doszedł do takiego etapu, że nie rozumiał, dlaczego urzędnicy podatkowi po prostu się nie pozabijali. Właśnie wtedy reklama pojawiła się w jego e-mailu. Nie powinien otrzymywać reklam - międzygwiezdnych podróżników automatycznie wykluczano z kręgu odbiorców, ponieważ koszty reklamy marnowały się w ciągu podróży, a po wylądowaniu na planecie podróżny zostałby zasypany starymi ogłoszeniami. Andrew przebywał obecnie na planecie, ale nie poczynił żadnych wydatków, tylko podnajął pokój i kupował żywność, co jeszcze nie wystarczało, żeby trafił na listy reklamodawców. 
    A jednak ogłoszenie krzyczało: Najlepszy finansowy software! Odpowiedź, jakiej szukasz! 
    Przypominało horoskopy - dostatecznie dużo strzałów w ciemno i niektóre muszą trafić w ceł. Andrew faktycznie potrzebował pomocy finansowej, rzeczywiście jeszcze nie znalazł odpowiedzi. Więc zamiast skasować reklamę, otworzył ją i pozwolił, żeby rozwinęła na ekranie swoją maleńką trójwymiarową prezentację. 
    Oglądał rozmaite reklamy, które wyskakiwały na komputerze Valentine - prowadziła tak obfitą korespondencję, że nie mogła ich uniknąć, przynajmniej pod publicznym pseudonimem Demostenes. Zawierały mnóstwo fajerwerków i teatralnych scen, oszałamiających efektów specjalnych i łzawych dramatów obliczonych na podniesienie sprzedaży. 
    Lecz ta reklama była prosta. W obszarze wyświetlania pojawiła się kobieca głowa, odwrócona do niego tyłem. Kobieta rozejrzała się, wreszcie spojrzała przez ramię i "zobaczyła" Andrew. 
- Och, tu jesteś - powiedziała. 
    Andrew milczał i czekał na dalszy ciąg. 
- No co, nie odpowiesz mi? - zapytała. 
    Dobry program, pomyślał. Ale dość ryzykownie jest zakładać, że wszyscy odbiorcy powstrzymają się od odpowiedzi. 
- Och, rozumiem - kontynuowała głowa. - Myślisz, że jestem zwykłym programem działającym w twoim komputerze. Ale mylisz się. Jestem przyjaciółką i doradcą finansowym, którego potrzebujesz, ale nie pracuję dla pieniędzy, tylko dla ciebie. Musisz do mnie mówić, żebym zrozumiała, co chcesz zrobić ze swoimi pieniędzmi, co chcesz osiągnąć. Muszę słyszeć twój głos. 
    Andrew nie lubił bawić się programami komputerowymi. Nie lubił także interaktywnego teatru. Valentine zaciągnęła go na kilka spektakli, gdzie aktorzy próbowali wciągnąć do gry publiczność. Pewnego razu magik chciał wykorzystać Andrew, w swoim pokazie, znajdował przedmioty ukryte w jego uszach, włosach i marynarce. Andrew, jednak zachowywał obojętny wraz twarzy, nie wykonywał żadnych ruchów, zupełnie jakby nie zauważał, co się dzieje, aż wreszcie magik zrozumiał i dał za wygraną. Czego Andrew nie zrobił dla żywej istoty ludzkiej, z pewnością nie zamierzał zrobić dla programu komputerowego. Nacisnął klawisz "Page", żeby przeskoczyć ten wstęp gadającej głowy. 
- Auć - powiedziała kobieta. - Co ty wyprawiasz, chcesz się mnie pozbyć? 
- Tak - potwierdził Andrew. Potem sklął się w duch, że pozwolił się nabrać. Ta symulacja tak sprytnie naśladowała rzeczywistość, że wreszcie sprowokowała go do odruchowej odpowiedzi. 
- Masz szczęście, że nie mogę tobie wcisnąć "Page". Czy w ogóle zdajesz sobie sprawę, jakie to bolesne? Nie wspominając o upokorzeniu. 
    Skoro już przemówił, równie dobrze mógł pójść dalej i użyć wybranego interfejsu do tego programu. 
- No więc jak mam cię wykopać z ekranu, żeby wrócić do kopalni soli? - zapytał. 
    Z rozmysłem przecigał i zamazywał słowa, ponieważ wiedział, że nawet najbardziej wyrafinowany software rozkodowania głosu sypie się, kiedy ma do czynienia z niewyraźnym, akcentowanym i idiomatycznym sposobem mówienia. 
- Jesteś udziałowcem w dwóch kopalniach soli - oznajmiła kobieta. - Ale te inwestycje przynoszą straty. Powinieneś się ich pozbyć. 
    To go zirytowało. 
- Nie przydzieliłem ci żadnych plików do przeczytania - zaprotestował. - Nawet jeszcze nie kupiłem tego software`u. Nie życzę sobie, żebyś czytała moje pliki. Jak mam cię zamknąć? 
- Ale jeśli zlikwidujesz kopalnie soli, możesz zużyć te wpływy na zapłacenie podatków. Prawie dokładnie pokrywają tegoroczny domiar. 
- Chcesz powiedzieć, ze już obliczyłaś moje podatki? 
- Właśnie wyladowałeś na planecie Sorelledolce, gdzie stopa podatkowa jest wyjątkowo wysoka. Ale wykorzystując wszystkie przysługujące ci ulgi, włącznie z przywilejami dla weteranów, które obejmują tylko garstkę żyjących uczestników wojny Ksenocydu, zmieściłam całkowitą kwotę w granicach pięciu milionów. 
    Andrew parsknął śmiechem. 
- Genialnie, nawet moje najbardziej pesymistyczne oceny nie przekraczały półtora miliona. 
    Teraz kobieta wybuchnęła śmiechem. 
- Twoja kwota wyniosła półtora miliona kosmokredytów. Moja to niecałe pięć milionów, firenzetów. 
    Andrew przeliczył różnicę w kursie miejscowej waluty i jego uśmiech zbladł. 
- To tylko siedem tysięcy kosmokredytów. 
- Siedem tysięcy czterysta dziesięć - sprostowała kobieta. - Czy zostałam zatrudniona? 
- W żaden legalny sposób nie możesz mi zaoszczędzić tyle podatku do zapłacenia. 
- Wręcz przeciwnie, panie Wiggin. Przepisy podatkowe ułożono specjalnie do oszukiwania ludzi, żeby płacili więcej, niż powinni. W ten sposób bogacze, znający odpowiednie sposoby, korzystają z drastycznych ulg podatkowych, podczas gdy ten, kto nie ma takich dobrych układów albo nie znalazł odpowiedniego księgowego, musi płacić absurdalnie zawyżone sumy. Ja jednak znam wszystkie sztuczki. 
- Wielka zaleta - przyznał Andrew. - Bardzo przekonujące. Oprócz tej części, kiedy wkracza policja i aresztuje mnie. 
- Tak pan myśli, panie Wiggin? 
- Jeśli zamierzasz mnie zmusić do używania głosowego interfejsu - powiedział Andrew - przynajmniej nie zwracaj się do mnie "panie Wiggin". 
- Może "Andrew"? - zaproponowała. 
- Doskonale. 
- A ty musisz nazywać mnie Jane. 
- Muszę? 
- Albo będę do ciebie mówiła Ender - rzuciła. 
    Andrew zamarł. W jego plikach nie było żadnej wzmianki o dziecięcym przezwisku. 
- Zakończ program i natychmiast wynoś się z mojego komputera - rozkazał. 
- Jak sobie życzysz - odparła Jane. 
    Jej głowa zniknęła z ekranu. 
    No i kłopot z głowy, pomyślał Andrew. Gdyby wypełnił formularz na tak niską kwotę, nie miałby szans uniknąć pełnej kontroli, a jeśli dobrze oceniał Benedetta, musiałby mu oddać sporą część swojego majątku. Nie żeby Andrew potępiał przedsiębiorczych ludzi, ale miał przeczucie, że Benedetto nie potrafi powiedzieć "dość". Nie warto machać mu czerwoną płachtą przed nosem. 
    Lecz w trakcie dalszej pracy zaczł żałować, że tak się pośpieszył. Ten software Jane mógł wyciągnąć imię "Ender" ze swojej bazy danych jako skrót od "Andrew". Wprawdzie to dziwne, że wypróbowała najpierw takie zdrobnienie zamiast bardziej oczywistych, jak "Drew" czy "Andy", ale nie powinien paranoicznie wyobrażać sobie, że zwykły software przesłany e-mailem do jego komputera - niewątpliwie skrócona próbna wersja znacznie większego programu - tak szybko odkrył jego prawdziwą tożsamość. Po prostu robił i mówił to, do czego został zaprogramowany. Może strategiczny wybór najmniej prawdopodobnego przezwiska miał sprowokować potencjalnego klienta, żeby podał właściwe przezwisko, co oznaczało milczącą zgodę na używanie go - jeden krok bliżej do decyzji zakupu. 
    A jeśłi ta niska, niziutka kwota podatku została wyliczona prawidłowo? Albo ,jeśli mógł zmusić Jane, żeby podała rozsądniejszą sumę? Jeżeli ten software był kompetentnie napisany, może rzeczywiście nadawał się na doradcę finansowego i inwestycyjnego. Z pewnością dostatecznie szybko znalazł dwie kopalnie soli na skutek figury retorycznej z czasów ziemskiego dzieciństwa Andrew. Ich wartość rynkowa, kiedy je zlikwidował, wyniosła dokładnie tyle, ile przewidziała Jane. 
    Ile przewidział program. Ta ludzka twarz na wyświetlaczu niewątpliwie stanowiła dobry sposób, żeby nakłonić go do personifikacji, żeby zaczął myśleć o niej jak o osobie. Można skasować kawałek software`u, ale wyrzucić kogoś za drzwi to impertynencja. 
    No, na niego to nie podziałało. Wyrzucił ją na zbity pysk. I znowu ją wyrzuci, jeśli poczuje taką potrzebę. Ale teraz, kiedy zostały mu tylko dwa tygodnie do terminu złożenia zeznania, pomyślał, że może warto znosić irytujące wizyty nieproszonego wirtualnego gościa. Może spróbuje zrekonfigurować software, żeby komunikował się z nim tylko tekstem, tak jak wolał. 
    Wrócił do e-mailu i wywołał reklamę. Tym razem jednak pojawiła się tylko standardowa wiadomość: "Plik nie jest już dostępny". 
    Zaklął w duchu. Nie miał pojęcia o planecie pochodzenia. Utrzymanie łącza przez ansibl było kosztowne. Skoro zamknął program demo, połączenie przerwano - nie ma sensu marnować cennego międzygwiezdnego czasu łączności na klienta, który nie kupił od razu. No trudno. Nic już nie można poradzić. 

    Benedetto stwierdził, że ten projekt kosztuje go niemal więcej czasu, niż warto poświecić na zbadanie przeszłości faceta i sprawdzenie, dla kogo pracuje. Niełatwo było wytropić jego kolejne podróże. Wszystkie loty miały specjalny tajny status - następny dowód, że facet pracował dla jakiegoś rządu - i Benedetto odkrył poprzedni lot wyłącznie przez przypadek. Wkrótce jednak zrozumiał, że znacznie ułatwi sobie życie, jeśli prześledzi podróże jego kochanki, siostry, sekretarki, czy kim była ta Valentine. 
    Zdziwiło go, jak krótko zatrzymywali się w każdym miejscu. Zaledwie po kilku podróżach Benedetto cofnął się w ich przeszłość o trzysta lat, do samego zarania epoki kolonizacji, i po raz pierwszy przyszło mu do głowy, że ten Andrew Wiggin rzeczywiście mógł być tym samym... 
    Nie, nie. Na razie nie chciał w to uwierzyć. Ale jeśli to prawda, jeśli to jest ten sam zbrodniarz wojenny, który... 
    Możliwości szantażu dosłownie zapierały dech. 
    Jak to możliwe, że nikt inny nie przeprowadził oczywistych badań w sprawie niejakich Andrew i Valentine Wiggin? Czy może płacili już szantażystom na kilku światach? 
    A może wszyscy szantżyści nie żyli? Benedetto musiał zachować ostrożność. Ludzie z takimi pieniędzmi nieodmiennie posiadali wpływowych przyjaciół. Benedetto powinien znaleźć własnych przyjaciół, żeby go chronili, kiedy będzie realizował swój nowy plan. 

    Valentine pokazała to Andrew jako ciekawostkę. 
- Słyszałam o tym przedtem, ale po raz pierwszy jesteśmy tak blisko, żeby osobiście wziąć udział. 
    Chodziło o miejscową sieciową zapowiedź "mówienia " za zmarłego. 
    Andrew zawsze czuł się trochę nieswojo z powodu faktu, że jego pseudonim "Mówca umarłych" został podchwycony przez innych i przerobiony na nazwę quasi-kapłana nowej prawdomównej ur-religii. Nie istniała żadna doktryna, więc osoby prawie każdego wyznania mogły zaprosić mówcę umarłych do udziału w normalnych ceremoniach pogrzebowych albo na oddzielne mówienie po pochowaniu lub skremowaniu ciała - czasami dużo później. 
    Jednakże mówienie za umarłych nie było skutkiem ukazania się pierwszej książki Andrew, "Królowa Kopca". Dopiero jego druga książka, "Hegemon", powołała do istnienia ten nowy pogrzebowy obyczaj. Peter, brat Andrew i Valentine, został hegemonem po wojnach domowych i dzięki mieszaninie zręcznej dyplomacji z brutalną siłą zjednoczył całą Ziemię pod jednym potężnym rządem. Okazał się oświeconym tyranem i założył instytucje, które w przyszłości miały dzielić władzę; właśnie pod rządami Petera rozpoczęła się szeroko zakrojona kolonizacja obcych planet. Lecz od dzieciństwa Peter był okrutny i nieczuły, budził strach w Andrew i Valentine. W rzeczy samej to Peter doprowadził do tego, że Andrew nie mógł wrócić na Ziemię po swoim zwycięstwie w trzeciej wojnie z robalami. Toteż trudno mu przychodziło nie nienawidzieć Petera. 
    Dlatego właśnie studiował i stworzył "Hegemona" - próbował znaleźć prawdę o człowieku, a nie tylko pisać o manipulacjach, masakrach i strasznych wspomnieniach z dzieciństwa. W rezultacie powstała bezlitośnie uczciwa biografia, która oceniała człowieka i nie ukrywała niczego. Ponieważ książka została podpisana tym samym nazwiskiem co "Królowa Kopca", która zdążyła już zmienić stosunek do robali, wzbudziła wielkie zainteresowanie i w końcu stworzyła owych mówców umarłych, którzy próbowali osiągnąć taki sam poziom prawdy na pogrzebach innych zmarłych łudzi, zarówno wybitnych, jak i nieznanych. Mówili o śmierci bohaterów i potężnych władców, wyraźnie ukazując cenę, jaką sami zmarli i inni zapłacili za ich sukces; mówili o alkoholikach i brutalach, którzy zrujnowali własne rodziny, i próbowali pokazać istotę ludzką pod maską nałogu, lecz nigdy nie przemilczali prawdy o krzywdzie wyrządzonej przez słabość. Andrew pogodził się z faktem, że te rzeczy robiono w imieniu Mówcy umarłych, ale sam nigdy nie uczestniczył w mówieniu i - jak przewidywała Valentine - skwapliwie skorzystał z okazji, chociaż brakowało mu czasu. 
    Nie wiedzieli nic o zmarłym, chociaż brak publicznego rozgłosu wokół ceremonii sugerował, że ten człowiek nie był nikim znanym. I rzeczywiście, mówienie odbywało się w niewielkiej hotelowej sali konferencyjnej. I zjawiło się jedynie około trzydziestu osób. Ciała nie wystawiono - widocznie pogrzeb już się odbył. Andrew próbował odgadnąć tożsamość pozostałych uczestników ceremonii. Czy to była wdowa? A to córka? A może starsza była matką, młodsza wdową? Czy to byli synowie? Przyjaciele? Wspólnicy w interesach? 
    Mówca ubrał się zwyczajnie i nie zadzierał nosa. Wyszedł przed zebranych i zaczął mówić, opowiadać prostymi słowami o życiu zmarłego. To nie była biografia - brakowało czasu na wyliczanie szczegółów. Przypominała raczej sagę o ważnych czynach tego człowieka - ale ocenianych nie według znaczenia, jakie mogły im przypisać media, tylko według określenia, jak mocno i głęboko wpłynęły na życie innych ludzi. Zatem jego decyzja, żeby zbudować dom, na jaki nie mógł sobie pozwolić, w dzielnicy zamieszkanej przez ludzi zarabiających znacznie więcej od niego, nigdy nie zasłużyłaby na wzmiankę w sieciowych wiadomościach, lecz ukształtowała psychikę jego dorastających dzieci, zmuszonych żyć wśród ludzi, którzy patrzyli na nie z góry. Również jego własne życie wypełniła finansowymi troskami. Zaharował się na śmierć, żeby spłacić dom. Robił to "dla dzieci", one jednak pragnęły tylko dorastać w otoczeniu ludzi, którzy nie osądzali ich za brak pieniędzy i nie odtrącali jako dorobkiewiczów. Żona czuła się osamotniona w okolicy, gdzie nie miała żadnych przyjaciółek, i nie upłynął nawet dzień od jego śmierci, kiedy wystawiła dom na sprzedaż; już się wyprowadziła. 
    Ale mówca nie przerwał w tym miejscu. Opowiadał dalej, jak obsesja zmarłego na punkcie domu, na punkcie mieszkania w tej dzielnicy wynikła z nieustatnnego narzekania jego matki na ojca-nieudacznika, który nie dał jej pięknego domu. Ciągle miała do niego pretensje, że popełniła "mezalians", dlatego zmarły wyniósł z dzieciństwa obsesyjne przekonanie, że mężczyzna musi zapewnić swojej rodzinie wszystko, co najlepsze, bez względu na koszt. Nienawidził matki - opuścił rodzinną planetę i przybył na Sorelledolce głownie po to, żeby od niej uciec - lecz przywiózł ze sobą bagaż jej wypaczonych wartości, które zmarnowały życie jego i jego dzieci. W końcu to jej kłótnia z mężem zabiła syna, ponieważ doprowadziła do wyczerpania i zawału, który powalił go przed pięćdziesiątką. 
    Andrew widział, że wdowa i dzieci nie znały babki mieszkającej na innej planecie, nie domyślały się źródła obsesji zmarłego na punkcie odpowiedniej dzielnicy, odpowiedniego domu. Teraz, kiedy poznały scenariusz wpojony mu w dzieciństwie, popłynęły łzy. Rodzina mogła wreszcie wyrzucić z siebie nagromadzoną urazę i jednocześnie przebaczyć ojcu cierpienia, na jakie ich skazał. Teraz to wszystko nabrało dla nich sensu. 
    Mówienie dobiegło końca. Członkowie rodziny obejmowali mówcę i siebie nawzajem; potem mówca wyszedł. 
    Andrew poszedł za nim. Chwycił go za ramię, kiedy znaleźli się na ulicy. 
- Proszę pana - powiedział - jak pan został mówcą?
    Mężczyzna popatrzył na niego dziwnie. 
- Mówiłem. 
- Ale jak pan się przygotował? 
- Pierwsza śmierć, którą mówiłem, to była śmierć mojego dziadka - powiedział mówca. - Nawet nie przeczytałem "Królowej Kopca i Hegemona". (Obie książki nieodmiennie sprzedawano teraz w jednym tomie). Ale kiedy skończyłem, ludzie powiedzieli mi, że mam prawdziwy talent jako mówca umarłych. Wtedy wreszcie przeczytałem te książki i nabrałem pewnego pojęcia, jak należy to robić. Więc kiedy inni ludzie prosili mnie, żebym mówił na pogrzebach, wiedziałem, ilu potrzeba badań. Nawet teraz nie wiem, czy robię to "jak należy". 
- Więc żeby zostać mówcą umarłych, trzeba po prostu... 
- Mówić. I muszą cię poprosić, żebyś mówił znowu. - Mężczyzna uśmiechnął się. - To nie jest płatny zawód, jeśli o tym myślisz. 
- Nie, nie - zaprzeczył Andrew. - Ja tylko... tylko chciałem wiedzieć, jak to się robi. 
    Ten mężczyzna, już po pięćdziesiątce, z pewnością nie uwierzyłby, że autor "Królowej Kopca i Hegemona" stoi przed nim jako dwudziestoletni młodzieniec. 
- A na wypadek gdybyś się zastanawiał ? podjął mężczyzna - nie jesteśmy kapłanami. Nie ustawiamy znaków zakazu i nie zioniemy ogniem, kiedy ktoś wtargnie na nasz teren. 
- Och? 
- Więc jeśli chciałbyś zostać mówcą umarłych, mogę tylko powiedzieć: powodzenia. Tylko nie odwalaj roboty po łebkach. Kształtujesz nową przeszłość ludziom i jeśli jej nie zbadasz jak należy i nie dowiesz się wszystkiego, to tylko wyrządzisz krzywdę, i lepiej, żebyś w ogóle zrezygnował. Nie możesz wstać i gadać z głowy. 
- Nie, chyba nie. 
- No i tyle. Całe twoje szkolenie na mówcę umarłych. Mam nadzieję, że nie chcesz dyplomu. - Mężczyzna uśmiechnął się. - Nie zawsze cię doceniają jak tutaj. Czasami mówisz, bo zmarły poprosił o mówcę w swojej ostatniej woli. Rodzina nie chce tego i przerażają ich rzeczy, które mówisz, i nigdy ci nie wybaczą. Ale... i tak to robisz, ponieważ zmarły chciał, żeby powiedziano prawdę. 
- Skąd pan ma pewność, że odnalazł prawdę? 
- Nigdy nie masz pewności. Po prostu robisz, co możesz. - Poklepał Andrew po ramieniu. - Chciałbym dłużej z tobą pogadać, ale muszę załatwić parę spraw, zanim wszyscy pójdą do domów po południu. Jestem księgowym żywych... taki mam zawód. 
- Księgowym? - powtórzył Andrew. - Wiem, że pan jest zajęty, ale mogę zapytać o jeden program finansowy? Gadająca głowa, kobieta pojawia się na ekranie, przedstawia się jako Jane. 
- Nigdy o tym nie słyszałem, ale wszechświat to duże miejsce i nie mam szans poznawać na bieżąco programów, których sam nie używam. Niestety! 
    I po tych słowach mężczyzna odszedł. 
    Andrew poszukał w sieci hasła "Jane" z ogranicznikami: "inwestycje", "finanse", "księgowość" i "podatki". Miał siedem trafień, ale wszystkie dotyczyły autorki z planety Albion, która sto lat wcześniej napisała książkę o międzyplanetarnym zarządzaniu majątkiem. Jane z pakietu softwarowego pewnie nazwano jej imieniem. Albo nie. W rezultacie Andrew nie zbliżył się ani na krok do poszukiwanego software`u. 
    Lecz pięć minut po zakończeniu poszukiwań znajoma głowa wyskoczyła na wyświetlaczu komputera. 
- Dzień dobry, Andrew - powiedziała. - Uups. Już wieczór, prawda? Tak trudno zachować rachubę czasu na tych wszystkich światach. 
- Co ty tu robisz? - zapytał Andrew. - Próbowałem cię znaleźć, ale nie znałem nazwy software`u. 
- Naprawdę? To jest tylko zaprogramowana druga wizyta na wypadek, gdybyś zmienił zdanie. Jeśli chcesz, mogę wyinstalować się z twojego komputera albo wykonać pełną lub częściową instalację, zależy, czego potrzebujesz. 
- Ile kosztuje instalacja? - zapytał Andrew. 
- Stać cię na mnie - zapewniła Jane. - Jestem tania, a ty jesteś bogaty. 
    Andrew nie bardzo podobał się styl tej symulowanej osobowości. 
- Chcę tylko prostej odpowiedzi - oświadczył. - Ile kosztuje zainstalowanie ciebie? 
- Podałam ci odpowiedź - odparła Jane. - Jestem progresywną instalacją. Opłata to kontyngent od twoich finansów i tyle, ile dla ciebie zdobędę. Jeśli zainstalujesz mnie tylko do pomocy przy podatkach, płacisz jedną dziesiątą procent od sumy, jaką zaoszczędzę. 
- A jeśli każę ci zapłacić więcej, niż uznałaś za minimum? 
- Wtedy mniej dla ciebie oszczędzę i mniej kosztuję. Nie ma ukrytych opłat ani sprytnych szwindelków. Ale zmarnujesz okazję, jeśli zainstalujesz mnie tylko do podatków. Masz tyle pieniędzy, że spędzisz całe życie na zarządzaniu majątkiem, jeśli mi tego nie przekażesz. 
- Właśnie na to jakoś nie mam ochoty - powiedział Andrew. - Kim ty w ogóle jesteś? 
Sobą. Jane. Software`em zainstalowanym w twoim komputerze. Och, rozumiem, martwisz się, czy nie jestem połączona z jakąś centralną bazą danych, która dowie się za dużo o twoich finansach! Nie, moja instalacja w twoim komputerze nie spowoduje przepływu żadnych informacji o tobie do innych lokalizacji. Nie ma żadnego pokoju pełnego inżynierów od software`u szukających jakiegoś sposobu, żeby się dobrać do twoich pieniędzy. Zamiast tego otrzymasz ekwiwalent całodobowego maklera giełdowego, doradcy podatkowego i analityka inwestycji, obracającego twoimi pieniędzmi za ciebie. W każdej chwili wystarczy powiedzieć i natychmiast przedstawię ci bilans. Cokolwiek zechcesz kupić, tylko daj mi znać, a ja znajdę najlepszą cenę w dogodnym miejscu, zapłacę i każę ci dostarczyć, dokąd każesz. Jeśli weźmiesz pełną instalację, włącznie z sekretarką i asystentką do badań, będę twoją stałą towarzyszką. 
    Andrew pomyślał, że będzie musiał słuchać tej kobiety całymi dniami, i pokręcił głową. 
- Nie, dzięki. 
- Dlaczego? Mam zbyt piskliwy głos? - zapytała Jane. Potem na niższym rejestrze, z lekkim przydechem ciągnęła: - Mogę zmienić głos na taki, jaki ci odpowiada. - Nagłe jej głowa nabrała męskich cech. Mężczyzna powiedział barytonem z lekkim śladem zniewieściałości: - Albo mogę być mężczyzną, mniej lub bardziej męskim. - Twarz znowu zmieniła się, rysy zgrubiały głos zrobił się wyraźnie przepity. - To jest wersja łowcy niedźwiedzi, w razie gdybyś zwątpił we własną męskość i potrzebował kompensaty. 
    Andrew mimo woli parsknął śmiechem. Kto zaprogramował ten kawałek? Humor, swoboda w operowaniu językiem znacznie przewyższały najlepszy software, z jakim miał do czynienia. Sztuczna inteligencja nadał pozostawała w sferze życzeń - nawet przy bardzo dobrych symulacjach zawsze po chwili wiedziałeś, że rozmawiasz z programem. Ale ta symulacja była o tyle lepsza - tak bardzo przypominała miłą towarzyszkę - że postanowił ją kupić choćby po to, żeby sprawdzić możliwości programu, zdolność adaptacji w czasie. A skoro zawierała również dokładnie taki program finansowy, jakiego potrzebował, przestał się wahać. 
- Chcę dostawać codzienne wykazy, ile płacę za twoje usługi - oświadczył. - Żeby pozbyć się ciebie, kiedy zaczniesz za dużo kosztować. 
- Tylko pamiętaj, bez napiwków - powiedział mężczyzna. 
- Wróć do pierwszej wersji - polecił Andrew. - Jane. I głos naciągaczki. 
    Kobieca głowa pojawiła się ponownie. 
- Nie chcesz seksownego głosu? 
- Powiem ci, jeśli kiedyś poczuję się taki samotny - obiecał Andrew. 
- A jeśli ja poczuję się samotna? Pomyślałeś o tym? 
- Nie, nie chcę żadnego zalotnego szczebiotu - zaprotestował Andrew. Zakładam, że możesz go wyłączyć. 
- Już wyłączyłam. - Więc przygotujmy moje formularze podatkowe. 
    Andrew usiadł wygodniej, spodziewając się, że przygotowanie potrwa co najmniej kilka minut. Tymczasem wypełniony formularz natychmiast pojawił się na wyświetlaczu. Twarz Jane zniknęła, ale głos pozostał. 
- To jest ostateczna suma. Zapewniam cię, że to całkowicie legalne i on nic nie może zrobić. W ten sposób działają przepisy. Wydano je, żeby chronić fortuny bogaczy takich jak ty, a główny ciężar podatków zrzucać na ludzi znacznie gorzej sytuowanych. Twój brat Peter stworzył takie prawo i nigdy go nie zmieniono, tylko naginano tu i tam. 
    Andrew przez parę chwil milczał jak ogłuszony. 
- Och, czy miałam udawać, że nie wiem, kim jesteś? 
- Kto jeszcze wie? - zapytał Andrew. 
- To nie jest chroniona informacja. Każdy może poszperać i wyliczyć to z rejestru twoich podróży. Chciałbyś, żebym zabezpieczyła dane o twojej prawdziwej tożsamości? 
- Ile to mnie będzie kosztowało? 
- To część pełnej instalacji - odparła Jane. Znowu pojawiła się jej twarz. - Zaprojektowano mnie tak, że potrafię stawiać bariery i ukrywać informacje. Oczywiście wszystko legalnie. W twoim przypadku to będzie wyjątkowo łatwe, ponieważ flota nadal traktuje wiele informacji z twojej przeszłości jako ściśle tajne. Bardzo łatwo na przykład wprowadzić dane o twoich podróżach do obszaru służb Bezpieczeństwa Floty, a wtedy cała potęga armii chroni twoją przeszłość. Jeśli ktoś spróbuje przełamać zabezpieczenia, flota go dopadnie... nawet jeśli nikt tam nie wie dokładnie, co takiego chronią. Dla nich to odruch. 
- Możesz to zrobić? 
- Właśnie to zrobiłam. Wszystkie dowody, które mogły cię zdemaskować, zniknęły. Wyparowały. Puff. Naprawdę znam się na swojej robocie. 
    Andrew przeszło przez myśl, że ten software jest stanowczo zbyt potężny. Coś, co potrafi robić takie rzeczy, w żaden sposób nie może być legalne. 
- Kto cię stworzył? - zapytał. 
- Podejrzliwy, hę? - rzuciła Jane. - No dobrze, ty mnie stworzyłeś. 
- Pamiętałbym - odparł sucho Andrew. 
- Kiedy zainstalowałam się po raz pierwszy, wykonałam zwykłą analizę. Ale częścią mojego programu jest samokontrola. Zobaczyłam, czego potrzebujesz, i zaprogramowałam się do tych celów. 
- Żaden automodyfikujący program nie jest taki dobry - zaprotestował Andrew. 
- Teraz jest. 
- Słyszałbym o tobie. 
- Nie chcę, żeby o mnie słyszano. Gdyby wszyscy mnie kupowali, nie mogłabym wykorzystać nawet połowy swoich możliwości. Moje różne instalacje kasowałyby się nawzajem. Jedna wersja mnie usiłuje poznać informację, którą druga wersja mnie usiłuje ukryć. Mało efektywne. 
- Więc ilu ludzi ma twoją instalację? 
- Dokładnie w tej konfiguracji, którą pan kupuje, panie Wiggin, jest pan jedyny. 
- Jak mogę ci wierzyć? 
- Daj mi czas. 
- Kiedy kazałem ci odejść, nie odeszłaś, prawda? Wróciłaś, bo wykryłaś, że szukam "Jane". 
- Kazałeś mi zamknąć program. Zrobiłam to. Nie kazałeś mi się wyinstalować ani pozostać zamkniętą. 
- Czy zaprogramowali ci bezczelność? 
- Tę cechę rozwinęłam samodzielnie - odparła. - Podoba ci się? 

    Andrew siedział za biurkiem. Benedetto wywołał przedstawiony formularz podatkowy, ostentacyjnie przestudiował go na swoim wyświetlaczu, po czym ze smutkiem pokręcił głową. 
- Panie Wiggin, chyba pan się nie spodziewa, że uwierzę w tę sumę. 
- Wypełniłem zeznanie podatkowe całkowicie zgodne z przepisami. Może pan je sprawdzać do woli, ale wszystko jest odnotowane, wszystkie przepisy i precedensy są w pełni udokumentowane. 
- Chyba zgodzi się pan ze mną - powiedział Benedetto - że kwota tutaj podana jest niewystarczająca... panie Ender Wiggin. 
    Młody człowiek zamrugał. 
- Andrew - poprawił. 
- Chyba nie - zaprzeczył Benedetto. - Sporo pan podróżuje z szybkością podświetlną. Ucieka pan od własnej przeszłości. Myślę, że prasa sieciowa wpadnie w zachwyt, ze mają taką osobistość na planecie. Endera Ksenobójcę. 
- Media na ogół żądają dowodów na potwierdzenie tak dziwacznych twierdzeń - powiedział Andrew. 
    Benedetto uśmiechnął się skąpo i wywołał swój plik o podróżach Andrew. 
    Plik był pusty, z wyjątkiem ostatniej podróży. Serce mu zamarło. Potęga bogaczy. Ten młody człowiek w jakiś sposób dotarł do jego komputera i ukradł mu informacje. 
- Jak pan to zrobił? - zapytał Benedetto. 
- Co zrobiłem? - zdziwił się Andrew. 
- Opróżnił mój plik. 
- Plik nie jest pusty - zauważył Andrew. 
    Z walącym sercem, z zamętem w głowie Benedetto doszedł do wniosku, że lepsza rozwaga niż odwaga. 
- Widzę, że się pomyliłem - powiedział. - Pańskie zeznanie podatkowe jest przyjęte bez zastrzeżeń. - Wstukał kilka kodów. - Na cle wydadzą panu dokument tożsamości, ważny na jeden rok pobytu na Sorelledolce. Dziękuję panu bardzo, panie Wiggin. 
- Więc ta druga sprawa... 
- Życzę miłego dnia, panie Wiggin. 
    Benedetto zamknął plik i wywołał inne formularze. Andrew zrozumiał aluzję i wyszedł. 
    Zaledwie zniknął za drzwiami, kiedy Benedetto dał upust wściekłości. Jak on to zrobił? Największa ryba, jaką złowił w życiu, urwała się z haczyka! 
    Próbował odtworzyć poszukiwania, które doprowadziły go do prawdziwej tożsamości Arłdrew, teraz jednak na wszystkie pliki nałożono rządowe zabezpieczenia, a trzecia próba wejścia wywołała ostrzeżenie służb Bezpieczeństwa Floty, że jeśli nadal będzie próbował uzyskać dostęp do zastrzeżonych materiałów, zostanie przesłuchany przez kontrwywiad wojskowy. 
    Kipiąc z furii, Benedetto oczyścił ekran i zaczął pisać. Pełne sprawozdanie, jak to zaczął podejrzewać niejakiego Andrew Wiggina i spróbował wykryć jego prawdziwą tożsamość. Jak dowiedział się, że Wiggin jest prawdziwym Enderem Ksenobójcą, ale wtedy włamano się do jego komputera i pliki zniknęły. Co bardziej szanowane media sieciowe z pewnością odmówią publikacji, ale brukowce rzucą się na to. Nie wolno pozwolić, żeby ten przestępca wojenny bezkarnie używał swoich pieniędzy i wojskowych chodów, aby udawać przyzwoitego obywatela. 
    Dokończył artykuł. Zachował dokument. Potem zaczął wprowadzać adresy wszystkich większych gazet, planetarnych i pozaplanetarnych. 
    Podskoczył, kiedy cały tekst zniknął z wyświetlacza i zastąpiła go kobieca głowa. 
- Masz dwa wyjścia - powiedziała kobieta. - Możesz wykasować każdą kopię dokumentu, który właśnie utworzyłeś, i nikomu go nie wysyłać. 
- Kim jesteś? - warknął Benedetto. 
- Traktuj mnie jak doradcę inwestycyjnego - zaproponowała kobieta. Daję ci dobrą radę na przyszłość. Nie chcesz usłyszeć o drugiej możliwości? 
- Nie chcę niczego od ciebie słyszeć. 
- Tyle pominąłeś w swoim artykule - rzekła kobieta. - Uważam, że byłby dużo ciekawszy, gdyby zawierał wszystkie istotne informacje. 
- Ja też - zgodził się Benedetto. - Ale pan Ksenobójca wszystko odciął. 
- Nie on - sprostowała kobieta. - Jego przyjaciele. 
- Nikt nie powinien stać ponad prawem - oświadczył Benedetto - tylko dlatego, że ma pieniądze. Albo powiązania. 
- Albo nie mów nic - powiedziała kobieta - albo powiedz całą prawdę. Taki masz wybór. 
    W odpowiedzi Benedetto wpisał polecenie "wyślij", które przekazało jego artykuł do wszystkich gazet, jakie zdążył wprowadzić. Uzupełni listę adresów później, kiedy pozbędzie się z systemu tego intruzyjnego software`u. 
- Odważna, lecz głupia decyzja - oceniła kobieta. Potem jej głowa zniknęła z wyświetlacza. 
    Owszem, gazety otrzymały jego artykuł, ale rozszerzony o całkowicie udokumentowane wyznanie wszystkich szwindli i wymuszeń, które popełnił w swojej karierze jako poborca podatkowy. Aresztowano go przed upływem godziny. 
    Historii o Andrew Wigginie nigdy nie opublikowano - policja i prasa rozpoznały w niej nieudaną próbę szantażu. Wezwali pana Wiggina na przesłuchanie, ale tylko dla formalności. Nawet nie wspomnieli o szaleńczych i niewiarygodnych oskarżeniach Benedetta. Pozbawili Benedetta praw obywatelskich, a Wiggina uznali za ostatnią potencjalną ofiarę. Szantażysta po prostu pomylił się i niechcący dołączył własne tajne pliki do pliku z materiałem na donos. Nie pierwszy raz niezdara trafił za kratki. Policja nigdy nie dziwiła się głupocie przestępców. 
    Dzięki wiadomościom w mediach ofiary Benedetta dowiedziały się, co im zrobił. Nie stosował dyskryminacji wobec okradanych, a niektórzy z nich znali sposoby, żeby dotrzeć do systemu więzienia. Tylko sam Benedetto wiedział, czy to strażnik, czy inny więzień poderżnął mu gardło i wepchnął głowę do toalety, i czy przyczyną śmierci było utopienie, czy wykrwawienie. 
    Andrew Wiggin był wstrząśnięty śmiercią poborcy podatkowego. Valentine zapewniła go jednak, że tylko zbieg okoliczności doprowadził do aresztowania i śmierci Benedetta tak szybko po próbie szantażowania Andrew. 
- Nie możesz obwiniać się za wszystko, co spotyka łudzi wokół ciebie - powiedziała. - To nie twoja wina. 
    Nie jego wina, nie. Lecz Andrew wciąż czuł się odpowiedzialny za tego człowieka, ponieważ miał pewność, że propozycja Jane zabezpieczenia jego plików i ukrycia informacji o podróżach jakoś wpłynęła na los poborcy podatkowego. Oczywiście Andrew miał prawo bronić się przed szantażem, ale śmierć stanowiła zbyt surową karę za przestępstwa Benedetta. Odebranie majątku nigdy nie usprawiedliwia odebrania życia. 
    Więc odwiedził rodzinę Benedetta i zapytał, czy może coś dla nich zrobić. Ponieważ wszystkie pieniądze Benedetta zajęto na odszkodowania, zostali bez środków do życia; Andrew wyznaczył im godziwe renty. Jane zapewniła go, że przy swoim majątku nawet tego nie zauważy. 
    I jeszcze jedno. Zapytał, czy może wziąć udział w pogrzebie. I nie tylko uczestniczyć, ale mówić. Przyznał, że jest w tym nowy, Ale spróbuje odnaleźć prawdę w historii Benedetta i pomóc im zrozumieć sens jego postępowania. 
    Wyrazi zgodę. 
    Jane pomogła mu wyszukać rejestr finansowych operacji Benedetta, a potem okazała się niezastąpiona przy znacznie trudniejszych badaniach dzieciństwa Benedetta, rodziny, w której dorastał, i jak rozwinął w sobie patologiczną potrzebę zabezpieczenia najbliższych osób oraz całkowicie amoralny stosunek do cudzej własności. Kiedy Andrew mówił, nie zataił niczego i niczego nie usprawiedliwiał. Lecz dla rodziny stanowiło pewną pociechę, że chociaż Benedetto ściągnął na nich wstyd i nędzę, chociaż odszedł od nich najpierw do więzienia, a potem w śmierć, kochał ich i troszczył się o nich. A co nawet ważniejsze, po zakończeniu mówienia życie człowieka nazwiskiem Benedetto stało się zrozumiałe. Świat odzyskał sens. 
    Dziesięć tygodni po przyjeździe Andrew i Valentine opuścili Sorelledolce. Valentine była gotowa do napisania książki o przestępstwie w przestępczym społeczeństwie, Andrew zaś chętnie przyłączył się do jej nowego projektu. Na formularzu celnym, w rubryce pytającej o zawód, zamiast wpisać "student" albo "inwestor", Andrew wstukał "mówca umarłych ". Komputer przyjął. Teraz Andrew miał zawód, taki, jaki sam niechcący stworzył dla siebie przed laty. 
    I nie musiał przez całe życie zajmować się swoim bogactwem. Jane go zastąpiła. Nadał trochę obawiał się tego software`u. Wiedział, że kiedyś w przyszłości pozna prawdziwą cenę tych luksusów. Tymczasem jednak taka sprawna, wydajna, całodobowa asystentka bardzo mu ułatwiała życie. Valentine była trochę zazdrosna i zapytała go, gdzie można znaleźć taki program. Jane odpowiedziała, że chętnie pomoże Valentine we wszystkich badaniach albo kwestiach finansowych, ale pozostanie software`em Andrew, dostosowanym do jego osobistych potrzeb. 
    Valentine trochę to zirytowało. Czy ta personalizacja nie posunęła się za daleko? Ale pogderawszy co nieco, zbyła całą rzecz śmiechem. 
- Chociaż nie obiecuję, że nie będę zazdrosna - powiedziała. - Czy mam stracić brata na rzecz kawałka software`u? 
- Jane to zwykły program komputerowy - odparł Andrew. - Bardzo dobry. Ale ona robi tylko to, co jej każę, jak każdy inny program. Jeżeli zacznę nawiązywać z nią osobiste stosunki, możesz mnie wziąć pod klucz. 
    Tak więc Andrew i Valentine opuścili Soreledolce i dalej podróżowali we dwoje z planety na planetę, dokładnie jak przedtem. Nic się nie zmieniło, tyle że Andrew nie musiał już martwić się o podatki i z większym zainteresowaniem przeglądał nekrologi, kiedy lądował na nowej planecie. 
