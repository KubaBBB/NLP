KAROL MAY



Benito Juarez


DEKRET
Zanim zaczniemy śledzić dalszy ciąg losów Czarnego Gerarda i jego przyjaciół, 
musimy cofnąć się do października roku 1865, to bowiem, co wtedy nastąpiło, ma ścisły 
związek z wydarzeniami, które zostaną tu przedstawione.
W Palacio Imperiał w stolicy Meksyku cesarz Maksymilian konferował z wysokimi 
dygnitarzami. Oparty o stół, spoglądał na wielki arkusz papieru, który trzymał w ręku. Był 
wyraźnie wzburzony, oczy mu błyszczały, a policzki pokryły się wypiekami. Przed nim stał 
jeden z ministrów i uważnie obserwował władcę. Niedaleko okna, w fotelu, siedziała piękna 
cesarzowa. Była przeciwieństwem męża. Maksymilian z natury miękki, marzycielski, 
refleksyjny, ona zaś - przedsiębiorcza realistka, dążąca za wszelką cenę do władzy i 
zaszczytów.
- Żąda pan natychmiastowej decyzji?
- Najjaśniejszy panie, proszę o to.
- Postanowiłem...
- Odrzucić! - wtrąciła szybko cesarzowa. Maksymilian uśmiechnął się do niej:
- A ty, najdroższa?
- Przedstawione argumenty rozwiewają wszelkie wątpliwości. Zgadzam się z nimi w 
zupełności.
Cesarz zwrócił się do ministra:
- Jak pan słyszał, uprzedzono mnie. Oświadczam, że nie tylko gotów jestem do 
podpisania dekretu, lecz napiszę go własnoręcznie i dam do asygnacji ministrom.
- Dziękuję, najjaśniejszy panie - minister skłonił się głęboko. - Obowiązkiem moim, 
wynikającym ze sprawowanej funkcji, jest służenie ze wszystkich sił krajowi i cesarzowi. 
Jestem przekonany, że ten dekret pozwoli nam przezwyciężyć wszystkie trudności. W 
obecnej sytuacji to jedyne słuszne posunięcie.
- Ma pan rację, drogi panie, zajmę się... Wszedł pełniący służbę oficer i zameldował:
- Generał Mejia.
- Niech wejdzie.
Cesarzowa wstała natychmiast i wyszła. Szybko pożegnawszy cesarza, również 
minister opuszczał pokój, gdy w drzwiach stanął generał. Przywitali się chłodnym ukłonem, 
nie patrząc na siebie.
- Witam pana, generale! - zawołał Maksymilian. - Przychodzi pan w dobrą porę.
Zawsze poważny Indianin uśmiechnął się serdecznie i szczerze.
- Jestem szczęśliwy, że słyszę te słowa, najjaśniejszy panie. Oby Bóg dał i krajowi 
więcej takich chwil!
- Wierzę, że od dziś tak będzie.
- Wolno mi zapytać, co się stało?
- Mam zamiar wydać ważny dekret. Niech pan czyta.
Podał generałowi projekt dekretu i odszedł w głąb komnaty.
W miarę czytania twarz Meji zmieniła się nie do poznania. Nie mógł zapanować nad 
sobą. Gniew był silniejszy. Skończywszy, zmiął nerwowo pismo.
- Najjaśniejszy panie, kto jest autorem tej... tej nędznej ramoty? - rozgoryczony, 
zapomniał o dworskiej etykiecie. Ton i forma pytania dotknęły cesarza.
- Ależ, generale!
- Najjaśniejszy panie! - Mejia złożył mu niski ukłon.
- Proszę oddać mi projekt.
Generał wygładził papier na tyle, na ile było to możliwe i podał cesarzowi.
- W jakim to stanie pan mi go zwraca?! To nie są odznaki kotylionowe!
Tym razem Maksymilian rozgniewał się nie na żarty. Mejia próbował się 
wytłumaczyć:
- Najjaśniejszy panie, pokornie proszę o przebaczenie. Postąpiłem tak, ponieważ tylko 
pańskie dobro mam na względzie.
- To chyba lekka przesada!
Na twarzy Meji pojawił się dziwny wyraz. Maksymilian znał swego generała, 
wiedział, że toczy on walkę wewnętrzną.
- Jeżeli najjaśniejszy pan nie może mi przebaczyć, w takim razie wymierzę sobie 
najsurowszą karę - rzekł Mejia. - Czy wolno mi odejść? - podszedł do drzwi, nie czekając na 
odpowiedź.
- Stać!
Na rozkaz cesarza generał zatrzymał się.
- Czytał pan dekret do końca?
- Tak jest, najjaśniejszy panie.
- Nazwał go pan nędzną ramotą. Dlaczego pan tak uważa?
- Czy mogę mówić szczerze?
- Proszę.
- Gdyby najzacieklejsi wrogowie cesarstwa, pragnący jego zguby, wydali w pańskim 
imieniu, najjaśniejszy panie, manifest, nie użyliby innych słów niż te, które przeczytałem w 
dekrecie.
- Co najmniej dziwne stwierdzenie.
- Ale słuszne, najjaśniejszy panie.
- Moi poddani muszą się wreszcie przekonać, że jestem cesarzem.
- To ich nie przekona.
- Generale, to brzmi jak obraza.
- Pozwolił mi niegdyś najjaśniejszy pan mówić szczerze. Meksykanie będą uważali 
taki dekret za dzieło Francuzów.
- Cóż z tego?
- Najjaśniejszy panie, zabij mnie, lecz nie ogłaszaj tego dekretu! Znam mój naród, 
znam Meksyk, zdaję sobie sprawę, jakie skutki to pociągnie za sobą. Na pewno wywoła w 
całym kraju wielkie oburzenie, a także...
- Generale! - przerwał cesarz, patrząc na Mejię gniewnie. Ten pokornie opuścił głowę.
Maksymilian pamiętał jednak, co zawdzięcza Mejii. Po chwili więc rzekł już 
spokojnym głosem:
- Niech mi pan pozwoli wypowiedzieć się na temat dekretu.
- Jeżeli dekret wymaga komentarza, w takim razie...
- Chce mnie pan naprawdę rozgniewać?
- Ależ nie, już milczę.
- Niech więc pan posłucha. Jak panu wiadomo, wszystkie większe miasta i porty w 
kraju są w naszych rękach.
- W posiadaniu Francuzów, najjaśniejszy panie.
- To przecież wszystko jedno! Francuzi są naszymi sprzymierzeńcami.
- Mam wrażenie, że już wkrótce opuszczą kraj, że miasta i porty pozostawią nie nam, 
a republikanom.
- Jak zwykle widzi pan wszystko w czarnych barwach. Jesteśmy panami kraju. Juarez 
uciekł do El Paso. Mówią nawet, że opuścił Meksyk. Nadszedł więc czas, aby ogłosić nasze 
stanowisko.
- Słusznie. Co to za stanowisko, najjaśniejszy panie?
- Z jednej strony wspaniałomyślnie przebaczam, z drugiej - surowo karzę. Mimo że 
kraj jest w mojej mocy, są tacy, którzy potajemnie knują. Należy do nich Pantera Południa, 
Cortejo i jeszcze kilku. Oświadczam w dekrecie, że każdego republikanina będę od dziś karać 
jak zwykłego bandytę i przestępcę. Od dziś republikanie wyjęci są spod prawa. Ogłaszam, że 
każdy republikański oddział uważać będę za szajkę zbrodniarzy, a każdy schwytany członek 
bandy zostanie w ciągu dwudziestu czterech godzin rozstrzelany.
Mejia zauważył chłodno:
- Bandyci? Przestępcy? Rozstrzelania? Ponawiam moją prośbę, najjaśniejszy panie. 
Chętnie złożę głowę na pieńku, lecz proszę, wstrzymaj swój dekret!
- Nie chcę pańskiej głowy, jak i nie chcę wstrzymywać dekretu. Doświadczeni 
mężowie stanu radzili nad wszystkimi jego szczegółami.
- Ci doświadczeni mężowie nie znają Meksyku. Przewidzieli wszystko prócz jednego, 
o czym niestety mówić mi nie wolno, a co chciałbym powiedzieć jak najgłośniej.
- Dlaczego nie wolno?
- Bo popadnę w niełaskę.
- Niech pan mówi bez obawy, generale.
- Więc dobrze! Oświadczam, że ogłoszenie tego dekretu będzie dla ciebie, 
najjaśniejszy panie, wydaniem na siebie samego wyroku śmierci.
Krew odpłynęła z twarzy cesarza. Czyżby naprawdę się prze-
straszył? -pomyślał generał. Ochłonąwszy nieco, Maksymilian starał się 
zbagatelizować ostrzeżenie Meji.
- Wyrok śmierci? Co też pan mówi? To przecież niemożliwe! To byłoby naruszeniem 
prawa!
- Tak jest, najjaśniejszy panie. Mam nadzieję, że przyzna pan, iż każdy Meksykanin 
jest prawym właścicielem swojej ziemi.
- Przyznaję!
- Musi więc mieć prawo bronienia tej ziemi przed obcą, niesprawiedliwą okupacją.
- Okupacją? Niesprawiedliwą? Czy to nie powiedziane nazbyt mocno?
- Mówię teraz tak, jakbym był republikaninem. Niech najjaśniejszy pan spróbuje 
postawić się w sytuacji tych ludzi! Powiadają: Kraj należy do nas, czego więc chcą 
Francuzi? Chcą pieniędzy, bogactw naszej ziemi, chcą nam zabrać żony i córki. Są więc 
rozbójnikami. Co dają w zamian? Cesarza! Po co nam cesarz? Nie potrzebujemy go, mamy 
prezydenta." Napoleon boi się własnego ludu, chcąc więc odwrócić jego uwagę od swych 
niecnych poczynań, zaaranżował wojnę w Meksyku za pośrednictwem cesarza Maksymiliana. 
Spodobało się to Francuzom, myślą, że ona przyniesie im sławę. Dla zaspokojenia osobistych 
interesów Napoleona Meksyk ocieka krwią, cierpi męki, niszczeje.
- No, tak źle nie jest! - zaprzeczył cesarz.
- Jest, najjaśniejszy panie. Meskykanin musi być republikaninem, musi bronić kraju i 
własnego domu przed obcym najeźdźcą. Czy dlatego ma być uznany za bandytę, którego 
należy rozstrzelać w ciągu dwudziestu czterech godzin?
- Każdy Meksykanin powinien poddać się nowym prawom.
- Czy z tego wynika, że tych, którzy się nie poddadzą, należy traktować jak 
bandytów?
- Oczywiście, że tak.
- Przypuśćmy, że to jest słuszne. Kto jednak może przewidzieć, że pokonany nie 
podniesie się i nie zostanie zwycięzcą?
- Możliwość taka zawsze istnieje.
- A więc w takim razie będzie on poprzedniego zwycięzcę uważał za bandytę.
- Tego nie należy brać pod uwagę w Meksyku.
- Dałby Bóg, aby najjaśniejszy pan się nie mylił. Myślę jednak, że właśnie tutaj 
wszystko się może zdarzyć. Lud meksykański jest wulkanem, a Juarez...
- Nieszkodliwy.
- Chociaż zaszył się w najodleglejszym zakątku kraju, ma jeszcze
ogromne wpływy.
- Ułaskawię go.
- Będzie szydził z ułaskawienia. Oświadczy, że to on jako prezydent kraju ma prawo 
ułaskawiać niejakiego Maksymiliana Habsburga.
- Wezwę go do siebie.
- Nie stawi się.
- Czy nawet wtedy, gdy go mianuję prezydentem najwyższego
trybunału?
- Był nim już wcześniej, teraz jest prezydentem kraju.
- Generale! Teraz obraża mnie pan naprawdę.
- Już milczę. Chciałbym tylko jeszcze zapytać: kiedy dekret będzie podpisany?
- Jutro.
- Najjaśniejszy panie, błagam, nie czyń tego!
- To już postanowione i tak się też stanie, generale. Mejia ukląkł przed cesarzem.
- Najjaśniejszy panie! Z chwilą podpisania dekretu będzie na ciebie czekać śmierć pod 
murami twierdzy, w miejscu, w którym się klęczy z przepaską na oczach. Nie opuszczę cię, 
najjaśniejszy panie. Dzień twojej śmierci będzie i moim ostatnim dniem. Błagam nie ze 
względu na siebie ani na nikogo innego, tylko ze względu na ciebie, mój cesarzu: nie czyń 
tego!
- Niech pan wstanie, generale!
- Nie wstanę, dopóki...
- Rozkazuję, by pan wstał! Zbyteczne to przedstawienie. Nie
zmienię decyzji!
Ton głosu cesarza był chłodny, niemal ironiczny. Generał wstał z klęczek, popatrzył 
ze smutkiem na Maksymiliana i zawołał:
- A więc nie mogę mieć żadnej nadziei?!
- Żadnej. Nawet cesarzowa jest tego samego zdania co ja. Mejia zbladł.
- Pozostaje mi więc tylko milczeć. Aby jednak godzina ta i słowa moje nie zostały 
zapomniane, przypieczętuję je.
Wyciągnął sztylet i rzucił w kierunku ściany z taką siłą, że broń wbiła się aż po 
rękojeść. Potem skłonił się i wyszedł.
Maksymilian przyglądał się przez chwilę miejscu, w którym utkwił sztylet, i rzekł do 
siebie:
- Czy to zły znak? A może to on ma rację, a ja się mylę?
Nie miał jednak czasu zastanawiać się nad tym, bo zameldował się generał Miramon. 
Po krótkiej rozmowie utwierdził on cesarza w przekonaniu, że podjął słuszną decyzję. Trzeba 
dodać, że Miramon nie był ani prawym obywatelem, ani lojalnym podwładnym; zasady 
moralne były mu obce.
Dekret został ogłoszony. Maksymilian podpisał go własnoręcznie, wydając na siebie 
wyrok śmierci.
Basaine domagał się ścisłego przestrzegania prawa. Rozstrzelano więc setki 
republikanów, nie darowano nawet generałom. Zostali straceni generałowie Salazar i Arteaga, 
nieustraszeni męczennicy za niepodległość kraju.
Nemezis, działająca zwykle bardzo opieszale, zemściła się tym razem szybko.
Przez równinę ciągnącą się między San Jose opodal wzgórza Parral a Chihuahua 
jechał oddział jeźdźców, złożony z dwóch szwadronów szwoleżerów francuskich. Odbył 
widać długą podróż, bo konie wyglądały na zmęczone, a jeźdźcy na wyczerpanych. Gdy 
jednak w oddali ukazały się zabudowania Chihuahua, wszyscy jak gdyby zapomnieli o 
zmęczeniu, ruszyli raźniej i szybciej.
Oddziałowi przewodził oficer w średnim wieku, z twarzą pooraną bliznami. Nosił 
oznaki pułkownika. Dotarłszy do pierwszej ulicy miasta, zatrzymał konie, by zapytać o 
główną kwaterę. Wysłał naprzód gońca, a sam ze swymi ludźmi jechał przez miasto przy 
dźwiękach orkiestry, grającej skocznego marsza. W niektórych oknach pojawiły się kobiety, 
znikły jednak prędko, zobaczywszy, że to Francuzi.
Główna kwatera mieściła się w tym samym gmachu, z którego uciekł niegdyś Czarny 
Gerard. Na spotkanie przybyłych wyszedł komendant.
Szwadrony sprezentowały broń, a ich dowódca zameldował:
- Camarade, mam zaszczyt przedstawić się. Jestem pułkownik Laramel. Jadę do Villa 
del Fuerte, wiozę rozkazy z głównej
komendy.
- Witam pana. Zostanie pan u nas dłużej?
- Z pana przyzwoleniem dwa, może trzy dni. Gdzie mogę
ulokować swoich ludzi?
- W mieście stoi tylko jeden szwadron. Sporo wolnych mieszkań
jest do pańskiej dyspozycji.
- Świetnie. Pozwoli pan, że przedstawię moich oficerów?
- Proszę. i
Żołnierze pozsiadali z koni i udali się do wyznaczonych kwater. Komendant zaprosił 
oficerów na szklankę wina. Siedzieli teraz wszyscy trzej w tej samej sali, z której uciekł 
Gerard.
Pułkownik Laramel zapytał:
- Panie kolego, dlaczego w mieście jest tak mało wojska? Przecież to jedno z 
najbardziej niebezpiecznych miejsc w kraju.
- Ma pan rację, muszę jednak słuchać rozkazów, choć nie zawsze
bywają słuszne.
- Miał pan jakieś kłopoty?
- Właściwie nie. Dyscyplinę wśród ludzi utrzymuję bez trudności, ale jest tu pewien 
szpieg, który musi mieć chyba konszachty z samym diabłem. To niezwykle śmiały i 
przebiegły człowiek. Staraliśmy się go schwytać, niestety, nie udało się. Jest wszędzie i 
nigdzie, wie o wszystkim. Mam wrażenie, że to człowiek wszechwiedzący i wszechobecny.
Pułkownik Laramel potrząsnął z niedowierzaniem głową:
- To brzmi bardzo nieprawdopodobnie, camarade. Człowiek jest tylko człowiekiem, 
choćby natura wyposażyła go w wiele zalet. Schwytanie szpiega nie jest, moim zdaniem, 
niemożliwe.
- Ma pan rację, ale nie zna pan Czarnego Gerarda.
- A więc to Czarny Gerard? Macie w takim razie nie byle jakiego przeciwnika. 
Słyszałem o nim dużo, imię to często wymieniano nawet w kwaterze głównej. A więc grasuje 
teraz w okolicach
Chihuahua?
- I to od dłuższego czasu. Wiemy dokładnie, że ma w mieście
zaufanych ludzi i bywa u nich.
- Skąd panu o tym wiadomo?
- Od niego samego.
- Niemożliwe! Niechże pan szybko opowiada!
- Był tutaj, w tym pokoju, jako nasz jeniec.
- A więc schwytaliście go?! Za głowę jego wyznaczono nagrodę.
- Wiem, nawet bardzo dużą.
- W takim razie otrzyma ją pan. Komendant powiedział z zakłopotaniem:
- Prawie na nią zasłużyłem.
- Prawie? Mówił pan przecież, że był waszym jeńcem.
- Owszem, wzięliśmy go do niewoli, związanego przesłuchiwałem go w tym pokoju w 
obecności wielu oficerów i pań. Zachowywał się bardzo butnie. W pewnym momencie 
uwolnił się z więzów. Powalił mnie na ziemię na oczach zebranych i wyskoczył przez okno.
- Do pioruna! Uciekł?
- Niestety, ci myśliwi z prerii to istne diabły. Wyzywają niebezpieczeństwo, igrają ze 
śmiercią! Wysłałem pod Guadalupe oddział ludzi. Dlatego też można było bez kłopotu 
zakwaterować pańskich żołnierzy. A chociaż wybrałem najsprawniejszych żołnierzy i 
najdzielniejszych oficerów, zdaję sobie sprawę, że zdobycie fortu będzie kosztowało wiele 
ofiar.
- Czy Guadalupe ma aż tak potężne obwarowania?
- Nie. Ale Czarny Gerard zdobył informacje o naszych planach. Należy się liczyć z 
tym, że na czele jakiegoś oddziału Apaczów napadnie na naszych żołnierzy. Gdyby nie 
seniorita Emilia, musielibyśmy już dawno opuścić Chihuahua.
- Seniorita Emilia? - zainteresował się Laramel.
- Nie zna pan naszego najlepszego szpiega?
- Nie.
- W takim razie nie zna pan również najpiękniejszej kobiety Meksyku.
- Do licha! Monsieur, powiedział pan, że to najpiękniejsza kobieta Meksyku? Będę ją 
mógł zobaczyć?
Pułkownik Laramel był jednym z najbardziej bezwzględnych i okrutnych oficerów 
armii francuskiej. Ani on, ani nikt z jego oddziału nie miał litości dla wrogów. Zamordował 
wielu Meksykanów, którzy wpadli w jego ręce, z życiem ludzkim nie liczył się
zupełnie. Dlatego też wysłano go do Yilla del Fuerte, gdzie miał wprowadzić w życie 
dekret Maksymiliana. Ponadto był znanym uwodzicielem. Zaintrygowało więc go bardzo, 
kiedy usłyszał, że w miasteczku mieszka kobieta uważana za najpiękniejszą w Meksyku.
- To zależy wyłącznie od pana, camarade - odparł komendant. - Wydaję dziś 
wieczorem przyjęcie z okazji przybycia panów. Zaproszę kilkanaście osób, między innymi 
senioritę Emilię.
- Dziękuję panu. Chciałbym, wróciwszy do ojczyzny, pochwalić się, że widziałem 
najpiękniejszą Meksykankę. Skąd pochodzi?
- Zdaje się, że z Francji.
- Co za zbieg okoliczności!
- Właściwie dokładnie nie wiadomo. Jedni zapewniają, że jest Meksykanką, inni 
twierdzą, że to Włoszka, Hiszpanka lub Francuzka. Ona zaś wcale nie stara się rozwiać tej 
tajemnicy. Może robi to rozmyślnie, z kokieterii.
- A jakiego pan jest zdania?
- Sądzę, że to Francuzka, włada bowiem naszym językiem jak rodowita paryżanka, a 
przede wszystkim prowadzi nasze sprawy
bardzo gorliwie.
- Meksykanką tak by nie postępowała. Wszystkie one sympatyzują z republikanami.
- Ona przeciwnie. Chociaż nie darzę kobiet zbyt wielkim zaufaniem, muszę 
stwierdzić, że na nią można liczyć. Nieraz tego
dowiodła.
- Trzeba przyznać, że ładna i sprytna kobieta szpieg może być znacznie bardziej 
przydatna niż szpieg mężczyzna. Wracając jednak do Czarnego Gerarda, czy wysłane zostały 
odpowiednie zarządzenia?
- Zrobiłem, co uważałem za słuszne. Kilkudziesięciu mieszkańców miasta, 
sprzyjających republice, jest w moich rękach.
- W charakterze zakładników?
- Tak. Wywołało to oburzenie mieszkańców.
- Niech się pan tym nie przejmuje! Co zamierza monsieur zrobić
z tymi zakładnikami?
- Najlepiej byłoby ich rozstrzelać. Ale...
- Dlaczego pan się waha?
- Z dwóch przyczyn. Mogłoby to spowodować bunt, którego opanować nie byłbym w 
stanie. Jak panu wiadomo, w mieście kwateruje niewielka liczba żołnierzy.
- Pomogę panu.
- Ale przecież musi pan ruszać dalej?
- Moje pełnomocnictwa pozwalają mi pozostać tutaj, dopóki ład i porządek nie 
zostaną zaprowadzone, a pańscy ludzie nie wrócą z Guadalupe.
- Z góry dziękuję! Nie wymieniłem jednak jeszcze drugiej przyczyny, która mnie 
wstrzymuje od podjęcia zbyt drastycznych kroków. Jest nią niepewność, czy mam prawo 
skazywać tyle ludzi na śmierć. Boję się odpowiedzialności.
- Co do tego, może pan być zupełnie spokojny. Ma pan nie tylko prawo, lecz 
bezwzględny obowiązek stracenia wszystkich republikanów. W dekrecie z trzeciego 
października ubiegłego roku cesarz Maksymilian wyraźnie rozkazuje uważać każdego 
republikanina, od księcia do żebraka, za bandytę i rozstrzeliwać na miejscu.
- Znam ten rozkaz, sądziłem jednak, że nie należy go stosować zbyt gorliwie. 
Myślałem, iż wydano go raczej po to, aby zastraszyć przeciwników.
- Myli się pan, cher camarade. Główna komenda poleciła mi wręczyć panu odnośne 
rozkazy. Niech pan czyta! - pułkownik wyciągnął z kieszeni munduru wielką, kilkakrotnie 
opieczętowaną kopertę i wręczył ją komendantowi.
Komendant czytał z uwagą i przejęciem. Skończywszy, rzekł:
- Teraz już nie mam żadnych wątpliwości. Kamień spadł mi z serca.
- Co więc pan teraz zrobi?
- Spełnię swój obowiązek. Każę rozstrzelać zakładników.
- Kiedy?
- Czy radzi mi pan przeprowadzić egzekucję jak najszybciej?
- Oczywiście. Zapewne słyszał pan, że nie zlitowałem się dotychczas nad żadnym 
Meksykaninem. Nie czuję do nich nienawiści, lecz pogardzam nimi. Moim zdaniem, nie 
powinni mieć własnego państwa. Sprawi mi pan przyjemność, jeżeli będę mógł być 
świadkiem egzekucji.
- Spełnię pana prośbę.
- Kiedy? Może już jutro?
- Trzeba przecież najpierw zwołać sąd i wydać wyrok.
- To zbyteczne, kolego. Ta banda nie zasługuje na to.
- Ma pan rację, a zresztą pełnomocnictwa, korę mi pan przywiózł, wyraźnie mówią, iż 
mogę postępować według własnego uznania. Bandytów należy rozstrzeliwać bez sądu.
- A więc jutro.
- Nie. Trzeba im pozostawić nieco czasu, aby się mogli pojednać z Bogiem. 
Meksykanie są bardzo religijni, wiadomość, że ludzie ci umarli bez sakramentów, 
rozjątrzyłaby ich bardziej od samej egzekucji.
- Zgoda. Sądzę, że jeden dzień na to wystarczy. A więc pojutrze.
- Tak, i to wczesnym rankiem. Najlepiej przed nastaniem dnia, aby wszystko odbyło 
się w zupełnej tajemnicy. Nikt nie powinien znać godziny egzekucji, z wyjątkiem 
spowiednika i paru zaufanych osób.
Podczas gdy oddział pułkownika Laramela wkraczał do Chihuahua od południa, od 
północy zbliżał się tam jakiś jeździec. Jechał na wymizerowanym koniu. Sam również 
niepozorny i szczupły, nie wyglądał na znawcę prerii, chociaż już na pierwszy rzut oka można 
było poznać, że to myśliwy. Rozglądając się dookoła, zataczał łuk wokół miasta. Sprawiało to 
wrażenie, że nie ma zamiaru wjeżdżać do niego, chce tylko rozpoznać sytuację.
Był to Mały Andre, czyli Andreas Straubenberger, wysłany przez Juareza na zwiady. 
W pewnej chwili osadził konia w miejscu i spojrzał w kierunku wieży katedralnej.
- Do licha! - mruknął. - Włóczę się tu od kilku dni, chcę zasięgnąć języka w sprawach, 
które interesują Juareza, a nie mogę nikogo spotkać. Chyba Francuzi zabronili mieszkańcom 
wychodzić za miasto. Juarez ma tu dziś przybyć. Co mu powiem? Nic nie wiem. Co za 
kompromitacja! A może wjechać do miasta? Nie, to byłoby szaleństwo. Gdyby ci messieurs 
wzięli mnie za szpiega, to koniec ze mną.
Gdy tak mruczał pod nosem, koń zarżał.
- Co to? Jesteś innego zdania? Hm, może masz rację. Wałęsając się tu nadal, nie 
dowiem się niczego, muszę więc dostać się do
środka. Zresztą - z durną podniósł głowę - jestem przecież Mały Andre i mam broń 
przy sobie. Chciałbym pogadać z tą senioritą Emilią. No, zobaczymy. W drogę!
W porównaniu z tym, co uczynił kiedyś Czarny Gerard, wślizgując się do Chihuahua 
pod osłoną nocy i mgły, krok Małego Andre nie był ekstra wyczynem. Francuzi znali Gerarda 
jako swego wroga, Basaine wyznaczył za jego głowę nagrodę w wysokości pięciu tysięcy 
franków. O Małym Andre natomiast co najwyżej słyszeli, i to jedynie jako o myśliwym. 
Gdyby nawet mieli podejrzenie, że jest szpiegiem prezydenta Juareza, nie znaleźliby na to 
dowodów. Życiu więc jego nie groziło niebezpieczeństwo.
Na pierwszej ulicy, przy której stal dawniej posterunek, nie było warty. Komendant 
kazał ją odwołać, bo bezpiecznie czul się w murach Chihuahua. Mały Andre wjechał więc do 
miasta bez przeszkód. Na następnej ulicy skręcił w bok. W małym, cichym zaułku ujrzał 
szeroko otwartą bramę niewielkiej venty. Wjechał więc tam i zsiadł z konia. Uwagę jego 
zwrócił wysoki, obszerny budynek, wznoszący się naprzeciwko oberży. Na balkonie siedziała 
jakaś kobieta. Widać obawiała się upału i promieni słońca, bo osłoniła twarz welonem. Gdyby 
mógł ją ujrzeć, zauważyłby zapewne, że patrzy na niego z pewnym zainteresowaniem. Gdy 
znikł za bramą, weszła do pokoju i zadzwoniła. Po chwili zjawiła się służąca.
- Chcę porozmawiać z oberżystą, ale tak, aby nikt o tym nie
wiedział.
Po chwili do venty udał się stary, siwy Meksykanin. Spotkał
gospodarza w podwórzu.
- Kogo pan szuka, senior?
- Właśnie pana. Seniorka prosi, aby pan do niej przyszedł.
- Urządza z pewnością przyjęcie i chce zamówić u mnie kolację.
- Nie. Kazała powiedzieć, że pragnie z panem w tajemnicy
zamienić parę słów.
Oberżysta zbliżył się do starca i zapytał szeptem:
- Są jakieś wieści od Juareza?
- Nic nie wiem.
- Może ja się dowiem. Niech pan powie senioricie, że przyjdę. Stary skinął głową i 
oddalił się. Gospodarz wszedł do venty,
w której siedział tylko Mały Andre.
- Dzień dobry, senior - powiedział.
Traper obrzucił go szybkim, badawczym spojrzeniem i odparł łamaną 
hiszpańszczyzną:
- Dzień dobry, senior. Co ma pan do picia?
- Wszystko, czego pan zażąda.
- Doskonale. Jest piwo?
- Nie.
- Wino?
- Nie.
- Kawa?
- Nie.
- Czekolada?
- Nie. Z rana była, ale goście już wypili.
- Może lemoniada?
- Niestety, brak mi cukru.
- A może j ulep?
- Niestety, również nie ma.
- Do licha! Zapewniał pan przed chwilą, że mogę dostać wszystko, czego tylko dusza 
zapragnie. Tymczasem nic nie ma.
- To pańska wina, senior. Dlaczego dusza pańska pragnie rzeczy, których dać nie 
mogę?
Mały Andre roześmiał się i rzekł:
- Powiedz mi, co mogę dostać?
- Służę szklanką pulque - (wódka ze sfermentowanego soku agawy).
- Dobrze. Lepszy rydz, niż nic.
Gospodarz napełnił szklankę. Ledwie myśliwy skosztował, wykrzywił straszliwie 
twarz, jak gdyby połknął ogień i zaklął:
- Diabelski trunek!
- Chce pan przez to powiedzieć, że nie smakuje? - dopytywał się gospodarz.
Mały Andre był ostrożny.
- Doskonały napój, ale dla Meksykanów.
- A dla pana?
- Nie jestem przyzwyczajony do trunków tego rodzaju.
- Nie jest pan Meksykaninem?
- Nie. Nie poznał senior tego po wymowie?
- Owszem, można się jednak mylić. Czy wolno zapytać, kim pan
jest?
- Myśliwym.
- Domyśliłem się tego. Ale jakim? Na co senior poluje: na
bawoły, węże?...
- Zapomniałem przez chwilę, że jestem w Meksyku. U nas myśliwy strzela do 
wszystkiego, co mu się nawinie pod rękę.
- Pochodzi pan z Północy?
- Tak.
- Jest pan Jankesem?
- Nie.
- Kanadyjczykiem?
- Także nie.
- Także me.
- Kimże więc, jeżeli przybywa pan z Północy?
- Czy tylko Jankesi i Kanadyjczycy włóczą się po skałach? Jestem
Europejczykiem, Niemcem.
- Niemcem? A więc stronnikiem naszego poczciwego cesarza
Maksymiliana?
Mały Andre spojrzał groźnie na pociągłą twarz Meksykanina
i powiedział:
- Nie baw się, senior, moim kosztem! Wiem doskonale, że między sobą zupełnie 
inaczej nazywacie tego poczciwego cesarza
Maksymiliana.
- O, Dios! Nie wierz temu! Myśmy tutaj wszyscy przychylnie
usposobieni do cesarza.
- A więc i do Francuzów?
- No tak, mniej więcej, im bowiem zawdzięczamy, że mamy
dobrego monarchę.
- To mnie bardzo cieszy, senior. Spodziewam się, że będziecie się starali odwdzięczyć 
Francuzom za to dobrodziejstwo.
- Oczywiście! Jesteśmy im wdzięczni z całego serca.
- Wie senior, jak okazać swą wdzięczność? Niech pan przygotuje kilkadziesiąt beczek 
tej pulque, jaką mi podałeś, i ofiaruje Francuzom.
- To się nie uda. Oni piją tylko wino.
- A dostają wino?
- Owszem. Jeżeli go nie chcemy dać, zabierają sami.
- To znaczy, że biorą siłą?
- Tego nie powiedziałem.
- Ach, tak? Więc cesarz Maksymilian jest taki dobry, taki łaskawy, że zmusza was do 
liczenia się ze słowami.
- Na miłość boską, senior, ciszej! - błagał gospodarz.
- Trzeba również mówić cicho?
- Drogi panie, nie mam zwyczaju wrzeszczeć.
- Właśnie potrzeba mi ludzi tego rodzaju. A więc jest senior przyjacielem Francuzów?
- Hm, to niebezpieczny temat. Nie można zaprzeczyć, że zdarzają się wśród 
Francuzów bardzo uczciwi ludzie, do których usposobiony jestem przychylnie. Resztę jednak 
niech diabli porwą! Czy nie mam racji? Wystarczy pomyśleć tylko o tych tysiącach, które 
zginęły, o dzielnych mężach, którzy gniją w więzieniach. Dopiero przed kilku dniami tutejszy 
komendant wziął trzydziestu zakładników i zamknął ich pod kluczem.
- Z jakiego powodu?
- Ponieważ jeden z członków tajnego stowarzyszenia, do którego należą, oświadczył 
publicznie, że jako naród potrafilibyśmy rządzić się sami i że byłoby znacznie lepiej 
pracować dla siebie zamiast dla innych.
- Co się stanie z tymi zakładnikami?
- Nie wiem, wszyscy czekamy z wielkim niepokojem. Całą nadzieję pokładamy w... 
w...
Gospodarz ugryzł się w język.
- W czymże lub w kimże ta nadzieja?
- W Juarezie.
Nazwisko to wymówił szeptem. Myśliwy ledwie je dosłyszał.
- W Juarezie? Dlaczego właśnie w nim?
- To przecież nasz prezydent. Wybraliśmy go, było nam dobrze pod jego rządami.
- Przecież uciekł.
- Uciekł, aby całego Meksyku nie pogrążyć we krwi.
- Naprawdę? Czy nie przeleje morza krwi, gdy wróci?
- Tak. Ale najeźdźcy nie znają naszego kraju. Zawładniemy nim prędzej, niż wróg go 
zawojował. Gdy Francuzi tu przyszli, nie
mieliśmy ani wojska, ani żadnej pomocy. Teraz położenie nasze jest inne. Pomagają 
nam Stany Zjednoczone, w różnych państwach Europy rozlegają się w obronie Meksyku 
głosy, z którymi Napoleon musi się liczyć. Juarez czeka tylko na odpowiednią chwilę. Gdy 
ruszy, będzie to niezbitym dowodem, że chwila ta nadeszła.
- Gdzie obecnie przebywa?
- Podobno w Paso del Norte.
- Czy nie ma wieści, że opuścił kraj?
- Owszem, ludzie mówią o tym, ale nie wierzymy. Jesteśmy pewni, że swego narodu 
w żadnym wypadku nie opuści. Jeżeli go nie ma w Paso del Norte, znajduje się gdzieś, gdzie 
obecność jego jest dla naszego dobra konieczna. Zresztą, jeśli idzie o nas, mieszkańców 
Chihuahua, przez jakiś czas Francuzi pozwolili nam odetchnąć. Kilkuset żołnierzy wyruszyło 
w pole. Dokąd, nie
wiadomo.
- Ilu pozostało?
- Jedna kompania.
- Do licha! Gdyby o tym Juarez wiedział! - zawołał Mały Andre.
- Ciszej, senior, ciszej! Sam bym mu zakomunikował tę wiadomość, gdybym 
wiedział, gdzie go szukać. Takich jak ja są tu setki.
- Może dowie się o tym.
Słowa te wypowiedział tak poważnie i z namysłem, że zastanowiły gospodarza. Ujął 
więc rękę myśliwego i schyliwszy się nad nim,
wyszeptał:
- Senior, wie pan dokładnie, gdzie Juarez się znajduje, prawda?
Wysłał pana na zwiady do Chihuahua?
- Nie zaprzątaj sobie tym głowy, senior.
- A dlaczego nie? Wygląda mi senior na człowieka godnego
zaufania.
- Phi! Juarez potrzebuje zupełnie innych ludzi. Jego sprawy nie
interesują mnie wcale.
- Przykro mi, że mi pan nie ufa. Jak długo zamierza senior
pozostać w Chihuahua?
- Prawdopodobnie do wieczora.
- Nie przenocuje pan tutaj?
- Nie. Kupię tylko trochę amunicji i ruszam w dalszą drogę.
- A więc istotnie się pomyliłem. Zamierzałem już zaproponować
panu pokoik, w którym mógłbyś podsłuchać, o czym rozmawiają Francuzi. Ale 
trudno.
- Dziękuje, master, nie jestem szpiegiem. Gdybym nim był, chętnie przyjąłbym 
pańską propozycję.
- Hm, hm, człowiek się czasem myli. Czy nie wypiłby pan drugiej szklaneczki 
pulque?
- Nie. Nie skończyłem jeszcze pierwszej.
- Pytałem tylko z grzeczności. I tak nie mógłbym pana obsłużyć, ponieważ muszę 
wyjść.
- Idź, senior, w imię Boga. Mogę zapewnić, że do czasu pańskiego powrotu nie 
opróżnię tej szklanki, choćbyś wrócił dopiero sądnego dnia.
Gospodarz wyszedł. Oglądając się na wszystkie strony, przebiegł przez ulicę i wszedł 
do bramy wielkiego domu. Oczekiwał go stary dozorca.
- Idź na górę, senior! Służąca czeka w przedpokoju. Zaprowadziła oberżystę do tego 
samego pokoju, w którym
niegdyś Czarny Gerard rozmawiał z piękną sojuszniczką Juareza - Emilią.
- Wybacz, senior, że cię niepokoiłam - powitała Emilia gospodarza.
- Ależ seniorka, jestem zawsze do pani usług.
- Niedawno przybył do pana jakiś nowy gość. Czy to Meksykanin?
- Nie, seniorita. To myśliwy z Północy.
- A więc Jankes?
- Nie, Niemiec.
- Wymienił swoje imię?
- Nie. Nie pytałem nawet o nie.
- Jak długo chce zostać?
- Tylko do wieczora.
Posmutniała. Gospodarz łypnął porozumiewawczo okiem i spytał:
- Sądzi pani, seniorita, że jest to jeden z naszych?
- Byłam tego pewna.
- Pomyliła się pani. Wypytywałem go dokładnie, ale nic z niego nie wydobyłem. Albo 
jest małomówny, albo nam nieprzychylny.
- Mimo to chciałabym się upewnić. Zapytaj go, czy jest Małym
Andre.
- Mały Andre? Kim jest ten człowiek?
- To wysłannik Juareza.
- Że gość mój też jest mały, to fakt.
- Parę innych szczegółów również zgadza się z opisem osoby Małego Andre. Tego tu 
widziałam przez chwilę, gdy wchodził do venty, dlatego posłałam po pana. Jeżeli to on, 
natychmiast przyślij
go do mnie.
- Jestem do usług. Adios, seniorita!
Oberżysta wyszedł. Na ulicy natknął się na sporą gromadę żołnierzy francuskich. 
Rozchodzili się po kwaterach. Przed gospodą zatrzymał się jakiś podoficer.
- Czy to venta seniora Montario? - zapytał po hiszpańsku.
- Tak, jestem gospodarzem.
- Kwaterunek!
- Na jak długo?
- Kto to może wiedzieć?
- Ilu ludzi?
- Wystarczy na podbicie całej prowincji. Dowódcą jest pułkownik Laramel.
Gospodarz ściągnął brwi i rzekł:
- Znam go. Słyszałem, że to... odważny człowiek.
- Odważny? Każdy Francuz jest taki. Wskaż mi kwaterę, senior.
- Proszę do izby gościnnej.
- Nie znajdzie się dla mnie osobny pokój?
- Owszem, znajdzie się, proszę jednak chwilowo zaczekać tutaj. Dzwoniąc ostrogami 
Francuz wszedł do gospody. Obejrzał
wnętrze i pogardliwym wzrokiem obrzucił małego myśliwego. Gdy się usadowił na 
krześle, gospodarz postawił przed nim szklankę pulque. Podoficer skosztował, wypluł i cisnął 
szklankę o ziemię.
- A fe! - zawołał. - Co to za świństwo? Wina!
- Nie mam wina.
- Przynieś! - rozkazał Francuz.
- Przyniosę, ale musi mi pan przedtem odpowiedzieć na jedno pytanie: czy wino to pić 
będzie jako kwaterujący czy też jako gość?
- Do licha! Uważa senior, że mam płacić za wino?
- Tak.
- Nie wiesz, że mi się należy utrzymanie?
- Wiem. Ale wiem równie dobrze, że wino do utrzymania nie należy.
- Żądam wina!
- Dostarczę, jeżeli pan zapłaci. Dziś wino u nas bardzo drogie.
- Bordo i moselskie kosztują niewiele.
- Flaszka bordo piętnaście pesetów, czyli siedemdziesiąt pięć franków, moselskiego 
zaś wcale nie ma.
- Wskaż mi pokój! Nie chciałbym być w twojej skórze, jeśli nie otrzymam wina.
- Pański pokój na piętrze. Służący jest właśnie na górze, zaprowadzi pana. Gdy 
jedzenie będzie gotowe, zawołam. Czy ma pan siedemdziesiąt pięć franków na wino?
- Tyle się znajdzie.
Po tych słowach podoficer zniknął za drzwiami. Twarz gospodarza wykrzywił 
grymas.
- Z tym sprawa załatwiona.
- Jeszcze nie - zauważył traper. - Jestem przekonany, że niebawem nastąpi finał.
- Będę go oczekiwał z całym spokojem. Powiedz mi senior, jak się nazywasz.
- Andreas Straubenberger.
- An-dre-as Strrr-rau... Niech diabli porwą te niemieckie nazwiska! Kto to potrafi 
wymówić? Prościej byłoby wymówić Andre.
- Nazywają mnie tak czasami. Andre i Andreas to to samo.
- Może jesteś Małym Andre? Myśliwy zdumiał się:
- Do licha, skąd pan zna to moje przezwisko?
- A więc jesteś naprawdę Małym Andre!? W takim razie skłamał senior, gdy pytałem, 
czy jesteś zwolennikiem Juareza.
- Co też panu strzeliło do głowy! Ani mnie ziębi, ani parzy wasz prezydent!
- Może pan mówić ze mną otwarcie. Jestem gorącym patriotą, kocham Juareza. Miał 
pan tego dowód przed chwilą, Widział senior przecież, jak traktowałem tego Francuza. Dam 
jeszcze lepszy dowód. Czy słyszał pan kiedyś o senioricie Emilii?
- Seniorka Emilia? Dużo jest kobiet o tym imieniu...
- Powiedz pan, znasz ją czy nie?
- Słyszałem o niej.
- Nie widział jej pan nigdy? W takim razie, senior Andre,
zobaczy ją pan zaraz.
- Gdzie?
- W jej mieszkaniu. Prosi, aby pan do niej przyszedł.
- Kiedy przejeżdżałem ulicą, jakaś kobieta była na balkonie tego wielkiego domu 
naprzeciw. Czy seniorka Emilia tam mieszka? Skąd
mnie zna?
- Nie wiem. Zrób mi tę łaskę i pójdź do niej natychmiast. W sieni
spotka pan dozorcę, który wskaże panu jej mieszkanie. Może
zostawi pan tu swoją broń?
- Ani mi to w głowie. Westman nigdy nie rozstaje się z bronią
- zarzucił strzelbę na ramię i wyszedł.
W domu naprzeciw dozorca skierował go na górę. Otworzyła mu
służąca i zaprowadziła do Emilii. Ujrzawszy ją, Mały Andre zawołał:
- Do licha! Jest pani naprawdę diablo piękna!
- Naprawdę? - uśmiechnęła się.
- Tak pięknej kobiety jeszcze nigdy w życiu nie widziałem!
Przysięgam na Boga.
- Schlebia mi pochwała znakomitego myśliwego. Przysyła pana
gospodarz venty?
- Tak. Skąd mnie pani zna, seniorka?
- Zaraz się pan dowie. Proszę jednak najpierw usiąść. Chciał usiąść na krześle 
stojącym obok drzwi, lecz Emilia
zawołała:
- Nie, nie tam! Niech pan usiądzie obok mnie, na kanapie.
- Jakże mogę w skórzanych spodniach usiąść na jedwabiach?
- Przekona się pan, że jedwab i skóra mogą być ze sobą w przykładnej zgodzie.
Przykucnął na brzegu kanapy.
- Ależ nie tak, nie tak! - usadowiła go głęboko w miękkim
siedzeniu.
- Do licha! - zerwał się na równe nogi. - Człowiek zapada się jak
w wodzie. Musiałbym się na tej kanapie nauczyć pływać.
- Nie bój się, człowieku, nie utoniesz - roześmiała się. - Ale gdy już mowa o wodzie, 
może się pan czegoś napije?
- Hm. Zapewne chce mnie pani poczęstować dzbanem pulque...
- Co też panu przyszło do głowy?
- Naprzeciw, w gospodzie, stoi jeszcze na moim stole pełna szklanka.
- Nie smakowało panu?
- Oj, jak smakowało! Mieszanina ałunu, aloesu, salmiaku, witriolu i wody z mydłem 
miałaby podobny smak.
Śmiejąc się serdecznie z tego porównania, zapytała:
- Lubi pan wino?
- Bardzo, seniorita. Ale myśliwy tak rzadko ma okazję do picia wina, że zapomina 
niemal o jego istnieniu.
- W takim razie wypijmy butelkę...
- Na miłość boską! - przerwał. - Przecież butelka kosztuje siedemdziesiąt pięć 
franków.
- To prawda. Nie zapłaciłam jednak za nie. To podarunek.
- Ze względu na mnie nie powinna pani otwierać ani jednej butelki. Nie zasługuję na 
to.
- Jakże nie? Jako zwolennik Juareza jest pan moim przyjacielem. Dla przyjaciół zaś 
mam zawsze w domu dobre wino.
- W takim razie chętnie wypiję.
Zadzwoniła, służący przyniósł butelkę wspaniałego tokaju. Napełniła kieliszki, 
myśliwy zaczął powoli smakować.
- No jakże?
- Smakuje o wiele lepiej niż u nas w Palatynacie.
- Słyszałam, że tu zostaje pan tylko do wieczora. Czy to prawda?
- Tak. Jestem tu w zastępstwie Czarnego Gerarda, który musiał pojechać do 
Guadalupe, aby objąć dowództwo twierdzy.
- Co z fortem?
- Nie mam pojęcia. Jestem jednak przekonany, że Francuzi zostali pobici. Nie 
spodziewali się, że fort będzie się bronił, że zjawią się tam Juarez i Apacze. Ponadto są w 
forcie ludzie tak dzielni i doświadczeni w sztuce wojennej, że każdy z nich poradzi sobie z 
dziesięcioma francuskimi żołnierzami.
- To z pewnością biali?
Opowiedział Emilii o spotkaniu ze Sternauem i jego towarzyszami.
- Myślę, że pozna ich pani wkrótce. Juarez powinien przybyć tu jutro lub najpóźniej 
pojutrze.
- Tak prędko? Czy już ustalono miejsce spotkania?
- Oczywiście. Mam czekać na niego w miejscu odległym o dwie
godziny drogi od rzeki.
- Bardzo się cieszę, że przyjeżdża. Czy słyszał pan, iż komendant uwięził 
kilkudziesięciu obywateli miasta jako zakładników?
- Opowiadał mi o tym oberżysta.
- Ludzi tych może spotkać jak najgorszy los.
- Nie sądzi pani chyba, że zostaną zgładzeni? Przecież bez sądu i bez wyroku nie 
mogą zginąć.
- Kto z najeźdźców przestrzegał w Meksyku prawa i sprawiedliwości? Spodziewam 
się, niestety, kochany Andre...
Przerwała rozpoczęte zdanie, weszła bowiem służąca i podała jej kopertę. Emilia 
szybko przebiegła wzrokiem bilecik:
Droga seniorito
Na powitanie przybyłych przed chwilą kolegów z pułkownikiem Laramelem na czele 
mam zamiar urządzić dziś wspaniałą tertulię. Ponieważ pozwoliłem sobie zaprosić na to 
przyjęcie największe gwiazdy naszego kobiecego firmamentu, mam nadzieję, że pani, jako 
słońce tego nieboskłonu, nie odmówi swego przybycia. Pułkownik Laramel bardzo chciałby 
osobiście panią poznać.
Komendant
Uśmiechnęła się lekceważąco i zapytała Małego Andre:
- Umie pan czytać po francusku?
- Od biedy. Urodziłem się i mieszkam opodal francuskiej granicy, język francuski nie 
jest mi obcy.
- Czytaj więc senior - rzekła, podając mu kartkę. - Oczywiście, pójdę na tertulię. Może 
dowiem się tam czegoś, co przyda się
prezydentowi.
- Kiedy pani wróci?
- O północy. Wtedy będzie pan mógł opuścić miasto.
- Dobrze, seniorita.
- Gdyby przedtem zaszło coś ważnego, dam panu znać. W każdym razie czekam na 
pana o północy. Do widzenia, senior.
- Do widzenia, seniorita - ujął rękę Emilii i pocałował.
W gościnnej izbie venty Mały Andre zastał gospodarza samego. Ten poprosił go, by 
usiadł i zapytał:
- Mówił pan z nią?
Myśliwy skinął twierdząco głową.
- Przyznaje więc senior, że jest wysłannikiem prezydenta?
- Tak. Seniorita powiedziała mi, że jest pan pewnym człowiekiem. Juarez przybędzie 
tu wkrótce. Gdy się z nim żegnałem, ruszał pod Guadalupe, aby odeprzeć Francuzów, którzy 
chcieli zdobyć fort.
- A więc słusznie przypuszczaliśmy, że żołnierze, którzy opuścili Chihuahua, 
pojechali do Guadalupe. Czy się jednak Juarezowi uda ich pokonać?
- Bez wątpienia. A teraz na pewno jest już w drodze do Chihuahua.
Gospodarz aż podskoczył z radości.
- Przybędzie tutaj? Dzięki Bogu! Nareszcie skończy się nasza niedola. Kiedy?
- Może już jutro.
- Jutro? Jak się cieszę! Nie wiem, jak panu dziękować za tę nowinę. Przyniosę butelkę 
wina.
- Dziękuję. Piłem przed chwilą.
- U seniority? Nie jestem prezydentowi mniej oddany niż ona i dlatego przyniosę 
dwie. Ale nie możemy pić tutaj. Szkoda, że zostaje pan tylko do wieczora. Gdyby czas 
pozwolił...
- Pozostanę trochę dłużej - przerwał myśliwy. - O północy muszę się jeszcze spotkać z 
seniorita.
- To dobrze. Mam tu takie jedno miejsce w sam raz dla pana. Nikt nie będzie nawet 
podejrzewał, że jest pan w vencie.
- A mój koń?
- O niego nie zapyta żaden Francuz. Proszę iść za mną.
Nad stajnią znajdowało się małe, sekretne pomieszczenie. Gospodarz przyniósł dwie 
butelki przedniego wina. Gawędzili przy szklaneczkach dopóty, dopóki nie zawiadomiono 
Meksykanina, że do gospody przyszli Francuzi.
- Niestety, muszę teraz odejść - przeprosił gościa. - Przykro mi bardzo, że zostawiam 
pana samego.
- Nie martw się o to, senior - uśmiechnął się traper. - Taki wiek jak ja zawsze znajdzie 
sobie towarzystwo.
- Nie zna pan tu przecież nikogo.
- Przeciwnie, mam towarzysza bardzo poczciwego i przyzwoitego. 
- Kto to taki? 
- Ja sam. Będę się z nim świetnie bawił. Pójdę mianowicie spać. Proszę jednak, abyś 
zbudził mnie o północy.
- Może senior być spokojny. Nie zapomnę.
Kiedy gospodarz wyszedł, Mały Andre przyglądał się chwilę zez okno zachodowi 
słońca.
- Z dzisiejszym dniem - mruczał do siebie - dzieje się to samo, co ca drugą butelką 
wina. I on, i ona mają się ku końcowi. Trzeba >różnić ją do dna. Ale co to się dzieje? Po 
głowie biega mi tabun mi, nogi mam coraz bardziej miękkie i myśli mi się coraz gorzej...
- Chwiejnym krokiem podszedł do drzwi, zaryglował je, potem zbliżył się do leżącego 
na środku pokoju siana, rozciągnął się na nim i o kilku sekundach zapadł w sen. Pod 
wpływem wina, do którego nie był przyzwyczajony, spał doskonale. Zbudziło go pukanie do 
drzwi.
- Senior, senior! - ktoś wołał półgłosem.
Zerwał się na równe nogi. Choć w pokoju było zupełnie ciemno, natychmiast 
zorientował się, gdzie jest.
- Kto tam? - zapytał.
- To ja, gospodarz. Niech pan otworzy!
Meksykanin wszedł do środka. W ręce trzymał małą latarkę.
- Jak się panu spało?
- Wyśmienicie. Która godzina?
- Właśnie minęła północ.
- Goście wyszli?
- Nareszcie. Wieczór skończył się wprawdzie potężną bijatyką, ale nie przejmuję się 
tym. Prezydent jest w pobliżu, wkrótce pozbędziemy się tych intruzów. Niech pan idzie ze 
mną!
- Już idę. Proszę mi tylko pomóc oczyścić ubranie z siana. Rozumie senior, że gdy się 
idzie do damy...
- Rozumiem doskonale.
Pomógł myśliwemu doprowadzić się do porządku, po czym wyprowadził go na ulicę.
- Drzwi naprzeciw są otwarte - wyszeptał. - Seniorita wróciła przed paru minutami. 
Będę czekać w gospodzie na pański powrót.
Andre cicho jak kot przebiegł ciemną ulicę. Gdy wszedł do sieni, drzwi się za nim 
zamknęły.
- Kto tam? - zapytał przestraszony.
- To ja, dozorca. Czekałem na pana.
Zapaliwszy świecę, poprowadził trapera do pokoju Emilii. Miała jeszcze na sobie strój 
wieczorowy.
- Cieszę się, że pana widzę - rzekła przyjaźnie. - Cóż pan porabiał?
- Spałem.
- Dobrze pan zrobił.
- Sądzi więc pani, że będę mógł zaraz wyruszyć?
- Nie tylko pan może, ale musi.
- Czy się coś stało, seniorita?
Opowiedziała mu, że pułkownik Laramel przywiózł rozkaz, na którego podstawie 
następnej nocy, tuż przed świtem, mają zostać rozstrzelani wszyscy zakładnicy.
Mały Andre zdenerwował się.
- Mój Boże, co to za człowiek, który chce i potrafi wziąć na siebie odpowiedzialność 
za taką zbrodnię!
- Jutrzejszego ranka skazańcy zostaną zawiadomieni, że czeka ich śmierć. O drugiej w 
nocy, w tajemnicy przed mieszkańcami miasta, Francuzi wyprowadzą ich za miasto i 
dokonają egzekucji. Czy Juarez może przybyć do tego czasu?
- Seniorita, ruszam natychmiast w drogę i zawiadomię go o wszystkim!
- Gdyby nie przybył na umówione miejsce, jedź mu naprzeciw. Będę czekała do jutra, 
do północy. Jeżeli do tego czasu nie otrzymam wiadomości od prezydenta, postaram się w 
inny sposób uratować tych nieszczęśliwych.
- W jaki?
- Odszukam ich krewnych i przyjaciół. Będę miała na to dwie godziny. To chyba 
wystarczy do zebrania takiej liczby uzbrojonych ludzi, aby zdołali pokonać oddział 
egzekucyjny.
- Jak ma być duży?
- To tylko jedna kompania. Ale za to wszyscy obecni w Chihuahua oficerowie chcą 
być świadkami tego nikczemnego
widowiska.
- Czy nie powinna pani wcześniej zorganizować tej pomocy?
- Zanim wezwę obywateli do buntu i przelania krwi, wyczerpię wszystkie inne środki. 
Przecież w ostatniej chwili może przybyć
Juarez!
- Ma pani rację, seniorita. Ruszam natychmiast. A więc najpóźniej do północy.
- Do północy.
- Adios, seniorita!
Zanim Emilia zdążyła odpowiedzieć, Mały Andre wybiegł
z pokoju.
- Prędko, na miłość boską, prędko! - ponaglał dozorcę, który
wyszedł, by otworzyć bramę.
Pędem przebiegł ulicę i wpadł do gospody. W izbie siedział gospodarz przy nikłym 
blasku świecy łojowej.
- I co? - zapytał. - Jedzie pan?
- Tak, i to natychmiast! Czy koń mój nakarmiony i napojony?
- Oczywiście. Ale co się z panem dzieje? Jest senior ogromnie
wzburzony.
- Muszę zaraz jechać. Konia!
Pobiegł na podwórze. Błyskawicznie osiodłał wierzchowca
i przyprowadził przed bramę.
- Co się stało? - dopytywał się oberżysta.
- Dowie się pan później. Oto pieniądze za to, co zjadłem i wypiłem - sięgnął do 
kieszeni i wyciągnął sakiewkę.
- Niech pan to schowa - obruszył się Meksykanin. - Nie przyjmę
od pana pieniędzy.
Ale Mały Andre wcisnął mu coś w rękę, wskoczył na konia, spiął go ostrogami tak 
silnie, że stanął dęba, i pognał przed siebie. Gdy gospodarz wyszedł przed bramę, dźwięk 
kopyt rozlegał się już na
sąsiedniej ulicy.
- Ależ ten człowiek pędzi - mruknął. - Widać coś ważnego
musiało się wydarzyć.
Kiedy podniósł rękę do światła, aż mu dech w piersi zaparło.
- Santa Madonna, to nugget wielkości orzecha laskowego! Wart jest przynajmniej 
dwadzieścia duros. Niech tego człowieka Bóg chroni przed złamaniem karku!


GALOPEM PO POMOC
Opuściwszy miasto, mały traper gnał jak szalony. Na szczęście poznał dobrze okolicę 
podczas kilkudniowego krążenia wokół miasta. W ciągu godziny dotarł do umówionego 
miejsca spotkania. Zatrzymał się i wydał kilka okrzyków podobnych do wołania sowy. Nie 
było żadnej odpowiedzi.
- Jeszcze ich nie ma. Ruszam więc naprzód.
W dalszym ciągu pędził wzdłuż rzeki. Około drugiej rozwidniło się nieco, około 
trzeciej dotarł do miejsca, w którym rzeka wpada do
Rio Conchos.
- Tu miał Juarez ze swymi ludźmi przeprawić się przez wodę.
Trzeba zobaczyć, czy nie ma jakichś śladów.
Zaczął badać przejście, o ile na to pozwalało skąpe światło brzasku. I tu tropów nie 
było. Dosiadł znowu konia, przepłynął na drugi brzeg i skierował się na północny wschód w 
kierunku Liano de Los Cristianos. Rozjaśniło się zupełnie. Nadaremnie jednak szukał śladów 
kopyt końskich. Koń ledwie dyszał z wyczerpania. Andre czuł, że zwierzę padnie, jeśli tylko 
zatrzyma je w biegu,
dlatego nie popuszczał wodzy.
Zbliżył się do podgórza, za którym płynie Rio Grandę del Norte.
Nagle ujrzał jakąś długą, ciemną linię wijącą się w dolinie wśród gór.
Uniósłszy się w strzemionach, uważnie jej się przypatrywał.
- To oni!
Spiął konia ostrogami z taką siłą, że zwierzę ruszyło obłędnym galopem. Ciemna linia 
przybliżała się coraz wyraźniej. Można było rozpoznać poszczególne postacie. Z przodu 
jechali wodzowie: Bawole Czoło, Niedźwiedzie Serce i Niedźwiedzie Oko, pełniąc rolę 
wywiadowców. W pewnej odległości za nimi - Juarez pochłonięty
rozmową ze Sternauem i hrabią Fernandem. Za nimi sunęli gęsiego biali strzelcy, a 
następnie Indianie. Od dawna już spostrzeżono jeźdźca.
- Kto to może być? - zaciekawił się Juarez.
- Uff. - zawołał Niedźwiedzie Serce. - To kusy człowieczek. Przyjrzawszy się 
dokładnie, Sternau potwierdził:
- Tak, to Mały Andre, którego senior wysłał do Chihuahua.
- Dlaczego jedzie tutaj? - zaniepokoił się Juarez.
- Musiało zajść coś ważnego.
- Zaraz się dowiemy.
Mały traper był już blisko. Jego koń zwiesił pysk, oczy nabiegły mu krwią, stękał z 
wysiłku i zmęczenia. Od czasu do czasu podrywał się w górę w okropnych drgawkach. Tuż 
przed Juarezem wykonał ostatni skok.
- Na miłość boską, skacz pan na ziemię! - zawołał Juarez. Małemu Andre nie trzeba 
było tego powtarzać. Błyskawicznie
zeskoczył. W tym samym momencie zwierzę padło na grzbiet i nie mogło się 
podnieść. Chcąc skrócić jego męczarnie, traper wyciągnął rewolwer i wpakował mu kulę w 
łeb.
- Co się stało, senior Andre? - dopytywał się prezydent. - Gnał pan jak wicher.
- Za kilka minut - odparł mały jeździec - cały oddział musi ruszyć z taką samą 
szybkością. Przysyła mnie seniorka Emma. Opuściłem ją przed dziewięcioma godzinami.
- Nie może być!
- Popatrz senior na mego konia! Zajeździłem go na śmierć. Biali strzelcy otoczyli 
przybysza kołem. Indianie pozostali w tyle,
nie wykazując zainteresowania jego osobą.
- Wyjechałem wam naprzeciw w związku z dekretem Maksymiliana, na którego mocy 
każdy republikanin powinien być karany śmiercią jako bandyta - ciągnął Mały Andre.
Oczy prezydenta zabłysły gniewem.
- Nigdy nie przypuściłbym, że ten dekret wejdzie w życie. Maksymilian podpisał 
wyrok śmierci na siebie samego.
- Ale przede wszystkim na innych. Wczoraj otrzymano w Chihuahua rozkaz 
Basaine'a, aby wszyscy schwytani republikanie ponieśli śmierć.
- Są tam więc jeńcy? - zapytał Juarez.
- Jest trzydziestu kilku zakładników. I to oni dziś o drugiej w nocy mają być 
rozstrzelani.
- Wielkie nieba! Trzeba ich ratować! Ale jak? Mamy bardzo
mało czasu.
- Dlatego też nie możemy go tracić - wtrącił zawsze rzeczowy Sternau. - Pozwoli pan, 
że zadam parę pytań Małemu Andre?
- Oczywiście.
Doktor zwrócił się do trapera:
- Proszę odpowiadać krótko i jednoznacznie. Egzekucja ma się
odbyć o drugiej? W jakim miejscu?
- Pod miastem, niedaleko rzeki.
- Jak długo jechał pan tutaj?
- Dziewięć godzin.
- Jeżeli więc nie chcemy zajeździć koni na śmierć, przybędziemy tam w jedenaście. 
Jak duża będzie eskorta egzekucyjna?
- Jedna kompania oraz oficerowie.
- Czy wszystko ma się odbyć w tajemnicy?
- Zgadł pan. Jedynie seniorita Emilia jest do niej dopuszczona.
- Ona pana przysyła?
- Tak.
- Co chce zrobić, gdybyśmy nie zdążyli na czas?
- Będzie czekać do północy, potem zwoła republikanów.
- Skończyłoby się to krwawą rzezią. Poczciwi obywatele Chihuahua nie są 
bohaterami. Jak daleko od miasta do umówionego miejsca naszego spotkania?
- Normalnej jazdy dwie godziny.
- Wytrzyma pan drogę powrotną?
- Wytrzymam.
- Dziękuję za informacje. Posłuchajcie więc, panowie...
Otoczyli go kołem.
- Przede wszystkim trzeba jak najszybciej zawiadomić seniorkę Emilię, że pomoc 
przybędzie. Nie wolno nam dopuścić do buntu w mieście. Najszybsi nasi jeźdźcy muszą 
ruszyć niezwłocznie, by dotrzeć do miasta przed drugą i przeszkodzić egzekucji. Do seniority 
Emilii pojedzie Mały Andre wraz ze mną. Czy brat mój Niedźwiedzie Oko zna Chihuahua?
- Oko moje zna cały kraj - powiedział wódz.
- Niech więc brat mój poprowadzi pozostałych wodzów i najszybszych jeźdźców. O 
północy musicie być pod miastem. Będę was oczekiwał nad rzeką. Reszta, ponieważ ma 
konie mniej rącze, połączy się z nami później pod wodzą seniora Juareza.
- O nie! - sprzeciwił się prezydent. - Na to się zgodzić nie mogę. Chcecie mnie 
oszczędzać, odciągnąć od walki?
- Życie pańskie jest zbyt cenne, by je wystawiać pod kule.
- Mimo to wyruszę na czele pierwszego oddziału. Kto wie, czy samo moje pojawienie 
się nie wywoła większego skutku od kuł.
- Może ma pan rację. Zresztę będziemy mieli jeszcze czas naradzić się, kiedy 
spotkamy się o północy. Zdecydujemy wtedy, komu powierzyć dowództwo ostatniego 
oddziału. A teraz w drogę! Senior Andre, weźmie pan jednego z naszych nie osiodłanych 
koni.
Myśliwy ściągnął z zabitego konia siodło i wędzidło, a następnie zaczął siodłać 
drugiego.
Juarez zbliżył się do Sternaua i rzekł półgłosem:
- Nie chcę znienacka napaść na Francuzów. Uznaję prawo międzynarodowe. 
Przybędzie pan do Chihuahua przede mną. Czy mógłby pan być moim emisariuszem?
- A więc życzy pan sobie - Sternau odpowiedział pytaniem na pytanie - bym w 
pańskim imieniu odwiedził komendanta? Ale czy dopuszczą mnie do niego?
- Mam nadzieję, że tak. Proszę powiedzieć Francuzom, że proponuję im wolny 
odwrót.
- Dobrze. A czy mam ich poinformować, że wiemy o planowanej przez nich 
egzekucji?
- Nie, tego nie chcę.
- A o tym, że jesteśmy bardzo blisko miasta?
- Ależ nie, nie!
- Teraz rozumiem pańskie polecenie. Sądzę, że będzie senior ze mnie zadowolony.
- W to nie wątpię. Co się jednak stanie, jeżeli nie uznają pana za posła i potraktują jak 
jeńca?
- O to się nie martwię. A gdyby mi się nawet coś przytrafiło, mogę przecież liczyć na 
przyjaciół. Adios, seniores!
Spiął konia ostrogami i ruszył wraz z Małym Andre. Po kilku minutach odwrócił się i 
zobaczył, że oddział podąża za nimi.
- Jest teraz dziesiąta - odezwał się po niemiecku. - Po jedenastu godzinach, a więc o 
dziewiątej wieczorem powinniśmy być w Chihuahua. To wystarczy. Czy wiadomo panu, 
gdzie ma się odbyć
egzekucja?
- Nie - odparł Andreas. - Ale na pewno seniorka będzie
wiedziała.
- W takim razie pójdę do niej z panem.
Jechali tą samą drogą, którą przebył mały traper. Minęło przedpołudnie, południe, 
słońce już chyliło się ku zachodowi, a oni nie zatrzymywali koni. Wiedzieli, że narażają je na 
pewną zagładę, nie mogli jednak postąpić inaczej, chodziło bowiem o życie wielu ludzi. 
Wieczorem, dotarłszy do Rio Conchos, zatrzymali się, aby zwierzęta wypoczęły nieco i nie 
weszły do wody spienione. Przeprawiwszy się przez rzekę, ruszyli znowu pełnym galopem. 
Niedaleko miasta Sternau zwrócił się do trapera:
- Czy znajdzie się tutaj jakieś bezpieczne schronienie dla koni?
- Tak. Pójdziemy do miasta pieszo.
- Oczywiście. Nikt nie powinien nas zauważyć.
- Tam na prawo ciągnie się las, w którym będzie można ukryć
wierzchowce.
Uczyniwszy to, wzięli broń i ruszyli w kierunku miasta. Weszli do Chihuahua tą samą 
ulicą, przez którą wczoraj wjechał i wyjechał mały myśliwy, a następnie udali się w stronę 
venty.
Kiedy byli w jednej z bocznych uliczek, Mały Andre szepnął:
- Ta już tu. Na lewo stoi venta, gdzie się zatrzymałem.
- A dom, w którym mieszka seniorka?
- To ten wysoki, duży budynek na prawo.
- Nie świeci się, ale wejdźmy.
- Na noc zwykle zamykają okiennice.
Na ulicy panowały całkowite ciemności. Nikt nie zauważył przybyszów. Brama domu 
Emilii była tylko przymknięta, weszli więc wprost do nie oświetlonej sieni. Jakiś głos zapytał:
- Kto idzie?
- Andre nie był dłużny:
- Kto pyta?
- Dozorca.
- To ja, Mały Andre.
- Dzięki Bogu, senior! Czekaliśmy na pana z niecierpliwością. Czy zamknął pan 
bramę za sobą?
- Tak.
- Więc mogę zapalić światło. Myślałem już, że pan nie przybędzie.
- Seniorka w domu?
- Tak. Oczekuje z wielkim niepokojem. Stary zapalił światło.
- Ach, jeszcze jeden senior! - wykrzyknął. - Polecono mi tylko pana wprowadzić, 
senior Andre.
- Ten pan jest moim przyjacielem. Musi spotkać się z senioritą.
- W takim razie chodźcie panowie.
Zaprowadził ich na górę. Gdy tylko weszli do przedpokoju, w przeciwległych 
drzwiach pojawiła się Emilia. Usłyszawszy kroki, chciała zobaczyć, kto przyszedł.
Sternau stał przed Małym Andre, zasłaniając go sobą. Na widok nieznajomego Emilia 
zdumiała się:
- Kim pan jest? Sternau skłonił się lekko.
- Oto ktoś, kto wytłumaczy mnie przed panią. Odsunął się na bok.
- Senior Andre! - Emilia odetchnęła z ulgą. - Witaj, witaj! Wejdźcie do pokoju!
- Niech pani przede wszystkim pozwoli, bym jej przedstawił mego towarzysza - rzekł 
Andre. - To senior Sternau, o którym pani wczoraj opowiadałem.
- Senior Sternau? Witam, witam! Wprowadziła mężczyzn do pokoju.
- Siadajcie, seniores. Jakie wieści przynosicie?
- Dobre - szybko powiedział Andre, chcąc ją uspokoić.
- Dzięki Bogu. A więc Juarez przybędzie?
- Tak, będzie na czas. Skazańcy są uratowani.
- Panu to mają do zawdzięczenia, senior Andre. Trudno sobie wyobrazić, jakie męki 
przeżywają ci biedacy. Są przekonani, że zostaną zamordowani, nie pożegnawszy swoich 
najbliższych i nie
sporządziwszy testamentu. Spotkał pan Juareza w oznaczonym
miejscu?
- Nie. Musiałem jechać naprzeciw.
- Daleko?
- Hm, kawałek drogi.
- Dokładnie pięćdziesiąt mil - poprawił go Sternau. Wyciągnęła ręce do małego 
trapera.
- Dziękuję, senior - powiedziała wzruszona, a oczy jej zaszły łzami. - Dowiódł pan, że 
w drobnej postaci może kryć się wielkie serce. Czy dowiem się, co postanowiono uczynić dla 
uratowania
skazańców?
Sternau wyjaśnił:
- Przede wszystkim przyjechaliśmy tutaj, aby panią zawiadomić o zbliżającej się 
pomocy. Dalszy plan działania ustalimy później. Czy zna pani dokładnie miejsce, gdzie ma 
się odbyć egzekucja?
- Tak. Na prawo od ulicy, którą wjechaliście do Chihuahua, ciągnie się w kierunku 
rzeki granica miasta. Zakreśla nad rzeką półkole, tworząc coś w rodzaju cypla. Tam właśnie 
ma się odbyć
egzekucja.
- Czy rzeka w tym miejscu jest głęboka?
- Głęboka i rwąca. Francuzi mają zamiar powrzucać do niej ciała rozstrzelanych, aby 
prąd zniósł je jak najdalej.
- Nie można liczyć na żadną litość dla skazańców?
- Nie, ze względu na obecność pułkownika Laramela.
- Co to za człowiek?
- Słynie z okrucieństwa, znajduje przyjemność w mordowaniu wrogów. Zasługuje w 
zupełności na miano kata republikanów.
- To mi wystarczy.
- Co pan przez to rozumie, senior?
- Że porozmawiam sobie z tym człowiekiem.
- Oczywiście po walce, o ile wyjdzie z niej cało.
- Prawdopodobnie i przedtem.
- To będzie chyba niemożliwe, senior.
- Dlaczego? Czy nie ma go u komendanta?
- Oczywiście, dowiadywałam się, co oficerowie zamierzają robić dzisiaj. 
Oświadczono mi, że wszyscy są zebrani u komendanta i czekają tam, aż nadejdzie pora 
egzekucji.
- Doskonale. W takim razie spotkam ich wszystkich razem.
- Co takiego? Chce pan tam pójść?
- Tak.
- Nie wolno panu! To pewna zguba!
- Nie sądzę. Jestem emisariuszem Juareza, a więc z racji tej funkcji nic mi grozić nie 
może.
- Myli się senior. Odpowiedzą panu, że nie pertraktują ani z Juarezem, ani z jego 
pełnomocnikami, ponieważ Juarez jest republikaninem, a więc bandytą.
Sternau wstał.
- Seniorka, czy wyglądam na człowieka, którego łatwo ująć i rozstrzelać?
- O, nie! Wygląda pan jak bohater z bajki. Co jednak może Herkules przeciw kuli 
rewolwerowej czy karabinowej?
- Nie mogę się nad tym zastanawiać. Dałem Juarezowi słowo, że pójdę do 
komendanta, i słowa tego dotrzymam.
- Widzę, że jest pan bardzo uparty. Proszę w takim razie o jedno: niech pan tam 
pójdzie pod ochroną jednego z moich zaufanych ludzi.
- Co to za człowiek?
- Jest klucznikiem w ratuszu. To zacny, dobry obywatel, zwolennik prezydenta 
podobnie jak jego brat, dozorca mego domu. Wypatruje tylko chwili, kiedy Juarez stanie się 
panem Chihuahua. Dołoży wszelkich starań, by ją przyspieszyć. To on mnie powiadomił, że 
oficerowie zebrani są u komendanta.
- Przypuszcza pani, że mógłby umożliwić mi wejście do ratusza i odwrót?
- Z pewnością. Ma przecież wszystkie klucze.
- Doskonale. Nie traćmy więc czasu.
- Zawołam dozorcę, a on zaprowadzi pana do brata. Omówiwszy szczegóły, Sternau 
opuścił dom w towarzystwie
dozorcy. Minęli kilka ulic. Dzięki ciemnościom, które tu panowały, nikt ich nie 
zauważył. Kiedy zatrzymali się przed jakąś bramą, dozorca wyjaśnił:
- Jesteśmy przed wejściem do ratusza od tyłu, senior.
- Tu zapewne będzie pan na mnie czekać? - upewnił się Sternau.
- Tak. Teraz odejdę na chwilę, aby porozmawiać z bratem.
Znikł za rogiem ulicy, Sternau pozostał przed bramą. Wrócił po jakimś kwadransie.
- No i co? - dopytywał się Sternau.
- Zgodził się, proponuje tylko inną drogę. Słyszy pan kroki? To on.
W zamku zgrzytnął cicho klucz, drzwi się otworzyły.
- Wejdźcie - usłyszeli szept.
Najpierw wszedł Sternau, za nim dozorca. Drzwi zamknęły się bezszelestnie. 
Klucznik wyciągnął z kieszeni latarkę, oświetlił Sternaua i powiedział:
- Brat przyniósł wiadomość, w którą trudno mi wprost uwierzyć. Czy to prawda, 
senior, że Benito Juarez jest w pobliżu miasta?
- Tak.
- Niech pana Bóg błogosławi za tę nowinę! Brat uprzedził mnie,
O co chodzi. Zaprowadzę pana na górę, a on tu poczeka. Minąwszy cztery pokoje, 
zatrzymali się przed piątymi drzwiami
1 klucznik zaczął nasłuchiwać.
- Nie ma nikogo - wyszeptał. - Niech pan popatrzy - uchylił nieco drzwi.
Sternau ujrzał słabo oświetlony korytarz, w którym istotnie nie było nikogo. 
Naprzeciw znajdowało się główne wejście.
- To za tymi drzwiami - wyjaśnił klucznik - siedzą oficerowie. Będę tu czekał na pana. 
Jeśli zajdzie konieczność ucieczki, przekręci pan klucz w zamku i przybiegnie do mnie. Po 
jakimś czasie otworzę im, ale pana już tu nie będzie. Uciekając, pozamyka pan za sobą 
wszystkie inne drzwi i zbiegnie po schodach. Klucze od głównej bramy i latarkę odda pan 
bratu.
- Doskonale. A więc do dzieła! - ucieszył się Sternau.
- W imię Boże, senior!
Sternau zszedł po schodach do czekającego nań dozorcy i udał się na drugą stronę 
budynku. Główne wejście zastali otwarte, szeroki korytarz był oświetlony. Przed ratuszem nie 
było posterunku. Uchylone drzwi wartowni wychodziły na korytarz. Gdy Sternau chciał je 
minąć, zjawił się w nich podoficer i zapytał uprzejmie:
- Przepraszam, monsieur, dokąd pan idzie?
- Czy mogę mówić z komendantem?
- O tak późnej porze?
- To moja sprawa! Pytam: czy jest komendant? Ostry, zdecydowany ton zrobił swoje.
- Tak, monsieur - odparł podoficer.
- Zechce mnie pan zameldować, senior?
- Jakie mam podać nazwisko?
- Nazywam się doktor Sternau.
- Proszę za mną.
Oficerowie, zgromadzeni w dużej sali, popijali ananasowy poncz i prowadzili 
zwyczajem francuskim lekką i wesołą rozmowę o polityce, gdy wszedł podoficer i 
zameldował:
- Jakiś pan chce mówić z panem komendantem.
- O tak późnej porze? - zdziwił się pułkownik. - Któż to taki?
- Powiada, że nazywa się doktor Sternau.
- Niemieckie nazwisko. To zapewne felczer lub chirurg jakiegoś belgijskiego albo 
cesarskiego pułku. Niech wejdzie!
Oczy wszystkich skierowały się ku drzwiom. Zamiast pokornego eskulapa, którego 
spodziewali się oficerowie, wyrosła przed nimi wysoka, potężna postać ubrana w bogaty strój 
meksykański.
- Dobry wieczór panom - powiedział Sternau, skłoniwszy się
uprzejmie.
Wstali i odpowiedzieli ukłonem.
- Skierowano mnie do komendanta Chihuahua.
- To ja nim jestem. Pozwoli pan, że przedstawię mu panów
oficerów.
Przy każdym nazwisku Sternau skłaniał lekko głowę. Gdy zaś komendant wymienił 
nazwisko pułkownika Laramela, spojrzał nań
badawczo. Wreszcie usiadł.
- Czemu mam przypisać zaszczyt odwiedzin pana doktora?
- zapytał komendant.
- Zawdzięczam to przypadkowi, który zaskoczył mnie równie niespodzianie, jak 
panów moja wizyta. Jestem Niemcem...
- Domyśliłem się tego - przerwał chłodnym tonem komendant.
- Z przyczyn, które do sprawy nie należą, przebywałem dłuższy czas nad 
południowymi morzami. Względy rodzinne zmusiły mnie do przyjazdu stamtąd do Meksyku. 
Wybrałem drogę, idącą w kierunku granicy Nowego Meksyku.
- Eh, bien! - zaciekawił się Francuz.
- Podczas pewnego postoju spotkała mnie nieoczekiwana przyjemność: poznałem 
człowieka, którego imię jest ściśle związane z historią Meksyku. Domyślacie się zapewne, 
panowie, o kim mówię?
- Tam do licha, chyba o Juarezie! - zawołał pułkownik Laramel, zrywając się z 
krzesła. - Czy zgadłem?
- Tak, panie pułkowniku.
- Świetnie! Nareszcie dowiemy się jakichś bliższych szczegółów. Gdzie on jest?
- Proszę naprzód pozwolić mi mówić dalej - rzekł Sternau uprzejmie.
- Na to jeszcze będzie czas. Proszę przede wszystkim odpowiedzieć na moje pytanie!
To nie była prośba, ale rozkaz. Sternau ciągnął jednak dalej:
- Tak, poznałem Juareza, i to podczas...
- Pytałem, gdzie jest Juarez! - krzyknął Laramel.
Sternau odwrócił się z drwiącym uśmiechem i odparł spokojnie:
- Panie pułkowniku! Nie przemawia pan do kompanii karnej, lecz siedzi przed 
człowiekiem, który przywykł mówić tak, jak mu się podoba. Nie lubię, gdy mi ktoś 
przeszkadza, potrafię jednak znieść to czasem, o ile przerywa się w uprzejmej formie. 
Ponieważ forma taka nie została przez pana zachowana, muszę zwrócić uwagę, że przybyłem 
tutaj, by porozmawiać z panem komendantem, nie zaś z pułkownikiem Laramelem.
Takiej reprymendy pułkownik nie słyszał zapewne jeszcze nigdy w życiu. Podniósł się 
więc i chwycił za rapier.
- Monsieur, chce mnie pan obrazić?! - zawołał.
- Skądże znowu. Żądam tylko, aby mnie traktowano tak, jak się to należy każdemu 
człowiekowi z mojej sfery, do tego gościowi.
- To wystarczy - wtrącił się komendant, chcąc uniknąć konfliktu. - Pan doktor 
oświadczył, iż nie chciał obrażać pana, pułkowniku Laramel, wobec tego uprzejmie proszę 
pana, by mu pozwolił mówić dalej. Uważam incydent za zakończony. Co dalej?
Ostatnie słowa były skierowane do Sternaua. Ponieważ komendant wypowiedział je 
tonem uprzejmym, doktor skłonił się i kontynuował opowieść:
- Jak mówiłem, poznałem Benito Juareza. Stało się to podczas
wycieczki, którą urządził z Paso del Norte. Zainteresowałem się bardzo tym 
człowiekiem, a on odpowiedział mi tym samym.
- Czy mam przez to rozumieć, że jest pan przyjacielem Juareza? - zapytał komendant 
poważnym tonem.
- Tak, właśnie to chciałem powiedzieć. Komendant zmarszczył czoło.
- Odnoszę wrażenie, że odznacza się pan niezwykłą szczerością.
- Przyzwyczaiłem się uważać szczerość za cnotę.
- Bywa ona czasami brzemienna w skutki, zwłaszcza gdy się
zmienia w nieostrożność.
- Mam nadzieję, że dotychczas nie popełniłem nieostrożności.
- Przeciwnie. Oświadczył pan przecież, że jest zwolennikiem
Juareza.
- Nic takiego nie mówiłem. Można przecież być czyimś przyjacielem, nie podzielając 
jego politycznych zapatrywań. Przejdźmy więc nad tym do porządku. Powtarzam, że miałem 
okazję poznać Juareza i zdobyć jego zaufanie. Obecność moja tutaj jest tego dowodem, 
przybywam bowiem do was jako wysłannik Zapoteki.
- Jest więc pan jego wysłannikiem? Może nawet pełnomocnikiem?
- Istotnie mam pełnomocnictwo do pertraktowania w jego
imieniu.
Pułkownik Laramel wybuchnął szyderczym, pogardliwym śmiechem, komendant zaś 
dodał:
- Przyłączam się do kolegi, którego śmiech świadczy, jak dziwnie brzmią dla nas pana 
słowa. Więc naprawdę uważa pan Juareza za człowieka, z którym można pertraktować?
- Oczywiście.
- Popełnia pan wielki błąd. Władza nie może pertraktować ze zdrajcami kraju, którzy 
obrazili majestat. O tym powinien wiedzieć każdy przeciętnie wykształcony człowiek.
- Podzielam to zdanie, chciałbym tylko zapytać, czy mówiąc o zdrajcach, ma pan na 
myśli Juareza?
- A kogóżby innego? Nawołuje do buntu przeciw nam, stawia
zbrojny opór.
- To dziwne. Juarez tak samo was nazywa. Twierdzi, że jest prezydentem. Meksykanie 
powierzyli mu to stanowisko. Natomiast
Francuzi judzą przeciw niemu, a nawet występują zbrojnie. Uważa, że obraza 
majestatu jest przestępstwem politycznym, a nie zbrodnią pospolitą. Jego zdaniem, Francuzi 
wdarli się do Meksyku przemocą, tak jak to czynią rabusie, włamując się do źle strzeżonego 
domu. Pułkownik Laramel poderwał się, chwycił rapier za rękojeść i zawołał gniewnie do 
komendanta:
- Panie kolego, czy i tę zniewagę pan zniesie?
- Nie - odpowiedział komendant. Wstał i zwrócił się do doktora: - Nazwał nas pan 
zwykłymi włamywaczami.
- Ani mi to w głowie! To słowa Zapoteki. O moim osobistym zdaniu nie było tu 
mowy. Dodam tylko, że w żadnym przypadku nie mogę uznać za zdrajcę Juareza.
- Uważam pańską wizytę za niepotrzebną i niebezpieczną. Niepotrzebną dla Juareza, 
ponieważ nie będziemy z nim pertraktować, niebezpieczną zaś dla pana, monsieur.
- Niebezpieczną dla mnie, dlaczego?
- Ponieważ naraża pan własną wolność, a nawet życie. Juarez został wyjęty spod 
prawa. Wczoraj otrzymałem powtórny rozkaz postępowania z jego zwolennikami jak z 
bandytami, czyli rozstrzeliwania ich.
- Do licha! - uśmiechnął się Sternau. - Czy mam sądzić, że i ja jestem uznany za 
bandytę?
- Naturalnie. Z prawdziwą przykrością muszę oświadczyć, że po pierwsze, nie uznaję 
pełnomocnika eks-prezydenta za posła, a więc osobę nietykalną, a po drugie, że zatrzymam 
pana jako swego jeńca.
Sternau założył nogę na nogę i stwierdził spokojnie:
- Nie mówmy o punkcie drugim, na to jeszcze nie pora. Co się zaś tyczy pierwszego, 
to bez względu na stanowisko panów spełnię otrzymane polecenie. Chciałem panom 
oświadczyć, że...
Przerwał, podszedł bowiem do niego pułkownik Laramel i wrzasnął:
- Ani słowa więcej! Każde następne będę uważać za obrazę! Sternau wzruszył 
ramionami.
- Powiedziałem już, że przybyłem tutaj, aby porozmawiać z komendantem Chihuahua, 
a nie z kimś innym. Jeżeli nie chcecie wysłuchać pełnomocnika Juareza, to nie zaszkodzi 
wysłuchać człowieka, którego informacje mogą być dla was cenne.
- Czy pan żartuje?
- Nie, mówię prawdę. Nikt nie uszedł z życiem. Po chwili milczenia pułkownik 
Laramel krzyknął:
- To bezczelne kłamstwo!
Sternau spojrzał na niego i zwrócił się do komendanta:
- Proszę, aby nie kazał mi pan dłużej słuchać tych obelg. W przeciwnym razie 
zmuszony będę sam zareagować.
- To kłamstwo! - powtórzył Laramel z wściekłością. - Ten człowiek łże.
Ledwie zdążył wypowiedzieć ostatnie słowo, a już leżał na podłodze. Sternau wstał 
błyskawicznie i zdzielił go pięścią tak silnie, że Laramel zwalił się jak długi.
Oficerowie osłupieli. Komendant opamiętał się pierwszy i zawołał groźnie:
- Jak pan śmie, monsieur? Uderzył pan dowódcę pułku! Czy wiadomo panu, że za to 
karzemy śmiercią? Każę pana natychmiast zamknąć.
Ruszył w kierunku drzwi.
- Stać! - rozkazał Sternau.
Komendant zatrzymał się i spojrzał zaskoczony na doktora.
- Czy pan oszalał? Jak pan śmie używać takiego tonu? - wyciągnął rapier z pochwy. 
Reszta oficerów poszła za jego przykładem.
- Schowajcie broń - Sternau znów mówił bardzo spokojnie. - Przyszedłem, abyście 
mnie wysłuchali, i zmuszę was do tego. Rapierów waszych się nie boję, ale wy powinniście 
mieć respekt przed moimi kulami - dwie lufy rewolwerów skierował na Francuzów.
Przerazili się nie na żarty.
- Człowieku, chce pan naprawdę strzelać? - komendant cofnął się o krok.
- Daję słowo, że wpakuję kulę w łeb każdemu, kto będzie próbował mnie dotknąć lub 
wzywać pomocy. Nie macie nic prócz rapierów, życie wasze jest w moich rękach.
- To niesłychana bezczelność! - zawołał komendant, ale opuścił rapier. - Mimo 
wszystko jest pan zgubiony!
- Jeszcze nie. To wy jesteście zgubieni, o ile nie usłuchacie mnie i nie usiądziecie 
spokojnie na swych miejscach - ciągle trzymając
- Nie spodziewam się po nich niczego - powiedział komendant
lekceważąco.
- Mogą przynajmniej zapobiec dalszym szkodom, choć nie są w stanie zmienić tego co 
zaszło. Jeżeli nie chcą panowie uznać Juareza za osobę, z którą można prowadzić 
pertraktacje, niech
przemówią fakty.
- Co to za fakty? Chce pan mówić o jego ucieczce, bezsilności
i bezradności? - szydził komendant.
- Ucieczka? Nie uciekł, po prostu się wycofał. Bezsilność? Czy naprawdę można 
nazwać bezsilnym człowieka, który zniszczył
wasze ostatnie plany?
- Niech pan uważa, co mówi! - wybuchnął komendant. - Nie wiem, co pan rozumie 
przez słowo zniszczyć". Trzy kompanie francuskie maszerują na północ, by doszczętnie 
rozbić zwolenników
Juareza.
- Sądzicie, że wam się to uda?
- Jestem o tym przekonany.
- Muszę w takim razie poinformować pana, że jest w błędzie. Wasza wyprawa 
skończyła się fiaskiem.
- Jak to?! Co pan wie?
- Juarez od dawna znał wasze plany. Atak na Guadalupe został
odparty.
Wszyscy oficerowie zerwali się z miejsc.
- To nieprawda! - krzyknął pułkownik. - Kto go odparł?
- Juarez.
- Był w Guadalupe?
- Pojechał tam, dowiedziawszy się o waszych planach. Byłem
z nim razem.
- Widział pan atak?
- Oczywiście.
- To tylko chwilowy sukces eks-prezydenta. Widocznie nie udało się nam go 
zaskoczyć. Ale teraz moje dzielne wojsko zdobędzie fort i albo schwyta Juareza, albo go 
przepędzi.
- Niestety, jesteście za słabi. Komendant zbladł.
- Jak to mam rozumieć?
- Pańskie wojsko wycięto w pień.
w ręku rewolwer mówił to tak ostrym tonem, że oficerowie posłusznie spełnili 
polecenie. - Wspominaliście o rozkazie, w myśl którego każdy zwolennik Juareza ma być 
traktowany jak bandyta. Wykonacie go?
- Naturalnie.
- Juarez przestrzega was przed tym. Oświadcza, że w takim razie będzie uważał 
każdego schwytanego Francuza za bandytę. Ponadto polecił mi wezwać was do 
natychmiastowego opuszczenia Chihuahua.
- Co za komedia! - komendant wybuchnął śmiechem.
- Mówię zupełnie poważnie. Jeżeli spełnicie jego żądania, pozwoli wam spokojnie się 
wycofać.
- Komendant wstał.
- Żądania? Jak pan śmie używać takich słów? Powtarzam, że skrupulatnie wykonam 
otrzymany rozkaz.
- Bardzo mi przykro, przede wszystkim ze względu na pana.
- Już dzisiaj spełnię obowiązek. A wie pan, kogo pierwszego każę
rozstrzelać jako bandytę?
- Domyślam się - uśmiechnął się Sternau. - Mowa o mnie?
- Tak, jest pan moim jeńcem. Proszę się poddać dobrowolnie. Strzelając, może nawet 
pan któregoś z nas zabić, ale schwytamy pana, zanim zdążysz wystrzelić po raz drugi.
- Nie lubię niepotrzebnego przelewu krwi. - Sternau schował rewolwer do kieszeni.
- A więc pan się poddaje?
- O, nie! Chcę was tylko pożegnać. - Złożył głęboki, pogardliwy ukłon i w trzech 
skokach znalazł się przy drzwiach.
- Trzymajcie go, trzymajcie! - krzyczał komendant, biegnąc za doktorem. Sternau 
zatrzasnął mu drzwi przed nosem.
Wściekli Francuzi stłoczyli się przy drzwiach, były jednak zamknięte na klucz. Nie 
przyszło im do głowy, by otworzyć okno i zaalarmować wartę. Walili zapamiętale pięściami, 
zanim drzwi nie zostały otwarte. Stanął w nich stary klucznik i zapytał ze zdziwioną
miną:
- Dios mio! Kto panów zamknął?
- Człowieku, gdzie ty byłeś?! - wrzasnął komendant.
- Na dole, przy drzwiach, senior.
- Czy ktoś wychodził z domu?
- Tak, senior. Nieznajomy, który tu wcześniej przyszedł.
- Wysoki, barczysty, ubrany w strój meksykański? W którą stronę poszedł?
- Nie poszedł, ale pojechał.
- Konno? Miał konia w pobliżu?
- Tak, senior. Stałem przy bramie. Nawet mnie potrącił, tak się spieszył. Wydostawszy 
się na ulicę, zagwizdał. Podjechał jakiś jeździec, prowadząc drugiego konia za uzdę. 
Nieznajomy dosiadł go i odjechał.
- Szkoda, żeśmy tego nie słyszeli!
- Ja sam ledwo co słyszałem. Panowie walili w drzwi tak mocno, że ten hałas 
zagłuszał wszystko.
- W jakim kierunku odjechał?
- Na południe.
- W takim razie nie ujdzie nam. Niech natychmiast ruszy za nim oddział dobrych 
jeźdźców. Kto chce objąć komendę?
- Zgłosiło się wielu młodszych oficerów. Po chwili dziesięciu kawalerzystów z 
porucznikiem na czele ruszyło we wskazanym przez klucznika kierunku.


ZDOBYCIE CHIHUAHUA
Wybiegłszy z sali i zamknąwszy za sobą drzwi na klucz, Sternau natknął się na 
klucznika, czekającego na niego z latarką.
- Prędzej, senior! - ponaglał. - Wszystkie klucze proszę oddać
bratu.
Dozorca był w umówionym miejscu.
- Dzięki Bogu! - wykrzyknął uradowany. - Już zaczynałem się
martwić o pana.
- Zupełnie niepotrzebnie. Oto klucze i latarka.
Pożegnał się i odszedł szybkim krokiem. Kiedy przechodził przez miasto, nie spotkał 
żywej duszy. Konia znalazł w tym samym miejscu, w którym go zostawił. Gdy zastanawiał 
się, czy czekać tutaj, czy ruszyć naprzeciw Juarezowi, nagle usłyszał czyjeś kroki. Ukrył się 
za drzewem. Niebawem rozpoznał nadchodzącego człowieka po charakterystycznym dla 
niego chrząkaniu.
- Andre? - upewnił się.
- Już pan wrócił? Proszę wybaczyć, ale nie mogłem usiedzieć u seniority. Coś gnało 
mnie tutaj. Chciałem sprawdzić, czy nasi nie
nadciągają.
- To przecież grubo za wcześnie.
- Ach, ci Apacze jeżdżą wspaniale! Juarez jest również świetnym
jeźdźcem.
- Czyżby już przyjechali?
- Tak. Ci najlepsi. Omal nie zajeździli koni na śmierć.
- Kto więc już jest?
- Juarez, obaj wodzowie Apaczów, wszyscy ich towarzysze, a spośród wojowników 
stu najlepszych jeźdźców. Słabsi są jeszcze w drodze.
- Stu jeźdźców? To wystarczy! W drogę!
Odwiązali konie i opuścili lasek. Wkrótce dotarli do Apaczów. Juarez podszedł do 
Sternaua.
- Była to - powiedział - najcięższa jazda w moim życiu. Miałem wrażenie, jak gdyby 
łamano mnie kołem.
- Powinien więc pan odpocząć.
- Mowy o tym nie ma! Chcę sam przeprowadzić akcję. Senior Andre mówił mi już, że 
był pan u komendanta.
- Tak. Rozmawiałem z nim w obecności wszystkich oficerów. Potwierdził, że dekret 
skierowany przeciwko republikanom umocniono rozkazem specjalnym. Każdy nasz 
zwolennik będzie traktowany jak bandyta. Pan również. Dlatego Francuzi nie chcieli z panem 
pertraktować. Mnie zaś zamierzali dziś jeszcze w nocy rozstrzelać, razem z zakładnikami.
- Czy oświadczył im pan, że będę się mścił: oko za oko, ząb za ząb?
- Wyśmiali mnie.
- Więc nie wiedzą jeszcze, co zaszło w forcie?
- Zakomunikowałem im to, lecz nie wiem, czy uwierzyli i co planują. Musiałem 
uciekać.
- Co z zakładnikami?
- Nie ma mowy o ich ułaskawieniu. Decyzja rozstrzelania jest nieodwołalna.
- Musimy więc w odpowiedniej chwili otoczyć oddział egzekucyjny i wybić go do 
nogi. Żal mi oczywiście tych niewinnych ludzi, ale co robić?
- Trzeba wybrać inny sposób. Myślę, że moglibyśmy zmusić oficerów do oddania 
Chihuahua bez strzału...
- Caramba! W jaki sposób?
- Wszyscy zebrali się w ratuszu u komendanta. Zakradniemy się tam i obezwładnimy 
ich. Podobno jest już tutaj stu naszych wojowników. Połowa wystarczy, by cały obóz 
francuski wziąć do niewoli.
- Ale czy uda nam się opanować ratusz przez zaskoczenie?
- Wszedłem w porozumienie z klucznikiem. To pana zwolennik. Dzięki niemu 
właśnie zdołałem uciec.
- W jaki sposób trafił pan do tego człowieka?
- Dozorca domu seniority Emilii jest jego bratem.
- Teraz rozumiem. Chciałbym spotkać się z seniorką przed podjęciem ostatecznej 
decyzji.
- Zaprowadzę pana do niej.
- Doskonale. Chodźmy więc zaraz, tylko wydam odpowiednie
rozkazy.
W drodze do domu Emilii nie spotkali żywej duszy.
- Chihuahua nie wygląda na miasto okupowane przez nieprzyjaciela - zauważył 
Juarez. - Zaczynam wierzyć, że bez trudu pokonamy Francuzów.
W ciemnej sieni natknęli się na dozorcę.
- Kto idzie? - zapytał.
- To znowu ja, Sternau. Jak było w ratuszu?
- Wszystko w porządku, senior. Brat mój oświadczył komendantowi, że jakiś człowiek 
przyprowadził panu konia i że pojechał senior w kierunku południowym. W tamtą też stronę 
wysłano
pościg.
- Świetny pomysł! Czy można w tej chwili porozmawiać
z senioritą?
- Zawsze chętnie pana przyjmie, senior. Czy mam zapalić
światło?
- Nie, przecież znam drogę.
Wszedł z Juarezem na górę. Emilia na widok prezydenta krzyknęła z radości i 
wyciągnęła do niego obie ręce.
- Witaj nam w mieście, presidente! Jestem dumna, że pierwsza mam zaszczyt powitać 
pana!
- Dziękuję, seniorka - rzekł Juarez z właściwą sobie łagodnością. - Przyznaję, że w 
znacznym stopniu przyczyniła się pani do mego przybycia tutaj. Powinienem panią 
oszczędzać, jednak okoliczności zmuszają mnie, abym powierzył senioricie kolejne, trudne 
zadanie.
- Każde przyjmę z ochotą!
- Chciałbym wysłać panią do Meksyku, do cesarza, w tajnej misji. Ale o tym później. 
Teraz proszę o kilka informacji. Jakim człowiekiem jest komendant Chihuahua?
- Bardzo przeciętnym. W miarę odważny, w miarę tchórzliwy, w miarę skąpy i w 
miarę lekkomyślny.
- Czyli raczej niegroźny?
- Tak.
- Czy są wśród oficerów tacy, którzy w szczególnych okolicznościach potrafiliby 
zachować się wyjątkowo?
- Nie. Nawet pułkownik Laramel, który niedawno tu przybył, jest tylko zwyczajnym 
okrutnikiem.
Juarez zmarszczył czoło.
- Słyszałem już o nim, to wstrętny typ. A teraz chcę panią powiadomić, że przyjąłem 
propozycję doktora Sternaua, aby nie czekać na godzinę egzekucji, ale zaskoczyć oficerów w 
ratuszu i tam wziąć ich do niewoli.
- To świetny pomysł!
- Oddaję więc głos doktorowi.
- Proponuję przeprowadzić to w następujący sposób - zaczął Sternau. - Pięćdziesięciu 
ludzi obsadzi główne wyjścia z miasta. Przewodzić im będą: Mały Andre, Mariano, Bawole 
Czoło i dwaj wodzowie Apaczów. Z pozostałymi pięćdziesięcioma wejdziemy do ratusza i 
weźmiemy oficerów do niewoli. Ponieważ ich zaskoczymy, wątpię, by stawiali opór. Co 
więcej: w strachu o własną skórę oddadzą swych żołnierzy w nasze ręce.
- Dzięki temu - wtrącił Juarez - zapobiegniemy niepotrzebnemu przelewowi krwi.
Sternau ciągnął dalej:
- Do rana będziemy okupować ratusz, o świcie zadecydujemy, co dalej. Do tego czasu 
przybędzie reszta naszych ludzi.
- Wśród czternastu tysięcy mieszkańców miasta - powiedziała Emilia - są tysiące 
oddanych patriotów. Na wieść, że prezydent wrócił, bez wahania chwycą za broń. 
Natychmiast porozumiem się w tej sprawie z najwybitniejszymi spośród nich.
- Podoba mi się ten plan - rzekł Juarez. - Ale nie chciałbym, aby pani zajmowała się 
tym teraz. Proszę wskazać człowieka, któremu można by powierzyć to zadanie.
- Jeśli pan tak uważa... Obok mnie mieszka skromny obywatel, gotów życie oddać za 
republikę. Zna wszystkich patriotów w mieście.
- Kto to taki?
- Gospodarz venty z domu naprzeciw. Chyba jeszcze nie śpi, a zresztą można go 
obudzić.
- Dobrze. A więc do dzieła! Senior Sternau, czy jak dotychczas
mogę liczyć na pańską pomoc?
- Oczywiście. Jestem do pańskiej dyspozycji.
- Niech więc pan wróci do naszych ludzi i zarządzi, co potrzeba. Proszę też 
sprowadzić tu owych pięćdziesięciu wojowników. Schodząc na dół, niech pan przyśle 
dozorcę, dobrze?
Sternau odszedł, a po chwili zjawił się dozorca. Ponieważ w bramie było ciemno, nie 
rozpoznał Juareza, gdy ten wchodził ze
Sternauem.
- Mój Boże, prezydent! - zawołał teraz. - Ach, senior, nie mogę
wprost uwierzyć!
Juarez podał mu rękę.
- Skąd pan mnie zna? - zapytał.
- Widziałem seniora, gdy pan wyjeżdżał stąd do Paso del Norte. Czy wie senior, jakie 
podjął ryzyko, przybywając osobiście do
Chihuahua?
- Nie jest ono aż tak wielkie. Przeciwnie, mam nadzieję dziś jeszcze zawładnąć 
miastem i liczę na pańską pomoc. Czy jest pan pewien swego brata, klucznika w ratuszu?
- Najzupełniej, senior. To równie dobry republikanin, jak ja.
- Idź więc do niego i powiedz, by mi otworzył tylną bramę, jak to uczynił wcześniej 
dla pana Sternaua.
- O, Boże! Przecież Francuzi wezmą pana do niewoli!
- Nie udało im się wziąć doktora, mimo iż był sam, nie uda i mnie, tym bardziej, że 
będzie ze mną pięćdziesięciu Indian. To ja wezmę panów oficerów do niewoli.
- Pięćdziesięciu Indian? Ciężar spadł mi z serca! Biegnę do brata.
- Po drodze niech pan wstąpi do venty i powie dyskretnie gospodarzowi, żeby zaraz tu 
przyszedł.
Dozorca oddalił się. Wkrótce wszedł gospodarz równie uszczęśliwiony, że widzi 
Juareza. Prezydent polecił mu powiadomić republikanów, że jest w mieście.
Po niedługim czasie wrócił Sternau z wiadomością, że Apacze
już są.
- Tak więc zaczynajmy! - powiedział Juarez poważnym tonem.
- Do widzenia, seniorita!
- Tylko bądźcie ostrożni! - prosiła.
Juarez, będący już przy drzwiach, odwrócił się nagle.
- Przyszła mi pewna myśl do głowy - powiedział. - Czy miałaby pani odwagę nam 
towarzyszyć?
- Oczywiście - przytaknęła szybko. - Przynajmniej nie będę się o was niepokoić.
- Chcę panią zabrać z innego powodu. Jutro otrzyma pani szczegółowe instrukcje w 
sprawie wyjazdu do Meksyku, do cesarza. Dobrze by jednak było, aby seniorita uchodziła za 
jego zwolenniczkę. Dlatego proszę iść teraz szybko do oficerów, jeszcze przed nami, i 
powiedzieć im, że dowiedziała się pani od jednego ze swych szpiegów, iż maszeruję na 
Chihuahua i zamierzam ruszyć na ratusz. Niech przedsięwezmą środki ostrożności. Resztę 
pozostawiam pani sprytowi. Zjawię się w odpowiedniej chwili. Może się pani nie przebierać, 
szkoda czasu. Lepiej, by oficerowie myśleli, że przybiegła pani do nich zaraz po otrzymaniu 
tej wiadomości.
- Narzucę tylko mantylę.
Gdy wszyscy troje opuścili dom, na ulicach było tak ciemno, że nie zauważyli Indian 
leżących na ziemi wzdłuż murów.
Idąc ostrożnie i bardzo cicho, wnet dotarli do tylnej bramy ratusza. Dozroca już na 
nich czekał.
- Wszystko w porządku? - zapytał Juarez.
- W jak najlepszym, senior.
- Gdzie pański brat?
- Stoi z latarką na schodach, by was poprowadzić, senior. Ja pójdę ostatni i zamknę 
drzwi.
- Czy oficerowie są w dalszym ciągu razem?
- Tak.
- A gdzie Apacze? - zwrócił się Juarez do Sternaua.
Gdy tylko to powiedział, z ciemności dobiegł ledwie słyszalny szept:
- Jesteśmy tutaj.
Gdyby ktoś chwilę później obserwował piętro ratusza, zauważyłby, jak w kolejnych 
oknach zapala się i gaśnie nikłe światełko. Pułkownik Laramel powoli przychodził do siebie 
po ciosie
zadanym mu przez Sternaua, a kiedy mógł już wydobyć głos, złorzeczył temu, który 
go pokonał:
- Gdybym dostał tego łotra, kazałbym go zachłostać na śmierć!
- Na pewno go schwytamy - pocieszał komendant.
- Zapukano do drzwi. Oficerowie zerwali się ze swych miejsc. Jakie było ich 
zdumienie, gdy ujrzeli Emilię.
- Pani tutaj, seniorita? O tak późnej porze? - dziwił się
komendant.
- Obowiązek nakazywał mi odszukać panów.
- Obowiązek? To brzmi bardzo poważnie.
- Bo i sprawa jest nadzwyczaj poważna, seniores.
- Proszę usiąść, słuchamy.
Podał jej krzesło, ale podziękowała skinieniem głowy.
- Proszę mi wybaczyć, senior, że nie siadam. Chcę panom zakomunikować, że grozi 
wam niebezpieczeństwo.
Z twarzy komendanta znikł uśmiech.
- Niebezpieczeństwo? - powtórzył.
- Do miasta zbliża się Juarez.
- Ach, tylko tyle! Myślałem, że to znacznie gorsze nowiny.
- Pan mnie zdumiewa! Czyż to nie najgorsza nowina, jaką
mogłam przynieść?
- Nie. Zresztą byłem na nią przygotowany. Już dziś wieczorem doniesiono mi, że 
Juarez opuścił Paso del Norte, aby znów zawładnąć prowincją Chihuahua. Ale ten Indianin, 
który sobie wyobraża, że jest prezydentem Meksyku, nie może być dla nas niebezpieczny.
- Myli się pan, panie pułkowniku! Oświadczono mi, że pokonał
wasze wojska.
- Słyszałem już o tym.
- I przyjmuje pan tę wiadomość z uśmiechem, spokojnie?!
- Bo to blaga wyssana z palca, aby nas przestraszyć. Komendant nie wierzył 
wprawdzie, że to kłamstwo, ale przed
Emilią specjalnie bagatelizował sprawę. Ciągnęła dalej:
- Jestem przekonana, że to prawda. Wiadomość tę przyniósł mi zaufany człowiek. 
Wiecie przecież, że wszędzie mam swoich ludzi. Wśród nich znajduje się także pewien 
meksykański poszukiwacz złota. Był świadkiem niedawnych walk w Guadalupe.
- A gdzie jest teraz?
- W moim mieszkaniu. Zjawił się przed chwilą.
- Można z nim mówić?
- Tak, przyślę go tutaj jutro, o ile będzie jeszcze można.
- Dziwnie brzmią pani słowa.
- Bo naprawdę sytuacja jest bardzo poważna. Człowiek ten jechał z Guadalupe bez 
wytchnienia. Twierdzi, że Juarez depcze mu po piętach.
- Tak może powiedzieć tylko poszukiwacz złota. Przecież Juarez nie zechce narażać 
się na niewolę lub rozstrzelanie.
- Jak pan przypuszcza, panie pułkowniku, czy będzie sam, czy też na czele wojska?
- Może przyłączy się do niego kilku awanturników.
- Znowu się pan myli. Prowadzi ze sobą kilkuset Apaczów.
- Phi, nawet kilka tysięcy nie zawładnie miastem.
- Mogą się jednak podkraść i nas zaskoczyć.
- I co z tego? - komendant lekceważąco wzruszył ramionami.
- Skąd pewność, że Juarez nie znajduje się już w mieście wraz z Apaczami? Ma tutaj 
wielu zwolenników.
- Zachowując cały respekt dla pani - zabrał głos pułkownik Laramel - muszę 
zauważyć, że gdyby Juarez znajdował się obecnie w mieście, wystarczyłoby jedno moje 
słowo, a dragoni wyrzuciliby go wraz z jego przybłędami.
- Niech tylko spróbują!
Oficerowie odwrócili głowy. W otwartych drzwiach ujrzeli człowieka ubranego w 
strój meksykański, o twarzy świadczącej o pochodzeniu indiańskim. Przyglądał im się 
badawczo i uśmiechał ironicznie.
- Kto odważył się tu wejść? - komendant był wyraźnie podenerwowany. - Kim pan 
jest?
- Juarez, prezydent Meksyku - odparł przybyły z godnością.
- Do licha! - pułkownik Laramel dobył rapiera. - Tak, to on! Widziałem jego 
fotografię.
- Poddajcie się dobrowolnie, seniores - powiedział spokojnie Juarez. - Opór nic nie 
pomoże.
- Brednie. Schwytać go!
Pułkownik Laramel podszedł do Juareza. Ten cofnął się dwa
kroki.
- Naprzód! - krzyknął.
Sala w okamgnieniu wypełniła się Apaczami. Otoczyli oficerów. Na jednego Francuza 
przypadało czterech lub pięciu Indian. Błyskawicznie rozbroili osaczonych, związali i 
zakneblowali im usta, a następnie jak pakunki poukładali na ziemi.
- Senior Sternau! - zawołał Juarez.
Gdy doktor wszedł, Laramel uniósł się mimo krępujących więzów i zaczął coś 
wściekle bełkotać.
- Zostaw mi, senior, dziesięciu ludzi - rzekł Juarez do Sternaua - z pozostałymi 
opanuję wartownię. Przedtem jednak musimy się zastanowić, co zrobić z tą kobietą.
Z poważną miną zbliżył się do Emilii, która stała skulona w kącie i udawała, że trzęsie 
się ze strachu.
- Usłyszałem kilka słów z pani rozmowy z Francuzami. Kim
pani jest? Milczała.
- Proszę odpowiadać! - krzyknął.
- Nazywam się Emilia - odparła cichym, nieco zachrypniętym
głosem.
- Seniorita Emilia? Imię to jest mi dobrze znane. Należy pani do moich zaciekłych 
wrogów, prawda? Wyrządziła pani więcej szkody aniżeli cała brygada Francuzów. Postaram 
się odwdzięczyć pani za to! Gdzie pani mieszka?
- Na Strada del Emyrado.
- Każę dokładnie przeszukać pani mieszkanie. Jeżeli znajdzie się tam coś 
podejrzanego, powieszę panią jak pierwszego lepszego szpiega! Proszę ją związać i dobrze 
pilnować, dopóki nie zadecyduję o jej losie.
Sternau mocno skrępował Emilię lassem.
- Naprzód! - powiedział ostrym tonem, pchnąwszy ją ku drzwiom. Wychodząc, kazał 
iść za sobą trzydziestu Apaczom. Ledwie znaleźli się w korytarzu, zdjął z niej więzy i 
przeprosił:
- Wybacz, seniorka, ale musiałem być tak brutalny.
- To przecież zrozumiałe. Czy teraz mogę z panem pozostać?
- Lepiej nie. Nie wiadomo, czy ci, których chcemy obezwładnić,
nie będą stawiali oporu. Otóż i klucznik. Niech panią odprowadzi do domu. Proszę 
tam czekać na wiadomość.
Gdy odeszła, Sternau z Apaczami szybko zbiegli do wartowni. Znajdujący się tu 
żołnierze nie mieli pojęcia, co zaszło na pierwszym piętrze. Siedzieli na ławkach, 
opowiadając sobie koszarowe dowcipy. Zostali całkowicie zaskoczeni. Indianie w 
okamgnieniu ściągnęli wiszące na ścianie strzelby, a potem błyskawicznie skrępowali 
Francuzów i poukładali na podłodze. Sternau kazał zamknąć bramę, aby wszystko, co się 
stało w ratuszu i co jeszcze mogło się stać, nie doszło do wiadomości mieszkańców.
Tymczasem na górze Juarez szykował się do rozmowy z komendantem. Kazał mu 
wyjąć knebel z ust i pozwolił usiąść na krześle.
- Podsłuchałem - zaczai - co nieco z tego, o czym mówił pan z senioritą Emilią. 
Przypuszczam, że senior jest komendantem Chihuahua. Nie mylę się?
- Nie.
- W takim razie powinniśmy poważnie porozmawiać ze sobą.
- Nie powiem ani słowa, dopóki nie zostaną mi zdjęte więzy
- wycedził przez zęby komendant. - Tylko barbarzyńcy wiążą oficerów!
- Ma pan rację, monsieur - przyznał Juarez ze spokojem.
- Pańscy towarzysze skrępowali moich oficerów, wśród nich nawet dwóch generałów, 
i rozstrzelali bezprawnie. Mam więc dostateczne powody, dla których mogę uważać panów za 
barbarzyńców i tak też was traktować.
- Użył pan niewłaściwego porównania. Rozstrzelani byli buntownikami.
- Czy jestem buntownikiem, jeżeli wypędzam człowieka, który wdarł się do mojego 
domu siłą lub podstępem po to, aby mnie pozbawić wolności? Niech pan nie będzie 
śmieszny! Zupełnie mi to obojętne, czy chce senior ze mną mówić czy nie. Właśnie dlatego, 
że nie jestem barbarzyńcą, miałem zamiar postępować jak najłagodniej. Ale jeżeli będzie mi 
się pan przeciwstawiał, poniesie zasłużoną karę.
- Nie boję się!
- Chyba pan się orientuje, jakimi siłami rozporządzam i jakie jest pańskie położenie.
- Nie chcę nawet tego wiedzieć. Moje wojska rozprawią się
z panem.
- Pańskie wojska! Phi! Chihuahua jest w tej chwili otoczona przez moich ludzi. Bez 
mojej zgody nikt nie może wejść do miasta ani wyjść z niego. Główna warta i wszyscy 
oficerowie są uwięzieni. Wysłane przeciwko mnie wojska zostały pobite. Obywatele 
Chihuahua na pewno ruszą na wiadomość o moim przybyciu tutaj. Czy dysponujecie 
tysiącami? Tych paruset pańskich żołnierzy pokonam w ciągu kilku minut. Po co więc chełpić 
się na próżno? Będzie pan ze mną rozmawiać czy nie?
- Nie mogę pana uznać za osobę, z którą wolno mi pertraktować. Zapoteka groźnie 
ściągnął brwi.
- To samo oświadczył senior memu pełnomocnikowi. Do tego zagroził mu niewolą i 
śmiercią. Powiedział pan ponadto, że będziecie i mnie uważali za bandytę. Tymczasem rzecz 
ma się wprost przeciwnie. To wy wtargnęliście tutaj, was mógłbym nazwać bandytami!
- Do licha! Gdybym nie był związany, pokazałbym panu, w jaki sposób oficer reaguje 
na tego rodzaju obrazę!
- Czcze gadanie! Czarny Gerard uderzył pana pięścią i co? Zareagował pan? Jako 
oficer, zasłużył pan na miano człowieka bez honoru. Przecież Gerard pozrywał panu nawet 
epolety! To największa hańba, jaka może spotkać oficera. Poniżam się, patrząc na pana. 
Podobnie ma się rzecz z pułkownikiem Laramelem. Senior Sternau uderzył go również. Mam 
więc podstawy do twierdzenia, że nie znajduję się w towarzystwie dżentelmenów. Pytam 
jeszcze raz: chce pan ze mną mówić czy nie?
Pułkownik milczał, nie mogąc już jednak ukryć zakłopotania.
- Milczenie wskazuje, że przyznaje mi senior rację. Zresztą, nie chodzi mi wcale o to, 
kto z nas dwóch jest bardziej powołany do pertraktacji. Niech fakty przemówią. Proszę o 
odpowiedź: czy ma pan nowe rozporządzenie do dekretu z trzeciego października?
Komendant zrozumiał, że Juarez ma nad nim przewagę, i postanowił zrezygnować z 
oporu. Odparł więc:
- Tak jest.
- Kto je panu wręczył?
- Pułkownik Laramel.
- Rozporządzenie całkowicie wyjmuje republikanów spod prawa?
- Nie mogę temu zaprzeczyć.
- Otrzymał senior rozkaz traktować nas jak bandytów i rozstrzeliwać?
- Tak.
- Był pan gotów go wykonać?
- Posłuszeństwo jest obowiązkiem żołnierza.
- Wydał pan rozkaz rozstrzelania dzisiejszej nocy moich zwolenników, którzy 
znajdują się w pańskim ręku?
- Do licha! Skąd pan o tym wie?
- To moja tajemnica. Miałem tu przybyć kilka dni później, przybyłem jednak dziś, aby 
uratować tych biednych ludzi. Czy mój pełnomocnik, którego nie chciał pan wysłuchać, 
ostrzegał was, że zastosuję represje?
- Tak.
- Mimo to nic sobie z tego nie robiliście, i pan, i inni oficerowie. Teraz ja oświadczam, 
iż każdy, kto napada na Meksyk z bronią w ręku, jest bandytą. Pamięta pan, jak to było? Mój 
kraj miał długi w Anglii, Hiszpanii i Francji. Panował chaos i bezprawie. Wolą ludu zostałem 
powołany na prezydenta. Przyjąłem tę godność. Czułem, że mam dość siły, by podołać 
zadaniu. I tak się stało. Dałem krajowi pokój, długi płaciłem regularnie. Gdy jednak 
zbuntowałem się przeciwko zwróceniu wierzycielom milionowych sum, które im się nie 
należały, bo były wynikiem oszustwa, państwa te połączyły się, by mnie zmusić do zapłaty. 
Po pewnym czasie Anglia i Hiszpania wycofały się, przyznając mi rację. Tylko Francja 
ustąpić nie chciała. Wysłała przeciw nam swoje legiony. Byliśmy słabsi, nie mogliśmy ich 
odeprzeć. A teraz gdy okrzepliśmy, nie chcemy znosić obcego jarzma! Nazywa się nas 
bandytami i skazuje na śmierć bez sądu. Czy wszelkie poczucie prawa i sprawiedliwości 
zamarło w was? Czy wolno jednemu miastu usuwać burmistrza drugiego? Czy wolno obcemu 
regentowi, który wdarł się na tron bezprawnie, usuwać legalnego regenta? Nigdy! Mogłem 
ustąpić przed siłą, mogłem wycofać się na jakiś czas, mogłem czekać na przyjście 
odpowiedniej chwili. Kto jednak na tej podstawie twierdzi, że nie jestem prezydentem 
Meksyku, ten albo jest wariatem,
albo nie ma sumienia i należy do rabusiów, czyhających na naszą wolność. 
Powiedziano w Starym Testamencie: oko za oko, ząb za ząb. Czy mam stosować tę zasadę 
wobec was, seniores? Czy mam pomścić zabitych, którzy padli, broniąc swojej ziemi przed 
waszym najazdem? Czy mam pomścić niewinnych, zamordowanych na mocy tego 
haniebnego dekretu? Czy mam Basaine'a i tego, którego nazywacie cesarzem Meksyku, 
traktować jak bandytów? I zabić, jeśli się dostaną w moje ręce? Synowie cywilizacji, siejecie 
zagładę. A mimo to żal mi was. Lituję się nad wami, ponieważ miłość własna i chęć sławy 
zaślepiły was. Jeszcze w tym roku odbędzie się sąd, który wyda na was wyrok: za żądzę 
sławy, za chciwość, za lekceważenie wszystkich praw i ustaw. Wyrok ten wróci ludowi 
czerwonoskórego Zapotekę, a ten przypomni narodom, że Bóg jest sprawiedliwy, umie 
nagradzać i karać. Ponieważ osądzi was historia, ja się od tego sądu uchylam. Zapoteka stoi 
przed mordercami swego ludu, przed tymi, którzy zniszczyli jego kraj. Jeżeli będziecie mnie 
słuchać, wyjdzie to wam na dobre, jeżeli nie - spadnie na was moja karząca dłoń. Ja jestem 
teraz panem Chihuahua. Jeżeli obiecujecie, że ani wy, ani wojsko tu stacjonujące nie 
podniesie na mnie ręki, jeżeli oddacie broń i wycofacie się do głównej kwatery Basaine'a, 
włos wam z głowy nie spadnie. Jeżeli nie przyjmiecie tych warunków, wymorduję załogę, a 
was nie rozstrzelam, ale utopię w rzece o tej samej godzinie i w tym samym miejscu, w 
którym obywatele tego miasta mieli zostać rozstrzelani. Daję wam dziesięć minut do 
namysłu. Teraz odchodzę, abyście mogli spokojnie się naradzić. Obok każdego postawię 
Indianina z nożem w ręku. Kto będzie mówił głośno albo próbował uciec, temu Apacz 
przebije serce. Radzę nie odrzucać moich propozycji. Gdy wrócę, odpowiedzcie tylko krótko: 
tak lub nie, reszta mnie nie obchodzi!
Po chwili obok każdego oficera stanął wojownik. Lewą ręką wyjęli Francuzom 
kneble, w prawej trzymali noże, przygotowane do zadania ciosu. Juarez opuścił salę i udał się 
do wartowni. Czekał tam na niego Sternau, siedząc przy stole. W pomieszczeniu i na 
korytarzu stali w milczeniu Apacze. Gdy wszedł Juarez, Sternau podniósł się z krzesła.
- Tak prędko załatwił pan wszystko?
- Jeszcze nie. Wyszedłem tylko, aby oficerowie mogli się naradzić.
- Postawił im pan ultimatum?
- Tak. Chcę uniknąć przelewu krwi. Dałem im więc do wyboru: albo potopię oficerów 
i rozstrzelam załogę, albo przyrzekłszy, że nie wystąpią zbrojnie przeciwko mnie, będą mogli 
odejść w spokoju.
- Ciężki wybór. Z jednej strony haniebna śmierć, z drugiej odwrót bez walki, bez 
broni. Chyba spróbują pertraktować...
- Oświadczyłem wyraźnie, że nie będzie to miało sensu. Dałem im dziesięć minut na 
powzięcie decyzji. Nie dodam do tego ani sekundy. Czy pan postąpiłby inaczej?
- Na pewno nie. Mam jeszcze prośbę do pana...
- Słucham.
- Powinniśmy natychmiast uwolnić zakładników.
- Gdzie są ci ludzie?
- Nie wiem, trzeba zapytać klucznika.
- Niech się pan zajmie tą sprawą. Minęło dziesięć minut, muszę iść na górę.
Sternau odszukał klucznika. Siedział w swoim mieszkaniu wraz z żoną.
- No i co się dzieje, senior Sternau? - zapytał.
- Wszystko idzie dobrze. Gdzie są zakładnicy skazani na śmierć przez Francuzów? W 
więzieniu?
- Nie, trzymano ich tam do wczorajszego wieczora. Gdy się ściemniło, sprowadzono 
ich do ratusza. Leżą związani w piwnicy.
- Kto ich pilnuje?
- Pięciu żołnierzy. Jest tam też z nimi trzech francuskich kapelanów wojskowych.
- Sprowadzę kilku Indian. Pójdzie pan z nami do piwnicy, dobrze?
Po chwili przyprowadził dziesięciu Apaczów; mieli wszystko, czego potrzeba do 
skrępowania jeńców. Zeszli po kamiennych, masywnych schodach i dotarli do potężnych 
żelaznych drzwi zamkniętych na dwa wielkie rygle.
- Czy w piwnicy pali się światło? - zapytał szeptem Sternau.
- Tak, senior.
- Niech więc pan zgasi latarkę. Będzie lepiej, jak zaskoczymy żołnierzy.
Klucznik wykonał polecenie i odsunął rygiel. Gdy otworzył drzwi, Sternau zobaczył 
wielką halę oświetloną niewielką lampą.
Dziesięciu Indian niepostrzeżenie wśliznęło się do środka. Niemal jednocześnie 
rozległo się kilka okrzyków, ktoś zacharczał, ktoś chrząknął... Po chwili wszystko ucichło.
- Uff. - zawołał jeden z Apaczów, co miało oznaczać, że robota skończona.
Dopiero teraz Sternau wszedł do piwnicy. Klucznik zaświecił latarkę. Zakładnicy 
przywiązani byli sznurami do tkwiących w ścianach żelaznych haków. Pięciu związanych 
żołnierzy oraz trzech duchownych leżało na ziemi.
- Oswobodzić zakładników - rozkazał Sternau - ale nie niszczyć sznurów. Przydadzą 
się dla innych.
- Santa Madonna! Czy już nas prowadzą na stracenie? - wyjąkał jeden z Meksykanów.
- Jesteście wolni! - oświadczył Sternau.
- Wolni? Naprawdę wolni?! - pytali z niedowierzaniem.
- Tak. To Juarez uratował wam życie.
- Juarez - wykrzyknęli radośnie i zaczęli jeden przez drugiego pytać o szczegóły oraz 
komentować zdarzenie.
- Uspokójcie się, seniores. Jeszcze nie opanowaliśmy miasta, jeszcze wiele rzeczy 
może się zdarzyć. Czy otrzymawszy broń, bylibyście gotowi walczyć u boku prezydenta?
- Tak - odpowiedzieli zgodnym chórem.
- Na górze są nasi jeńcy, francuscy żołnierze. Przeniesiemy ich tutaj, a wy otrzymacie 
broń. Spieszmy się!
Drżącymi z radości rękami Meksykanie uwalniali się nawzajem z więzów.
Gdy prezydent wszedł do sali, w której znajdowali się oficerowie, wszystko 
wyglądało tak samo jak przed dziesięcioma minutami. Dał znak ręką Apaczom. 
Błyskawicznie zakneblowano Francuzów. Tylko komendanta oszczędzono.
- Czas minął, senior - zwrócił się do niego Juarez. - Poddajecie się?
- Warunki wasze są za surowe. Mam nadzieję, że...
- Tak czy nie?
- Śmierć nasza zostanie szybko pomszczona.
- Kpię sobie z tych pogróżek. A więc rezygnujecie z mojej łaski? Sądzicie pewnie, że 
nie będę miał odwagi napoić oficerów wodą meksykańską aż do zachłyśnięcia? Za waszą 
sprawą nam, Meksykanom, nieraz już woda sięgała powyżej szyi. Przekonacie się, że to nie 
żarty. Już teraz dam panom przedsmak tego, co was czeka.
- Do diaska! Co pan chce uczynić? - dopiero teraz komendant był naprawdę 
przerażony.
- Pułkownik Laramel jest mordercą kilkuset moich rodaków. Nigdy nie oszczędzał 
przeciwnika, nie darował winy czy życia. To za jego sprawą miała się odbyć dzisiejszej nocy 
egzekucja na obywatelach tego miasta. Zachował się jak bandyta, będzie więc odpowiednio 
potraktowany. Każę go powiesić. Bez sądu, bez
wyroku.
- Nie ośmieli się pan! Przecież to pułkownik.
- Pułkownik czy nie, jest takim samym szubrawcem i łotrem, jak każdy inny pospolity 
przestępca. W dodatku ma na sumieniu zbrodnie swoich podwładnych.
- Żądam sądu!
- Nad bandytą? Gdybym nawet zwołał sąd, zapadłby wyrok skazujący go na śmierć 
przez powieszenie. O to może pan być
spokojny.
Po tych słowach Indianinowi, stojącemu obok Laramela, wskazał tkwiący w suficie, 
zakrzywiony hak, na którym podczas specjalnych uroczystości umieszczano kandelabr.
- Ni ti pasettlob gos akaya at-ago loriatdas! - (Powieś tego człowieka na lassie!) 
rozkazał.
- Uff! - Apacz zdjął natychmiast lasso, które jak inni nosił na ramieniu, i zawiązał 
pętlę. Potem podniósł Laramela i pchnął go na środek pokoju. Z tą samą błyskawiczną 
szybkością zarzucił mu pętlę
na szyję.
- Wstrzymajcie się! To zwykły mord! Protestuję! - krzyknął
komendant.
- Nic pan tym nie wskóra - powiedział Juarez. - Uratujecie go
tylko wtedy, gdy się poddacie.
Komendant spojrzał pytająco na Laramela. Ten zacisnął pięści
i potrząsnął przecząco głową. Zaślepienie i wiara w pułkownikowską nietykalność 
sprawiły, że był przekonany, iż nikt nie odważy się go powiesić.
- Nie poddamy się, ale też nie zniesiemy dłużej takiego traktowania! - wykrztusił 
komendant.
- Zwariował pan chyba. Oto moja odpowiedź! - Juarez dał znak Apaczowi. Indianin 
zamachnął się lassem w górę z taką zręcznością, że rzemień ośmiokrotnie owinął się dokoła 
haka. Potem podciągnął je i pułkownik zawisł pod sufitem. Jego konwulsyjne ruchy sprawiały 
upiorne wrażenie. Apacz przez chwilę jeszcze trzymał lasso obiema rękami, a potem 
przywiązał jego koniec do komina.
- Morderstwo! Morderstwo! - ryczał komendant.
- Nie chcę dłużej słuchać tego wrzasku - rzekł chłodno Juarez. Skinął na jednego z 
wojowników. W ciągu sekundy komendant
miał znów knebel w ustach. Juarez opuścił pokój. Chciał odszukać Sternaua, zszedł 
więc do piwnicy. Spotkali się w korytarzu.
Światło latarki klucznika było słabe, dlatego też zakładnicy w pierwszej chwili nie 
poznali prezydenta.
- To tutaj ci ludzie byli zamknięci? - zapytał on Sternaua.
- Tak, senior. Na szczęście udało nam się bez wielkiego wysiłku ich uwolnić. 
Pojmaliśmy pięciu żołnierzy i trzech spowiedników. Kazałem ich związać i pozostawić w 
tym samym miejscu, gdzie pilnowali zakładników.
- Doskonale. Widzę jednak ludzi niosących strzelby.
- Mam zamiar uzbroić tych mężczyzn w broń żołnierzy. Oni gotowi walczyć pod 
wodzą pana.
- Dziękuję wam, seniores - prezydent wyciągnął do nich rękę. - Wielka to i wskazana 
pomoc.
Dopiero teraz zorientowali się, kto stoi przed nimi. Przywitali go radośnie. Ręce 
wszystkich wyciągnęły się do niego. Nie było jednak na dłuższą rozmowę czasu.
- Najpierw uzbroicie się, seniores - powiedział Juarez - później postanowimy, jak 
ukarać Francuzów.
Zaprowadził ich do wartowni. Otrzymali strzelby i bagnety. Indianom polecono 
przenieść związanych żołnierzy do piwnicy, po czym Juarez wraz ze Sternauem i 
Meksykanami poszli na górę do oficerów.
- Oto, seniores, początek mego sądu nad przestępcami - Juarez wskazał na wiszącego 
pułkownika. - Ten człowiek był naszym najzacieklejszym wrogiem. Jemu to przypisać 
należy, że miano was rozstrzelać. Mimo to byłem gotów jemu i pozostałym darować życie. 
Ponieważ jednak nie chcieli w swym zaślepieniu opuścić miasta, kazałem go powiesić, aby 
przekonali się, że nie żartuję. Reszta zostanie w najbliższym czasie potopiona, i to w tym 
samym miejscu, gdzie wy mieliście ponieść śmierć. Ten akt sprawiedliwości należał się tym 
wszystkim, którzy zginęli z morderczych rąk najeźdźcy.
Słowa Juareza wywarły silne wrażenie na Meksykanach, a zapewne i na Francuzach. 
Chcąc je spotęgować, Sternau zwrócił się do prezydenta:
- Pan nazywa pojmanych oficerów zaślepionymi? To więcej niż zaślepienie. To obłęd! 
Zawiadujemy kwaterą główną, obsadziliśmy miasto. Czymże jest garstka żołnierzy wobec 
naszych pięciuset Apaczów? Jeżeli dodać białych strzelców i przewodników oraz obywateli 
patriotów, którzy czekają tylko na rozkaz walki, okaże się, że nasza przewaga jest 
przytłaczająca.
Sternau, jak się okazało, był dobrym psychologiem. Komendant ruchami 
skrępowanego ciała dał znak, że chce mówić. Na skinienie prezydenta Indianin wyjął mu 
knebel.
- Czy nadal podtrzymuje pan swoją propozycję, senior?
- Nie skorzystaliście z wyznaczonego terminu. Musicie więc ponieść konsekwencje.
Pułkownik zrozumiał, że nie uniknie śmierci. To do reszty złamało jego butę.
- Gdybym jednak poprosił o względy dla żołnierzy... Po chwili wahania Juarez spytał 
Sternaua:
- Co pan o tym sądzi?
- Jako chrześcijanin uważam, że lepiej przebaczyć niż mścić się. Ale to nie moja 
sprawa.
- Będę jednak miał pańskie zdanie na uwadze. Jak pan widzi - zwrócił się do 
komendanta - jestem skłonny do ustępstw, ale radzę, nie nadużywajcie mojej cierpliwości. A 
więc oddajecie Chihuahua bez walki?
- Tak.
- Opuszczacie prowincję i pospiesznie przez Durango, Zacatecas i Guanajuato 
wracacie prosto do stolicy?
- Tak.
- Obiecujecie, pan i wszystkie wojska francuskie, znajdujące się w Chihuahua, nigdy 
już przeciwko mnie nie walczyć?
- Obiecuję w imieniu wojska.
- Sporządzimy odpowiedni akt na piśmie, podpiszą go wszyscy oficerowie.
- Zgoda.
- Jeszcze jedno. Czy kobieta, którą tu schwytaliśmy, jest szpiegiem?
Komendant milczał.
- To milczenie potwierdza moje przypuszczenia. Ta kobieta szpieg zasłużyła na 
stryczek, zgładzenie takiej osoby jednak nie przynosi chwały. Nie wiem jeszcze, co 
postanowię, ale w każdym razie nie zniosę jej obecności.
- Może senior pozwoli jej udać się wraz z nami do stolicy?
- Hm. A jeśli zostawicie ją gdzieś po drodze, aby znowu zaczęła działać przeciwko 
mnie?
- Zapewniam słowem honoru, że dowiozę mademoiselle Emilię do miasta.
- Dobrze więc, zgadzam się. Czy jesteście gotowi opuścić jutro Chihuahua?
- Tak.
- W takim razie każę wam wszystkim zdjąć więzy. Zaraz przygotuję odpowiedni 
dokument.
Apacze uwolnili oficerów. Papier był pod ręką, natychmiast więc przystąpiono do 
spisania aktu. Gdy podpisali go wszyscy oficerowie, komendant kazał zagrać pobudkę. 
Wkrótce uzbrojeni żołnierze ruszyli w kierunku kwatery głównej. Ponieważ zbudzono ich o 
tak wczesnej porze, domyślali się, że stało się coś niezwykłego.
- Czy mają się ustawić na placu w zwartym szyku? - zapytał komendant.
- Nie - odparł Juarez. - Niech dwóch pańskich oficerów stanie przy wejściu i posyła 
każdego żołnierza do oświetlonej sali na pierwszym piętrze.
Tak też się stało. Potem Juarez polecił Małemu Andre, by
sprowadził gospodarza venty. Ten zjawił się natychmiast. Z rozkazu Juareza miał 
zwołać tych obywateli, których uważał za zupełnie pewnych.
Ogromna sala pomieściła wszystkich francuskich żołnierzy. Niechętnie oddawali 
broń. Ze względu jednak na przeważającą liczbę Indian nie mieli odwagi stawiać oporu.
Juarez tymczasem poszedł do mieszkania seniority Emilii, by udzielić jej specjalnych 
instrukcji, związanych z tajną misją.
Dźwięk pobudki zbudził mieszkańców miasta. Obawiali się najgorszego. Tylko 
najdzielniejsi odważyli się zbliżyć do ratusza. Nagle zabłysło w nim jaskrawe światło, 
oświetlając grupę Indian i strzelców stojących na dole. Od grupy tej odłączyła się jakaś postać 
i podeszła do obywateli. Był to Mariano.
- Ciekawi was, co tu się dzieje? - zapytał.
- Tak - odpowiedziało kilku na raz.
Streścił przebieg wypadków. Jego słowa wywołały niezwykłą radość.
- Niech żyje Juarez! Niech żyje republika! - krzyczano. - Wszyscy republikanie do 
broni! Za prezydenta! Za republikę!
Misja właściciela venty była właściwie zbyteczna, o świcie bowiem w pobliżu ratusza 
stało już około tysiąca ludzi, gotowych walczyć w obronie republiki i prezydenta.
O tej samej porze bocznymi ulicami zmierzało ku południowej bramie miasta kilku 
mężczyzn na koniach, a wśród nich zawoalowana dama. To Emilia potajemnie opuszczała 
Chihuahua, aby nie narażać się na złe języki republikanów i podejrzenia Francuzów.
Wkrótce ku tej samej bramie ruszyli Francuzi z oficerami na czele. Szli w milczeniu z 
opuszczonymi głowami. Stojący na ulicach Meksykanie przyglądali się odwrotowi 
najeźdźców błyszczącymi z radości oczami. Od czasu do czasu rzucano jakieś przekleństwo 
lub obelgę, do czynnych jednak wystąpień nie doszło.
To właśnie tu, w Chihuahua, rozpoczął się sławny, zwycięski pochód Zapoteki. 
Wkrótce również Monclova została zdobyta. Północną granicę kraju oczyszczono z wrogów.
Dopiero wtedy Juarez przypomniał sobie o lordzie Drydenie, z którym miał się 
spotkać nad rzeką Sabinas.
Liczba partyzantów wzrosła do kilku tysięcy. Mógł więc spokojnie zabrać ze sobą 
dwustu jeźdźców. Sternau wraz z przyjaciółmi przyłączył się do niego. Za oddziałem jechały 
wozy zaprzęgnięte w woły. Juarez postanowił przywieźć na tych wozach ładunek, 
dostarczony przez lorda.
Mariano nie mógł się wprost doczekać spotkania z Anglikiem. Wierzył, że dowie się 
od niego, co się dzieje z ukochaną. Czy żyje jeszcze? A może wyszła za mąż za innego? 
Gnany niecierpliwością, walił ostrogą konia.


POUFNY LIST
Prowincja Chihuahua jest bardzo zalesiona. Niezadrzewione tereny ciągną się jedynie 
wzdłuż rzek. Aby dotrzeć do niej, trzeba przemierzyć puszczę, albo też, nadkładając drogi, 
prerię, która od wschodu dochodziła do borów. Tędy właśnie pędziło galopem dwustu 
jeźdźców. Chcieli jak najszybciej dojechać do celu, czyli do tego miejsca, w którym Rio 
Sabinas łączy się z Rio Salado - tam właśnie lord Dryden miał zarzucić kotwicę. Konie mieli 
jeszcze świeże, choć wyruszyli wczesnym rankiem, a teraz słońce chyliło się już ku 
zachodowi. Oddział prowadzili dwaj wodzowie Apaczów oraz Bawole Czoło. Tuż za nimi - 
Sternau, Juarez i Mariano. Nagle Niedźwiedzie Serce zatrzymał konia, zeskoczył z siodła i 
zaczai skrupulatnie badać ziemię.
- Stać! - Sternau odwrócił się do jadących za nimi. - Natrafiliśmy na coś ważnego.
Podjechał do wodzów i również zsiadł z konia.
- Czy mój biały brat widzi te ślady? - zapytał Niedźwiedzie Serce, wskazując ręką. - 
Rozmieszczenie ich dowodzi, że to biali.
Niedźwiedzie Oko zaczął chodzić wokół, mierzyć, liczyć, wreszcie oświadczył:
- Było jeźdźców dziesięć razy po pięć.
- Przybyli z południa. Jadą naszą drogą i z pewnością w tym samym kierunku. Kto to 
może być?
- Czy widzą moi czerwoni bracia - zapytał Sternau - że ślady są bardzo świeże?
- Tak - potwierdził Niedźwiedzie Oko. - Wyprzedzają nas zaledwie o połowę czasu, 
którą blade twarze nazywają godziną.
- Tak też myślę. Mieliśmy później skręcić na północ, ale teraz musimy tam jechać 
natychmiast.
Tak zrobili. Coraz wyraźniejsze ślady wskazywały, że ścigający jadą prędzej aniżeli 
ścigani.
Minęło około pół godziny, zbliżał się wieczór. Niedźwiedzie Serce podniósł się 
raptem w siodle i wskazując przed siebie, zawołał:
- Uff! Oto są!
- Czy dogonimy ich? - zapytał Juarez.
- Nie. Naprzód musimy poznać ich zamiary. Zajmie się tym Niedźwiedzie Serce. 
Jedźcie za mną! - zawołał i spiął konia ostrogami.
Spotkali go po niedługim czasie. Zatrzymał konia, pozwalając mu odpocząć.
- Wjechali do lasu - oznajmił.
- Senior Juarez - zaproponował Sternau - wy wszyscy zostaniecie tutaj, a ja z 
Niedźwiedzim Okiem pójdę na zwiady.
Oddał wodze swego konia Ungerowi i ruszył piechotą. Niedźwiedzie Oko za nim.
Preria była tu szeroka, tworzyła wąski pas, ciągnący się wzdłuż brzegu lasu, w którym 
zniknęli ścigani. Sternau i wódz Apaczów podeszli do pierwszych drzew i zaczęli się skradać. 
Panował tu gęsty mrok, a po kilku minutach zrobiło się zupełnie ciemno. Szli dalej. Wkrótce 
ujrzeli jasne światło w oddali.
- Są tam - powiedział wódz. - Rozdzielmy się.
- A gdzie się spotkamy?
- Tu, pod tym samym drzewem. Ja pójdę na prawo, ty zaś na lewo. Musimy się 
najpierw zorientować, gdzie są ich konie.
W chwilę później Apacza już nie było. Sternau wszedł w głąb lasu. Idąc od drzewa do 
drzewa nasłuchiwał, czy ci, których ścigają, czuwają jeszcze, czy też ułożyli się na 
spoczynek.
Zbliżył się do obozu na taką odległość, że mógł wszystko wyraźnie widzieć. 
Pięćdziesięciu mężczyzn rozłożyło się dokoła dwóch ognisk, nad którymi piekli mięso. 
Ubrani byli w stroje meksykańskie, sprawiali jednak wrażenie przypadkowej zbieraniny.
Sternau położył się na ziemi i zaczął ostrożnie pełzać. Zatrzymał się, gdy dotarł tak 
blisko, że mógł już słyszeć rozmowy.
Dwaj mężczyźni sprzeczali się.
- Powiadam ci, żeśmy zabłądzili - mówił jeden.
- Skądże znowu! Nieraz bywałem w tej okolicy. Znam ją dobrze.
- Mimo to byłoby lepiej zasięgnąć języka, a nie polegać tylko na sobie. Co powie na to 
senior Cortejo?
Sternau wzdrygnął się na dźwięk tego nazwiska.
- Cortejo? Phi! - drugi prychnął pogardliwie.
- A co jego urocza córeczka? Sternau wzdrygnął się znowu.
- Nic sobie z tego nie robię!
- Myślałem, że jesteś w niej zakochany - roześmiał się pierwszy. - Nosisz przy sobie 
jej fotografię.
- Tak jak wszyscy, aby się wykazać, że jestem zwolennikiem Corteja.
- I po to, aby zostać ministrem, kiedy on zostanie prezydentem, co?
- Nie żartuj! Nie jestem głupszy od innych, a ministrów wybiera się spośród takich. A 
zresztą, gdzież Cortejowi do prezydenta. Dlaczego zarządził tę wyprawę?
- Przede wszystkim po to, aby odebrać Anglikowi pieniądze.
- I broń.
- Przeznaczoną dla Juareza, co? Zapoteka będzie się diablo złościł, gdy się dowie, że 
rywal go ubiegł.
To wystarczyło Sternauowi. Nie chcąc się niepotrzebnie narażać, wrócił pod 
umówione drzewo.
Po chwili nadszedł Niedźwiedzie Oko i szepnął:
- Niech brat mój idzie za mną.
Wyszli z lasu na prerię tonącą w mrokach nocy.
- Jest ich dziesięć razy po pięć - powiedział Apacz.
- Naliczyłem tyle samo - oświadczył Sternau. - A konie?
- Stoją głęboko w lesie, dwa razy po sto kroków od ogniska.
- Czy brat mój słyszał, co ci ludzie mówili? Czy dowiedział się czegoś ważnego?
- Jeden mówił o skazanym na śmierć hacjenderze; twierdził, że wciąż widzi przed 
sobą jego twarz.
- To z pewnością łotr, który popełnił jakąś nikczemność i męczą go teraz wyrzuty 
sumienia. Czy brat mój jeszcze coś usłyszał?
- Nie. Poszedłem na poszukiwanie koni, a następnie wróciłem tutaj.
- Jedźmy więc szybko do naszych.
- Czy mój biały brat dowiedział się czegoś więcej niż jego czerwony przyjaciel?
- Więcej. Zaraz powiem o tym Juarezowi. Brat mój będzie przy tym.
Popędzili konie. Wkrótce dotarli do swoich, którzy oczekiwali ich z niecierpliwością.
- Znaleźliście białych? - zapytał Juarez.
- Tak, bardzo łatwo. Rozmawiali dość głośno - relacjonował Sternau. - To zwolennicy 
Corteja.
Następnie opowiedział dokładnie, co podsłuchał.
- Musimy bezwarunkowo ująć tych ludzi - postanowił Juarez - i to jak najprędzej! 
Przecież nasze spotkanie z sir Drydenem miało nastąpić dziś wieczorem.
- Proponuję więc - zaczął Sternau - aby nasze konie pozostały tutaj ze względu na 
dobrą paszę. W lesie nie miałyby co jeść i mogłyby nas zdradzić parskaniem. Powbijamy do 
ziemi pale i przy wiążemy je do nich. Dziesięciu ludzi wystarczy do pilnowania 
wierzchowców. Reszta rozdzieli się. Połowę poprowadzę sam, połowę Niedźwiedzie Oko. 
Otoczymy obóz pierścieniem.
- Jeżeli te łotry mają głowę na karku, nie dopuszczą do przelewu krwi. Chciałbym go 
uniknąć za wszelką cenę, tym bardziej, że umarli nic nam nie powiedzą.
- W takim razie, senior Juarez, zróbmy jeszcze coś innego. Niech dwóch naszych ludzi 
pójdzie tam udając myśliwych. Nie przypuszczam, aby groziło im niebezpieczeństwo. 
Krzykiem sowy dam im znak, że otoczyliśmy obóz. Wtedy obaj powiedzą otwarcie, kim są, i 
wezwą tamtych do poddania się. I może wtedy krew się nie poleje.
- To dobry pomysł, senior, ale rola tych dwóch jest jednak niebezpieczna. Kto się jej 
podejmie?
- Ja, ja, ja... - rozległo się wiele głosów.
- Mamy odważnych ludzi - ucieszył się Sternau.
- Niech pan wybiera.
- To trudna misja, nie chciałbym nikogo obrazić. Indian musimy wykluczyć. Najlepiej 
pasują mi do tej roli Mariano i Piorunowy Grot.
Obaj natychmiast odwiązali konie, wskoczyli na nie i pogalopowali w stronę lasu.
- Za kogo się podamy? - zapytał Mariano.
- Oczywiście za myśliwych - odparł Unger.
- Ale jakiego pochodzenia?
- Jestem Niemcem i tak im powiem.
- A ja: francuski zastawiacz sideł.
- Nie zmienię nazwiska, podam im moje prawdziwe.
- Ja w zasadzie też, bo Lautreville to przecież moje dawne nazwisko. Przybyliśmy z 
Laredo przez Rio Grandę del Norte i chcemy się dostać do Francuzów, aby walczyć przeciw 
temu przeklętemu Juarezowi.
- Świetnie - uśmiechnął się Unger. - A więc naprzód! Zatoczyli galopem koło tak, aby 
obozujący sądzili, że przybywają
z północy. Zwalniając biegu, zatrzymali konie na skraju lasu. Ujrzeli blask światła 
padającego na trawę. Usłyszeli też jakieś głosy, więc zatrzymali się. Unger zawołał głośno:
- Hola, co to za ogień w lesie?
Zaległa cisza. Dopiero po dłuższej chwili ktoś krzyknął:
- Kto jesteście?
- Myśliwi. Czy można się do was dołączyć?
- Stójcie!
Podeszło kilku ludzi, oświetlając ich pochodniami. Jeden zapytał z ponurą miną:
- Czy jest was więcej?
- Skądże znowu! - roześmiał się Mariano.
- Nie jesteście mi potrzebni.
- Ale wy nam.
- Po co?
- Do licha! - zaklął Unger. - Po co? Czyż to nie radość spotkać ludzi w dzikim lesie?
- Cieszycie się na próżno.
- Nie gadajcie głupstw. Jechaliśmy cały dzień, chcieliśmy właśnie odpocząć, gdy 
zobaczyliśmy to ognisko. Chyba pozwolicie zagrzać ręce?
Meksykanin ciągle przyglądał im się uważnie.
- Chodźcie więc - powiedział wreszcie - lecz miejcie się na baczności. Zły los was 
czeka, jeżeli przybywacie w niecnych zamiarach.
Zsiedli z koni i prowadzili je za sobą. Gdy doszli do ognisk, leżący tam mężczyźni 
wstali i przypatrywali im się bezceremonialnie. Unger i Mariano przywitali ich grzecznie, 
ściągnęli z koni siodła i kładąc je pod głowy, rozłożyli się przy ognisku. Jeden z Meksykanów 
odprowadził wierzchowce. Kiedy wszyscy ponownie usiedli, ten człowiek, który wypytywał 
ich przed chwilą, zwrócił się do Ungera:
- Jeszcze kilka pytań, senior. Jesteś myśliwym?
- Tak.
- Gdzie polujesz? Skąd pochodzisz?
- Poluję wszędzie. Zwierzyny szuka się tam, gdzie ją można znaleźć, prawda?
- Ale skąd pochodzisz? Gdzie się urodziłeś?
- Jestem Niemcem, nazywam się Unger, a mój towarzysz to Francuz nazwiskiem 
Lautreville.
- Skąd przybywacie?
- Jedziemy znad Rio Grandę.
- Dokąd?
- Musicie to wiedzieć? Dobrze, już dobrze, powiem. Ale nie jesteście przypadkiem 
ludźmi Juareza?
- Co ci przyszło do głowy? Nie służymy żadnemu Indianinowi.
- No to w porządku. Mój towarzysz jest Francuzem i tęskni za rodakami. Ja zaś mam 
dawne porachunki z Juarezem, postanowiliśmy więc przyjechać tu i w ten czy inny sposób 
zaleźć Juarezowi za skórę.
- Słowem, seniores, chcielibyście się zaciągnąć?
- Coś w tym rodzaju.
- Dlaczego zamierzacie służyć Francuzom?
- Bo to rodacy mego towarzysza.
- Ale Basaine nie potrzebuje ludzi.
- W takim razie jechaliśmy na próżno.
- Tak, chyba... że usłuchacie dobrej rady.
- Dobrych rad zawsze słuchamy chętnie - wtrącił Mariano.
- A więc, krótko mówiąc, moglibyście u nas znaleźć zajęcie.
- U was? A kim wy jesteście?
- Słyszeliście o Panterze Południa?
- Często.
- A o Corteju?
- Nie przypominam sobie.
- Otóż ci dwaj połączyli się, aby Cortejo mógł zostać prezydentem.
- Do licha! Musi to być niegłupi człowiek.
- Werbuje ludzi. Jeśli mu się powiedzie, każdy ze zwolenników może liczyć na dobre 
stanowisko. Macie ochotę przystać
do nas?
- To poważna decyzja. Musimy się zastanowić. Gdzie przebywa
Cortejo?
- W hacjendzie del Erina.
Ledwie zdołali ukryć wrażenie wywołane tą niespodziewaną wiadomością.
- Del Erina? - powtórzył Unger. - Czy to jego własność?
- Oczywiście. Zna ją senior?
- Tak. Przed laty raz tam nocowałem. Wtedy jednak ktoś inny był właścicielem. 
Nazywał się...
- Arbellez.
- Tak, Arbellez. Czy żyje jeszcze?
- Może. Zabraliśmy mu po prostu hacjendę. Cortejo wziął dom, my podzieliliśmy 
między siebie resztę.
- Do licha!
- W oczach Ungera pojawiły się błyski gniewu. Najchętniej wpakowałby temu 
człowiekowi kulę w łeb, tamten jednak zrozumiał
to inaczej.
- Podoba wam się, co? - z dumą w głosie zapytał.
- Oczywiście. Ale co na to ten... jak mu tam... Arbellez?
- Nic, bo go zamknięto.
- Zamknięto? Jak to?
- Ano zwyczajnie. Niech zdycha z głodu. Unger z trudem opanował wzburzenie.
- Na czyj rozkaz zamknęliście go? - wtrącił się Mariano, czując że lada moment Unger 
wybuchnie.
- Na rozkaz seniority Josefy,
- Kto to?
- Córka Corteja.
- Gdzie jest teraz?
- Przed kilku dniami przyjechała do hacjendy.
- Więc są tam oboje z ojcem.
- No nie, bo Cortejo wyjechał.
- Dokąd?
Rozległo się wołanie sowy.
- Chcecie wiedzieć zbyt wiele. Kiedy przyłączycie się do nas, będziecie mogli pytać o 
wszystko.
- Musimy przedtem wiedzieć, dokąd teraz jedziecie.
- Nad Rio Grandę del Norte, aby wygarbować skórę pewnemu Anglikowi, o ile nie 
zechce nam dać pieniędzy.
Unger zacisnął zęby i mruknął półgłosem:
- Nie przyjdzie wam to łatwo.
- Co takiego? - zdumiał się Meksykanin. - Nie rozumiem.
- Powiem więc wyraźnie: idź do diabła, kanalio! - krzyknął Unger. Nie panował już 
nad sobą. Wyciągnął rewolwer, przyłożył
Meksykaninowi do skroni i nacisnął cyngiel. Padł strzał i zabity zwalił się na ziemię.
Reszta osłupiała. Unger skorzystał z tego i wystrzelił parę razy. Mariano również 
strzelił kilkakrotnie. Spora chwila minęła, zanim bandyci chwycili za broń. W tym samym 
momencie Sternau wydał komendę:
- Ognia!
Padła salwa podobna do armatniego strzału. Po drugiej nie było już do kogo strzelać. 
Wszyscy zbóje leżeli pokotem na ziemi. Nic dziwnego, dwieście strzałów z bliskiej 
odległości do pięćdziesięciu ludzi musiało ich położyć trupem.
Rozległy się kroki. Niewidoczni dotąd strzelcy podeszli bliżej.
- Po co była ta kanonada? - Sternau zwrócił się z wymówką do Ungera.
- Nie słyszał pan, co ten człowiek opowiadał?! - krzyknął ciągle podenerwowany 
Unger.
- Nie, poszedłem do koni. Wróciłem dopiero na odgłos strzałów i wtedy kazałem dać 
ognia.
- Te kanalie zasłużyły na stokroć gorszą śmierć! Napadli na hacjendę del Erina i 
wrzucili mego teścia do piwnicy! - Unger drżał z oburzenia.
- Naprawdę? - nie dowierzał Sternau.
- Tak. Powiedział to ten łotr, ich przywódca chyba.
- Więc była to banda zbójów? A ja myślałem, że oddział Corteja.
- Na jedno wychodzi. Cortejo zawładnął hacjendą, kazał ją plądrować, a jego córka 
poleciła zaniknąć Arbelleza, aby umarł z głodu.
- Mój Boże, co za okropna wiadomość! Sprawdźmy jeszcze, czy wszyscy ci ludzie nie 
żyją.
Szybko się z tym uporali. Tylko jeden, gdy go dotknięto, jęknął. Popatrzył szklanym 
wzrokiem i wykrztusił:
- Ach, widzę twarz hacjendera.
- Co ten człowiek mówi? - zainteresował się Juarez.
- Powiada, że widzi twarz hacjendera.
- To widać ten, który zamknął mego teścia.
- Czy to o nim wspominał Niedźwiedzie Oko? - zapytał Sternau.
- Tak - potwierdził Apacz.
- Starajmy się utrzymać go przy życiu. Może uda nam się dowiedzieć czegoś od niego.
Pochylił się nad rannym, zbadał go i pokiwał głową.
- Nie ma mowy o ratunku. Ma przestrzelone płuca. Ranny znów jęknął:
- Ach, ta twarz! - w jego oczach malowało się przerażenie. Spojrzał na leżącego obok 
przywódcę i wyharczał: - Zabity! Nie żyje. Kto odda list?
- Jaki list? - Sternau znów pochylił się nad nim.
- List do Corteja - wymamrotał.
- Gdzie jest Cortejo?
- W... w... San Juan.
Ogień oświetlał twarz umierającego. Z każdą sekundą bladł coraz bardziej. Zamknął 
oczy.
Sternau potrząsnął nim i krzyknął:
- Gdzie jest list?
- W bucie... - wyszeptał z ogromnym trudem.
- W czyim bucie?
Nie odpowiedział. Śmierć wyciągnęła już po niego rękę. Ustami rzuciła mu się krew. 
Nagle życie wróciło jeszcze na chwilę, uniósł się nieco nad ziemią i zawołał:
- Boże, Boże, przebacz mi, dałem mu przecież chleba i wody! To były jego ostatnie 
słowa. Skonał.
Milczeli jakiś czas.
- Co to mogło znaczyć? - zastanawiał się Mariano.
- Nie dowiemy się nigdy. Zabierze tę tajemnicę do grobu
- odparł Unger.
- A może nie? - Sternau był innego zdania. - Twarz hacjendera prześladowała go od 
dłuższego czasu, w przedśmiertnej godzinie wyznał, że dał mu chleba i wody. Może żywił 
Arbelleza w piwnicy? Szkoda, że nie darowaliśmy mu życia.
- Nawet jeśli tak było, jak senior przypuszcza, skąd mogliśmy o tym wiedzieć? Nie 
wyrzucajmy więc sobie śmierci tego człowieka - odezwał się Juarez. - A teraz poszukajmy 
listu.
- List w bucie, ale w czyim?
- Musimy przeszukać buty przywódcy, jemu go zapewne powierzono.
I rzeczywiście, w jednym z butów znaleziono list Josefy.
- Proszę, senior - Sternau podał papier Juarezowi. Prezydent podszedł do ogniska, by 
w jego świetle przeczytać list.
Gdy skończył, zwrócił się do swoich towarzyszy:
- Posłuchajcie. Oto treść listu - odczytał go słowo w słowo, po czym dodał: - Musimy 
przechować ten dokument jako wiarygodne wyznanie ciężkich zbrodni. A teraz zabierzcie 
zabitym broń i w drogę. Musimy jak najszybciej dotrzeć nad rzekę Sabinas, tam gdzie 
mieliśmy się spotkać z sir Drydenem.
- A co z moim teściem Arbellezem? - niepokoił się Unger.
- Pojedziemy i do hacjendy. Pierwszą naszą powinnością jest jednak ratowanie 
ładunku ze statku lorda i schwytanie Corteja. Droga nad rzekę nie będzie trwała dłużej niż 
dwie godziny. Na koń!


ANGIELSKIE MILIONY
Port Refugio leży nad ujściem Rio Grandę del Norte, dzielącej Meksyk od Teksasu. 
Mimo wielkości rzeki i zalet, w jakie natura wyposażyła Refugio, w roku 1866 nie zaliczano 
go jeszcze do dużych portów. Rozwojowi żeglugi nie sprzyjały niespokojne czasy i 
nieuporządkowane stosunki miejscowe oraz brak zainteresowania władz państwowych 
handlem światowym.
Nic więc dziwnego, że kiedy do portu zawinął okręt hrabiego z Nothingwell, sir 
Henry'ego Drydena, załadowany bronią, amunicją i pieniędzmi dla Juareza, poza nędzną 
brazylijską barką nie było tam większych statków. Lord na szczęście już wcześniej zamówił 
kilka łodzi przeznaczonych do rzecznego spławu ładunku oraz dwa małe parowce, które 
miały je holować; stały na kotwicy opodal ujścia rzeki. Przepakowano ładunek i oczekiwano 
powrotu Sępiego Dzioba, którego lord wysłał do Juareza z zawiadomieniem o swym 
przybyciu.
Sir Henry mieszkał w małej, wygodnie urządzonej kajucie jednego z parowców. 
Niecierpliwił się i niepokoił, czy wysłannika nie spotkało w drodze coś złego.
Był wieczór. Zawołał do siebie sternika.
- Według mojej rachuby Sępi Dziób powinien już był wrócić - powiedział - a tu czas 
nagli. Jeśli nie zjawi się w ciągu jutrzejszego dnia, wyruszamy.
- Bez przewodnika?
- Dwaj ludzie z załogi znają nieco rzekę. Zresztą mam nadzieję, że Sępiego Dzioba 
spotkamy po drodze.
- A jeśli przytrafił mu się jakiś wypadek?
- Będziemy musieli sami sobie poradzić.
- A jeśli nie dotarł do Juareza i prezydent nic nie wie o naszym przybyciu?
- To byłoby fatalne. Mogą napaść na nas Francuzi i starać się zdobyć ładunek. W 
każdym razie nie możemy tu marudzić.
- Kalkuluję, że obejdą się smakiem.
Słowa te padły zza uchylonych drzwi kajuty. Anglicy obejrzeli się.
- Sępi Dziób! - uradował się Dryden. - Bogu dzięki!
- Ja też mu dziękuję! To dopiero była heca! Taka podróż, sir, to wyczyn nie lada. Co 
więcej, nie znalazłem was od razu. Nie sądziłem, że zatrzymacie się w tym miejscu.
- Ale w końcu znalazł nas pan. Proszę powiedzieć, jak się udała wyprawa.
- Dziękuję, sir, bardzo dobrze. Jesteście gotowi do drogi?
- Tak. Dwudziestu ludzi. Chyba to wystarczy. Rozmawiał pan z Juarezem?
- Owszem, lecz spotkałem go nie w Paso del Norte, tylko w forcie Guadalupe.
- Wyjechał panu naprzeciw?
- Nie, sir. Według moich kalkulacji nic o mnie nie wiedział. Przybył, jakby to 
powiedzieć, bo taki był jego plan działania. Tam, w głębi kraju, zdarzyły się dziwne rzeczy, 
sir, o których muszę panu opowiedzieć.
Dryden wskazał mu krzesło polowe:
- Siadaj i opowiadaj, senior!
- Hm! Nie jestem przygotowany do tak długiej opowieści, sir. Gardło łatwo mi przy 
mówieniu wysycha i jeśli...
- Ależ dobrze! - przerwał ze śmiechem Dryden. - Postaram się zaraz o krople, które 
doskonale zwilżają zeschnięte gardło.
Otworzył szafkę, wyjął butelkę i nalał pełną szklankę.
- Pij na zdrowie, master! Zapewne jest pan także głodny!
- Nie przeczę, sir, ale głód może jeszcze poczekać. Jedzenie przeszkadza opowiadaniu. 
Słowa chcą wyjść na zewnątrz, a kęs gramoli się do wnętrza, spotykają się, zderzają, a z tego, 
kalkuluję, nic dobrego nie wyniknie. Natomiast kropla trunku na języku nie przeszkadza 
mówieniu.
Pociągnął mały łyk ze szklanki. Prawdziwy westman zawsze pije powoli.
- A ja jestem ciekaw - w oczach trapera pojawił się chytry uśmieszek - jak pan to 
przyjmie.
- Czy przywozi pan wieści ważne dla naszej wyprawy?
- Tak, a nawet więcej. Są one ważne i z innych względów. A więc - zaczął opowiadać 
z tajemniczą i szelmowską miną - zajeżdżam do fortu Guadalupe do starego Pirnera, chłop na 
schwał, ale swoją drogą wyjątkowy osioł, sir.
Odwrócił się i splunął - zapewne na wspomnienie rozmowy z Pirnerem - tak celnie, że 
ślina przeleciała tuż nad Drydenem i znikła w otwartym okienku kajuty.
Dryden cofnął głowę i skrzywił się z niesmakiem.
- Wypraszam to sobie! Czy wystrzał był we mnie skierowany?
- Ależ skąd, sir! Nie zwykłem nigdy chybiać. A więc zjawiłem się w Guadalupe i 
znalazłem tam Czarnego Gerarda. Miałem nadzieję, że zaprowadzi mnie do Paso del Norte, 
ale to było zbyteczne, gdyż prezydent przyjechał do fortu. Nie bez powodu zresztą. Czy wie 
pan, że Juarez rozpoczął już działania wojenne?
- Nie, nie wiem.
- Ma poparcie Apaczów. W Guadalupe pobił wrogów na głowę. Teraz wyruszył, by 
zdobyć Chihuahua, a potem Monclovę. Następnie podąży na spotkanie z panem.
- Gdzie ma ono nastąpić?
- U zbiegu rzek Sabinas i Salado. Według moich kalkulacji przybędziecie tam 
jednocześnie, jeśli pan wypłynie jutro rano.
- Wolałbym jeszcze dziś wieczorem, o ile ciemności nie stoją na przeszkodzie.
- Bynajmniej. Rzeka jest szeroka, a woda tak błyszczy, że nie sposób pomylić 
kierunku.
- Czy Juarez osobiście chce spotkać się ze mną, czy też wyśle kogoś w zastępstwie?
- Jak kalkuluję, osobiście.
- Oczywiście w asyście dużego oddziału.
- Rozumie się! Nie zabraknie ludzi, gdyż jak tylko prezydent pojawi się w Chihuahua, 
wielu wolontariuszy zaciągnie się pod jego rozkazy.
- A więc wie pan na pewno, że pokonał Francuzów w Guadalupe?
- Na pewno, gdyż sam brałem udział w bitwie.
- Czy Juarez dowodził?
- Można powiedzieć, że tak, aczkolwiek najwięcej zdziałali, przynajmniej z początku, 
Czarny Gerard i Niedźwiedzie Oko, wódz Apaczów.
- Mocno zaakcentował imię Indianina. Dryden zmarszczył brwi:
- Niedźwiedzie Oko? Co za podobieństwo!
- Do Niedźwiedziego Serca, prawda?
- No właśnie. Czy znał pan tego Indianina?
- Dawniej nie znałem, ale teraz to i owszem.
- Co pan powiada!? Zna pan wodza o imieniu Niedźwiedzie Serce?! Gdzie go pan 
spotkał?
- W forcie.
- To niemożliwe! Niejeden Indianin mógł przybrać takie imię - po namyśle zauważył 
sir Dryden.
- O nie! Indianin nie przyswaja sobie imienia należącego do kogoś innego.
- A jeżeli ten ktoś należy do innego plemienia?
- Tym bardziej nie.
- Z jakiego plemienia pochodzi pański Niedźwiedzie Serce?
- Z Apaczów, a Niedźwiedzie Oko jest jego bratem.
- Prawdziwy Niedźwiedzie Serce zaginął przed wielu laty.
- Istotnie, sir. Niedźwiedzie Oko długo go szukał i nawet już sądził, że brat został 
zamordowany przez białych.
- Ale powiada pan, że widział Niedźwiedzie Serce. Tego zaginionego?!
- Tak, jego we własnej osobie. Lord zerwał się z krzesła.
- Master, nie zdaje pan sobie sprawy, jaką nowinę mi przyniósł! Traper uśmiechnął się 
nieznacznie.
- Czy nie wie pan, gdzie ten Apacz przebywał tyle czasu?
- Gdzie mógł przebywać? Zawieruszył się w sawannie lub gdzie indziej. 
Czerwonoskórzy są wiecznymi włóczęgami.
- Och, ale nie on! Czy sądzi pan, że będzie towarzyszył prezydentowi i razem z nim 
przyjedzie nad Rio Sabinas?
- Tak sądzę, sir.
- Dzięki Najwyższemu! Zobaczę go i będę mógł z nim rozmawiać! Dowiem się o jego 
dawnych towarzyszach i o ich losie! No właśnie... Czy z Niedźwiedzim Sercem byli jacyś 
ludzie?
- O, tak, niejeden - powiedział traper z obojętną miną. - Był z nim pewien Hiszpan, 
imieniem Mindrello, Indianka Karia, jakaś seniorita Emma...
- I kto jeszcze?! Mów pan, na Boga! Sępi Dziób udał, że nie słyszy pytania.
- Ta seniorita, zdaje się, jest mężatką. Tak myślę, bo bardzo czule odnosi się do 
pewnego seniora.
- Czy zna pan jego imię?
- Nazywa się Unger i w swoim czasie był znakomitym myśliwym. Nadano mu 
przydomek Piorunowy Grot. Poznałem również jego brata, sternika czy kapitana.
Lord położył drżącą rękę na ramieniu westmana. W jego głosie słychać było 
wzruszenie, kiedy zapytał:
- Czy to już wszyscy towarzysze wodza Apaczów?
- Muszę się zastanowić, milordzie. Zaraz... Przypominam sobie jeszcze jednego: 
olbrzymiego draba z brodą sięgającą do pasa. Był niegdyś lekarzem, ale również sławnym 
myśliwym. Nazywali go Władca Skał.
- Sternau?
- Tak, Sternau. Niemiec.
- I nikogo więcej już pan nie pamięta?
- Aha... Był jeszcze starszy pan, don Fernando. Zdaje się, że stary Pirnero mówił, iż 
ten senior to hrabia Rodriganda.
Lord z trudem panował nad sobą.
- Na miłość boską, człowieku! - krzyknął. - Czy naprawdę o nikim nie zapomniałeś?!
- Cierpliwości, sir... Tak... Ale ten to już naprawdę ostatni. Mimo różnicy wieku 
niezwykle podobny do starego hrabiego. Sternau i on są na ty. Doktor nazywał go chyba 
Marianem.
- A więc i on uratowany! Boże, dzięki ci! Opowiadaj, master, opowiadaj!
- Chętnie, milordzie! Dowie się pan o wszystkim. Chociaż, milordzie, znowu gardło 
zaschło i tak stwardniało, że...
- Tu stoi butelka. Niech się pan częstuje!
Sępi Dziób nalał sobie, łyknął i zaczął dokładnie, już bez
ponaglania, zdawać relację. Lord, a nawet sternik, słuchał z napiętą uwagą. Wreszcie 
opowieść trapera dobiegła końca.
- To wszystko, co wiem. O szczegóły niech pan pyta, milordzie, tych panów, kiedy 
spotkacie się nad Rio Sabinas.
- Moglibyśmy już wyruszyć, ale pan jest zbyt zmęczony, prawda?
- Phi, dobry myśliwy nie zna uczucia zmęczenia. Skoro pan chce jechać, jestem do 
pańskich usług. Czy ludzie są na stanowiskach?
- Wszyscy. Nawet kotły już nagrzane, jak pan chyba zauważył.
- Łodzie transportowe przymocuje się do obu parowców. Moje miejsce jako 
przewodnika jest na pierwszym. A pańskie?
- Także tam.
- Wieczorami nie będziemy zarzucać kotwicy koło brzegu, jak się to zazwyczaj robi, 
lecz na środku rzeki. Czy pańscy ludzie są dobrze uzbrojeni?
- Tak. Zresztą mam amunicję na łodziach. Nie ma powodu do obaw, master.
- Tak też sądzę, ale musimy być na wszystko przygotowani. Sępi Dziób zaczął 
obchodzić łodzie, zaszedł też na pokład
drugiego parowca. Wśród załogi spotkał niejednego znajomego. Zarówno ci, jak i 
pozostali robili dobre wrażenie. Sternikowi drugiego parowca kazał trzymać się tuż za 
pierwszym, po czym wrócił do lorda.
Wyrzucono liny, umocowano łodzie i dano znak do podniesienia kotwicy. Oba 
parowce powoli ruszyły z miejsca.
Była głęboka noc, ale gwiazdy jasno świeciły, wyraźnie oświetlając drogę. Sępi Dziób 
stał na mostku i pilnie wpatrywał się w rzekę. Lord nie opuszczał go ani na chwilę. Wciąż 
wypytywał o różne sprawy związane z odnalezieniem się przyjaciół.
Miasto City leży na lewym brzegu Rio Grandę, nieopodal zaś, na prawym - 
miejscowość Mier. Stąd zaś do Reville i Belleville, gdzie Rio Salado wpada do Rio Grandę, 
jest przeszło pięćdziesiąt mil. Na całej tej długości brzegi są porośnięte gęstymi zagajnikami, 
za którymi strzelają ku niebu potężne drzewa starego lasu. Między nimi łatwo można 
przejechać na koniu, podczas gdy nadrzeczny zagajnik nastręcza wiele trudności.
Przez las mknął w górę rzeki spory oddział jeźdźców. Wszyscy byli dobrze uzbrojeni. 
Musieli mieć za sobą długą drogę, bo ich konie wyglądały na bardzo zmęczone.
Oddział wyprzedzało dwóch ludzi. Jednym był Pablo Cortejo, śmieszny pretendent do 
panowania nad Meksykiem. Humor mu nie dopisywał. Z ponurym wyrazem twarzy 
rozmawiał z towarzyszem, od czasu do czasu rzucając przekleństwa.
- Co za diabelski pomysł transportować to na dwóch parowcach!
- To by jeszcze uszło. Ale że nie przybijają do brzegów... Przecież liczyliśmy na 
nocny napad. Nic z tego.
- Bodajby diabli porwali tego Anglika! Od San Juan gnamy za nim bez odpoczynku, 
konie ledwie zipią, a wszystko nadaremnie.
- Trzeba by go jakoś podejść, senior.
- Ale w jaki sposób? Wszak nie zbliżają się do brzegu.
- Niech się nie zbliżają. Już moja w tym głowa, by Anglik sam do nas przyszedł...
- Co chcesz zrobić?
- Rozumie się, że otrzymam dodatkowe wynagrodzenie...
- Otrzymasz. Co więc zamierzasz?
- Powiem ci, senior, za pół godziny. Kiedy przybędziemy na miejsce, które sobie 
upatrzyłem.
- No dobrze. Ale chyba masz rację. Jeśli schwytamy Anglika, to i resztę mamy w 
ręku.
- Schwytamy, senior, schwytamy.
Po trzydziestu minutach las mocno się przerzedził. Znaleźli się na półwyspie, który 
wciskał się klinem w wodę. Grunt miał skalisty i roślinność skąpą. Stąd łatwo było ogarnąć 
wzrokiem całą rzekę, również z niej miejsce to było dobrze widoczne.
- A więc, senior Cortejo - powiedział jego towarzysz - zrobię tak...
Słońce chyliło się ku zachodowi, kiedy pierwszy parowiec dopłynął do zakrętu rzeki. 
Lord wraz z Sępim Dziobem stał na mostku przy sterniku.
- Jak daleko do Rio Salado? - zapytał sir Dryden trapera.
- Będziemy tam jutro w południe. Ale spójrz, milordzie, na ten półwysep. Czy nie stoi 
tam jakiś człowiek?
- Rzeczywiście. Teraz usiadł.
- O nie, nie usiadł, ale upadł - dodał sternik. - Chyba jest ranny.
- Teraz znów się podnosi, ale z trudem - powiedział Sępi Dziób.
- Chwieje się na nogach. Upadł!
- Czy nie wyślemy łodzi? Przecież trzeba mu pomóc.
- On coś woła! Posłuchajmy.
Widać było, jak nieznajomy przyłożył ręce do ust.
- Juarez! Juarez!
- Goniec od prezydenta! Musimy go zabrać na pokład! Popłynę po niego!
- Nie, milordzie - sprzeciwił się Sępi Dziób. - Musi pan być ostrożny. Wystarczy 
wysłać łódź z dwoma marynarzami.
Sternik wydał odpowiednie rozkazy. Spuszczono czółno na wodę, a parowce rzuciły 
kotwice tam, gdzie się zatrzymały. Mimo zapadającego zmroku widać było z mostka, jak 
majtkowie przybili do brzegu, wylądowali, przymocowali czółno i zbliżyli się do człowieka 
leżącego na ziemi. Rozmawiali z nim kilka minut, po czym - ku zdziwieniu obserwujących 
ich - sami wsiedli do czółna i zaczęli płynąć z powrotem.
Lord był bardzo zdenerwowany.
- Dlaczego nie przywieźliście rannego?! - krzyknął, gdy weszli na pokład.
- Spadł z konia i ciężko się zranił. Gdy odzyskał przytomność, z trudem dowlókł się 
do rzeki. Cierpi biedak okropnie, zwłaszcza kiedy się go dotyka. Prosił, byśmy zostawili go w 
spokoju, bo i tak umrze.
- Dlaczego więc dawał nam sygnały, skoro nie chce naszej pomocy? - zapytał Sępi 
Dziób.
- Jest wysłańcem Juareza. Prezydent polecił mu zatrzymać się nad rzeką i wypatrywać 
lorda Drydena, aby mu przekazać ważne wiadomości.
- To nie brzmi prawdopodobnie. Juarez ustalił miejsce spotkania z nami. Jeśliby 
wysłał gońca, to tylko w tym przypadku, gdyby je zmienił lub gdyby chciał nas ostrzec przed 
grożącym niebezpieczeństwem. Zresztą, dlaczego ranny nie przekazał wam treści swego 
poselstwa?
- Nie wolno mu wtajemniczać innych w to, co ma do powiedzenia lordowi.
- To mi się wydaje jeszcze bardziej podejrzane. Czy widzieliście jego konia?
- Nie.
- Czy nie było w pobliżu śladów kopyt?
- Grunt jest skalisty.
- Czy nie zauważyliście czegoś lub kogoś na skraju lasu?
- Nie.
- Będę więc musiał pojechać - postanowił, dotąd milczący, lord.
- Muszę wiedzieć, co kazał mi donieść Juarez.
- Poseł może przecież przekazać wiadomość komuś innemu
- Sępi Dziób kręcił głową z niedowierzaniem. - Bardzo mi się to wszystko nie podoba. 
Kto wie, ilu ludzi kryje się za tamtymi drzewami.
- Mogę przecież wcale nie przybijać do brzegu, tylko rozmawiać z nim z czółna.
- A jeśli będą strzelać do pana? - zakasłał i splunął w wodę. - Ach, milordzie, przyszła 
mi fantastyczna myśl do głowy. To ja popłynę. Podam się za sir Henry'ego Drydena i 
kalkuluję, że nie najgorzej wywiążę się z tej roli.
Mówiąc to, stroił sowizdrzalskie miny. Lord obrzucił go wzrokiem od stóp do głów, z 
uwagą popatrywał na jego długi nos, odkrytą, owłosioną pierś, porwaną odzież i powiedział 
łagodnie;
- Tak. I ja sądzę, że będzie pan doskonałym lordem.
- No, godności mi nie brak. Jesteśmy jednakowego wzrostu, milordzie. Czy nie ma 
pan ze sobą ubioru, jaki się zazwyczaj nosi w Londynie czy Nowym Jorku?
- Wie pan, że mam.
- Cylinder, rękawiczki, kokardka i monokl, a może nawet parasol?
- Rozumie się.
- Czy nie chciałby mi pan pożyczyć tych drobiazgów? Napięcie zostało rozładowane. 
Lord roześmiał się, Sępi Dziób
mu wtórował. Postanowiono, że traper uda się na ląd jako lord Dryden.
- No, idę się przebrać - oświadczył i znikł w kajucie lorda.
Kiedy zjawił się ponownie, wyglądał tak cudacznie, że ci spośród członków załogi, 
którzy go zobaczyli, wybuchnęli śmiechem. Ubranie z szarego sukna, kamaszki-lakiery, szary 
cylinder, żółte rękawiczki, parasol i binokle na długim, sępim nosie, wszystko to wyglądałoby 
niezwyczajnie nawet w wielkim mieście, a cóż dopiero na tym pustkowiu!
Tylko sir Drydenowi nie było do śmiechu! A i Sępi Dziób miał poważną minę.
- Albo ten jegomość jest istotnie gońcem Juareza, albo cała ta historia jest pułapką, w 
którą zamierzają nas wciągnąć. Jeśli podejrzenie moje się sprawdzi, to nie można 
przewidzieć, jak się przygoda skończy.
- Co powinniśmy wtedy zrobić, master? - spytał lord.
- Stójcie na kotwicy, dopóki nie wrócę.
- A jeśli pan nie wróci?
- Poczekajcie do rana, po czym ostrożnie popłyńcie dalej. Tak czy inaczej znajdziecie 
Juareza. Ale, proszę, miejcie się na baczności. Jeśli mnie schwytają, to znaczy, że zamierzają 
ukraść nasz ładunek. Spróbują zatem napaść na was w nocy.
- Będziemy czuwać.
- Nabijcie armaty kartaczami, ale zróbcie to tak, aby z brzegu niczego nie zauważono. 
Dobrze, że działa są przykryte płótnem.
- A pan? Boję się o pana!
- Nie lękaj się, sir! Jeśli mnie nawet schwytają, ucieknę. I dotrę do Juareza.
- W jaki sposób?
Sępi Dziób swoim zwyczajem splunął na wodę.
- Oczywiście konno.
- Nie mając wierzchowca?
- Ja nie mam, ale oni tam na pewno mają koni pod dostatkiem. Zresztą, znam dobrze 
ten zakątek. Teraz jest jeszcze dosyć jasno. Zanim noc zapadnie, przedostanę się do prerii i o 
świcie, o ile tylko koń okaże się dobry, będę u Juareza.
- Żebym mógł wiedzieć, co się z panem stanie...
- Jeśli na mnie napadną u brzegu, stwierdzicie to na własne oczy, a o ucieczce was 
zawiadomię. Czy zna pan krzyk meksykańskiego sępa?
- Tak, bardzo dobrze.
- Otóż, pierwszy taki krzyk, a naśladuję go doskonale, będzie znaczył, że jestem 
wolny, drugi - że siedzę na koniu, a trzeci, że nic mi nie grozi. Kiedy zaś usłyszy pan z dala 
czwarty - to sygnał, że jestem w drodze do Juareza.
- Będziemy uważnie słuchać, master.
- Zatem przygoda może się rozpoczynać.
Sępi Dziób sięgnął do kieszeni spodni, wyciągnął tytoń do żucia i odgryzł, ile się dało.
- Ależ sir, lord nie żuje tytoniu - roześmiał się sternik.
- Phi! I lord przecież człowiek! Czemuż lordowie mieliby pozbawiać się 
najsubtelniejszej rozkoszy życia? Wszyscy lordowie żują, ale czynią to tak, że nie znać tego 
po nich.
Chwycił parasol pod pachę i wskoczył do czółna. Majtkowie zaczęli wiosłować w 
kierunku wybrzeża.
