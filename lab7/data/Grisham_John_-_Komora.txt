JOHN GRISHAM



KOMORA
Przełożył: Marcin Warzyńczak


SCAN-DAL

PRZEDMOWA
       
       Sam byłem kiedyś adwokatem i broniłem ludzi oskarżonych o najrozmaitsze przestępstwa. Na szczęście jednak nigdy nie miałem klienta oskarżonego o morderstwo i skazanego na śmierć. Nigdy nie musiałem odwiedzać nikogo w bloku śmierci i robić tego, co prawnicy w tej książce.
       Ponieważ nie znoszę ślęczeć w bibliotekach, postąpiłem tak, jak zazwyczaj, gdy piszę powieść. Znalazłem prawników z doświadczeniem i zaprzyjaźniłem się z nimi. Dzwoniłem do nich o najdziwniejszych porach i wyciągałem informacje. I to im chciałbym w tym miejscu podziękować.
       Leonard Vincent, który przez wiele lat był prawnikiem wydziału więziennictwa stanu Missisipi, otworzył przede mną drzwi swojego gabinetu. Wyjaśniał mi przepisy, pokazywał akta, zabierał do bloku śmierci i oprowadził po rozległym zakładzie karnym znanym po prostu jako Parchman. Opowiedział wiele historii, które w ten czy inny sposób stały się częścią tej książki. Leonard i ja wciąż zmagamy się z moralnymi problemami związanymi z karą śmierci i myślę, ze będzie tak już zawsze. Chciałbym też podziękować współpracownikom Vincenta, a także strażnikom i personelowi Parchman.
       Jim Craig jest człowiekiem o wielkim sercu i wspaniałym prawnikiem. Jako dyrektor Mississippi Capital Defense Resource Center jest oficjalnym obrońcą większości więźniów Bloku. To on przeprowadził mnie przez labirynt apelacji i walki o złagodzenie wyroku w kolejnych instancjach. Nieuniknione pomyłki popełniłem ja, nie on.
       Studiowałem razem z Tomem Freelandem i Guyera Gillespie, im także dziękuję za pomoc, jakiej mi udzielili. Marc Smimoff jest moim przyjacielem i wydawcą The Oxford American. To on, jak zwykle, zajął się rękopisem, zanim wysłałem go do Nowego Jorku.
       Dziękuję także Robertowi Warrenowi i Williamowi Ballardowi. I jak zawsze, specjalne podziękowania dla mojej najlepszej przyjaciółki, Renee, która wciąż czyta mi każdy rozdział przez ramię.

ROZDZIAŁ 1
       
       Decyzję o podłożeniu bomby w domu radykalnego działacza żydowskiego podjęto stosunkowo szybko. Całą sprawą zajmowało się tylko trzech ludzi. Pierwszym był człowiek finansujący przedsięwzięcie. Drugim miejscowy działacz, który znał teren. Trzecim zaś młody patriota, zapaleniec znający się na materiałach wybuchowych i obdarzony zadziwiającym talentem znikania bez śladu. Po zamachu opuścił Stany Zjednoczone i przez sześć lat ukrywał się w Irlandii Północnej.
       Ich celem był Marvin Kramer, Żyd znad Missisipi. Jego rodzina od czterech pokoleń parała się handlem na terenie Delty, która nie jest deltą rzeki Missisipi, lecz rozległą, żyzną równiną we wschodniej części stanu. Marvin miał stary dom w Greenville, nadrzecznym miasteczku z niewielką, lecz silną społecznością żydowską, gdzie problemy rasowe praktycznie nie istniały. Studiował prawo, ponieważ handel wydawał mu się nudny. Członkowie jego rodziny, tak jak większość Żydów niemieckiego pochodzenia, bez większych kłopotów zasymilowali się i uważali za typowych południowców, tylko przypadkiem wyznających inną religię. Nie wyróżniali się na tle reszty społeczeństwa i spokojnie zajmowali się swoimi sprawami.
       Marvin jednak był inny. Pod koniec lat pięćdziesiątych ojciec wysłał go na Północ, do szkoły w Brandeis. Marvin spędził tam cztery lata, po czym przez następne trzy studiował prawo na Uniwersytecie Columbia. Kiedy w roku 1964 wrócił do Greenville, nad Missisipi gwałtownie rozwijał się ruch praw człowieka, Marvin związał się z nim natychmiast. Niecałe dwa miesiące po tym, jak otworzył swoją maleńką kancelarię, został aresztowany wraz z dwoma kolegami z Brandeis za próbę zarejestrowania czarnych wyborców. Jego ojciec był wściekły. Rodzina czerwieniła się ze wstydu, Marvina nie obchodziło to jednak nic a nic. Gdy miał dwadzieścia pięć lat, po raz pierwszy grożono mu śmiercią i wtedy zaczął nosić broń. Kupił też pistolety dla swojej  żony, dziewczyny z Memphis, jak również dla swojej czarnej pokojówki, każąc jej nosić go zawsze w torebce. Kramerowie mieli pięcioletnich synów bliźniaków.
       Pierwszy pozew o nieprzestrzeganie praw człowieka złożony w roku 1965 przez kancelarię Marvin B. Kramer i Wspólnicy (chociaż żadnych wspólników jeszcze wtedy nie było) oskarżał lokalnych urzędników o wiele aktów dyskryminujących czarnych wyborców. Gazety w całym stanie cytowały słowa Kramera i zamieszczały jego zdjęcia. KuKluxKlan zaś wpisał go na listę Żydów, których należało ukarać. Oto radykalny żydowski prawnik, z brodą i szlachetnym sercem, który został wykształcony w żydowskich szkołach na Pomocy, a teraz maszerował ramię w ramię z czarnuchami i występował w ich imieniu. Tego nie można było tolerować.
       Później rozeszły się pogłoski, że prawnik Kramer używając własnych pieniędzy wpłaca kaucje sądowe za Jeźdźców Wolności i obrońców praw człowieka. Ze składa pozwy atakujące rasistowskie prawa. Że zapłacił za odbudowanie wysadzonego w powietrze przez Klan kościoła dla czarnych. Widziano, jak wpuszcza Murzynów do własnego domu. Marvin przemawiał gorąco na zebraniach Żydów na Północy, namawiając ich, aby przyłączyli się do walki. Pisał do gazet sążniste listy, z których tylko kilka wydrukowano. Odważnie i śmiało zbliżał się ku samozagładzie.
       Obecność strażnika patrolującego w nocy posiadłość Kramerów uniemożliwiała atak na ich dom. Marvin zatrudniał strażnika od dwóch lat. Mężczyzna był ekspolicjantem, zawsze uzbrojonym po zęby, i Kramerowie zawiadomili wszystkich w Greerwille, że chroni ich doświadczony strzelec. Klan wiedział naturalnie o strażniku i wiedział, że lepiej z nim nie zadzierać. Dlatego podjęto decyzję o podłożeniu bomby nie w domu, lecz w biurze Marvina Kramera.
       Samo zaplanowanie operacji trwało bardzo krótko, głównie dlatego że brało w nim udział tak niewielu ludzi. Człowiek z pieniędzmi, arogancki, zaściankowy mądrala nazywający się Jeremiasz Dogan, pełnił w tym czasie funkcję wizarda KuKluxKlami w stanie Missisipi. Jego poprzednik odsiadywał wyrok w więzieniu, a Dogan bawił się doskonale, organizując zamachy bombowe. Nie był głupi. Wręcz przeciwnie, FBI przyznało później, że to zupełnie niezły terrorysta, ponieważ wykonanie brudnej roboty powierzał małym, samodzielnym grupom, które nic o sobie nie wiedziały. FBI miało pełno informatorów w szeregach Klanu, więc Dogan nie ufał nikomu oprócz własnej rodziny i garstki współpracowników. Był właścicielem największego komisu samochodowego w Meridian, stan Missisipi, i zbił fortunę na wszelkiego rodzaju lewych interesach.
       Drugi uczestnik zamachu to niejaki Sam Cayhall, członek Klanu z Clanton w stanie Missisipi, miasteczka położonego w okręgu Ford, trzy godziny drogi na północ od Meridian i godzinę na południe od Memphis. FBI wiedziało o Cayhallu, ale nie o jego powiązaniach z Doganem. Uznano go za nieszkodliwego, ponieważ mieszkał w tej części stanu Missisipi, gdzie praktycznie nie notowano działalności wymierzonej przeciwko Murzynom. W okręgu Ford spłonęło wcześniej kilka krzyży, ale nie było żadnych zamachów bombowych ani zabójstw. FBI wiedziało, że ojciec Sama Cayhalla należał do Klanu, ale, ogólnie rzecz biorąc, rodzina wydawała się dość spokojna. Zwerbowanie Sama Cayhalla przez Dogana okazało się genialnym posunięciem.
       Zamach na biuro Kramera rozpoczął się od rozmowy telefonicznej w nocy, siedemnastego kwietnia 1967 roku. Podejrzewając, i słusznie, że jego. telefony są na podsłuchu, Jeremiasz Dogan pojechał do automatu na stacji benzynowej przy południowym wyjeździe z Meridian. Dogan podejrzewał też, że jest śledzony przez FBI, i tu również miał rację. Obserwowali go, ale nie mieli pojęcia, do kogo dzwoni.
       Na drugim końcu linii Sam Cayhall słuchał uważnie, zadał jedno czy dwa pytania i się rozłączył. Potem wrócił do łóżka, nie mówiąc nic żonie, która wiedziała, że i tak nie ma po co pytać. Następnego ranka wyszedł wcześnie z domu i pojechał do miasteczka. Zjadł jak co dzień śniadanie w kawiarence The Coffee Shop, a potem udał się do budynku sądu okręgowego, żeby skorzystać z telefonu.
       Trzy dni później, dwudziestego kwietnia, opuścił o zmroku Clanton i odbył dwugodzinną podróż do Cleveland, głównego ośrodka uniwersyteckiego Delty, oddalonego o godzinę jazdy od Greenville. Przez czterdzieści minut czekał na parkingu przed zatłoczonym domem towarowym, ale zielony pontiac nie pojawił się w umówionym miejscu. Sam Cayhall zjadł porcję pieczonego kurczaka w tanim barze, a potem pojechał do Greenville, żeby obejrzeć kancelarię prawną Marvina B. Kramera i Wspólników. Dwa tygodnie wcześniej spędził w Greenville cały dzień i znał miasteczko stosunkowo dobrze. Znalazł kancelarię Kramera, pojechał pod jego zabytkowy dom, a potem raz jeszcze zwiedził synagogę. Dogan powiedział, że synagoga będzie następna, ale najpierw muszą zająć się żydowskim prawnikiem. O jedenastej znalazł się z powrotem w Cleveland, a zielony pontiac stał nie na parkingu przed domem towarowym, lecz w miejscu awaryjnym, na postoju dla ciężarówek przy Trasie 61. Cayhall wyciągnął kluczyki schowane pod gumową wykładziną podłogową przy fotelu kierowcy i udał się na przejażdżkę między żyzne pola uprawne Delty. W pewnym momencie skręcił w boczną drogę i otworzył bagażnik. W tekturowym pudełku przykrytym gazetami znalazł piętnaście lasek dynamitu, trzy zapalniki i lont. Wrócił do miasta i czekał w otwartym całą dobę barze.
       Punktualnie o drugiej w nocy trzeci członek grupy wszedł do zatłoczonego baru i usiadł naprzeciwko Sama Cayhalla. Nazywał się Rollie Wedge, miał najwyżej dwadzieścia dwa lata, lecz był doświadczonym weteranem wojny ze zwolennikami praw człowieka. Mówił, że pochodzi z Luizjany, teraz mieszkał gdzieś w górach, gdzie nikt nie dałby rady go znaleźć i chociaż nigdy się nie przechwalał, kilka razy powiedział Samowi Cayhallowi, że naprawdę spodziewa się umrzeć w walce o zwycięstwo białej rasy. Jego ojciec pracował przy wyburzaniu budynków i to od niego Rollie nauczył się obchodzenia z materiałami wybuchowymi. Ojciec, jako członek KuKluxKlanu, przekazał również Rolliemu naukę nienawiści rasowej.
       Sam nie wiedział zbyt wiele o Rolliem Wedge i nie bardzo wierzył w jego opowieści. Nigdy nie pytał Dogana, gdzie znalazł chłopaka.
       Pili kawę i przez pół godziny rozmawiali o głupstwach. Kubek w dłoni Sama drżał lekko, Rollie jednak był spokojny i opanowany. Ani razu nie zamrugał oczami. Sam i Rollie współpracowali już wcześniej kilka razy i Cayhalla zawsze zdumiewało, że ktoś tak młody wykazuje tak wielkie opanowanie. Poinformował Jeremiasza Dogana, że chłopak nigdy nie tracił zimnej krwi, nawet wtedy gdy zbliżali się do celu i Rollie brał się do przygotowania dynamitu.
       Samochód Rolliego został wynajęty na lotnisku w Memphis. Rollie wziął niewielką torbę z tylnego siedzenia, zamknął auto i zajął miejsce obok Sama w zielonym pontiacu. Wyjechali z Cleveland ł ruszyli na południe Trasą 61. Kilka mil za wsią Sam Cayhall skręcił na ciemną, żwirową drogę i zatrzymał samochód. Rollie kazał mu nie wychodzić, kiedy będzie sprawdzał ładunki. Sam Cayhall usłuchał w milczeniu. Rollie zabrał torbę do bagażnika i przygotował dynamit, zapalniki i lont, po czym zostawił ją tam, zaniknął bagażnik i kazał Samowi jechać do Greenville.
       Po raz pierwszy minęli biuro Kramera około czwartej nad ranem. Ulica była pusta i ciemna i Rollie orzekł, że to chyba najłatwiejsza robota jak dotąd.
        Szkoda, że nie możemy podłożyć bomby tutaj  powiedział, kiedy przejeżdżali obok domu Kramera.
        Tak, szkoda  odparł nerwowo Sam.  Ale wiesz, oni mają strażnika.
        Tak, wiem. Poradzilibyśmy sobie jednak z nim.
        Pewnie tak. Tyle że w środku są dzieci.
        Lepiej je zabić, kiedy są jeszcze małe  oświadczył Rollie.  Małe żydowskie skurwysyny dorastają i stają się dużymi żydowskimi skurwysynami.
       Cayhall zatrzymał samochód w alejce na tyłach biura Kramera. Wyłączył silnik i obaj mężczyźni otworzyli po cichu bagażnik, wyjęli tekturowe pudełko i torbę, po czym ruszyli wzdłuż żywopłotu w stronę tylnego wejścia.
       Sam Cayhall otworzył drzwi łomem i po kilku sekundach byli już w środku. Dwa tygodnie wcześniej Sam zgłosił się pod jakimś pretekstem do recepcjonistki, a potem zapytał, czy może skorzystać z toalety. W głównym korytarzu, pomiędzy toaletą a biurem Kramera, stała wąska szafa wypełniona starymi aktami i wszelkiego rodzaju prawniczym śmieciem.
        Zostań przy drzwiach i obserwuj aleję  wyszeptał Rollie, a Sam skwapliwie wykonał polecenie. Wolał stać na straży i nie mieć nic wspólnego z dynamitem.
       Rollie szybko postawił pudełko na dnie szafy i uzbroił bombę. Była to delikatna praca i Samowi serce waliło ze strachu. Na wszelki wypadek stał tyłem do Rolliego.
       Pozostawali w biurze mniej niż pięć minut. Potem wyszli na zewnątrz i nonszalanckim krokiem ruszyli w stronę zielonego pontiaca. Stawali się niezwyciężeni. Wszystko było tak łatwe. Wcześniej wysadzili w powietrze biuro handlu nieruchomościami w Jackson, ponieważ właściciel  Żyd  sprzedał dom parze czarnych. Podłożyli bombę w redakcji niewielkiej gazety, bo jej redaktor nie poparł wystarczająco stanowczo idei segregacji rasowej. Zniszczyli też synagogę w Jackson, największą w całym stanie.
       Jechali ciemną aleją, a gdy skręcili w boczną uliczkę, Sam włączył światła.
       W każdym z poprzednich zamachów Wedge używał piętnastominutowego lontu, zapalanego zwyczajną zapałką, działającego na zasadzie podobnej do sztucznych ogni. I dla zabawy zawsze starali się stawać z otwartymi oknami gdzieś na krańcach miasta, gdy eksplozja rozrywała cel. Usłyszawszy wybuch z bezpiecznej odległości, odjeżdżali leniwym tempem.
       Tym razem miało być jednak inaczej. Sam pomylił się na którymś zakręcie i teraz nagle stanęli przed zamkniętym szlabanem, patrząc na huczący po torach pociąg towarowy. Całkiem długi pociąg towarowy. Sam spoglądał co chwila na zegarek. Rollie milczał. Pociąg przejechał i Sam ponownie pomylił drogę. Znajdowali się blisko rzeki, w oddali widać było most, a wzdłuż ulicy stały zapuszczone domy. Sam ponownie spojrzał na zegarek. Ziemia miała się zatrząść za pięć minut, a Sam wolałby wtedy mknąć ciemną, pustą autostradą. Rollie drgnął, jakby Sam zaczynał go irytować, ale nic nie powiedział.
       Kolejny zakręt, kolejna nowa ulica. Greenville to niezbyt wielkie miasto i Cayhall miał nadzieję, że jeśli będzie dalej zakręcał, to wreszcie znajdzie się na znajomej trasie. Następny zakręt okazał się ostatnim. Sam nacisnął na hamulce, kiedy tylko zdał sobie sprawę, że wjechał pod prąd w jednokierunkową ulicę. A kiedy nacisnął na hamulce, silnik zgasł. Sam wrzucił luz i przekręcił kluczyk w stacyjce. Rozrusznik działał, ale silnik nie chciał zapalić. W powietrzu rozszedł się zapach benzyny.
        Cholera!  powiedział Sam przez zaciśnięte zęby.  Cholera! Rollie zanurzył się nieco głębiej w swoim fotelu i wyglądał przez okno.
        Cholera! Jest zalany!  Ponownie przekręcił kluczyk, nadal bez rezultatu.
        Uważaj, bo wyładujesz akumulator  powiedział Rollie wolno, spokojnie.
       Sam wpadł niemal w panikę. Chociaż się zgubili, wiedział, że nie znajdują się daleko od centrum. Odetchnął głęboko i rozejrzał się po ulicy. Zerknął na zegarek. W pobliżu nie widać było żadnych innych samochodów. Panowała cisza. Idealny moment na wybuch bomby. Oczami wyobraźni Sam widział lont palący się na drewnianej podłodze. Czuł już drżenie ziemi. Słyszał huk rozrywanego drewna i gipsu, cegieł i szkła. Do diabła, pomyślał próbując się uspokoić, dojdzie do tego, że trafią nas odłamki.
        Dogan mógłby przysłać lepszy samochód  wymamrotał do siebie. Rollie nie zareagował, przez cały czas patrząc na coś za oknem.
       Co najmniej piętnaście minut upłynęło od czasu, kiedy wyszli z biura Kramera i Sam czekał na eksplozję. Otarł pot z czoła i raz jeszcze przekręcił kluczyk w stacyjce. Tym razem silnik zapalił. Sam uśmiechnął się szeroko do Rolliego, lecz ten wydawał się w ogóle nieporuszony. Cayhall cofnął samochód o parę metrów, a potem odjechał. Pierwsza ulica wyglądała znajomo, a dwa skrzyżowania dalej byli już na Main Street.
        Jakiego rodzaju lontu użyłeś?  zapytał Sam, kiedy wjechali na Autostradę 82.
       Rollie wzruszył ramionami, jakby chciał powiedzieć, że to jego sprawa i Sam nie powinien pytać. Zwolnili mijając zaparkowany samochód policyjny, a potem przyśpieszyli, kiedy znaleźli się na przedmieściach. Kilka minut później zostawili Greeiwille daleko z tyłu.
        Jakiego rodzaju lontu użyłeś?  zapytał Sam ponownie, tym razem nieco ostrzej.
        Spróbowałem czegoś nowego  odpowiedział Rollie nie podnosząc wzroku.
        Czego?
        I tak byś nie zrozumiał  odparł Rollie i Sam zaczerwienił się z gniewu.
        Zapalnika czasowego?  zapytał kilka mil dalej.
        Czegoś w tym rodzaju.
       
       Jechali do Cleveland w kompletnej ciszy. Przez parę mil, gdy światła Greenville znikały powoli za horyzontem, Sam oczekiwał, że zobaczy kulę ognia lub usłyszy odległy huk. Nic takiego się jednak nie stało. Wedge zdążył nawet trochę się zdrzemnąć.
       Bar przy postoju dla ciężarówek był zatłoczony. Rollie wysiadł z samochodu i zamknął za sobą drzwi.
        Do następnego razu  powiedział z uśmiechem przez otwarte okno, po czym ruszył ku swojemu wynajętemu samochodowi. Sam popatrzył za nim raz jeszcze, pełen podziwu dla jego spokoju.
       Było parę minut po wpół do szóstej i pierwszy blask pomarańczowego światła pojawił się w ciemnościach na wschodzie. Sam wjechał zielonym pontiakiem na Trasę 61 i ruszył na południe.
       
       Koszmar rozpoczął się mniej więcej wtedy, gdy Rollie Wedge i Sam Cayhall rozstawali się w Cleveland. Zaczął się od budzika stojącego na nocnej szafce koło łóżka Ruth Kramer. Kiedy budzik rozdzwonił się jak zwykle o wpół do szóstej, Ruth od razu wiedziała, że jest chora. Miała lekką gorączkę, bolały ją skronie i czuła, że zbiera jej się na wymioty. Marvin odprowadził ją do łazienki, gdzie spędziła następne trzydzieści minut. Wredny wirus grypy krążył po Greenville od miesiąca i teraz znalazł drogę do domu Kramerów.
       Pokojówka obudziła bliźniaków, pieciolatków Josha i Johna o szóstej trzydzieści i dopilnowała, żeby się szybko wykąpali, ubrali i zjedli śniadanie. Marvin miał jak zwykle zawieźć ich do przedszkola. Zadzwonił do swojego lekarza po poradę i zostawił pokojówce dwadzieścia dolarów, żeby kupiła lekarstwa w miejscowej aptece. Pożegnał się z Ruth, która leżała na podłodze w sypialni z poduszką pod głową i paczką lodu na czole, po czym wyszedł razem z chłopcami.
       Nie cała jego działalność poświęcona była przestrzeganiu praw człowieka; nie wyżyłby z tego w roku 1967 w Missisipi. Zajmował się czasem sprawami kryminalnymi, a także kwestiami cywilnoprawnymi: rozwodami, bankructwami, prawem lokalowym. I pomimo faktu, że jego ojciec praktycznie się do niego nie odzywał, a reszta rodziny starała się nie wymawiać jego imienia, Marvin Kramer jedną trzecią czasu w biurze poświęcał na pracę nad sprawami rodzinnymi. Tego ranka miał pojawić się w sądzie o godzinie dziewiątej, żeby odpowiedzieć na pozew złożony w sprawie nieruchomości należącej do jego wuja.
       Bliźniacy uwielbiali jego kancelarię. W przedszkolu mieli pojawić się dopiero o ósmej, tak że przed odwiezieniem ich i udaniem się do sądu Marvin mógł jeszcze trochę popracować. Podobna sytuacja zdarzała się mniej więcej raz w miesiącu, choć w gruncie rzeczy nie było dnia, żeby jeden z bliźniaków nie błagał Marvina o wzięcie go najpierw do biura, a dopiero potem do przedszkola.
       Dotarli na miejsce około siódmej trzydzieści i bliźniacy od razu ruszyli do pokoju sekretarki, gdzie na biurku leżał gruby stos papieru maszynowego, czekającego na pocięcie, skopiowanie, zszycie i poskładanie w koperty. Kancelaria była rozległa, rozbudowywano ją przez lata, dodając tu i ówdzie różne pomieszczenia. Z frontowych drzwi wchodziło się do niewielkiej poczekalni, gdzie niemal pod schodami stało biurko recepcjonistki. Cztery krzesła dla interesantów przytulały się do ściany, obok leżały kolorowe czasopisma. Wzdłuż wychodzącego bezpośrednio z poczekalni korytarza ciągnęły się małe pokoje adwokatów  z Marvinem pracowało teraz trzech wspólników. Korytarz biegł przez cały parter, tak że z wejścia widać było odległy o dwadzieścia pięć metrów tylny kraniec budynku. Gabinet Marvina, stanowiący największe pomieszczenie na parterze, mieścił się na końcu korytarza, po lewej stronie, obok małej toalety, przy której stała zagracona szafa. Naprzeciw szafy znajdował się pokój sekretarki Marvina, kształtnej młodej kobiety o imieniu Helen. Marvin marzył o niej od osiemnastu miesięcy.
       Na pierwszym piętrze w ciasnych pokojach urzędowało kolejnych dwóch adwokatów i dwie sekretarki. Drugie piętro, pozbawione ogrzewania i klimatyzacji, wykorzystywane było jako magazyn.
       Marvin przyjeżdżał do biura pomiędzy siódmą trzydzieści a ósmą, ponieważ lubił mieć godzinę dla siebie, zanim przybyli pozostali i zaczynał dzwonić telefon. Tak więc również w piątek dwudziestego pierwszego kwietnia był na miejscu przed wszystkimi.
       Otworzył frontowe drzwi, włączył światło i stanął w poczekalni. Zaczął pouczać bliźniaków na temat robienia bałaganu na biurku Helen, ale oni nie słyszeli ani słowa. Josh zajmował się już nożyczkami, a John zszywaczem, kiedy Marvin wsadził głowę do środka i ostrzegł ich, żeby zachowywali się spokojnie. Uśmiechnął się do siebie, wszedł do gabinetu i zatopił się w lekturze akt.
       Mniej więcej kwadrans przed ósmą, przypomniał sobie później w szpitalu, poszedł schodami na trzecie piętro, żeby odnaleźć teczkę ze starymi aktami. Mogły mu się przydać w sprawie, nad którą pracował. Mruczał coś do siebie wspinając się po schodach. Okazało się, że teczka ze starymi aktami uratowała mu życie. Śmiech chłopców dobiegał gdzieś z głębi korytarza.
       Fala uderzeniowa wystrzeliła na boki i do góry z prędkością trzystu metrów na sekundę. Piętnaście lasek dynamitu zdolne jest w ciągu kilku sekund zamienić budynek o drewnianym szkielecie w kupę drzazg i gruzu. Minęła pełna minuta, zanim poszarpane kawałki drewna oraz inne odłamki opadły na ziemię. Podłoga zdawała się drżeć jak podczas małego trzęsienia ziemi, a kawałki szkła, jak mówili później świadkowie, sypały się na centrum Greenville przez nieskończenie długie chwile.
       Josh i John Kramer znajdowali się mniej niż pięć metrów od epicentrum wybuchu i przynajmniej zginęli błyskawicznie. Nie cierpieli. Ich zmasakrowane ciała strażacy wydobyli spod trzech metrów gruzu. Marvin Kramer został najpierw ciśnięty o sufit trzeciego piętra, a potem, nieprzytomny, spadł razem z resztkami dachu do dymiącego krateru pośrodku budynku. Znaleziono go dwadzieścia minut później i natychmiast odwieziono do szpitala. Przed upływem trzech godzin amputowano mu w kolanach obie nogi.
       Wybuch nastąpił dokładnie o siódmej czterdzieści sześć i można powiedzieć, że było to szczęście w nieszczęściu. Jeszcze pół godziny i wszystkie pokoje na parterze zapełniłyby się ludźmi. Helen, sekretarka Marvina, wychodziła z oddalonego o cztery przecznice urzędu pocztowego, kiedy usłyszała eksplozję. Jeszcze dziesięć minut i przygotowywałaby kawę dla pracowników kancelarii. David Lukland, młody wspólnik Kramera, mieszkał trzy ulice dalej i właśnie wychodził do pracy, kiedy usłyszał i poczuł wybuch. Za dziesięć minut przeglądałby korespondencję w swoim gabinecie na pierwszym piętrze.
       Niewielki pożar wybuchł w sąsiednim biurze i chociaż ugaszono go szybko, powiększył ogólne zamieszanie. Wszędzie unosiły się kłęby gęstego dymu i zebrany tłum zaczął się cofać.
       Dwie osoby z zewnątrz odniosły obrażenia. Metrowej długości belka wylądowała na chodniku sto metrów od źródła wybuchu, odbiła się raz, a potem uderzyła panią Mildred Talton prosto w twarz, kiedy ta wysiadła ze swego samochodu i spojrzała w stronę, z której dobiegł huk. Pani Talton miała złamany nos i paskudnego siniaka, lecz powróciła do zdrowia bez komplikacji.
       Druga osoba odniosła obrażenia bardzo lekkie, lecz niezwykle znaczące. Człowiek spoza miasta nazwiskiem Sam Cayhall szedł wolno w kierunku biura Kramera, nagle ziemia zatrzęsła się tak potężnie, że stracił równowagę i przewrócił się na chodnik. Kiedy stanął na nogi, został uderzony w kark i w lewy policzek przez lecące odłamki szkła. Uskoczył za drzewo, a szkło spadało wokół niego. Rozejrzał się oniemiały, a potem uciekł.
       Krew ściekała mu z policzka, brudząc koszulę. Sam Cayhall był w szoku i niewiele potem pamiętał. Jadąc tym samym zielonym pontiakiem oddalał się od centrum i byłby raz jeszcze uciekł bezpiecznie z Greenville, gdyby myślał i uważał na to, co się dzieje. Dwaj policjanci, powiadomieni przez radio o wybuchu, pędzili wozem patrolowym w stronę centrum i natknęli się na zielonego pontiaca, który z jakiegoś powodu nie chciał zjechać na pobocze. Syreny wyły, koguty błyskały, klaksony trąbiły, policjanci wrzeszczeli, lecz zielony samochód tkwił jak wmurowany na swoim pasie i nie chciał się ruszyć. Policjanci zatrzymali się, podbiegli do pontiaca, otworzyli drzwi i ujrzeli pokrwawionego mężczyznę. Kajdanki zatrzasnęły się wokół nadgarstków Sama. Wepchnięto go brutalnie na tylne siedzenie wozu policyjnego i zabrano na komendę. Pontiac został opieczętowany.
       
       Bomba, która zabiła bliźniaków Kramera, była najprymitywniejszego rodzaju. Piętnaście lasek dynamitu ściśniętych czarną taśmą izolacyjną. Nie miała jednak lontu. Zamiast niego Rollie Wedge użył zapalnika czasowego zrobionego z taniego, nakręcanego budzika. Rollie usunął wskazówkę minutową i wywiercił małą dziurkę pomiędzy cyframi siedem i osiem. Do tej dziurki wsadził metalową szpilkę, która dotknięta przez obracającą się wskazówkę godzinową, miała zamknąć obwód i zdetonować bombę. Rollie chciał, żeby bomba wybuchła nie tak, jak wówczas, gdy zakłada się lont  po piętnastu minutach, lecz później. Poza tym uważał się za eksperta i chciał wypróbować nowe urządzenie.
       Być może wskazówka godzinowa nieco się wygięła. Być może cyferblat zegarka nie był idealnie płaski. Być może Rollie w podnieceniu nakręcił go za mocno albo zbyt słabo. Być może metalowa szpilka nie tkwiła prostopadle do cyferblatu. Rollie w końcu pierwszy raz podjął eksperyment z zapalnikiem czasowym. A być może zapalnik zadziałał dokładnie tak, jak zaplanowano.
       Bez względu na wytłumaczenie, Jeremiasz Dogan i KuKluxKlan po raz pierwszy podczas zamachów bombowych przelali żydowską krew w Missisipi.

ROZDZIAŁ 2
       
       Kiedy tylko wydobyto ciała, policjanci z Greenville ogrodzili teren ruin, żeby powstrzymać napierający tłum. Po kilku godzinach na miejsce przybyła ekipa FBI z Jackson i przed zmrokiem rozpoczęło się przeszukiwanie pobojowiska. Dziesiątki ponurych agentów FBI chodziło zgiętych po ruinach i każdy, najmniejszy nawet dowód był podnoszony, oglądany, a następnie pakowany w celu późniejszej identyfikacji. FBI wynajęło pusty magazyn na bawełnę na skraju miasta i złożyło tam rzeczy znalezione na miejscu zamachu.
       Jakiś czas później FBI miało potwierdzić swoje wcześniejsze przypuszczenia. Dynamit, zapalnik czasowy i kilka przewodów. Prymitywna bomba złożona przez kogoś, kto miał szczęście, że sam nie zginął.
       Marvin Kramer został szybko przewieziony do lepszego szpitala w Memphis i przez trzy dni jego stan określano jako poważny, lecz nie zagrażający życiu. Ruth Kramer umieszczono z powodu szoku w szpitalu w Greenville, a następnie przetransportowano ją karetką do tego samego szpitala w Memphis. Pan i pani Kramer mieli wspólny pokój i oboje przyjmowali spore dawki środków uspokajających. Byli doglądani przez niezliczoną masę lekarzy i krewnych. Ponieważ Ruth urodziła się i wychowała w Memphis, bez przerwy pojawiali się jej przyjaciele.
       Dwa dni upłynęły, zanim siostra Ruth zebrała się na odwagę i podniosła kwestię pogrzebu.
       
       Kurz opadał wokół biura Mandna, a sąsiedzi  urzędnicy biurowi  zmiatali szkło z chodników i szeptali do siebie patrząc, jak policja wraz z ekipą ratowniczą zaczyna przekopywać się przez gruzy. Lotem błyskawicy obiegła centrum Greerwille pogłoska, że jeden ze sprawców został już zatrzymany. W południe tego samego dnia wszyscy gapiowie wiedzieli już, że mężczyzna nazywa się Sam Cayhall, pochodzi z Clanton w stanie Missisipi, jest członkiem KuKluxKlanu i został w jakiś sposób zraniony podczas zamachu. Jedna z plotek opisywała ohydne szczegóły innych zamachów przygotowanych przez Cayhalla, pełne wszelkiego rodzaju okropnych obrażeń i zmasakrowanych ciał, choć, co prawda, odnosiło się to tylko do biednych Murzynów. Inny informator opowiadał o błyskawicznej akcji policji w Greenville, w wyniku której szaleniec Cayhall został schwytany już w kilka sekund po wybuchu. W wiadomościach o dwunastej w południe lokalna stacja telewizyjna potwierdziła to, co wszyscy już wiedzieli: że dwaj mali chłopcy nie żyją, ich ojciec jest ciężko ranny, a Sam Cayhall znajduje się w rękach policji.
       Niewiele brakowało, a Sam Cayhall wyszedłby na wolność za trzydziestodolarową kaucją. Kiedy wprowadzono go na komisariat, odzyskał już zmysły i przepraszał policjantów za to, że nie ustąpił im drogi. Wysunięto przeciwko niemu jakiś nieistotny zarzut i odesłano do aresztu, żeby oczekiwał na decyzję i zwolnienie. Dwaj funkcjonariusze, którzy go zatrzymali, odjechali na miejsce wybuchu.
       Strażnik, pracujący również jako sanitariusz, podszedł do Sama z podniszczoną apteczką i obmył zaschniętą krew z jego twarzy. Krwawienie ustąpiło. Sam powtórzył raz jeszcze, że brał udział w bójce w barze. Ciężka noc. Strażnik odszedł i godzinę później przez rozsuwane okienko do wnętrza aresztu zajrzał urzędnik policyjny z papierami w ręku. Sama oskarżano o nieustąpienie drogi pojazdowi uprzywilejowanemu, maksymalna grzywna wynosiła trzydzieści dolarów i jeśli Sam mógł wpłacić tę sumę gotówką, zostałby zwolniony zaraz po przygotowaniu dokumentów i odpieczętowaniu samochodu. Spacerował nerwowo po pomieszczeniu, spoglądając na zegarek, dotykając rany na policzku.
       Wiedział, że będzie musiał zniknąć. Ślad po jego aresztowaniu pozostawał w aktach i nie minęłoby wiele czasu, zanim ci kretyni powiążą go z zamachem, więc musiał uciekać. Wyjadę z Missisipi, myślał, może razem z Rollie Wedgem zwiejemy do Brazylii albo jakiegoś podobnego kraju. Dogan da nam pieniądze. Zadzwonię do niego, kiedy tylko opuszczę Greenville. Mój samochód stoi przed motelem w Cleveland. Przesiądę się tam, pojadę do Memphis i złapię autobus Greyhounda.
       Tak właśnie chciał zrobić. Był idiotą, że wrócił na miejsce zamachu, ale sądził, że jeśli zachowa zimną krew, to ci pajace wypuszczą go zaraz.
       Minęło pół godziny, zanim urzędnik przybył z kolejnym dokumentem. Sam podał mu trzydzieści dolarów gotówką i otrzymał pokwitowanie. Poszedł za mężczyzną wąskim korytarzem do drzwi aresztu, gdzie wręczono mu wezwanie do stawienia się za dwa tygodnie w sądzie miejskim w Greenville.
        Gdzie jest mój samochód?  zapytał Sam podpisując wezwanie.
        Właśnie go ściągają. Proszę tutaj poczekać.
       Sam spoglądał na zegarek i czekał przez piętnaście minut. Przez małe okienko w metalowych drzwiach widział samochody wjeżdżające na parking przed komisariatem. Potężny policjant wprowadził do środka dwóch pijaków. Sam zadrżał i czekał dalej.
       Nagle gdzieś z tyłu ktoś odezwał się spokojnym głosem:  Panie Cayhall  Sam odwrócił się i ujrzał niskiego człowieka w mocno wypłowiałym garniturze. Mężczyzna podetknął mu pod nos policyjną odznakę.
        Jestem detektyw Ivy, policja Greenville. Muszę zadać panu kilka pytań.  Wskazał rząd drewnianych drzwi ciągnących się wzdłuż korytarza i Sam posłusznie poszedł za nim.
       
       Od pierwszej chwili, kiedy usiadł przy brudnym biurku naprzeciw detektywa Ivyego, bardzo niewiele mówił. Ivy był mężczyzną czterdziestoparoletnim, miał siwą czuprynę i pełno głębokich zmarszczek wokół oczu. Zapalił camela bez filtra, podał jednego Samowi i zapytał, w jaki sposób Sam skaleczył się w twarz. Sam bawił się papierosem, ale nie zapalał go. Rzucił palenie wiele lat wcześniej i chociaż chciało mu się zaciągnąć dymem w tym krytycznym momencie, postukał tylko papierosem w blat stołu. Nie patrząc na Ivyego odpowiedział, że być może wdał się w bójkę.
       Ivy mruknął coś i uśmiechnął się lekko, jakby spodziewał się właśnie takiej odpowiedzi. Sam wiedział, że ma przed sobą profesjonalistę. Bał się teraz i ręce zaczęły mu się trząść. Ivy zauważył to oczywiście. Gdzie odbyła się bójka? Z kim się biłeś? Kiedy się to stało? Dlaczego biłeś się w Greenville, skoro mieszkasz o trzy godziny drogi stąd? Skąd wziąłeś samochód?
       Nie odpowiadał. Ivy zasypywał go kolejnymi pytaniami, a Sam milczał, ponieważ kłamstwa prowadziłyby do następnych kłamstw i Ivy przygwoździłby go momentalnie.
        Chciałbym porozumieć się z adwokatem  powiedział Sam w końcu.
        To cudownie, Sam. Myślę, że to właśnie powinieneś zrobić.  Ivy zapalił następnego camela i wydmuchnął dym w kierunku sufitu.  Mieliśmy tutaj dziś rano mały wybuch, Sam. Słyszałeś o tym może?  W jego głosie brzmiała lekko kpiąca nuta.
        Nie.
        Tragiczny wypadek. Biuro miejscowego prawnika, niejakiego Kramera, zostało wysadzone w powietrze. Stało się to jakieś dwie godziny temu. To pewnie robota ludzi Klanu. Nie mamy ich tu praktycznie w ogóle, ale pan Kramer jest Żydem. Założę się, Sam, że ty nic o tym nie wiesz, prawda?
        Nic.
        To naprawdę smutne. Widzisz, pan Kramer miał dwóch małych synków, Josha i Johna, i los chciał, że obaj byli z tatą w biurze, kiedy wybuchła bomba.
       Sam odetchnął głęboko i spojrzał na Ivyego. Powiedz mi całą resztę, mówiły jego oczy.
        I ci dwaj mali chłopcy, bliźniacy, pięciolatki, śliczni jak malowanie, zostali rozerwani na kawałki.
       Sam powoli opuścił głowę, aż jego broda znalazła się o centymetr od klatki piersiowej. Wiedział, że przegrał. Podwójne morderstwo. Adwokaci, rozprawy, sędziowie przysięgli, więzienie  wyobraził sobie nagle to wszystko i zamknął oczy.
        Ich ojciec być może przeżyje. Leży teraz w szpitalu na oddziale chirurgicznym. Jego mali synkowie są w kostnicy. Prawdziwa tragedia, Sam. Nie sądzę, żebyś coś o tym wiedział?
        Nie. Chciałbym zobaczyć się z adwokatem.
        Oczywiście  powiedział Ivy, po czym wstał wolno i wyszedł z pokoju.
       Odłamek szkła z policzka Sama został wydobyty przez lekarza i odesłany do laboratorium FBI. Ekspertyza nie była zaskoczeniem  to samo szkło, co we frontowych oknach zniszczonego budynku. Dzięki zielonemu pontiacowi FBI szybko dotarło do Jeremiasza Dogana w Meridian. W bagażniku samochodu znaleziono piętnastominutowy lont. Na policję zgłosił się roznosiciel mleka i poinformował, że o czwartej rano widział zielonego pontiaca niedaleko biura pana Kramera.
       FBI dopilnowało, żeby prasa dowiedziała się natychmiast, że Sam Cayhall należy od dawna do KuKluxKlanu i że był głównym podejrzanym w kilku innych zamachach bombowych. Agenci czuli, że sprawa jest wyjaśniona i obsypali pochwałami lokalną policję. Sam J.Edgar Hoover złożył odpowiednie oświadczenie.
       Pięć dni po zamachu synków Kramera złożono do grobu na małym cmentarzu. W tym czasie w Greenville mieszkało stu czterdziestu sześciu Żydów i z wyjątkiem Marana Kramera i sześciu innych, wszyscy zjawili się na pogrzebie. Dwa razy liczniej przybyli dziennikarze i fotoreporterzy z całego kraju.
       
       Następnego ranka Sam oglądał zdjęcia i czytał artykuły siedząc w swojej maleńkiej celi. Urzędnik więzienny, Lany Jack Polk, był prostakiem. Teraz stał się przyjacielem Sama, ponieważ, jak powiedział mu szeptem, miał kuzynów, którzy należeli do Klanu, i sam chciałby wstąpić w szeregi, lecz nie zgodziłaby się na to jego żona. Każdego ranka przynosił Samowi świeżą kawę i gazety. Lany Jack przyznał się już Samowi, ze podziwia go za umiejętność przygotowywania tak profesjonalnych zamachów.
       Poza kilkoma słowami potrzebnymi do zapewnienia sobie usług Lany Jacka, Sam nie mówił nic. Następnego dnia po zamachu oskarżono go o podwójne morderstwo, więc myśli zaprzątało mu wyobrażenie komory gazowej. Nie chciał rozmawiać z policją ani z FBI. Dziennikarze pytali o niego oczywiście, ale nie udawało im się przekupić Lany Jacka. Sam zadzwonił do swojej żony i kazał jej pozamykać drzwi i nie wychodzić z domu. Siedział samotnie w swojej celi i zaczął pisać pamiętnik.
       Jeśli udział Rolliego Wedgea w zamachu miał być odkryty, to musiała to zrobić policja. Sam Cayhall złożył przysięgę członka Klanu i dla niego przysięga ta stanowiła świętość. Nigdy, przenigdy Sam nie doniósłby na innego członka Klanu. Wierzył tylko gorąco, że Jeremiasz Dogan postąpi tak samo.
       Dwa dni po zamachu podejrzany prawnik z opadającymi na czoło lokami nazwiskiem T. Louis Brazelton po raz pierwszy pojawił się w Greenville. Był tajnym członkiem Klanu i w okolicach Jackson miał opinię adwokata broniącego wszelkiego rodzaju szumowin. Chciał ubiegać się o fotel gubernatora i twierdził, że opowiada się za czystością białej rasy, a FBI to płód szatana, czarni zaś powinni być chronieni, ale bez mieszania się z białymi i tak dalej. Przysłał go Jeremiasz Dogan. Brazelton miał bronić Sama Cayhalla oraz, co ważniejsze, upewnić się, że Sam trzymał gębę na kłódkę. Doganowi z powodu zielonego pontiaca FBI siedziało na karku i obawiał się, że zostanie oskarżony o współudział.
       Współuczestnicy przestępstwa, z miejsca wyjaśnił T. Louis swojemu nowemu klientowi, są tak samo winni jak ci, którzy pociągnęli za spust. Sam słuchał, ale milczał. Znał wprawdzie Brazeltona z opowiadań, ale jeszcze mu nie ufał.
        Posłuchaj, Sam  rzekł T. Louis, jakby wyjaśniał coś pierwszoklasiście.  Wiem, kto podłożył bombę. Dogan mi powiedział. Jeśli się nie mylę, to wiedzą o tym teraz tylko cztery osoby  ty, ja, Dogan i Wedge. Dogan jest prawie pewny, że Wedgea nigdy nie odnajdą. Stracił z nim kontakt, ale chłopak jest bystry i pewnie już wyjechał z kraju. Zostajesz ty i Dogan. Szczerze mówiąc, spodziewam się, że lada chwila wysuną oskarżenie przeciwko Doganowi. Ale gliniarze będą mieli wielkie trudności z przyparciem go do muru, jeśli nie udowodnią, że obaj braliście udział w wysadzeniu biura tego Żyda. A udowodnią to tylko wtedy, jeśli ty im wszystko powiesz.
        A więc mam wziąć całą winę na siebie?  zapytał Sam.
        Nie. Musisz tylko milczeć na temat Dogana. Zaprzecz wszystkiemu. Sfabrykujemy jakieś wyjaśnienie na temat samochodu. Nie martw się o to. Sprawię, żeby proces przeniesiono do innego okręgu, może w góry, tam gdzie nie ma Żydów. Postaramy się zebrać białą ławę przysięgłych i ukręcą łeb tej sprawie tak szybko, że obaj będziemy bohaterami. Tylko pozwól mi się tym zająć.
        A więc nie sądzisz, że zostanę skazany?
        Do diabła, nie. Posłuchaj, Sam, uwierz mi na słowo. Zbierzemy ławę przysięgłych pełną patriotów, ludzi takich jak. ty. Wszystkich białych. Wszystkich martwiących się o to, że ich dzieci będą musiały chodzić do szkoły z małymi czarnuchami. Dobrych ludzi, Sam. Wybierzemy dwunastu z nich, posadzimy ich w ławie przysięgłych i wyjaśnimy im, jak ci śmierdzący Żydzi popierali cały ten idiotyzm z prawami człowieka. Wierz mi, Sam, to będzie łatwe.  Mówiąc to T.Louis pochylił się nad kulawym stołem, poklepał Sama po ramieniu i powiedział:  Zaufaj mi, Sam. Robiłem już takie rzeczy wcześniej.
       Później tego dnia Sama zakuto w kajdanki i pod eskortą odprowadzono do czekającego wozu patrolowego. W drodze między drzwiami komisariatu a samochodem mała armia fotografów robiła mu zdjęcia. To samo nastąpiło przed budynkiem sądu.
       Sam stanął przed sędzią miejskim wraz ze swoim nowym prawnikiem, czcigodnym T.Louisem Brazeltonem, który zrezygnował ze wstępnego przesłuchania i spokojnie wykonał kilka innych rutynowych manewrów prawnych. Dwadzieścia minut po opuszczeniu więzienia Sam znalazł się w nim ponownie. T.Louis obiecał wrócić za kilka dni w celu zaplanowania strategu obronnej, po czym wyszedł spacerkiem na zewnątrz i miał udane wystąpienie przed kamerami.
       
       Minął pełny miesiąc, zanim nastroje w Greenville opadły. Piątego maja 1967 roku Sama Cayhalla i Jeremiasza Dogana oskarżono o morderstwo z premedytacją. Miejscowy prokurator ogłosił, że będzie występował o karę śmierci. Nazwisko Rolliego Wedgea nie wypłynęło ani razu. Nikt z policji i FBI nie miał pojęcia, że Rollie istnieje.
       T.Louis, reprezentujący teraz obu oskarżonych, uzyskał przeniesienie procesu i czwartego września 1967 roku w Nettles County, dwieście mil od Greenville, zaczęła się rozprawa. Zamieniła się w cyrk. Członkowie Klanu rozbili obóz na trawniku przed budynkiem sądu i demonstrowali hałaśliwie przez dwadzieścia cztery godziny na dobę. Ściągnęli swoich ludzi z innych stanów, przygotowali nawet listę mówców. Sama Cayhalla i Jeremiasza Dogana ustanowiono symbolami supremacji białych, a ich nazwiska były po tysiąckroć wykrzykiwane przez zakapturzonych demonstrantów.
       Prasa patrzyła i czekała. Salę sądową wypełniali dziennikarze i fotoreporterzy, więc ci, którzy mieli mniej szczęścia, musieli tkwić w cieniu drzew na trawniku. Patrzyli na członków Klanu i słuchali ich przemówień.
       Wewnątrz sali sądowej wszystko szło dobrze. Brazelton zrobił to, co obiecał, i umieścił w ławie przysięgłych dwunastu białych patriotów, jak ich nazywał, po czym zaczął wskazywać na istotne luki w akcie oskarżenia. Co najważniejsze, wszystkie dowody były pośrednie  nikt nie widział Sama Cayhalla podkładającego bombę. T. Louis podkreślił to z naciskiem w swojej mowie wstępnej i uzyskał planowany efekt. Cayhall zaś  pracownik Dogana, został przez niego wysłany w interesach do Greenville i przypadkowo przechodził akurat obok biura Kramera w najbardziej nieodpowiednim momencie. T. Louis niemal płakał, kiedy myślał o ślicznych małych chłopcach Kramera.
       Lont w bagażniku został tam zapewne zostawiony przez poprzedniego właściciela samochodu, pana Carsona Jenkinsa z Meridian, właściciela firmy zajmującej się wyburzaniem budynków. Pan Carson Jenkins zeznał, że w swojej pracy przez cały czas miał do czynienia z materiałami wybuchowymi i najwyraźniej zostawił po prostu lont w bagażniku, kiedy sprzedawał samochód Doganowł. Pan Carson Jenkins był nauczycielem w szkółce niedzielnej, spokojnym, ciężko pracującym małym człowieczkiem, i wszyscy mu uwierzyli. Należał także do KuKluxKlanu, ale tego FBI nie wiedziało. T. Louis wykonał to posunięcie bezbłędnie.
       Policja i FBI nigdy nie dowiedzieli się, że Cayhall zostawił swój samochód na postoju dla ciężarówek w Cleveland. Wykonując pierwszy telefon z więzienia Sam poinstruował żonę, żeby kazała synowi, Eddiemu Cayhallowi, natychmiast pojechać do Cleveland po samochód. W tej kwestii obrona również miała wiele szczęścia.
       Najważniejszym argumentem przedstawionym przez T.Louisa Brazeltona był jednak ten, że skoro nikt nie udowodnił jego dwóm klientom jakiegokolwiek związku z zamachem, to ławnicy okręgu Nettles nie mogą posłać ich na śmierć.
       Po czterech dniach procesu ława przysięgłych udała się na naradę. T. Louis gwarantował swoim klientom uniewinnienie. Oskarżenie było pewne swego. Członkowie Klanu wyczuwali zwycięstwo i zwiększyli intensywność demonstracji na trawniku.
       Nie uniewinniono ich ani nie skazano. Dwaj ławnicy zaparli się i naciskali na wyrok skazujący. Po dwóch dniach przysięgli poinformowali sędziego, że znaleźli się w beznadziejnym impasie. Proces uznano za niebyły i Sam Cayhall po raz pierwszy od pięciu miesięcy wrócił do domu.
       
       Ponowny proces odbył się sześć miesięcy później w Wilson County, kolejnym okręgu rolniczym położonym o cztery godziny drogi od Greenville i sto mil od miejsca pierwszego procesu. Ze względu na doniesienia o wywieranych przez Klan naciskach na przyszłych przysięgłych sędzia, z jakichś niejasnych powodów, przeniósł proces na teren, na którym roiło się od członków Klanu oraz ich sympatyków. Ława przysięgłych ponownie składała się z samych białych i z pewnością nieŻydów. T. Louis opowiadał te same historie z tymi samymi pointami. Pan Carson Jenkins powtórzył swoje wcześniejsze kłamstwa.
       Oskarżenie zmieniło nieco strategię, ale bez rezultatu. Prokurator okręgowy zrezygnował z oskarżenia o premedytację i żądał tylko wyroku za zabójstwo. Czyn ten nie był zagrożony karą śmierci.
       Ten proces różnił się nieco od poprzedniego. Marvin Kramer siedział na wózku inwalidzkim w pierwszym rzędzie i przez trzy dni wbijał wzrok w przysięgłych. Ruth próbowała obserwować pierwszy proces, ale szybko wróciła do szpitala z powodu problemów z nerwami. Manrin od czasu zamachu wielokrotnie przebywał na oddziale chirurgicznym i lekarze nie pozwolili mu obserwować procesu w Nettles County.
       Większość ławników nie śmiała spojrzeć mu w oczy. Odwracali też wzrok od publiczności i jak na przysięgłych, wyjątkowo interesowali się świadkami. Jednak pewna młoda kobieta, Sharon Culpepper, matka bliźniaków, nie mogła się opanować. Raz po raz spoglądała na Marvina i ich oczy spotykały się ciągle. Marvin błagał ją wzrokiem o sprawiedliwość.
       Sharon Culpepper jako jedyna spośród dwunastu ławników głosowała od początku za skazaniem. Pozostali przez dwa dni prześladowali ją psychicznie: wyzywali brutalnie, doprowadzając do płaczu, lecz ona trzymała się uparcie.
       Drugi proces zakończył się, gdy przysięgli wpadli w klincz przy stanie jedenaście do jednego. Sędzia ogłosił proces za niebyły i odesłał wszystkich do domu. Marvin Kramer wrócił do Greenville, a potem do Memphis, by poddać się kolejnej operacji. T.Louis Brazelton zrobił z siebie widowisko przed kamerami. Prokurator okręgowy nie wspominał o nowym procesie. Sam Cayhall zjawił się po cichu w Clanton, solennie przyrzekając sobie, żeby nigdy więcej nie mieć nic wspólnego z Jeremiaszem Doganem. Sam zaś wizard powrócił tryumfalnie do Meridian, gdzie ogłosił swoim ludziom, że walka o supremację białych dopiero się rozpoczęła, dobro zwyciężyło zło i tak dalej i dalej.
       Nazwisko Rolliego Wedgea pojawiło się tylko raz. W trakcie przerwy na lunch podczas drugiego procesu Dogan powiedział szeptem Cayhallowi, że otrzymał wiadomość od chłopaka. Nieznajomy mężczyzna przekazał ją żonie Dogana na korytarzu przed salą sądową. A wiadomość była całkiem jasna i prosta. Wedge krył w się w pobliskich lasach, obserwując proces, i jeśli Dogan lub Cayhall wspomnieliby o nim, to mogli mieć pewność, że ich domy i rodziny zostaną rozerwane na tysiąc kawałków.

ROZDZIAŁ 3
       
       Ruth i Marvin Kramerowie rozwiedli się w roku 1970. Wkrótce potem Marvin został przyjęty do szpitala psychiatrycznego, a rok później popełnił samobójstwo. Ruth wróciła do Memphis i zamieszkała z rodzicami. Ci, pomimo własnych problemów, nalegali na rozpoczęcie trzeciego procesu. W gruncie rzeczy żydowska społeczność w Greenville protestowała głośno i uparcie, kiedy stało się jasne, ze prokurator okręgowy ma już dość porażek i stracił entuzjazm dla oskarżania Cayhalla i Dogana.
       Marvin został pochowany obok swoich synów. Pamięci Josha i Johna Kramerów poświęcono nowy park, ustanowiono stypendia ich imienia. Z czasem krwawe szczegóły ich śmierci zaczęły się zacierać. Mijały lata i w Greenville coraz mniej mówiono o całej sprawie.
       Pomimo nacisków ze strony FBI, trzeci proces nigdy się nie rozpoczął. Nie pojawiły się żadne nowe dowody. Sędzia bez wątpienia ponownie przeniósłby rozprawę do innego okręgu. Szansę na skazanie były znikome, ale FBI nie rezygnowało.
       Kampania zamachów bombowych Jeremiasza Dogana umarła śmiercią naturalną, ponieważ Wedge ulotnił się, a Cayhall nie chciał mieć już z tym nic wspólnego. Dogan nadal nosił swoją szatę wizarda i zaczął uważać się za ważną osobistość polityczną. Dziennikarze byli zaintrygowani jego radykalnymi poglądami rasowymi, a on nigdy nie odmawiał założenia kaptura i udzielenia podburzającego wywiadu. Przez krótki czas pławił się w sławie i sprawiało mu to ogromną przyjemność.
       Pod koniec lat siedemdziesiątych jednak Jeremiasz Dogan był już tylko kolejnym zakapturzonym bandziorem w szybko upadającej organizacji. Czarni uzyskali prawo głosu. Zakończyła się segregacja rasowa w szkołach publicznych. Na Południu sędziowie federalni łamali bariery rasowe. Prawa człowieka dotarły do Missisipi i Klan okazał się żałośnie niezdarny w pokazywaniu czarnym, gdzie jest ich miejsce. Dogan nie potrafił zmusić nawet komarów do przybycia na palenie krzyży.
       W roku 1979 wydarzyły się dwa fakty istotne dla otwartej, lecz nie ruszanej sprawy zamachu na biuro Kramera. Pierwszym był wybór Davida McAllistera na stanowisko prokuratora okręgowego w Greenville. Mający zaledwie dwadzieścia siedem lat McAllister został najmłodszym prokuratorem okręgowym w historii stanu. Jako nastolatek stał w tłumie i patrzył, jak FBI przekopuje się przez gruzy kancelarii Marvina Kramera. Wkrótce po swoim wyborze poprzysiągł wymierzyć sprawiedliwość sprawcom zamachu.
       Drugim wydarzeniem było oskarżenie Jeremiasza Dogana o przestępstwa podatkowe. Po latach zręcznego robienia FBI w konia Dogan popełnił nieostrożność i wpadł w sidła urzędu podatkowego. Śledztwo trwało osiem miesięcy i zakończyło się sukcesem. Akt oskarżenia liczył trzydzieści stron. Według niego Dogan w latach 19741978 zataił przed urzędem podatkowym ponad osiemset tysięcy dolarów. Akt oskarżenia zawierał osiemdziesiąt sześć zarzutów i Doganowi groził wyrok do dwudziestu ośmiu lat więzienia.
       Dogan był winny jak diabli i jego adwokat (tym razem nie T.Louis Brazelton) niezwłocznie zaczął badać możliwość pójścia na układ z oskarżeniem. W tym momencie do gry włączyło się FBI.
       W trakcie serii gorączkowych spotkań z Doganem i jego prawnikiem władze zaproponowały, aby Dogan złożył zeznania przeciwko Cayhallowi w sprawie Kramera, a w zamian pozostanie na wolności. Zero dni za kratkami. Duży wyrok w zawieszeniu i wysoka grzywna, ale bez kary więzienia. Dogan nie widział się z Cayhallem, który przestał być aktywnym członkiem KuKluxKlanu od ponad dziesięciu lat. Istniało wiele powodów przemawiających za rozważeniem propozycji władz, najważniejszy z nich to kwestia pozostania na wolności lub spędzenia dziesięciu czy więcej lat w celi.
       Aby zdopingować Dogana, urząd podatkowy zajął wszystkie jego aktywa i zaplanował cichą licytację. By zaś jeszcze bardziej pomóc mu w podjęciu decyzji, David McAllister przekonał ławę przysięgłych w Greenville, żeby ponownie oskarżyła Dogana i jego kumpla Sama Cayhalla o zorganizowanie zamachu na Kramera.
       Dogan ugiął się i przyjął propozycję.
       Po dwunastu latach spokojnego życia w Ford County Sam Cayhall został raz jeszcze oskarżony i aresztowany. Raz jeszcze stanęła przed nim perspektywa skazania, a być może także komory gazowej. Musiał zastawić swój dom i niewielką farmę, żeby zaangażować adwokata. T.Louis Brazelton zajmował się teraz większymi sprawami, a Jeremiasz Dogan nie był już sojusznikiem.
       Wiele zmieniło się w Missisipi od czasu pierwszych dwóch procesów. Rekordowa liczba Murzynów rejestrowała się do głosowania i wybierano murzyńskich urzędników. Stuprocentowo białe ławy przysięgłych stanowiły rzadkość. Na terenie stanu pracowało dwóch czarnych sędziów, dwóch czarnych szeryfów, a czarni prawnicy wraz ze swymi białymi kolegami wypełniali korytarze sądowe. Oficjalnie segregacja rasowa należała do historii. Wielu białych mieszkańców Missisipi zaczynało wspominać minione lata i zastanawiać się, po co był cały ten hałas. Dlaczego idea podstawowych praw dla wszystkich ludzi napotykała taki opór? Chociaż wiele musiało się jeszcze zmienić, stan Missisipi w roku 1980 bardzo różnił się od tego z roku 1967. I Sam Cayhall zdawał sobie z tego sprawę.
       Zaangażował doświadczonego prawnika z Memphis  Beniamina Keyesa. Jego pierwszym posunięciem było wniesienie o odrzucenie oskarżenia ze względu na przedawnienie sprawy. Argument okazał się przekonywający i w końcu sprawę rozstrzygnąć musiał Sąd Najwyższy stanu Missisipi. Sześcioma głosami przeciwko trzem sąd postanowił, że prokuratura może wnieść akt oskarżenia.
       I akt oskarżenia został wniesiony. Trzeci i ostatni proces Sama Cayhalla rozpoczął się w lutym 1981 roku w małej, zimnej sali sądu Lakehead County, górzystego okręgu w północnowschodnim zakątku stanu. Wiele można by powiedzieć o procesie. Młody prokurator okręgowy David McAllister wspaniale oskarżał, lecz miał obrzydliwy zwyczaj spędzania całego wolnego czasu przed kamerami. Był przystojny, wygadany i pełen współczucia, ale wkrótce stało się jasne, że cały proces podporządkowano pewnemu celowi. McAllister miał ambicje polityczne na wielką skalę.
       W skład ławy przysięgłych wchodziło ośmiu białych i czterech czarnych. Oskarżenie przedstawiło próbkę szkła, lont, raporty FBI i wszystkie zdjęcia oraz dowody z pierwszych dwóch procesów.
       A potem nastąpiło zeznanie Jeremiasza Dogana, który stanął na podium dla świadków w drelichowej koszuli i z pełną pokory miną wyjaśnił ławnikom, w jaki sposób zaplanował z obecnym na sali Samem Cayhallem podłożenie bomby w biurze Marvina Kramera. Sam uważnie wpatrywał się w Dogana i chłonął każde jego słowo, lecz Dogan odwracał wzrok. Adwokat Sama męczył Dogana przez pół dnia, aż ten wygadał się, że poszedł na układ z prokuraturą, lecz co się miało stać, już się stało.
       Podnoszenie kwestii Rolliego Wedgea nie miało sensu. Gdyby Sam to zrobił, przyznałby się, że istotnie brał udział w zamachu. Musiałby powiedzieć, że był wtedy w Greenville i jako współuczestnik zamachu ponosiłby tak samo winę jak człowiek, który podłożył dynamit. Aby opisać przysięgłym rolę Rolliego Wedgea, musiałby złożyć zeznania, czego nie chciał ani on, ani jego prawnik. Sam nie wytrzymałby przesłuchania przez prokuratora, ponieważ musiałby tworzyć coraz to nowe kłamstwa.
       A poza tym nikt nie uwierzyłby w nagłą opowieść o tajemniczym nowym terroryście, o którym nikt nie wspominał wcześniej, i który pojawiał się i znikał niepostrzeżenie. Sam wiedział, że oskarżenie Rolliego Wedgea nic mu nie pomoże i nie wspomniał o chłopaku nawet własnemu adwokatowi.
       Na zakończenie procesu David McAllister stanął przed ławą przysięgłych w zatłoczonej sali i wygłosił mowę końcową. Mówił o swojej młodości w Greeiwille i o przyjaciołach Żydach. Nie widział żadnych różnic narodowościowych. Znał niektórych Kramerów, dobrych łudzi, którzy pracowali ciężko i działali na rzecz miasta. Jako chłopiec bawił się też z murzyńskimi dziećmi i spostrzegł, że są wspaniałymi przyjaciółmi. Nigdy nie rozumiał, dlaczego on chodzi do jednej szkoły, a oni do innej. Opowiedział trzymającą w napięciu historię o tym, jak dwudziestego kwietnia 1967 roku zadrżała ziemia i jak pobiegł w stronę centrum, gdzie unosił się pióropusz dymu. Przez trzy godziny stał przed policyjnym kordonem i czekał. Widział, jak strażacy zaczęli biegać nerwowo, kiedy znaleźli Marvina Kramera, i jak zamarli wszyscy, kiedy wydobyto spod zwałów gruzu ciała dwóch małych chłopców. Łzy ciekły mu po policzkach, kiedy małe ciałka, owinięte w białe prześcieradła, niesiono powoli do karetki.
       Był to doskonały występ i kiedy McAllister skończył, na sali zapanowała cisza. Kilku ławników ocierało sobie oczy.
       
       Dwunastego lutego 1981 Sam Cayhall został uznany winnym podwójnego morderstwa i jednego usiłowania morderstwa. Dwa dni później ta sama ława przysięgłych ogłosiła w tej samej sali sądowej swój werdykt. Najwyższy wymiar kary: komora gazowa.
       Sama przetransportowano do więzienia stanowego w Parchman, żeby oczekiwał na wykonanie wyroku. Dziewiętnastego lutego 1981 po raz pierwszy przekroczył próg bloku śmierci.

ROZDZIAŁ 4
       
       Kancelaria adwokacka Kravitz & Bane zatrudniała prawie trzysta osób pracujących bezkonfliktowo pod jednym dachem w Chicago. Dokładnie dwieście osiemdziesiąt sześć, chociaż trudno było to policzyć, gdyż zawsze dziesięciu czy dwunastu pracowników odchodziło z najróżniejszych powodów, a dwudziestu paru świeżych rekrutów trenowało, przygotowywało się i dyszało żądzą walki. I chociaż Krawitz & Bane była firmą ogromną, to nie udało się jej rozrosnąć tak szybko jak innym ani odpowiednio żarłocznie połykać słabsze firmy w innych miastach, ani wystarczająco stanowczo wydzierać klientów konkurencji i dlatego musiała cierpieć jako trzecia co do wielkości kancelaria w Chicago. Kravitz & Bane miała biura w sześciu miastach, ale ku wielkiemu zawstydzeniu młodszych wspólników na jej papierze listowym brakowało londyńskiego adresu.
       Chociaż zmiękła nieco z czasem, nadal uważano ją za firmę drapieżną. Kilka wydziałów zajmowało się nieruchomościami, podatkami i działalnością antymonopolową, ale prawdziwe pieniądze zarabiało się na sprawach karnych. Kiedy firma przyjmowała nowych pracowników, wyszukiwała najbystrzejszych studentów trzeciego roku z najlepszymi ocenami z zajęć procesowych i prowadzenia dyskusji. Interesowali ją młodzi mężczyźni (dla ozdoby tu i tam dodawano kobietę), których można było błyskawicznie wyćwiczyć w ciętym stylu atakowania doprowadzonym do perfekcji przez jej prawników wiele lat wcześniej.
       Jeden z wydziałów, przyjemny, lecz niewielki, prowadził sprawy obrażeń osobistych, żyzną glebę, która dawała firmie pięćdziesiąt procent wygranych pieniędzy. Inny, większy wydział, bronił urzędników państwowych w sprawach kryminalnych, choć urzędnicy ci musieli zarabiatć naprawdę dużo, żeby móc pozwolić sobie na skorzystanie z usług Kravitz & Bane. Dwa największe zajmowały się procesami handlowymi i sprawami ubezpieczeń. Jeśli nie liczyć pracy osób składających pozwy, która praktycznie nie miała znaczenia la ogólnego dochodu, firma zarabiała pieniądze od godziny. Dwieście dolców za godzinę pracy dotyczącej ubezpieczeń, więcej, jeśli klient był r stanie to przełknąć. Trzysta dolców za obronę w sprawie kryminalnej. Czterysta dla dużego banku. Nawet pięćset dla bogatej korporacji z leniwymi prawnikami, którzy spali zamiast pracować.
       Kravitz & Bone zbudowała w Chicago prawdziwą dynastie. Jej biura były i eleganckie, lecz nie luksusowe. Zajmowały górne piętra trzeciego co do i wysokości budynku w centrum Chicago.
       Tak jak większość potężnych form, również Kravitz & Bane utworzyła mały wydział pracy charytatywnej, żeby wypełnić swoje moralne zobowiązania wobec społeczeństwa. Pracą tą zajmował się ekscentryczny filantrop nazwiskiem E.Garner Goodman, którego wielkie biuro z dwiema sekretarkami mieściło się na sześćdziesiątym pierwszym piętrze. Tłoczona złotymi literami broszura kancelarii rozwodziła się szeroko nad tym, że jej adwokatów zachęca się do pracy charytatywnej. Broszura informowała, że w roku 1989 prawnicy firmy poświęcili niemal sześćdziesiąt tysięcy godzin swojego cennego czasu dla klientów, którzy nie mogli zapłacić. Dzieci ze slumsów, więźniowie skazani na śmierć, nielegalni imigranci, nałogowi narkomani. Oczywiście firma była też głęboko zatroskana losem bezdomnych. W broszurze znalazło się nawet zdjęcie dwóch młodych prawników, bez marynarek, z podwiniętymi rękawami, rozluźnionymi krawatami, plamami od potu pod pachami, oczami pełnymi współczucia, pochylonych nad gromadką kolorowych dzieci na czymś, co wydawało się wysypiskiem śmieci. Prawnicy ratujący społeczeństwo. Adam Hall miał jedną z tych broszur w swojej cienkiej teczce, kiedy szedł powoli korytarzem na sześćdziesiątym pierwszym piętrze, kierując się w stronę biura E.Garnera Goodmana. Skinął głową, pozdrawiając innego młodego prawnika, którego nigdy wcześniej nie widział. Na przyjęciu bożonarodzeniowym firma przydzielała swoim pracownikom identyfikatory z nazwiskami. Niektórzy z adwokatów ledwie się znali. Część pracowników widywała się najwyżej raz czy dwa razy do roku. Adam otworzył drzwi i wszedł do małego pokoju, gdzie sekretarka przestała pisać na maszynie i niemal się do niego uśmiechnęła. Zapytana o pana Goodmana wskazała rząd krzeseł, gdzie miał poczekać. Na umówione na dziesiątą spotkanie przybył o pięć minut za wcześnie, tak jakby mogło to mieć jakieś znaczenie. Pracował teraz charytatywnie. Zapomnij o zegarze. Zapomnij o premii. W odróżnieniu od reszty firmy Goodman zabraniał umieszczania zegarów na ścianach i sam nie nosił czasomierza.
       Adam przejrzał zawartość teczki. Zachichotał cicho na widok broszury. Raz jeszcze przeczytał swój krótki życiorys  college w Peppardine, studia prawnicze w Michigan, redaktor gazety wydziałowej, krótka rozprawa na temat niezwykłych i okrutnych kar, komentarze na temat niedawnych spraw zakończonych wyrokami śmierci. Dość krótki życiorys, ale w końcu miał dopiero dwadzieścia sześć lat. Dla Kravitz & Bane pracował zaledwie od dziewięciu miesięcy.
       Przeczytał dwa przydługie orzeczenia Sądu Najwyższego dotyczące egzekucji w Kalifornii i zrobił odpowiednie notatki. Spojrzał na zegarek i czytał dalej. Sekretarka zaproponowała mu wreszcie kawę, ale grzecznie odmówił.
       
       Gabinet E.Garnera Goodmana stanowił zdumiewający przykład braku organizacji. Był duży, lecz zagracony, z uginającymi się półkami na każdej ścianie i podłogą pokrytą stosami zakurzonych akt. Na biurku pośrodku piętrzyły się góry dokumentów wszelkiego rodzaju i wielkości. Śmieci i zgubione listy walały się na dywanie pod spodem. Gdyby nie zamknięte drewniane okiennice, z dużego okna rozciągałby się piękny widok na jezioro Michigan, ale nikt nie miał wątpliwości, że pan Goodman nie spędza przy tym oknie zbyt wiele czasu.
       Był starym mężczyzną ze starannie przyciętą siwą brodą i gęstymi siwymi włosami. Nosił zbyt sztywno wykrochmaloną białą koszulę. Pod brodą wisiał precyzyjnie zawiązany zielony wełniany krawat, jego znak firmowy. Adam wszedł do środka i zbliżył się do biurka, uważnie omijając stosy papierów. Gospodarz nie wstał, ale podał mu rękę na powitanie.
       Adam podał Goodmanowi teczkę i usiadł na jedynym pustyni krześle w gabinecie. Czekał zdenerwowany, podczas gdy tamten przeglądał teczkę, drapiąc się delikatnie po brodzie i bawiąc krawatem.
        Dlaczego chce pan wykonywać prace charytatywne?  zapytał po długiej chwili ciszy. Nie podniósł wzroku znad dokumentów. Klasyczna muzyka gitarowa sączyła się z głośników wpuszczonych w sufit.
       Adam zmienił nieco pozycję, jakby mu było niewygodnie.
        Hm z różnych powodów.
        Niech zgadnę. Chce pan służyć ludzkości, zrobić coś dla swojej społeczności lub, być może, czuje się pan winny, ponieważ spędza pan tak wiele czasu w tej fabryce zarabiając krocie od godziny, więc chce pan oczyścić swoją duszę, ubrudzić sobie ręce, popracować trochę uczciwie i pomóc innym ludziom.  Błyszczące błękitne oczka Goodmana taksowały Adama zza usadowionych na czubku dość spiczastego nosa okularów w czarnej oprawce.  Trafiłem?
        Niezupełnie.
       Goodman dalej przeglądał akta Adama.
        A więc przydzielono pana do Emmitta Wycoffa?  Przeczytał list od Wycoffa, opiekuna Adama.
        Tak jest, sir.
        To dobry prawnik. Nie darzę go szczególną sympatią, ale wiem, że naprawdę zna się na prawie karnym. To zapewne jeden z trzech naszych najlepszych chłopców od spraw kryminalnych. Tyle że jest dość ostry, nie sądzi pan?
        Myślę, że jest okay.
        Od jak dawna pracuje pan u niego?
        Od początku. Od dziewięciu miesięcy.
        A więc jest pan adwokatem dopiero od dziewięciu miesięcy?
        Tak jest, sir.
        I co pan sądzi o tej pracy?  Goodman zamknął teczkę i spojrzał na Adama. Potem niespiesznym gestem zdjął okulary i przygryzł oprawkę.
        Podoba mi się jak na razie  odparł Adam.  Jest bardzo wymagająca.
        Oczywiście. Dlaczego wybrał pan akurat Kravitz & Bane? Chcę powiedzieć, że z pana referencjami mógł pan pójść wszędzie. Dlaczego tutaj?
        Sprawy kryminalne. To mnie interesuje, a wszyscy wiedzą, że ta firma się nimi zajmuje.
        Ile innych propozycji pan otrzymał? Śmiało, pytam z ciekawości.
        Kilka.
        Skąd?
        Głównie z Dystryktu Kolumbii i z samego Waszyngtonu. Jedną z Denver. Nie zgłaszałem się do firm z Nowego Jorku.
        Ile pieniędzy panu zaoferowaliśmy?
       Adam ponownie zmienił pozycję. Goodman był w końcu jednym ze wspólników. Musiał wiedzieć, ile firma płaci nowym pracownikom.
        Sześćdziesiąt czy coś koło tego. A ile płacimy panu? To spodobało się staremu człowiekowi i Goodman po raz pierwszy się uśmiechnął.
        Płacą mi czterysta tysięcy dolarów rocznie za rozdawanie ich cennego czasu, tak żeby mogli opowiadać wszystkim na temat społecznej odpowiedzialności prawników. Czterysta tysięcy, jest pan w stanie w to uwierzyć?
       Adam słyszał plotki.
        Ale nie narzeka pan, prawda?
        Nie. Jestem najszczęśliwszym prawnikiem w mieście, panie Hall. Dostaję kupę pieniędzy za wykonywanie pracy, którą lubię, i nie muszę patrzyć na zegar ani martwić się o wydajność. To marzenie prawnika. To dlatego siedzę tutaj przez sześćdziesiąt godzin tygodniowo. Wie pan, mam już prawie siedemdziesiąt lat.
       Legenda krążąca po firmie głosiła, że przed laty Goodman załamał się pod presją narzuconego tempa pracy i niewiele brakowało, aby się wykończył od alkoholu i narkotyków. Odzwyczajał się przez rok, podczas gdy jego żona zabrała dzieci i odeszła, a potem przekonał wspólników, że powinni go zatrzymać. Potrzebował tylko biura, gdzie życie nie toczyło się pod dyktando zegara.
        Jakiego rodzaju pracę wykonuje pan dla Emmitta Wycoffa?  zapytał.
        Dużo ślęczenia w bibliotece. Pan Wycoff broni właśnie grupy producentów części dla przemysłu obronnego i to zajmuje większość mojego czasu. W zeszłym tygodniu wypowiadałem się w sądzie na temat wniosku oskarżenia.  Adam powiedział to z odrobiną dumy. Nowych pracowników trzymano zazwyczaj przykutych do biurka przez pierwsze dwanaście miesięcy.
        Na temat prawdziwego wniosku?  zapytał Goodman, pełen podziwu.
        Tak, sir.
        W prawdziwej sali sądowej?
        Tak, sir.
        Przed prawdziwym sędzią?
        Owszem.
        Kto wygrał?
        Orzeczenie sędziego było korzystne dla oskarżenia, ale naprawdę niewiele brakowało. Dałem mu nieźle do myślenia.
       Goodman uśmiechnął się ponownie, ale szybko spoważniał i ponownie otworzył teczkę.
        Wycoff w swoim liście bardzo pana chwali. To do niego niepodobne.
        Potrafi zauważyć talent  odparł Adam z uśmiechem.
        Mam nadzieję, że to raczej istotna prośba, panie Hall. O co właściwie panu chodzi?
       Adam przestał się uśmiechać i odchrząknął. Nagle poczuł się zdenerwowany i postanowił rozkrzyżować nogi.
        To hm cóż, myślę o sprawie, w której zapadł wyrok śmierci.
        O sprawie, w której zapadł wyrok śmierci?  powtórzył Goodman.
        Tak, sir.
        Dlaczego?
        Jestem przeciwny karze śmierci.
        Wszyscy jesteśmy jej przeciwni, panie Hall. Pisałem o tym książki. Broniłem w dwóch tuzinach takich spraw. Dlaczego chce się pan tym zająć?
        Czytałem pana książki. Chcę tylko pomóc.
       Goodman ponownie zamknął teczkę i oparł się o biurko. Dwie kartki papieru ześlizgnęły się z blatu i opadły na podłogę.
        Jest pan zbyt młody i zbyt niedoświadczony.
        Mógłby się pan zadziwić.
        Proszę posłuchać, panie Hall, to nie to samo co doradzanie pijaczkom w jadłodajni dla ubogich. To sprawa życia i śmierci. Bardzo trudna historia. Nic wesołego.
       Adam skinął głową, ale nic nie powiedział. Patrzył Goodmanowi w oczy i nie odwracał wzroku. Gdzieś w oddali zadzwonił telefon, lecz obaj go zignorowali.
        Jakaś konkretna sprawa, czy też ma pan nowego klienta dla Kravitz & Bane?  zapytał Goodman.
        Sprawa Cayhalla  odpowiedział Adam powoli.
       Goodman potrząsnął głową i zaczął szarpać brzeg swojego krawata.
        Sam Cayhall właśnie z nas zrezygnował. Piąty Obwód zarządził w zeszłym tygodniu, że przysługuje mu takie prawo.
        Czytałem ten werdykt. Wiem, co orzekł Piąty Obwód. Ten człowiek potrzebuje adwokata.
        Nie, nie potrzebuje. Z adwokatem czy bez, za trzy miesiące będzie martwy. Szczerze mówiąc, cieszę się, że mam go z głowy.
        On potrzebuje prawnika  powtórzył Adam.
        Sam się broni i trzeba powiedzieć, że cholernie dobrze mu to idzie. Przygotowuje swoje własne wnioski i pozwy, sam wyszukuje interesujące go szczegóły. Słyszałem, że udzielał rad swoim kolesiom z bloku śmierci, chociaż tylko białym.
        Znam wszystkie jego akta.
       E.Garner Goodman rozważył te słowa, powoli obracając w rękach okulary.
        To pół tony papieru, synu. Jak tego dokonałeś?
        Ta sprawa mnie intryguje. Obserwuję ją od lat, przeczytałem wszystko, co napisano o Cayhallu. Zapytał mnie pan wcześniej, dlaczego wybrałem Kravitz & Bane. Cóż, prawda jest taka, że chciałem pracować przy sprawie Cayhalla, a zdaje się, że firma prowadziła ją charytatywnie przez osiem lat.
        Siedem, ale bardziej przypomina to dwadzieścia. Współpraca z panem Cayhallem nie należy do najprzyjemniejszych.
        To zrozumiałe, nieprawdaż? Sam Cayhall od niemal dziesięciu lat znajduje się w odosobnieniu.
        Proszę nie pouczać mnie na temat życia w więzieniu, panie Hall. Czy kiedykolwiek był pan wewnątrz zakładu karnego?
        Nie.
        A ja byłem. Zwiedzałem bloki śmierci w sześciu stanach. Sam Cayhall wyzywał mnie przykuty łańcuchami do swojego krzesła. To nie jest miły człowiek, a do tego niepoprawny rasista, który nienawidzi praktycznie każdego i znienawidziłby pana, gdyby się pan z nim spotkał.
        Nie sądzę.
        Jest pan prawnikiem, panie Hall. On nienawidzi prawników nawet bardziej niż Murzynów i Żydów. Od dziesięciu lat grozi mu wykonanie wyroku, a on wciąż wierzy, że padł ofiarą spisku prawników. Do diabła, przez trzy lata starał się z nas rezygnować. Ciągłe odraczanie wykonania kary kosztowało nas dwa miliony dolarów, ale mimo to on ciągle usiłował nas zwolnić. Nie pamiętam już, ile razy odmówił spotkania się z nami, gdy przejechaliśmy cały szmat drogi do Parchman. To wariat, panie Hall. Niech pan sobie znajdzie inną sprawę. Może maltretowane dzieci albo coś takiego?
        Nie, dziękuję. Interesuje mnie kara śmierci, a sprawa Sama Cayhalla stała się dla mnie pewnego rodzaju obsesją.
       Goodman starannie założył okulary na czubek nosa, a potem powoli oparł nogi na rogu biurka. Skrzyżował ręce na swojej wykrochmalonej koszuli.
        A dlaczego, jeśli wolno spytać, Sam Cayhall tak pana interesuje?
        Przecież to fascynująca sprawa, nie uważa pan? Klan, ruch obrony praw człowieka, zamachy bombowe, masakra w Greenville. Całe tło to ogromnie bogaty okres w amerykańskiej historii. Wydaje się, że to zamierzchła przeszłość, a przecież upłynęło zaledwie dwadzieścia pięć lat. To poruszająca sprawa.
       Wentylator pod sufitem obracał się powoli. Minęła minuta.
       Goodman opuścił stopy na ziemię i wsparł się na łokciach.
        Panie Hall, doceniam pańskie zainteresowanie pracą charytatywną i zapewniam pana, że jest wiele do zrobienia. Ale musi pan znaleźć sobie inną sprawę. To nie jest studencki konkurs na najbardziej atrakcyjny proces.
        A ja nie jestem już studentem.
        Sam Cayhall nieodwołalnie zrezygnował z naszych usług, panie Hall. Mam wrażenie, że pan tego nie rozumie.
        Chciałbym móc się z nim spotkać.
        Po co?
        Sądzę, że mógłbym przekonać go, aby zaangażował mnie jako swojego obrońcę.
        Och, doprawdy?
       Adam wziął głęboki oddech, a potem wstał i zręcznie omijając stosy papierów podszedł do okna. Jeszcze jeden głęboki oddech. Goodman patrzył i czekał.
        Chciałbym zdradzić panu pewien sekret, panie Goodman. Oprócz Emmitta Wycoffa nie zna go nikt, a jemu w pewnym sensie musiałem to powiedzieć. Proszę zachować tę informację w tajemnicy, dobrze?
        Słucham.
        Czy mam pańskie słowo?
        Tak, ma pan moje słowo  odparł Goodman, przygryzając koniec oprawki.
       Adam wyjrzał przez szczelinę w okiennicy i obserwował żaglówkę płynącą po jeziorze Michigan. Potem powiedział cicho:
        Jestem krewnym Sama Cayhalla. Goodman nie drgnął.
        Rozumiem. Jakiego rodzaju jest to pokrewieństwo?
        Sam miał syna, Eddiego Cayhalla. Eddie wyjechał z Missisipi po tym, jak jego ojciec został aresztowany w sprawie zamachu. Osiadł w Kalifornii, zmienił nazwisko i próbował zapomnieć o przeszłości, lecz dziedzictwo, jakie zostawił ojciec, nie dawało mu spokoju. Popełnił samobójstwo wkrótce po skazaniu Sama na śmierć w roku 1981.
       Goodman siedział teraz na samym brzegu krzesła.
        Eddie Cayhall był moim ojcem. Goodman drgnął ledwo dostrzegalnie.
        Sam Cayhall jest pańskim dziadkiem?
        Tak. Dowiedziałem się o tym, kiedy miałem prawie siedemnaście lat. Ciotka powiedziała mi po pogrzebie mojego ojca.
        Niesamowite.
        Obiecał pan nikomu nie mówić.
        Oczywiście.  Goodman przysuną] się do krawędzi biurka. Spojrzał na okiennice.  Czy Sam wie
        Nie. Urodziłem się w Ford County w stanie Missisipi, w miasteczku Clanton, nie w Memphis. Zawsze mówiono mi, że urodziłem się w Memphis. Najpierw nazywałem się Alan Cayhall, ale dowiedziałem się o tym dużo później. Miałem trzy lata, kiedy wyjechaliśmy z Missisipi i moi rodzice nigdy nie rozmawiali o moim rodzinnym mieście. Matka sądzi, że Eddie i Sam nie kontaktowali się od dnia naszego wyjazdu. Kiedy matka napisała do więzienia, żeby poinformować Sama, że jego syn nie żyje, nie odpisał.
        Niesamowite, niesamowite  wymamrotał Goodman pod nosem.
        To wyjątkowa sprawa, panie Goodman. Moja rodzina ma niezłego kręćka.
        To nie pana wina.
        Według mojej matki ojciec Sama był aktywnym członkiem Klanu, brał udział w linczach i tak dalej. Pochodzę z pnia przeżartego zgnilizną.
        Pański ojciec okazał się jednak inny.
        Mój ojciec popełnił samobójstwo. Oszczędzę panu szczegółów, ale to ja znalazłem jego ciało i to ja musiałem doprowadzić wszystko do porządku przed powrotem matki i siostry do domu.
        I miał pan wtedy siedemnaście lat?
        Niecałe. Było to w roku 1981. Dziewięć lat temu. Gdy moja ciotka, siostra Eddiego, powiedziała mi prawdę, ponura historia Sama Cayhalla zaczęła mnie fascynować. Spędzałem całe dnie w bibliotekach, wertując stare gazety i czasopisma; materiałów jest sporo. Czytałem stenogramy ze wszystkich trzech procesów. Przeanalizowałem decyzje apelacyjne. Na studiach zacząłem śledzić sposób, w jaki Kravitz & Bane reprezentowała Sama Cayhalla. Pan i Wallace Tyner wykonaliście wzorową robotę.
        Cieszę się, że pan tak sądzi.
        Przeczytałem setki książek i tysiące artykułów na temat Ósmej Poprawki i wydanych wyroków śmierci. Pan napisał cztery książki, jeśli się nie mylę. I wiele artykułów. To prawda, że jestem jeszcze zielony, ale o sprawie Sama wiem prawie wszystko.
        I sądzi pan, że Sam zgodzi się, by został pan jego obrońcą?
        Nie wiem. Ale jest moim dziadkiem, czy tego chcę czy nie, i muszę pojechać się z nim spotkać.
        Nie kontaktowaliście się
        Nie. Miałem trzy lata, kiedy wyjechaliśmy, i w ogóle go nie pamiętam. Tysiąc razy zaczynałem pisać do niego list, ale nigdy nie napisałem. Nie potrafię powiedzieć dlaczego.
        To zrozumiałe.
        Nic nie jest zrozumiałe, panie Goodman. Nie rozumiem, jak to się stało, że stoję teraz w pańskim biurze. Zawsze chciałem być pilotem, ale poszedłem na studia prawnicze, ponieważ odczuwałem niejasną potrzebę pomagania społeczeństwu. Ktoś mnie potrzebował i przypuszczam, że miałem wrażenie, że tym kimś jest mój nienormalny dziadek. Spośród czterech firm proponujących mi pracę wybrałem tę firmę, ponieważ miała odwagę reprezentować Sama.
        Powinien pan był powiedzieć o tym komuś na samym początku, zanim pana przyjęliśmy.
        Wiem. Ale nikt nie pytał, czy mój dziadek jest klientem tej firmy.
        Powinien pan był coś powiedzieć.
        Ale nie zwolnią mnie, prawda?
        Nie sądzę. Co pan robił przez ostatnie dziewięć miesięcy?
        Pracowałem dziewięćdziesiąt godzin tygodniowo, spałem na biurku, jadłem w bibliotece, przygotowywałem się do egzaminu, wie pan, typowy obóz dla rekrutów, jaki tu dla nas zaplanowaliście.
        Głupie, nieprawdaż?
        Jestem twardy.  Adam rozchylił nieco okiennice, żeby uzyskać lepszy widok na jezioro. Goodman obserwował go bez słowa.  Dlaczego nie otworzy pan tych okiennic?  zapytał Adam.  To wspaniały widok.
        Znam go.
        Dałbym wszystko za taki widok. Z mojej klitki jest z pięć mil do najbliższego okna.
        Pracuj ciężko, zwiększaj wydajność, a pewnego dnia to wszystko będzie twoje.
        Mnie to nie dotyczy.
        Opuszcza nas pan, panie Hall?
        Zapewne, kiedyś. Ale to następny sekret, okay? Mam zamiar ciężko pracować przez parę lat, a potem ruszyć dalej. Kto wie, może otworzę własną kancelarię, gdzie życie nie będzie toczyło się pod dyktando zegara. Chcę zajmować się sprawami karnymi mając na względzie dobro publiczne, wie pan, mniej więcej czymś takim jak pan.
        A więc po dziewięciu miesiącach już jest pan rozczarowany naszą firmą?
        Nie, sir. Ale widzę, co się dzieje. Nie chcę spędzić całego życia na reprezentowaniu bogatych łajdaków i nieuczciwych korporacji.
        A zatem znalazł się pan w niewłaściwym miejscu. Adam odwrócił się i podszedł do krawędzi biurka, po czym spojrzał w dół na Goodmana.
        Znalazłem się w niewłaściwym miejscu i chcę zostać przeniesiony. Wycoff zgodzi się, żebym został wysłany do naszego małego biura w Memphis na następnych parę miesięcy, żebym mógł pracować nad sprawą Cayhalla.
        Coś jeszcze?
        To wszystko. Nie powinno być problemów. Tutaj jestem tylko zielonym pierwszoroczniakiem, nikomu niepotrzebnym. Nikt nie zauważy mojego zniknięcia. Macie tu pełno młodych drapieżników, gotowych pracować osiemnaście godzin na dobę i wystawiać rachunki za dwadzieścia.
       Goodman rozluźnił się, a na jego ustach pojawił się ciepły uśmiech. Potrząsnął głową, jakby coś go zdumiało.
        Zaplanował pan to sobie, prawda? To znaczy, wybrał pan tę firmę, ponieważ reprezentowała Sama Cayhalla i miała biuro w Memphis? Adam z powagą skinął głową.
        Sprawy poszły po mojej myśli. Nie wiedziałem, kiedy i jak nadejdzie ten moment. Nikt nie wiedział, że Cayhall zrezygnuje z naszych usług Tak, w pewnym sensie zaplanowałem to sobie. Ale niech mnie pan nie pyta, co zamierzam dalej, panie Goodman.
        Sam Cayhall będzie martwy za trzy miesiące, jeśli nie wcześniej.
        Ale ja muszę coś zrobić, panie Goodman. Jeśli firma nie pozwoli mi zająć się tą sprawą, wtedy zapewne złożę wymówienie i spróbuję zrobić to na własną rękę.
       Goodman potrząsnął głową i wstał energicznie.
        Niech pan tego nie robi, panie Hall. Coś wymyślimy. Muszę porozumieć się z Danem Rosenem, zarządzającym wspólnikiem. Myślę, że się zgodzi.
        Ma okropną reputację.
        Solidnie na nią zapracował. Ale mogę z nim porozmawiać.
        Zgodzi się, jeśli pan i Wycoff mnie poprzecie, prawda?
        Oczywiście. Jest pan głodny?  Goodman sięgnął po swoją marynarkę.
        Trochę.
        Chodźmy na sandwicza.
       
       Godzina lunchu jeszcze nie nadeszła i delikatesy na rogu świeciły pustkami. Wspólnik i pierwszoroczniak usiedli przy małym stoliku przed frontowym oknem z widokiem na chodnik. Samochody przesuwały się wolno, a setki przechodniów dreptały zaledwie metr od szyby. Kelner przyniósł tłustą kanapkę z kotletem mielonym, serem i kapustą kiszoną dla Goodmana i talerz rosołu dla Adama.
        Jak wielu więźniów znajduje się w bloku śmierci w Missisipi?  zapytał Goodman.
        W zeszłym miesiącu było ich czterdziestu ośmiu. Dwudziestu pięciu czarnych, dwudziestu trzech białych. Ostatnia egzekucja, Williego Parrisa, miała miejsce dwa lata temu. Sam Cayhall będzie zapewne następny, chyba że wydarzy się mały cud.
       Goodman pośpiesznie przeżuł duży kęs kanapki i otarł usta serwetką.
        Duży cud, powiedziałbym. Nie pozostało już zbyt wiele do zrobienia.
        Oprócz całej gamy pism ostatniej szansy.
        Rozmowy o strategii zostawmy na później. Nie sądzę, żeby kiedykolwiek widział pan Parchman?
        Nie. Kiedy poznałem prawdę, kusiło mnie, żeby wrócić do Missisipi, ale nigdy do tego nie doszło.
        Parchman to rozległa farma pośrodku Delty, niezbyt zresztą oddalona od Greenville. Ma około siedmiu tysięcy hektarów powierzchni. Zapewne najgorętsze miejsce na ziemi. Leży blisko Trasy 49, tak jak niewielka wioska odrobinę dalej na zachód. Dużo budynków. Z przodu znajduje się część administracyjna, nie ogrodzona. Na terenie farmy jest około trzydziestu obozów, ogrodzonych i mocno strzeżonych. Nie ma między nimi żadnego połączenia. Niektóre położone są o całe mile od siebie. Jadąc mija się poszczególne obozy, wszystkie otoczone wysoką siatką i drutem kolczastym, z setkami więźniów włóczących się bez celu, nudzących się śmiertelnie. Więźniowie mają uniformy różnego koloru, w zależności od wyroku. Wydaje się, że to sami młodzi czarni chłopcy, niektórzy spacerują w tę i z powrotem, inni grają w koszykówkę, jeszcze inni siedzą po prostu na werandach budynków. Czasem tylko błyska biała twarz. Jedzie się samochodem, żwirową drogą, mijając powoli obozy i drut kolczasty, aż dociera się do niczym nie wyróżniającego się budynku z płaskim dachem. Wokoło ciągnie się wysokie ogrodzenie z siatki i stoją wieżyczki strażnicze. Budynek jest stosunkowo nowoczesny. Ma jakąś oficjalną nazwę, ale wszyscy mówią o nim po prostu Blok.
        Doprawdy bardzo zachęcający opis.
        Jadąc odwiedzić Blok myślałem, że zobaczę loch, ciemny i zimny loch, z wodą ściekającą z sufitu. Ale to tylko mały płaski budynek pośrodku pola bawełny. W gruncie rzeczy wygląda lepiej niż bloki śmierci w innych stanach.
        Chciałbym go obejrzeć.
        Jeszcze nie jesteś gotów. To straszne miejsce pełne przygnębionych ludzi czekających na śmierć. Miałem sześćdziesiąt lat, kiedy tam pojechałem, i potem przez tydzień nie mogłem spać.  Pociągnął łyk kawy.  Nie potrafię sobie wyobrazić, jak się poczujesz, kiedy tam pojedziesz. Blok to okropne miejsce, nawet kiedy reprezentujesz kogoś kompletnie obcego.
        On jest dla mnie kimś kompletnie obcym.
        W jaki sposób zamierzasz mu powiedzieć, że
        Nie wiem. Coś wymyślę. Jestem pewien, że jakoś sobie poradzę. Goodman potrząsnął głową.
        To naprawdę zwariowana historia.
        Cała moja rodzina jest zwariowana.
        Przypomniałem sobie teraz, że Sam miał dwoje dzieci, jednym z nich była chyba córka.
        Jegg córka to moja ciotka, nazywa się Lee Cayhall Booth, ale próbuje zapomnieć swoje panieńskie nazwisko. Związała się ze starą, bogatą rodziną z Memphis. Jej mąż jest właścicielem kilku banków i nikomu me mówią o jej ojcu.
        A twoja matka?
        Mieszka w Portland. Wyszła ponownie za mąż kilka lat temu. Rozmawiamy mniej więcej dwa razy do roku. Jest chorowita, mówiąc łagodnie.
        W jaki sposób było cię stać na Peppardine?
        Polisa na życie. Mój ojciec miał kłopoty z pracą, ale był na tyle mądry, że wykupił ubezpieczenie. Polisa uaktywniła się na wiele lat przed jego śmiercią.
        Sam nigdy nie mówił o swojej rodzinie.
        A jego rodzina nigdy nie mówi o nim. Jego żona, moja babka, umarła parę lat przedtem, zanim został skazany. Nie wiedziałem o tym oczywiście. Większość informacji genealogicznych uzyskałem od matki, która wcześniej zrobiła wszystko, żeby zapomnieć o przeszłości. Nie wiem, jak to jest w normalnych rodzinach, panie Goodman, ale moja rodzina rzadko się zbiera, a kiedy dwoje czy więcej z nas przypadkowo się spotka, ostatnią rzeczą, o której rozmawiamy, jest przeszłość. Tkwi w niej zbyt wiele mrocznych sekretów.
       Goodman skubał bułkę i słuchał uważnie.
        Wspominał pan o siostrze.
        Tak, mam siostrę, nazywa się Carmen. Ma dwadzieścia trzy lata i jest inteligentną śliczną dziewczyną. Studiuje w Berkeley. Urodziła się w Los Angeles, więc nie musiała zmieniać nazwiska tak jak my. Często się kontaktujemy.
        Ona wie?
        Tak, wie. Moja ciotka Lee powiedziała mnie pierwszemu, zaraz po pogrzebie ojca, a potem, jak zwykle, moja matka poprosiła, żebym wtajemniczył Carmen. Carmen miała wtedy zaledwie czternaście lat. Nigdy nie zdradzała zainteresowania Samem Cayhallem. Szczerze mówiąc, reszta rodziny chciałaby, żeby Sam zniknął po cichu.
        Ich życzenie niedługo się spełni.
        Ale nie po cichu, prawda, panie Goodman?
        Prawda. Sam nigdy nie robi nic po cichu. Przez jeden krótki, lecz okropny moment będzie najsławniejszym człowiekiem w kraju. Zobaczymy te same stare zdjęcia z miejsca zamachu, wysłuchamy wywiadów z członkami Klanu maszerującymi wokół budynków sądowych. Wybuchnie ta sama stara dyskusja na temat kary śmierci. Prasa zjedzie się do Parchman. A potem go zabiją i dwa dni później wszystko zostanie zapomniane. Zawsze tak jest.
       Adam zamieszał swoją zupę i starannie wyłowił kawałek kurczaka. Przyglądał mu się przez sekundę, a potem wrzucił go z powrotem do rosołu. Nie był głodny. Goodman dalej skubał bułkę i dotknął brzegów ust papierową serwetką.
        Chyba pan nie sądzi, panie Hall, że zdoła pan utrzymać te sprawę w tajemnicy.
        Zastanawiałem się nad tym.
        Niech pan się nie łudzi.
        Matka błagała mnie, żebym się w to nie mieszał. Siostra w ogóle nie chciała ze mną o tym rozmawiać. A ciotka w Memphis jest przerażona, że ktoś ją zdemaskuje i jej życie zostanie zrujnowane na zawsze.
        To niewykluczone. Kiedy zajmie się panem prasa, dziennikarze znajdą stare czarnobiałe zdjęcia Adama Halla siedzącego na kolanach dziadziusia. Będzie to prawdziwa bomba. Proszę tylko pomyśleć. Zapomniany wnuk pojawia się w ostatnim momencie, czyniąc heroiczne wysiłki, żeby uratować swojego biednego dziadka, podczas gdy termin egzekucji zbliża się nieubłaganie.
        Brzmi całkiem nieźle.
        I jest niezłe. A jak rozsławi naszą niewielką firmę.
        No właśnie, to kolejna nieprzyjemna sprawa.
        Wcale nie jest nieprzyjemna. W Kravitz & Bane nie ma tchórzy, Adamie. Udało nam się przetrwać i dobrze prosperować w surowym, nieprzyjaznym świecie prawniczego Chicago. Mamy opinię najtwardszych sukinsynów w całym mieście. Mamy najgrubszą skórę. Nie martw się o firmę.
        A więc zgodzicie się na to.
       Goodman odłożył serwetkę i pociągnął kolejny łyk kawy.
        Och, to wspaniały pomysł, zakładając, że twój dziadek się zgodzi. Jeśli przyjmie nasze usługi, czy też raczej przyjmie je ponownie, to weźmiemy się do roboty. Ty staniesz na pierwszej linii. Pomożemy ci we wszystkim. Ja zawsze będę przy tobie. Damy z siebie wszystko. A potem go zabiją i nigdy się z tym nie pogodzisz. Widziałem egzekucję trzech moich klientów, Adamie, w tym jednego z Missisipi. Odtąd wszystko wydaje ci się inne.
       Adam skinął głową i uśmiechnął się spoglądając na przechodniów śpieszących chodnikiem.
        Będziemy w pobliżu, żeby podtrzymać cię na duchu, kiedy zaczną go zabijać  ciągnął Goodman.  Nie będziesz musiał znosić tego w samotności.
        To beznadziejna sprawa, tak?
        Niemalże. Ale strategię zostawmy na później. Najpierw umówię cię z Danielem Rosenem. Zapewne zechce odbyć z tobą długą rozmowę. Potem czeka cię spotkanie z Samem i wtedy musisz go przekonać do siebie. To najtrudniejsza część. Jeśli się zgodzi, to przejdziemy do ataku.
        Dziękuję.
        Nie dziękuj mi, Adamie. Watpię, czy będziesz chciał ze mną rozmawiać, kiedy się to skończy.
        Dziękuję i tak.

ROZDZIAŁ 5
       
       Spotkanie zostało zorganizowane błyskawicznie. E.Garner Goodman wykonał pierwszy telefon i w ciągu godziny wszyscy potrzebni uczestnicy zostali powiadomieni. Przed upływem czterech godzin znaleźli się w rzadko używanym pomieszczeniu konferencyjnym obok biura Daniela Rosena. Był to teren Rosena, co poważnie niepokoiło Adama.
       Krążyły legendy, ze Daniel Rosen jest potworem, chociaż dwa ataki serca odebrały mu nieco ognia i sprawiły, że złagodniał trochę. Przez trzydzieści lat był bezlitosnym przeciwnikiem procesowym, najtwardszym, najokrutniejszym i bez wątpienia jednym z najbardziej skutecznych rekinów sądowych w Chicago. Przed atakami serca jego harmonogram pracy przyprawiał o zawrót głowy  dziewięćdziesiąt godzin tygodniowo, nocne orgie pracy z sekretarkami i asystentami szperającymi i robiącymi notatki. Odeszło od niego kilka żon. Ni mniej, ni więcej tylko cztery sekretarki pracowały na najwyższych obrotach, żeby dotrzymać mu kroku. Daniel Rosen był kiedyś sercem i duszą Kravitz & Bane, ale te czasy się skończyły. Lekarz nakazał mu ograniczenie pracy do pięćdziesięciu godzin tygodniowo i zabronił występować w sądzie.
       Teraz, w wieku sześćdziesięciu pięciu lat, Rosen roztył się i został jednogłośnie odsunięty w zacisze wydziału administracyjnego. Otrzymał zadanie nadzorowania tej dość ciężkawej machiny biurokratycznej, która zarządzała Kravitz & Bane. To zaszczytny obowiązek, wyjaśnili mało przekonująco wspólnicy, złożywszy go na barki Rosena.
       Jak na razie zaszczyt ten okazał się katastrofą. Wygoniony z pola bitwy, które kochał, Rosen zaczął zarządzać firmą dokładnie tak, jakby prowadził śmiertelnie ważny proces. Brał sekretarki i asystentów w krzyżowy ogień pytań na temat najdrobniejszych spraw. Polował na innych wspólników i godzinami zadręczał ich trzeciorzędnymi kwestiami polityki firmy. Zamknięty w więzieniu swojego gabinetu, wzywał do siebie młodych pracowników, a następnie kłócił się z nimi, żeby wzmocnić ich zapał bojowy.
       Teraz z rozmysłem usiadł naprzeciw Adama po drugiej stronie niewielkiego stołu konferencyjnego, zaciskając dłonie na cienkiej teczce, tak jakby zawierała jakiś niesamowity sekret. E.Garner Goodman siedział głęboko w fotelu obok młodego prawnika, gniotąc brzeg krawata i drapiąc się po brodzie. Kiedy zadzwonił do Rosena, żeby przekazać mu prośbę Adama i powiedział mu o jego związku z Cayhallem, Rosen zareagował w dający się przewidzieć, głupi sposób.
       Emmitt Wycoff stał na końcu pokoju z maleńkim telefonem komórkowym przyciśniętym do ucha. Miał prawie pięćdziesiąt lat, wyglądał na dużo więcej i każdego dnia przeżywał koszmar, ponieważ musiał odbyć dziesiątki rozmów telefonicznych.
       Rosen starannie otworzył teczkę i wyciągnął żółty notatnik.
        Dlaczego na rozmowie kwalifikacyjnej w zeszłym roku nie powiedziałeś nam o swoim dziadku?  zaczął przez zaciśnięte zęby, wpatrując się uporczywie w Adama.
        Ponieważ nikt mnie o to nie zapytał  odparł. Goodman ostrzegł go, że atmosfera spotkania może stać się gorąca, on i Wycoff mieli jednak dać sobie radę.
        Nie bądź przemądrzałym osłem  warknął Rosen.
        Daj spokój, Daniel  powiedział Goodman i przewracając oczami spojrzał na Wycoffa, który potrząsnął głową i wbił wzrok w sufit.
        Nie sądzi pan, panie Hall, że należało poinformować nas o tym, iż jeden z pańskich krewnych jest naszym klientem? Czy nie uważa pan, panie Hall, że mamy prawo to wiedzieć?  Szyderczy ton zarezerwowany był zwykle dla świadków, którzy kłamali i wpadli w pułapkę.
        Pytaliście mnie o wszystkie inne kwestie  odparł Adam bardzo spokojnie.  Pamiętacie sprawdzanie mojej niekaralności? Odciski palców? Nawet test na prawdomówność.
        Tak, panie Hall, ale pan wiedział rzeczy, o których my nie wiedzieliśmy. A pański dziadek był klientem tej firmy, kiedy zgłosił się pan do nas, i jest dla mnie jasne jak diabli, że powinien nam pan o tym powiedzieć.  Rosen miał melodyjny głos i przechodził od wysokich tonów do niskich z dramatyczną zręcznością zawodowego aktora. Ani na chwilę nie spuszczał wzroku z rozmówcy.
        To nie jest zwyczajne pokrewieństwo  odparł Hall cicho.
        Pokrewieństwo  uciął Rosen.  A składając podanie o pracę wiedział pan przecież, że ta firma reprezentuje Sama Cayhalla.
        A zatem przepraszam  powiedział Adam.  Kravitz & Bane ma tysiące klientów, wszystkich dobrze ustawionych i płacących kupę pieniędzy za nasze usługi. Nigdy nie sądziłem, że jedna nieistotna sprawa charytatywna spowoduje jakiekolwiek kłopoty.
        Postępuje pan nieuczciwie, panie Hall. Rozmyślnie wybrał pan tę firmę, ponieważ w tamtym czasie reprezentowała pańskiego dziadka. A teraz, nagle, błaga pan o jego sprawę. To stawia nas w niezręcznej sytuacji.
        Jakiej niezręcznej sytuacji?  Emmitt Wycoff złożył antenkę telefonu i schował aparat do kieszeni.  Posłuchaj, Daniel, rozmawiamy tu o człowieku, który siedzi w bloku śmierci. Potrzebny mu adwokat, do diabła!
        Jego własny wnuk?  odparował Rósen.
        Kogo to obchodzi? Facet stoi jedną nogą w grobie i potrzebuje prawnika.
        Zrezygnował z nas, pamiętasz?
        Tak, ale może zawsze zaangażować nas ponownie. Warto spróbować. Rozluźnij się.
        Posłuchaj, Emmitt, moim obowiązkiem jest martwić się o publiczny wizerunek tej firmy, a pomysł wysyłania jednego z, naszych nowych pracowników do Missisipi, żeby dostał kopa w tyłek i patrzył, jak jego klient umiera w komorze gazowej  otóż ten pomysł nie podoba mi się nic a nic. Szczerze mówiąc, sądzę, że pan Hall powinien odejść z Kravitz & Bane.
        Och, wspaniale, Danielu  powiedział Wycoff.  Typowa reakcja twardogłowego na delikatną kwestię. A kto będzie reprezentował Cayhalla? Pomyśl o tym przez chwilę. Ten człowiek potrzebuje adwokata! Adam może być jego jedyną szansą.
        Niech Bóg mu pomoże  mruknął Rosen.
       E.Garner Goodman postanowił przemówić. Splótł dłonie na biurku i spojrzał gniewnie na Rosena.
        Wizerunek tej firmy? Czy naprawdę sądzisz, że jesteśmy uważani za bandę mało opłacanych pracowników socjalnych, którzy poświęcili się pomaganiu ludziom?
        Albo za bandę zakonnic działających w slumsach?  włączył się do pomocy Wycoff z lekką drwiną w głosie.
        Jak ta sprawa miałaby zaszkodzić wizerunkowi firmy?  zapytał Goodman.
       Myśl o przyznaniu się do porażki ani na moment nie przyszła Rosenowi do głowy.
        Jak? To bardzo proste, Garner. Nie wysyłamy pierwszoroczniaków do bloku śmierci. Możemy ich dręczyć, próbować zabić, kazać im pracować dwadzieścia godzin na dobę, ale nie wysyłamy ich na pole bitwy, dopóki nie są gotowi. Wiesz, jak trudne są sprawy zakończone wyrokami śmierci. Do diabła, pisałeś o tym książki. Jak możesz oczekiwać, że pan Hall cokolwiek zdziała?
        Będę nadzorował wszystkie jego posunięcia  odparł Goodman.
        Danielu, on jest naprawdę dobry  dodał Wycoff.  Zna na pamięć całą sprawę.
        To może się udać  powiedział Goodman.  Zaufaj mi, Danielu, jestem starym wygą. Będę wszystkiego pilnował.
        Ja również poświęcę kilka godzin  zaoferował się Wycoff.  Polecę tam nawet, jeśli okaże się to konieczne. Goodman drgnął i wlepił wzrok w Wycoffa.
        Ty? W sprawie charytatywnej?
        Czemu nie. Też mam sumienie.
       Adam zignorował tę wymianę zdań i patrzył na Rosena. No dalej, wyrzuć mnie, chciał powiedzieć. Niech mnie pan wyleje, panie Rosen, żebym mógł dopilnować pogrzebu dziadka, a potem zająć się własnym życiem.
        A jeśli Cayhall zostanie stracony?  zapytał Rosen Goodmana.
        Przegrywaliśmy już wcześniej, Danielu, wiesz o tym. Trzy razy, od kiedy zająłem się sprawami charytatywnymi.
        Jakie ma szansę?
        Nikłe. Teraz trzyma się na podstawie orzeczenia Piątego Obwodu o odroczeniu. Ale lada chwila odroczenie zostanie uchylone i sąd wyznaczy nową datę egzekucji. Na koniec lata zapewne.
        A więc to już niedługo.
        Tak. Przez siedem lat składaliśmy apelacje, a teraz sprawa dobiegła końca.
        Jak to się stało, że ze wszystkich skazańców z bloku śmierci wybraliśmy akurat tego dupka?  zapytał Rosen.
        To bardzo długa historia. W tej chwili nie ma już żadnego znaczenia. Rosen udał, że zapisuje coś ważnego w swoim notatniku.
        Nie sądźcie nawet przez chwilę, że uda wam się zachować to w tajemnicy.
        Kto wie.
        Akurat. Zanim go zabiją, zrobią z niego gwiazdę. Dziennikarze otoczą go jak stado wilków. Zostanie pan zdemaskowany, panie Hall.
        I co z tego?
        To, że media kochają takie rzeczy. Nie widzi pan tych nagłówków? ZAGINIONY WNUK POWRACA, ŻEBY OCALIĆ DZIADKA.
        Daj spokój, Danielu  powiedział Goodman. Ale Rosen ciągnął dalej:
        Prasa rzuci się na to bez wahania, nie rozumie pan niczego, panie Hall? Ujawnią pana rolę i będą opowiadać, jak bardzo świrnięta jest pana rodzina.
        Ale przecież my kochamy prasę, panie Rosen, nieprawdaż?  zapytał Adam spokojnie.  Jesteśmy obrońcami. Czyż nie mamy występować odważnie przed kamerami? Nigdy nie był pan
        To bardzo słuszna uwaga, Danielu  wtrącił się Goodman.  Chyba nie powinieneś radzić temu młodemu człowiekowi, żeby unikał mediów. Możemy opowiedzieć historie niektórych z twoich akrobacji.
        Tak, proszę, Danielu, wyjaśnij chłopakowi wszystko inne  powiedział Wycoff z nieprzyjemnym uśmieszkiem  ale odłóż na bok te bzdury o mediach. Przecież dobrze wiesz, jak jest naprawdę.
       Przez krótką chwilę wydawało się, że Rosen jest zmieszany. Adam obserwował go uważnie.
        Muszę stwierdzić, że podoba mi się ten pomysł  powiedział Goodman, gniotąc krawat i spoglądając na polki z książkami za plecami Rosena.  Przemawia za nim wiele argumentów. Może bardzo pomóc nam, biednym facetom od roboty charytatywnej. Pomyśl o tym. Ten oto młody prawnik walczący jak diabli, żeby uratować dość sławnego mordercę z bloku śmierci. A do tego to nasz prawnik  z Kravitz & Bane. Pewnie, że prasa rzuci się na to jak stado wygłodniałych wilków, ale w czym może nam to zaszkodzić?
        To wspaniały pomysł, jeśli chcesz znać moje zdanie  powiedział Wycoff, ale w tym samym momencie zadzwonił telefon w jego kieszeni. Wycoff przyłożył aparacik do ucha i odwrócił się od pozostałych trzech mężczyzn.
        A jeśli go stracą? Czy nie będziemy wyglądali źle?  zapytał Rosen Goodmana.
        Mają go stracić  odparł Goodman.  Dlatego właśnie siedzi w bloku śmierci.
       Wycoff przestał mamrotać i wsadził telefon do kieszeni.
        Muszę iść  powiedział, ruszając pośpiesznie w stronę drzwi, nagle zdenerwowany.  Na czym stanęliśmy?
        Wciąż mi się to nie podoba  rzekł Rosen.
        Danielu, zawsze trudny do przekonania Danielu  powiedział Wycoff zatrzymując się przy końcu stołu i opierając o niego pięściami.  Wiesz, że to dobry pomysł, ale wkurza cię, że Adam nie powiedział nam o tym od początku.
        To prawda. Oszukał nas, a teraz próbuje nami manipulować. Adam wziął głęboki oddech i potrząsnął głową.
        Bądź rozsądny, Danielu  powiedział Wycoff.  Rozmowa kwalifikacyjna odbyła się rok temu. To już przeszłość. Zapomnij o tym. Mamy ważniejsze sprawy na głowie. Chłopak jest bystry. Pracuje ciężko jak diabli. Porusza się zręcznie. Jest dokładny. Mamy szczęście, że do nas przyszedł. Jego rodzina jest dość niezwykła, to prawda. Ale czy to znaczy, że mamy wyrzucać każdego prawnika z pokręconą rodziną?  Wycoff uśmiechnął się do Adama.  Poza tym wszystkie sekretarki uważają go za ładnego chłopca. Według mnie powinniśmy wysłać go na Południe na parę miesięcy, a potem ściągnąć z powrotem. Potrzebuję go tutaj. Muszę pędzić.  Zniknął, zamykając za sobą drzwi.
       W pokoju zapanowała cisza, gdy Rosen gryzmolił coś w swoim notatniku, a potem dał sobie spokój i zamknął teczkę. Adamowi było go niemal żal. Oto wielki wojownik, legendarny Charlie Hustle prawniczego Chicago, sławny adwokat, który przez trzydzieści lat czarował przysięgłych, przerażał przeciwników i onieśmielał sędziów, teraz siedział tu jako gryzipiórek, rozpaczliwie próbując poradzić sobie z pytaniem, czy przydzielić pierwszoroczniakowi sprawę charytatywną. Adam widział ironię i tragizm sytuacji.
        Zgodzę się na to, panie Hall  powiedział Rosen z dramatyzmem w głosie, niemal szeptem, jakby naprawdę go to denerwowało.  Ale obiecuję panu jedno: kiedy sprawa Cayhalla się skończy i wróci pan do Chicago, doradzę firmie zwolnienie pana z Kravitz & Bane.
        To zapewne nie będzie konieczne  powiedział Adam szybko.
        Zgłosił się pan do nas podając fałszywe powody  ciągnął Rosen.
        Powiedziałem, że jest mi przykro. To się więcej nie powtórzy.
        Poza tym jest pan przemądrzałym dupkiem.
        Pan również, panie Rosen. Proszę mi pokazać adwokata, który nie jest przemądrzałym dupkiem.
        Doskonale. Niech się pan nacieszy sprawą Cayhalla, panie Hall, ponieważ będzie to ostatnia robota, jaką pan dla nas wykona.
        Chce pan, żebym czerpał satysfakcję z egzekucji?
        Spokojnie, Danielu  powiedział Goodman cicho.  Rozluźnij się trochę. Nikogo jeszcze nie wyrzucamy.
       Rosen z wściekłością wycelował palec w Goodmana.
        Przysięgam, że będę doradzał jego zwolnienie.
        Świetnie. Możesz je tylko doradzać, Danielu. Przedstawię tę sprawę komitetowi i namyślimy się nad tym. Okay?
        Nie mogę się doczekać  warknął Rosen zrywając się na nogi.  Już zacznę ich przekonywać. Pod koniec tygodnia będę miał wystarczającą liczbę głosów. Miłego dnia!  Wybiegł z pokoju trzaskając drzwiami.
       Goodman i Adam siedzieli w milczeniu obok siebie, patrząc ponad oparciami pustych krzeseł na grzbiety opasłych prawniczych ksiąg stojących na półkach pod ścianami, słuchając echa zatrzaskiwanych drzwi.
        Dzięki  powiedział wreszcie Adam.
        To nie jest zły facet, naprawdę  zapewnił Goodman.
        Czarujący. Prawdziwy książę.
        Znam go od dawna. Bardzo teraz cierpi, jest sfrustrowany i przygnębiony. Nie mamy pojęcia, co z nim zrobić.
        Odesłać na emeryturę?
        Myśleliśmy o tym, ale żaden wspólnik nie został jeszcze nigdy wysłany na emeryturę. Z oczywistych powodów chcielibyśmy uniknąć takiego precedensu.
        Czy mówił poważnie o wylaniu mnie?
        Nie martw się, Adamie. Nie dojdzie do tego. Obiecuję. Popełniłeś błąd nie informując nas o Cayhallu, ale był to drobny grzech. I łatwy do zrozumienia. Jesteś młody, przestraszony, naiwny i chcesz pomóc. Nie przejmuj się Rosenem. Wątpię, żeby nadal trwał przy swoim zdaniu za trzy miesiące.
        Myślę, że w głębi ducha podziwia mnie.
        Widać to wyraźnie.
       Adam wziął głęboki oddech i okrążył stół. Goodman wyciągnął długopis i zaczął robić notatki.
        Nie mamy zbyt wiele czasu, Adamie  powiedział.
        Wiem.
        Kiedy możesz wyjechać?
        Jutro. Spakuję się w nocy. To dziesięć godzin drogi.
        Akta ważą pięćdziesiąt kilogramów. Są właśnie kopiowane. Wyślę ci je jutro.
        Opowiedz mi o naszym biurze w Memphis.
        Rozmawiałem z nimi godzinę temu. Zarządzającym wspólnikiem jest Baker Cooley, czeka na ciebie. Przygotowali mały gabinet z sekretarką i pomogą ci w miarę możliwości. Nie znają się zbytnio na sprawach kryminalnych.
        Ilu mają prawników?
        Dwunastu. To mała firma, którą połknęliśmy przed dziesięcioma laty i nikt nie pamięta właściwie dlaczego. Ale to dobrzy chłopcy. Dobrzy prawnicy. Pozostałość starej kancelarii, która współpracowała z handlarzami bawełny i zboża z tamtych stron, i myślę, że właśnie przez to mieli kontakt z Chicago. W każdym razie adres w Memphis ładnie wygląda na papierze listowym. Byłeś kiedyś w Memphis?
        Urodziłem się tam, pamięta pan?
        Och, rzeczywiście.
        Byłem tam raz. Odwiedziłem ciotkę parę lat temu.
        To stare nadrzeczne miasto, ciche i spokojne. Spodoba ci się na pewno. Adam usiadł przy stole naprzeciw Goodmana.
        W jaki sposób miałoby mi się spodobać kilka następnych miesięcy?
        Słuszna uwaga. Powinieneś jak najszybciej pojechać do Parchman.
        Będę tam pojutrze.
        Doskonale. Zadzwonię do dyrektora. Nazywa się Phillip Naifeh i co ciekawe, to Libańczyk z pochodzenia. W Delcie mieszka całkiem sporo przybyszów stamtąd. W każdym razie Phillip to stary przyjaciel i zawiadomię go, że przyjeżdżasz.
        Dyrektor Parchman jest pańskim przyjacielem?
        Tak. Znamy się od kilku lat, od czasu Maynarda Tolea, okropnego małego chłopaka, pierwszego, który zginął na moich oczach. Stracono go w roku 1986. Phillip i ja zaprzyjaźniliśmy się wtedy ze sobą. Phillip jest przeciwnikiem kary śmierci, jeśli potrafisz w to uwierzyć.
        Nie potrafię.
        Nienawidzi egzekucji. Wkrótce się czegoś dowiesz, Adamie  kara śmierci może być bardzo popularna w naszym kraju, ale ludzie, którzy muszą ją wykonywać, nie są jej zwolennikami. Wkrótce spotkasz ich wszystkich: strażników, którzy przebywają blisko więźniów, urzędników, którzy muszą zaplanować sprawne wykonanie egzekucji, pracowników więzienia, którzy ćwiczą przez miesiąc wcześniej. To dziwny zakątek świata i bardzo przygnębiający.
        Nie mogę się doczekać.
        Porozmawiam z dyrektorem i uzyskam zgodę na widzenie. Zazwyczaj dają ci parę godzin, ale może to oczywiście potrwać pięć minut, jeśli Sam nie chce mieć adwokata.
        Zgodzi się ze mną rozmawiać, nie sądzi pan?
        Tak myślę. Nie potrafię sobie wyobrazić, jak zareaguje, ale myślę, że zgodzi się na rozmowę. Przekonanie go może wymagać kilku wizyt, uważam jednak, że jesteś w stanie to zrobić.
        Kiedy widział go pan po raz ostatni?
        Kilka lat temu. Pojechaliśmy tam z Wallacem Tynerem. Będziesz musiał skontaktować się z Tynerem. On prowadził tę sprawę przez ostatnie sześć lat.
       Adam skinął głową i zaczął zastanawiać się nad następną sprawą. Sposób myślenia Wallaceea Tynera badał od dziewięciu miesięcy.
        Jaki wniosek składamy najpierw?
        Porozmawiamy o tym później. Tyner i ja spotkamy się jutro z samego rana, żeby omówić sprawę. Wszystko zależy jednak od wieści z Parchman. Nie możemy działać, jeśli Sam Cayhall ponownie nas nie zaangażuje.
       Adam myślał o zdjęciach z gazet, czarnobiałych z roku 1967, kiedy Sam został aresztowany, i zdjęciach z czasopism kolorowych, z trzeciego procesu w roku 1980, oraz o materiałach filmowych, które zmontował w trzydziestominutowy film wideo o Samie Cayhallu.
        Jak on wygląda?  zapytał wreszcie.
       Goodman odłożył długopis na stół i zaczął bawić się krawatem.
        Średniego wzrostu. Chudy  ale rzadko widzi się tłustych w bloku śmierci  nerwy i kiepskie jedzenie. Pali jednego papierosa za drugim, co jest typowe, ponieważ nie ma nic innego do roboty a i tak ma się wkrótce umrzeć. Jakąś dziwną markę, Montclair, zdaje się, w niebieskim opakowaniu. Włosy ma siwe i przetłuszczone. Ci chłopcy nie biorą prysznica przy każdej okazji. Jest trochę zgarbiony, tak przynajmniej było dwa lata temu. Nie mógł się za bardzo zmienić. Siwa broda. Ma stosunkowo dużo zmarszczek, ale dobija już przecież do siedemdziesiątki. Poza tym pali jak lokomotywa. Zauważysz, że biali faceci z Bloku wyglądają o wiele gorzej niż czarni. Siedzą w zamknięciu przez dwadzieścia cztery godziny na dobę i bledną z braku słońca. Są niemal pergaminowo biali, wyglądają bardzo nieprzyjemnie. Sam ma niebieskie oczy i miłą twarz. Przypuszczam, że w swoim czasie musiał być przystojnym facetem.
        Kiedy umarł mój ojciec i dowiedziałem się prawdy o Samie, zadałem mojej matce wiele pytań. Na większość z nich nie udzieliła odpowiedzi, ale wyznała mi kiedyś, że Sam i mój ojciec nie byli do siebie zbytnio podobni.
        Ty i Sam też nie jesteście podobni, do tego zmierzasz, tak?
        Tak, chyba tak.
        Nie widział cię od czasu, gdy skończyłeś trzy lata. Nie rozpozna cię. To nie będzie takie łatwe. Musisz mu powiedzieć. Adam wpatrywał się tępo w stół.
        Ma pan rację. Co mi odpowie?
        Nie mam pojęcia. Sądzę, iż okaże się to dla niego zbyt wielkim szokiem, żeby zareagować od razu. Ale to bardzo inteligentny człowiek, niewykształcony, ale oczytany i wygadany. Wymyśli jakąś odpowiedź. Może mu to jednak zająć parę minut.
        Mówi pan prawie tak, jakby go pan lubił.
        Nie, nie lubię twojego dziadka. To straszny rasista i fanatyk religijny. Nigdy nie okazał skruchy.
        Wydaje się pan pewny, że jest winny.
       Goodman chrząknął i uśmiechnął się do siebie, a potem zaczął zastanawiać się nad odpowiedzią. Odbyły się trzy procesy mające ustalić winę lub niewinność Sama Cayhalla. Przez dziewięć lat sprawa była badana przez sądy apelacyjne i dziesiątki sędziów. Niezliczone artykuły prasowe rekonstruowały przebieg zamachu i próbowały wykryć, kto za nim stał.
        Tak uznali przysięgli. Myślę, że tylko to jest istotne.
        Ale co z panem? Co pan sądzi?
        Czytałeś akta, Adamie. Długo analizowałeś tę sprawę. Nie ma wątpliwości, że Sam brał udział w zamachu.
        Ale?
        Jest wiele ale. Zawsze jest ich sporo.
        Sam nigdy wcześniej nie zajmował się materiałami wybuchowymi.
        To prawda. Ale był członkiem Klanu, który podkładał jedną bombę za drugą. Kiedy Sam został aresztowany, wszystko się uspokoiło.
        Jednak jeden ze świadków przesłuchiwanych w sprawie zamachu twierdził, że widział dwóch mężczyzn w zielonym pontiacu.
        To prawda. Tyle że świadka tego nigdy nie wezwano przed sąd. A on zobaczył zielonego pontiaca, kiedy o trzeciej nad ranem wychodził z knajpy.
        Ale inny świadek, kierowca ciężarówki, twierdził, że widział Sama rozmawiającego z innym mężczyzną w barze w Cleveland kilka godzin przed zamachem na Kramera.
        To również prawda. Tylko że kierowca milczał przez trzy lata, a na ostatnim procesie jego też nie powołano. Ze względu na brak związku zeznań ze sprawą.
        Kim więc był wspólnik Sama?
        Wątpię, czy kiedykolwiek się dowiemy. Pamiętaj, Adamie, Sam to człowiek, który był sądzony trzy razy, a mimo to nigdy nie złożył zeznań. Nie powiedział praktycznie nic policji, bardzo niewiele swoim obrońcom, ani słowa przysięgłym i nie dowiedzieliśmy się niczego nowego w ciągu ostatnich siedmiu lat.
        Myślisz, że działał w pojedynkę?
        Nie. Ktoś mu pomagał. Sam Cayhall ukrywa mroczne sekrety. Nigdy ich nie zdradzi. Złożył przysięgę członka Klanu i jako romantyk uważa, że jest to świętość, której nie może splugawić. Jego ojciec też należał do Klanu, wiedziałeś o tym?
        Tak. Nie musi mi pan przypominać.
        Przepraszam. W każdym razie jest już za późno, żeby szukać nowych dowodów. Jeśli miał wspólnika, to powinien o tym powiedzieć dawno temu. Może powinien porozmawiać z FBI. Pójść na układ z prokuratorem okręgowym. Kiedy jesteś oskarżony o dwukrotne morderstwo z premedytacją i grozi ci śmierć, to zaczynasz mówić. Gadasz jak cholera, Adamie. Ratujesz własny tyłek i pozwalasz, żeby twój kumpel sam martwił się o własny.
        A jeśli nie było wspólnika?
        Był.  Goodman sięgnął po długopis i napisał coś na kartce. Podał ją Adamowi, który spojrzał na nią i powiedział:
        Wyn Lettner. Znam to nazwisko.
        Lettner jako agent FBI zajmował się sprawą zamachu na Kramera. Przeszedł teraz na emeryturę i mieszka nad górską rzeką na Wyżynie Ozark. Uwielbia opowiadać o wojnie z Klanem i ruchu praw człowieka w Missisipi.
        I będzie chciał rozmawiać ze mną?
        Och, pewnie. Pije ogromne ilości piwa i kiedy się trochę naładuje, zaczyna opowiadać wszystkie te nieprawdopodobne historie. Nie zdradzi ci żadnych poufnych informacji, ale wie więcej o zamachu na Kramera niż ktokolwiek inny. Sądzę, że wie więcej, niż powiedział.
       Adam złożył kartkę i schował ją do kieszeni. Spojrzał na zegarek. Dochodziła szósta.
        Muszę biec  powiedział.  Spakować się i tak dalej.
        Jutro wyślę ci akta. Zadzwoń do mnie zaraz po spotkaniu z Samem.
        Dobrze. Czy mogę coś powiedzieć?
        Pewnie.
        W imieniu mojej rodziny, takiej jaka jest  mojej matki, która nie chce rozmawiać o Samie, siostry, która wymawia jego imię tylko szeptem, ciotki w Memphis, która porzuciła nazwisko Cayhall, i w imieniu mojego zmarłego ojca  chciałbym podziękować panu i tej firmie za to, co zrobiliście. Naprawdę was podziwiani.
        Proszę bardzo. Ja też podziwiam ciebie. Ale teraz bierz tyłek w troki i zjeżdżaj do Missisipi.

ROZDZIAŁ 6
       
       Kawalerka mieściła się na strychu nad trzecim piętrem magazynu z przełomu wieków położonego niedaleko centralnej dzielnicy Loop, na osiedlu znanym z przestępczości, lecz uważanym za bezpieczne w ciągu dnia. Budynek został kupiony w połowie lat osiemdziesiątych przez spekulanta giełdowego, który wyłożył masę pieniędzy na jego modernizację i przebudowę. Wszystko zwróciło się z nawiązką, kiedy w krótkim czasie magazyn wypełnił się młodymi bankierami i maklerami.
       Adam nienawidził tego miejsca. Do końca sześciomiesięcznego okresu wynajmu pozostawało tylko trzy tygodnie, ale nie miał się dokąd wyprowadzić. Wiedział, że będzie musiał przedłużyć okres wynajmu na następne pół roku, ponieważ Kravitz & Bane oczekiwała osiemnastu godzin pracy dziennie, co uniemożliwiało szukanie nowego mieszkania.
       Przez to nie mógł też kupić nowych mebli. Skórzana sofa bez oparć stała samotnie na drewnianej podłodze na wprost starodawnej ściany z czerwonej cegły. Dwa worki wypełnione grochem, żółty i niebieski, leżały obok, na wypadek gdyby  co było raczej nieprawdopodobne  nagle pojawił się tłum nieoczekiwanych gości. Po lewej strome znajdowała się maleńka kuchnia z kontuarem i trzema wiklinowymi krzesłami, a na prawo od sofy drzwi do alkowy z nie pościelonym łóżkiem i porozrzucanymi na podłodze ubraniami. Piętnaście metrów kwadratowych za tysiąc trzysta dolarów miesięcznie. Adam zaczął pracę z pensją roczną w wysokości sześćdziesięciu tysięcy dolarów i teraz, po pierwszej podwyżce, zarabiał sześćdziesiąt dwa. Z nieco ponad pięciu tysięcy dolarów zarobku miesięcznego brutto ponad półtora tysiąca odchodziło na stanowy i federalny podatek od dochodów. Kolejne sześćset nigdy nie docierało do rąk Adama, lecz lądowało w zamian w funduszu emerytalnym Kravitz & Bane, gwarantującym mu dostatnie życie emeryta w wieku lat pięćdziesięciu pięciu, pod warunkiem że nie umrze wcześniej z przepracowania. Po opłaceniu czynszu, świadczeń, czterystudolarowej raty za saaba i wydaniu pieniędzy na takie drobnostki jak mrożone jedzenie czy ubrania, Adamowi zostawało jakieś siedemset dolarów na zabawę. Część z tej sumy wydawał na kobiety, ale większość z nich, tak jak on, właśnie skończyła studia i rozpoczęła pracę. Dziewczyny miały karty kredytowe i w lokalach wolały same za siebie płacić. Adam nie miał nic przeciwko temu. Dzięki polisie ubezpieczeniowej swojego ojca nie miał długów z czasów studenckich. I chociaż były rzeczy, które chciał sobie kupić, uparcie wpłacał pięćset dolarów miesięcznie na fundusz powierniczy. Nie mając perspektywy szybkiego założenia rodziny, chciał pracować ciężko, intensywnie oszczędzać i przejść na emeryturę w wieku czterdziestu lat.
       Pod ścianą z cegły stał aluminiowy stolik z telewizorem. Adam usiadł na sofie, ubrany tylko w szorty, i sięgnął po pilota. Poza zimnym blaskiem telewizora w mieszkaniu panował mrok. Było po północy. Adam montował taśmę wideo przez lata, nazywał ją Przygody zamachowca Klanu. Taśma zaczynała się od krótkiego doniesienia przygotowanego przez ekipę lokalnej telewizji z Jackson, w dniu trzeciego marca 1967 roku, następnego ranka po wybuchu bomby, która zniszczyła synagogę. Był to czwarty atak przeciwko Żydom w ciągu ostatnich dwóch miesięcy, powiedziała reporterka, a z tyłu przejechała z rykiem ciężarówka pełna gruzu. FBI ma niewiele poszlak, dodała, i jeszcze mniej do powiedzenia mediom. Prowadzona przez Klan kampania terroru trwa, zakończyła ponuro.
       Zamach na Kramera był następny i materiał zaczynał się od wycia syren i widoku policji odpychającej ludzi od ochronnych barierek. Miejscowy reporter i jego ekipa przybyli na miejsce wystarczająco wcześnie i zdołali sfilmować początkowe zamieszanie. Ludzie biegli w stronę ruin. Ciężka chmura brązowego dymu wisiała nad małymi dębami rosnącymi na trawniku przed budynkiem. Drzewa były uszkodzone i bezlistne, ale stały. Ktoś krzyczał coś o pożarze i kamerę przeniesiono kilka metrów dalej, by zatrzymać się przed następnym budynkiem. Gęsty dym wydobywał się ze zniszczonego domu. Reporter, zacinając się i sapiąc, opisywał nieskładnie całą szokującą scenę. Pokazywał to tu, to tam, a kamera przesuwała się zgodnie z jego wskazówkami. Policjanci popychali go co chwila, ale był zbyt podniecony, żeby się tym przejmować. Na senne Greenville spadła ognista plaga i mass media przeżywały swoje wielkie chwile.
       Trzydzieści minut później dziennikarz stał już w innym miejscu i nieco spokojniejszym głosem opisywał wydobycie rannego Marvina Kramera spod zwałów gruzu. Policjanci zrobili przejście między barierkami i odepchnęli ludzi do tyłu, a strażacy i sanitariusze położyli Marvina na noszach i ruszyli z nim przez pobojowisko. Chwilę potem kamera pokazała odjeżdżającą karetkę. Godzinę później, w kolejnym ujęciu, reporter był całkiem opanowany i poważny, a strażacy delikatnie nieśli na noszach dwa małe ciała okryte białymi prześcieradłami. Następna scena pokazywała fronton więzienia i po raz pierwszy przez moment widać było skutego Sama Cayhalla. Ludzie szeryfa wpychali go pośpiesznie do czekającego samochodu.
       Jak zawsze, tak i tym razem Adam wcisnął stop i ponownie odtworzył całą scenę. Nakręcono ją w roku 1967. Sam miał wtedy czterdzieści sześć lat. Jego włosy były ciemne i obcięte krótko w sposób typowy dla tamtej epoki. Po lewym okiem miał niewielki plaster. Szedł szybko, krok w krok z pomocnikami szeryfa, ponieważ ludzie patrzyli, robili zdjęcia i wykrzykiwali pytania. Odwrócił się tylko raz i, jak zawsze, Adam zatrzymał taśmę i po raz milionowy wbił wzrok w twarz swojego dziadka. Obraz był czarnobiały i niewyraźny, ale ich oczy zawsze się spotykały.
       1967 rok. Jeśli Sam miał czterdzieści sześć lat, to Eddie Cayhall dwadzieścia cztery, Adam zaś prawie trzy. Nazywał się wtedy Alan. Alan Cayhall. Wkrótce potem stał się mieszkańcem odległego stanu, gdzie sędzia wydał orzeczenie zezwalające mu na noszenie nowego nazwiska. Często oglądał tę taśmę, zastanawiając się, gdzie był, kiedy zginęli synowie Kramera. Ósma rano, dwudziesty pierwszy kwietnia 1967 roku. Jego rodzina mieszkała wtedy w małym domku w Clanton i Adam leżał pewnie w łóżku. Miał prawie trzy lata, a bliźniacy Kramera tylko pięć.
       Kolejne krótkie sceny pokazywały Sama prowadzonego i wyprowadzanego z samochodów, więzień i budynków sądowych. Zawsze był skuty i nabrał zwyczaju patrzenia na ziemię parę metrów przed sobą. Jego twarz nie miała żadnego wyrazu. Nigdy nie spojrzał na reporterów, nigdy nie odpowiadał na ich pytania, nigdy się nie odzywał. Poruszał się szybko, wypadając przez drzwi i wskakując do czekających samochodów.
       Spektakl pierwszych dwóch procesów został dokładnie zarejestrowany w codziennych doniesieniach telewizyjnych. Adamowi udało się w ciągu wielu lat odnaleźć większość materiału i dokonać starannego wyboru. Była tam groźna, hałaśliwa twarz T.Louisa Brazeltona, obrońcy Sama, przy każdej okazji wypowiadającego się dla prasy. Zdjęcia Brazeltona zostały jednak mocno okrojone. Adam gardził tym człowiekiem. Były też wyraźne, szerokie ujęcia trawników przed gmachami sądów, tłumy milczących gapiów, oddziały dobrze uzbrojonej policji stanowej i odziani w białe szaty członkowie Klanu w spiczastych czapkach i złowrogich maskach. Były krótkie ujęcia Sama, zawsze idącego spiesznie, wciąż kryjącego się przed kamerami za którymś z potężnych pomocników szeryfa. Po drugim procesie i drugim nieuzgodnieniu decyzji przez przysięgłych Marvin Kramer zatrzymał swój wózek na chodniku przed sądem Wilson County i ze łzami w oczach gorzko przeklął Sama Cayhalla i KuKluxKlan i zacofany system sądowy Missisipi. Na oczach widzów rozegrał się nieprzyjemny incydent. Marvin zauważył nagle dwóch mężczyzn w białych szatach i zaczął na nich wrzeszczeć. Jeden z członków Klanu odkrzyknął coś, ale jego odpowiedź zginęła w hałasie. Adam robił wszystko, żeby odtworzyć słowa mężczyzny, ale bez rezultatów. Odpowiedź miała na zawsze pozostać nieznana. Kilka lat wcześniej, kiedy Adam studiował prawo w Michigan, znalazł jednego z miejscowych reporterów, który stał wtedy w tamtym miejscu, trzymając mikrofon niedaleko twarzy Marvina. Według dziennikarza ten facet z Klanu zawołał coś o wysadzeniu w powietrze reszty kończyn Marana. Coś tak okrutnego i brutalnego mogło być prawdą, ponieważ Marvin dostał szału. Rzucał przekleństwa na ludzi w białych płaszczach, którzy odsuwali się pośpiesznie, a potem popchnął koła swojego wózka i ruszył za nimi. Wrzeszczał, klął i płakał. Jego żona i kilku przyjaciół próbowali go powstrzymać, ale wyrwał się im, z całej siły obracając koła. Przejechał jakieś dziesięć metrów, potem jednak chodnik się skończył. Wózek podskoczył na jakimś występie i Marvin poleciał na trawę. Koc sfrunął z jego kikutów, a Marvin obijając się potoczył się pod drzewo. Jego żona i przyjaciele otoczyli go natychmiast i Marvin na chwilę zniknął. Wciąż jednak było go słychać. Gdy kamera wycofała się i szybko pokazała dwóch członków Klanu, jednego zarykującego się ze śmiechu, a drugiego zdrętwiałego z przerażenia, dziwny odgłos dobiegł od strony małej grupki ludzi na trawie. Marvin wył, przenikliwym, wysokim głosem zranionego szaleńca. Był to chorobliwy odgłos i po kilku nieprzyjemnych sekundach nastąpiło cięcie.
       Adam miał łzy w oczach, kiedy po raz pierwszy patrzył, jak Marvin toczy się po ziemi jęcząc i wyjąc, i chociaż na widok tych zdjęć nadal ściskało go w gardle, już dawno przestał płakać. Ten film był jego dziełem. Nikt poza nim go nie widział. A on oglądał go już tyle razy, że zabrakło mu łez.
       Technika poczyniła wielkie postępy między rokiem 1968 a 1981; zdjęcia z trzeciego i ostatniego procesu Sama były dużo ostrzejsze i wyraźniejsze. Rozprawa odbyła się w lutym 1981, w ładnym, małym miasteczku z zatłoczonym rynkiem i starym budynkiem sądowym z czerwonej cegły. Powietrze było mroźne i zapewne odstraszyło ewentualnych gapiów i demonstrantów. Jedna ze scen z pierwszego dnia procesu pokazywała trzech zakapturzonych mężczyzn skulonych wokół żelaznego koksownika, dmuchających w dłonie i wyglądających bardziej na uczestników karnawału niż na zamaskowanych przestępców. Obserwowało ich tuzin strażników miejskich ubranych w niebieskie kurtki z futrzanymi kołnierzami.
       Ponieważ ruch obrony praw człowieka uważano już w tym czasie za wydarzenie historyczne, a nie za trwającą walkę, trzeci proces Sama Cayhalla wywołał większe zainteresowanie mediów niż pierwsze dwa. Oto był człowiek przyznający się do członkostwa w Klanie, autentyczny terrorysta z odległej epoki Jeźdźców Wolności i wysadzania w powietrze kościołów. Oto relikt tych niesławnych dni, który został zdemaskowany i teraz wymierzano mu sprawiedliwość. Wielokrotnie wykazywano analogie do hitlerowskich zbrodniarzy wojennych.
       Sama nie aresztowano podczas ostatniego procesu. Odpowiadał z wolnej stopy i to sprawiało, że kamerom jeszcze trudniej było go uchwycić.
       Pokazywały tylko, jak znika szybko w drzwiach budynku sądowego. Postarzał ac z wdziękiem w ciągu tych trzynastu lat, jakie upłynęły od drugiego procesu. Włosy miał nadal krótkie i starannie przycięte, ale mocno posiwiałe. Sprawiał wrażenie odrobinę tęższego, ale wydawał się w dobrej formie. Błyskawicznie wysiadał z samochodów i szedł chodnikami, a reporterzy gonili za nim z tyłu. Jedno ujęcie ukazywało go, jak wychodzi przez boczne drzwi z budynku sądu i Adam zatrzymał taśmę dokładnie w tym momencie, gdy Sam spojrzał prosto w kamerę.
       Wiele zdjęć z trzeciego i ostatniego procesu poświęconych było pewnemu siebie prokuratorowi nazwiskiem David McAllister, młodemu, przystojnemu mężczyźnie, który nosił ciemne garnitury i co chwila uśmiechał się ukazując rząd białych zębów. Nie było wątpliwości, że McAllister żywi wielkie ambicje polityczne. Miał odpowiedni wygląd, włosy, podbródek, głęboki głos, zręczny język i umiejętność przyciągania uwagi kamer.
       W roku 1989, osiem krótkich lat po procesie, David McAllister został wybrany gubernatorem stanu Missisipi. Ku zaskoczeniu wszystkich głównymi hasłami jego kampanii były żądania nowych więzień, cięższych wyroków i nieugięte poparcie dla kary śmierci. Adam pogardzał również i nim, ale wiedział, że za kilka tygodni, a może nawet dni, będzie siedział w biurze gubernatora w Jackson, Missisipi i błagał o łaskę.
       Taśma kończyła się obrazem skutego Sama wyprowadzanego z sądu po tym, jak ława przysięgłych skazała go na śmierć. Jego twarz wydawała się bez wyrazu. Jego obrońca zdawał się zaszokowany i wygłosił kilka nieistotnych komentarzy. Reporter zakończył relację informując, że w ciągu następnych kilku dni Sam zostanie przetransportowany do bloku śmierci.
       Adam wcisnął przewijanie i gapił się bezmyślnie na pusty ekran. Za sofą stały trzy kartonowe pudła zawierające resztę historii: opasłe stenogramy wszystkich trzech procesów, które Adam zakupił podczas studiów w Peppardine, kopie wniosków, pozwów i innych dokumentów z wojny apelacyjnej, jaka rozgorzała po skazaniu Sama, gruby i starannie oznaczony segregator z kopiami setek artykułów z gazet i czasopism opisujących przygody Sama jako członka Klanu, materiały na temat kary śmierci, notatki ze studiów. Adam wiedział więcej o swoim dziadku niż ktokolwiek inny na świecie.
       A mimo to miał świadomość, że ledwie zadrapał powierzchnię. Wcisnął guzik i zaczął ponownie oglądać taśmę.

ROZDZIAŁ 7
       
       Pogrzeb Eddiego Cayhalla nastąpił mniej niż miesiąc po skazaniu Sama. Odbył się w małej kaplicy w Santa Monica. Obecnych było niewielu przyjaciół i jeszcze mniej członków rodziny. Adam siedział w pierwszym rzędzie pomiędzy matką a siostrą. Trzymali się za ręce i patrzyli na oddaloną zaledwie o kilkanaście centymetrów trumnę. Matka wydawała się jak zawsze sztywna i obojętna. Oczy wilgotniały jej co jakiś czas i musiała przecierać je chusteczką. Ona i Eddie tyle razy rozstawali się i schodzili ponownie, że ich dzieci przestały już się orientować, czyje ubrania są czyje. Chociaż w ich małżeństwie nigdy nie pojawiła się przemoc, istniał w nim zawsze permanentny stan rozwodu  groźby rozwodu, plany rozwodu, poważne rozmowy z dziećmi na temat rozwodu, negocjacje dotyczące rozwodu, pozwy rozwodowe, rezygnacje z rozwodu, przysięgi, by nigdy nie dopuścić do rozwodu. W trakcie procesu Sama Cayhalla matka Adama po cichu przeniosła swoje rzeczy z powrotem do ich małego domku i przebywała z Eddiem tak dużo, jak to było możliwe. Eddie przestał chodzić do pracy i raz jeszcze cofnął się do swojego małego, ciemnego świata. Adam wypytywał o to matkę, ale ona wyjaśniła tylko w paru krótkich słowach, że tata przechodzi zły okres. Zaciągnięto zasłony, zamknięto żaluzje, zgaszono światła, ściszono głosy, wyłączono telewizor i rodzina przeżywała kolejny zły okres Eddiego.
       Trzy tygodnie później już nie żył. Zastrzelił się w sypialni Adama, w dniu, kiedy wiedział, że Adam wróci pierwszy do domu. Zostawił na podłodze list z poleceniem, żeby się Adam pośpieszył i posprzątał cały bałagan, zanim dziewczęta wrócą do domu. Następny list znaleziono w kuchni.
       Carmen miała wtedy czternaście lat, o trzy mniej niż Adam. Została poczęta w Missisipi, lecz urodziła się w Kalifornii, po pośpiesznym wyjeździe rodziców na zachód. Kiedy przyszła na świat, Eddie zdążył załatwić już wszystkie formalności, by jego mała rodzina z Cayhallów zmieniła się w Hallów. Alan stał się Adamem. Mieszkali we wschodnim Los Angeles, w trzypokojowym mieszkaniu z brudnymi prześcieradłami na oknach zamiast zasłon. Adam pamiętał te dziurawe prześcieradła. Tamto miejsce było pierwszym z długiej serii tymczasowych schronień.
       Zaraz obok Carmen w pierwszym rzędzie siedziała tajemnicza kobieta iwana ciotką Lee. Właśnie przedstawiono ją Adamowi i Carmen jako siostrę Eddiego, jego jedyną rodzinę. Dzieci uczono, by nie zadawały pytań na temat krewnych, lecz nazwisko ciotki Lee czasem wypływało. Mieszkała w Memphis. Dzięki małżeństwu zasymilowała się z miejscową bogatą rodziną, urodziła dziecko i nie kontaktowała się z Eddiem z powodu jakiejś dawnej kłótni. Dzieci, a szczególnie Adam, bardzo chciały spotkać jakiegoś krewnego. Ciotka Lee była jedyną, o której wspominano, toteż fantazjowały na jej temat. Chciały do niej pojechać, ale Eddie zawsze odmawiał, ponieważ, jak mówił, ciotka Lee nie jest miłą osobą. Jednak ich matka powiedziała im szeptem któregoś razu, że Lee jest bardzo dobrą kobietą i że pewnego dnia pojadą do Memphis, żeby ją odwiedzić.
       Zamiast tego Lee przyjechała do Kalifornu i wspólnie pochowali Eddiego Halla. Została w Kalifornii przed dwa tygodnie po pogrzebie i zaprzyjaźniła się z bratową i jej dziećmi. Kochali ją, bo była ładna i miła, nosiła niebieskie dżinsy i koszulki z krótkimi rękawami i chodziła boso po plaży. Zabierała ich na zakupy, do kina i na długie spacery nad brzegiem oceanu. Ciągle przepraszała, że nie odwiedziła ich wcześniej. Twierdziła, że chciała, ale Eddie jej nie pozwalał.
       I to ciotka Lee usiadła z Adamem na końcu molo i obserwując słońce ginące w wodach Pacyfiku zaczęła wreszcie mówić o swoim ojcu, Samie Cayhallu. Fale kołysały się delikatnie pod deskami pomostu, a Lee wyjaśniała Adamowi, że wczesne dzieciństwo przeżył w małym miasteczku w Missisipi. Trzymając go za rękę i od czasu do czasu klepiąc po kolanie, opowiedziała tragiczną historię ich rodziny. Przytoczyła najdrobniejsze szczegóły działalności Sama w Klanie i zamachu na Kramera oraz procesów, w wyniku których Sam znalazł się w bloku śmierci. W jej opowieści były luki zdolne pomieścić całe biblioteki, ale najważniejsze fakty Lee opisywała z wielką finezją.
       Jak na niepewnego siedemnastolatka, który właśnie stracił ojca, Adam przyjął to wszystko dość spokojnie. Zadał kilka pytań, gdy chłodny wiatr nadleciał nad plażę i ciotka Lee przytuliła go do siebie, ale przez większość czasu tylko słuchał, bez gniewu czy zdumienia, raczej z niezwykłą fascynacją. Ta okropna historia była dziwnie przyjemna. A więc miał jednak rodzinę! Być może nie stanowił w końcu aż takiego wyjątku. Być może gdzieś tam żyli jego wujkowie i ciotki z uczuciami do odwzajemnienia i historiami do opowiedzenia. Gdzieś tam były być może stare domy zbudowane przez prawdziwych przodków, ziemia i farmy, na których się osiedlali. A więc miał jednak jakąś przeszłość.
       Lee dzięki swojej inteligencji szybko wyczuła to zainteresowanie.
       Wyjaśniła, ze Cayhallowie są dziwnym i tajemniczym rodem, który izoluje się od innych i nie dopuszcza ludzi z zewnątrz. Że nie są to przyjaźni i ciepli ludzie, którzy zbierają się przy bożonarodzeniowej choince i na święto Czwartego Lipca. Lee mieszkała godzinę drogi od Clanton, a mimo to nigdy ich nie widywała.
       Wieczorne spacery na molo stały się w następnym tygodniu tradycją. Wstępowali do sklepu, żeby kupić torbę winogron, a potem siedzieli na molo i wypluwali pestki do morza, aż robiło się naprawdę późno. Lee opowiadała o dzieciństwie, które spędziła z bratem Eddiem w Missisipi. Mieszkali na małej farmie piętnaście minut drogi od Clanton. Mieli stawy z rybami i kucyki. Sam był dobrym ojcem, nie nadmiernie władczym, ale też i nie zanadto uczuciowym. Ich matka, słaba kobieta, nie kochała Sama, ale w zamian rozpieszczała swoje dzieci. Poroniła, kiedy Lee miała sześć lat, a Eddie prawie cztery, i przez prawie rok nie wychodziła ze swojej sypialni. Wynajęła czarną kobietę, żeby zajmowała się Eddiem i Lee. Umarła w roku 1977 i to wtedy Cayhallowie po raz ostatni zebrali się wszyscy razem. Eddie przyjechał do miasta na pogrzeb, ale unikał wszystkich. Trzy lata później Sam został znowu aresztowany i skazany na śmierć.
       Lee miała niewiele do powiedzenia na temat swojego własnego życia. W wieku lat osiemnastu, tydzień po ukończeniu szkoły średniej opuściła dom rodzinny i pojechała prosto do Nashville, gdyż chciała zrobić karierę piosenkarską. Tam spotkała jednak Phelpsa Bootha, studenta ostatniego roku Yanderbilt, syna bogatego bankiera. Pobrali się wkrótce i rozpoczęli wspólne, dość bezbarwne życie w Memphis. Mieli jednego syna, Walta, zbuntowanego młodzieńca, który wyjechał do Europy i mieszkał teraz w Amsterdamie. Lee nie powiedziała nic więcej.
       Adam nie umiał stwierdzić, czy Lee wyparła się Cayhallów, ale podejrzewał, że tak. Kto mógł ją za to winić?
       Wyjechała równie szybko, jak się pojawiła. Bez uścisku czy słowa pożegnania wymknęła się z ich domu o świcie i zniknęła. Zadzwoniła dwa dni później i rozmawiała z Adamem i Carmen. Namawiała ich, żeby do niej pisali, co z radością robili, ale jej odpowiedzi i telefony stawały się coraz rzadsze. Perspektywa nawiązania kontaktów rodzinnych się rozwiała. Ich matka tłumaczyła ją mówiąc, że Lee jest dobrą kobietą, ale mimo wszystko jedną z Cayhallów i przez to skłonną do pewnej ponurości i dziwnych zachowali. Adam był niepocieszony.
       W lecie po ukończeniu Peppardine Adam pojechał z przyjacielem przez cały kraj do Key West. Zatrzymali się w Memphis i spędzili dwie noce w domu ciotki Lee. Lee mieszkała w obszernym, nowoczesnym apartamencie w luksusowym budynku na skarpie nad rzeką, i przez te dwa dni godzinami siedzieli na patio, tylko we troje, jedząc domową pizzę, pijąc piwo, patrząc na płynące rzeką barki i rozmawiając praktycznie o wszystkim. Nie wspominali tylko o rodzinie. Adam był podniecony ukończeniem collegeu, a Lee miała pełno pytań na temat jego przyszłości. Wydawała się żywa, wesoła i rozmowna, idealna gospodyni i ciotka. Kiedy ściskali się na pożegnanie, jej oczy zwilgotniały i poprosiła go, żeby przyjechał ponownie.
       Adam i jego przyjaciel ominęli Missisipi. Pojechali na zachód, przez Tennessee i góry Smokey. W pewnym momencie według obliczeń Adama znajdowali się o sto mil od Parchman, bloku śmierci i Sama Cayhalla. Działo się to przed czterema laty, w lecie 1986 roku i Adam miał już wtedy pudło pełne materiałów na temat swojego dziadka. Taśma wideo była już prawie gotowa.
       
       Ich rozmowa telefoniczna zeszłego wieczora trwała krótko. Adam powiedział, że przez kilka miesięcy będzie mieszkał w Memphis i chciałby się z nią spotkać. Lee zaprosiła go do swojego apartamentu, tego samego co kiedyś, gdzie miała cztery sypialnie i dochodzącą pokojówkę. Nalegała, żeby zamieszkał u niej. Potem Adam poinformował ją, że będzie pracował w biurze w Memphis, nad sprawą Sama. Na drugim końcu linii zapadła cisza, ale po chwili Lee powiedziała słabo, żeby mimo wszystko przyjechał i porozmawiają na ten temat.
       Adam nacisnął dzwonek parę minut przed dziewiątą i obejrzał się, żeby zerknąć na swojego saaba z otwieranym dachem. Osiedle tworzył pojedynczy rząd dwudziestu budynków krytych czerwoną dachówką, stojących jeden tuż obok drugiego. Szeroki ceglany mur zwieńczony potężną żelazną kratą chronił mieszkańców przed niebezpieczeństwami wielkiego miasta. Uzbrojony strażnik strzegł jedynej bramy.
       Lee otworzyła drzwi i cmoknęli się w policzki.
        Witaj  powiedziała, po czym spojrzała na parking i zamknęła drzwi.  Jesteś zmęczony?
        Nie. To podróż na dziesięć godzin, ale jechałem dwanaście. Nie śpieszyłem się.
        Jesteś głodny?
        Już nie. Jadłem parę godzin temu.  Wszedł za nią do saloniku, gdzie stanęli naprzeciw siebie i próbowali wymyślić jakieś odpowiednie słowa. Lee miała prawie pięćdziesiątkę i postarzała się bardzo w ciągu tych czterech lat, kiedy jej nie widział. Jej jasnokasztanowe włosy posiwiały i były dużo dłuższe. Zbierała je z tyłu w koński ogon. Błękitne oczy, zaczerwienione i niespokojne, okalały nowe zmarszczki. Lee miała na sobie obszerną bawełnianą koszulę i wytarte dżinsy. Wciąż wydawała się fajna.
        Dobrze cię znowu widzieć  powiedziała z miłym uśmiechem.
        Jesteś pewna?
        Oczywiście, że jestem pewna. Usiądźmy na patio.  Wzięła go za rękę i zaprowadziła przez szklane drzwi na drewnianą werandę, gdzie kosze paproci i winorośli wisiały uczepione drewnianych belek sufitu. Rzeka była w dole. Usiedli na białych bujanych fotelach z wikliny.
        Co u Carmen?  zapytała Lee nalewając mrożoną herbatę z ceramicznego dzbanka.
        Wszystko dobrze. Wciąż studiuje w Berkeley. Kontaktujemy się co tydzień. Wciąż chodzi z tym samym chłopakiem.
        Co ona teraz studiuje? Zupełnie zapomniałam.
        Psychologie. Chce zrobić dyplom, a potem może uczyć.  W herbacie czuło się dużo cytryny i niewiele cukru. Adam pił małymi rykami. Powietrze było wciąż gorące i duszne.  Już prawie dziesiąta  powiedział.  Dlaczego jest tak gorąco?
        Witaj w Memphis, mój drogi. Posmażymy się tak aż do października.
        Nie zniósłbym tego.
        Przyzwyczaisz się szybko. W ten czy inny sposób. My pijemy dużo herbaty i nie wychodzimy zbyt często na dwór. Co u twojej matki?
        Wciąż mieszka w Portland. Wyszła za faceta, który dorobił się na handlu drewnem. Spotkałem go raz. Ma sześćdziesiąt pięć lat, ale wygląda na siedemdziesiąt. Ona ma czterdzieści siedem, a wygląda na czterdzieści. Wspaniała para. Jeżdżą sobie tu i tam, do St Barts, na południe Francji, do Mediolanu, wszędzie tam, gdzie bogacze powinni się pokazywać. Jest bardzo szczęśliwa. Dzieci dorosły, a Eddie nie żyje. Przeszłość odeszła w zapomnienie. A poza tym ma dużo pieniędzy. W pełni kontroluje swoje życie.
        Jesteś zbyt surowy.
        Jestem zbyt łagodny. Ona nie chce, żebym był przy niej, ponieważ stanowię bolesne ogniwo łączące ją z moim ojcem i jego żałosną rodziną.
        Twoja matka cię kocha, Adamie.
        Jak to miło słyszeć. Skąd tak dużo o niej wiesz?
        Po prostu wiem.
        Nie zdawałem sobie sprawy, że ty i matka jesteście tak blisko.
        Nie jesteśmy. Daj spokój, Adamie. Rozluźnij się trochę.
        Przepraszam. Jestem podminowany, to wszystko. Potrzebuję łyk czegoś mocniejszego.
        Spokojnie. Czujmy się dobrze, kiedy już tu jesteś.
        Nie przyjechałem, żeby dobrze się czuć, ciociu Lee.
        Mów mi po prostu Lee, okay?
        Okay. Jutro chcę się zobaczyć z Samem.
       Powoli odstawiła szklankę na stół, a potem podniosła się i wyszła z werandy. Wróciła po chwili z butelką jacka danielsa, po czym nalała podwójnego drinka do obu szklanek. Pociągnęła spory łyk i spojrzała na płynącą w oddali rzekę.
        Dlaczego?  zapytała wreszcie.
        A dlaczego nie? Dlatego że jest moim dziadkiem. Dlatego że ma umrzeć. Dlatego że jestem prawnikiem, a on potrzebuje pomocy.
        Nawet cię nie zna.
        Pozna mnie jutro.
        A wiec mu powiesz?
        Tak, oczywiście, że mu powiem. Wyobrażasz sobie? Wyjawię głęboki, mroczny, nieprzyjemny sekret Cayhallów. Jak ci się to podoba? Lee chwyciła szklankę w obie dłonie i potrząsnęła głową.
        On umrze  powiedziała nie patrząc na Adama.
        Jeszcze nie teraz. Ale to miło, że się przejmujesz.
        Przejmuję się.
        Doprawdy? Kiedy ostatni raz go widziałaś?
        Nie zaczynaj tego, Adamie. Nic nie rozumiesz.
        Świetnie. To uczciwe postawienie sprawy. A więc wyjaśnij mi. Słucham. Chcę zrozumieć.
        Czy nie możemy porozmawiać o czymś innym, mój drogi? Nie jestem na to przygotowana.
        Nie.
        Porozmawiamy o tym później, obiecuję. Po prostu nie jestem teraz na to gotowa. Myślałam, że pogawędzimy sobie i pośmiejemy się trochę.
        Przykro mi, Lee. Mam już dość plotek i sekretów. Nie mam przeszłości, ponieważ mój ojciec skutecznie mnie jej pozbawił. Chcę ją odzyskać. Chcę się dowiedzieć, jak była ponura.
        Była okropna  wyszeptała niemal do siebie.
        Okay. Jestem już dużym chłopcem. Poradzę sobie. Mój ojciec mnie opuścił, ponieważ musiał stawić jej czoło, wiec wygląda na to, że zostałaś tylko ty.
        Daj mi trochę czasu.
        Nie mam czasu. Jutro stanę z nim twarzą w twarz.  Adam pociągnął długi łyk i otarł usta rękawem.  Dwadzieścia trzy lata temu Newsweek napisał, że ojciec Sama też był członkiem Klanu. Czy to prawda?
        Tak. Mój dziadek.
        Podobnie jak kilku wujów i kuzynów.
        Cała pieprzona banda.
        Newsweek napisał też, że wszyscy w Ford County wiedzieli, iż Sam Cayhall zastrzelił Murzyna na początku lat pięćdziesiątych i nigdy nie został za to aresztowany. Nigdy nie przesiedział za to nawet dnia w więzieniu. Czy to prawda?
        Jakie to ma teraz znaczenie, Adamie? To było wiele lat przed twoim urodzeniem.
        A więc to prawda?
        Tak, to prawda.
        I ty wiedziałaś o tym?
        Ja przy tym byłam.
        Byłaś przy tym!  Adam zamknął oczy z niedowierzaniem. Oddychając ciężko, zagłębił się w fotelu. Syrena z przepływającego holownika zwróciła jego uwagę, wiec otworzył oczy i odprowadzał go wzrokiem, aż minął most. Whisky zaczynała działać.
        Porozmawiajmy o czymś innym  powiedziała cicho.
        Nawet kiedy byłem małym chłopcem  rzekł Adam, wciąż patrząc na rzekę  uwielbiałem historię. Fascynowało mnie, jak żyli ludzie w przeszłości  pionierzy, zaprzęgi, gorączka złota, kowboje i Indianie, zdobywanie Dzikiego Zachodu. W czwartej klasie był chłopak, który twierdził, że jego prapradziadek napadał na pociągi i zakopał kupę pieniędzy w Meksyku. Chciał sformować bandę i odzyskać złoto. Wiedzieliśmy, że kłamie, ale świetnie się bawiliśmy. Często myślałem na temat przodków i pamiętam, że byłem zdziwiony, ponieważ zdawałem się w ogóle ich nie mieć.
        Co odpowiadał ci Eddie?
        Powiedział mi, że wszyscy nie żyją, że na rodzinne historie traci się więcej czasu niż na cokolwiek innego. Za każdym razem, kiedy pytałem o rodzinę, matka odciągała mnie na bok i kazała mi przestać, bo inaczej ojciec mógłby się zdenerwować, znowu wpaść w swój ponury nastrój i przez miesiąc nie wychodzić z sypialni. Cały czas trzeba się było obchodzić z moim ojcem jak z jajkiem. Kiedy dorosłem, zacząłem zdawać sobie sprawę, że to bardzo dziwny człowiek, bardzo nieszczęśliwy, ale nigdy nie przyszło mi do głowy, że mógłby się zabić.
       Lee potrząsnęła kostkami lodu i dopiła drinka.
        To bardzo długa historia, Adamie.
        A więc kiedy mi ją opowiesz?
       Sięgnęła po dzbanek i napełniła szklanki herbatą. Adam dolał whisky. Przez kilka minut sączyli drinki i obserwowali samochody jadące Riverside Drive.
        Byłaś kiedyś w bloku śmierci?  zapytał wreszcie, nie odrywając wzroku od świateł nad rzeką.
        Nie  odparła Lee ledwo słyszalnie.
        On siedzi tam od ponad dziesięciu lat, a ty nigdy nie pojechałaś go odwiedzić?
        Kiedyś napisałam do niego list, wkrótce po pierwszym procesie. Sześć miesięcy później odpisał mi, prosząc, żebym nie przyjeżdżała. Powiedział, że nie chce, żebym widziała go w bloku śmierci. Napisałam do niego jeszcze dwukrotnie, ale nie doczekałam się odpowiedzi.
        Przepraszam.
        Nie przepraszaj. Czuję się bardzo winna, Adamie, i nie jest mi łatwo o tym rozmawiać. Daj mi trochę czasu.
        Zostanę pewnie w Memphis przez jakiś czas.
        Chcę, żebyś został tutaj. Będziemy się potrzebowali.  Zawahała się i zamieszała herbatę wskazującym palcem.  Chodzi mi o to, że on umrze, prawda?
        To możliwe.
        Kiedy?
        Za dwa lub trzy miesiące. Możliwości apelacji zostały praktycznie wyczerpane. Nie da się już zbyt wiele zrobić.
        A Wiec dlaczego się w to Mieszasz?
        Nie wiem. Może dlatego że mam szansę walczyć. Będę harował jak szalony przez następne parę miesięcy i modlił się o cud.
        Ja też będę się modliła  powiedziała i pociągnęła kolejny łyk.
        Czy możemy o czymś porozmawiać?  zapytał spoglądając na nią nagle.
        Oczywiście.
        Czy mieszkasz tutaj sama? To uczciwe pytanie, jeśli mam się tutaj zatrzymać.
        Mieszkam sama. Mój mąż ma dom na wsi.
        I mieszka sam? Jestem tylko ciekaw.
        Czasami. Lubi młode dziewczyny, dwudziestoparoletnie, zazwyczaj pracownice jego banków. Powinnam dzwonić, kiedy się do niego wybieram. A on dzwoni, kiedy ma zamiar przyjechać tutaj.
        To miłe i wygodne. Kto wynegocjował tego rodzaju umowę?
        Wypracowaliśmy ją z biegiem czasu. Nie mieszkamy razem od piętnastu lat.
        Niezłe małżeństwo.
        Wcale nie jest najgorsze. Biorę jego pieniądze i nie zadaję pytań na temat jego prywatnego życia. Kiedy trzeba, pojawiamy się razem publicznie i on jest szczęśliwy.
        A ty jesteś szczęśliwa?
        Przez większość czasu.
        Jeśli cię oszukuje, to dlaczego nie wystąpisz o rozwód i nie skończysz tego? Mógłbym cię reprezentować.
        Rozwód nie jest możliwy. Phelps pochodzi z bardzo konserwatywnej, niezwykle bogatej rodziny. Śmietanka towarzyska Memphis. Niektóre z tych rodów są od wielu dziesięcioleci skoligacone ze sobą. Phelps miał się zresztą ożenić ze swoją kuzynką, ale zakochał się we mnie. Jego rodzina wściekle protestowała przeciwko naszemu małżeństwu, więc rozwód byłby teraz bolesnym przyznaniem się do błędu. Poza tym jego rodzice to arystokraci, oni nie przyjmują do wiadomości czegoś takiego jak rozwód. A tak mogę brać pieniądze Phelpsa i żyć po swojemu.
        Kochałaś go kiedyś?
        Oczywiście. Byliśmy w sobie szaleńczo zakochani, kiedy braliśmy ślub. Zrobiliśmy to zresztą potajemnie. W roku 1963. Pomysł spotkania jego arystokratycznej rodziny z moją prowincjuszy na hucznym weselu nie za bardzo przypadł nam do gustu. Jego matka nie chciała ze mną rozmawiać, a mój ojciec był zajęty paleniem krzyży i podkładaniem bomb. Phelps nie wiedział wtedy jeszcze, że Sam należy do Klanu, a ja oczywiście rozpaczliwie pragnęłam zachować to w tajemnicy.
        Dowiedział się?
        Powiedziałam mu, kiedy tylko tata został aresztowany w sprawie Kramera. On z kolei powiedział swojemu ojcu i informacja powoli rozeszła się po całej rodzinie Boothów. Ci ludzie umieją dochowywać sekretów. To jedyne, co my, Cayhallowie, mamy z nimi wspólnego.
        A więc tylko parę osób wie, że jesteś córką Sama?
        Naprawdę bardzo niewiele. I wolałabym, żeby tak zostało.
        Wstydzisz się
        Tak, do diabła, wstydzę się mojego ojca! A kto by się nie wstydził?  Jej słowa stały się nagle pełne goryczy i złości.  Mam nadzieję, że nie wytworzyłeś sobie jakiegoś romantycznego obrazu biednego starego człowieka cierpiącego w bloku śmierci, czekającego, by być niesłusznie ukrzyżowanym za swoje grzechy.
        Uważam, że nie powinien umierać.
        Ja też. Ale do diabła, jest winny śmierci wystarczającej liczby osób  chłopców Kramera, ich ojca, twojego ojca i Bóg wie kogo jeszcze. Powinien przebywać w więzieniu przez resztę swojego życia.
        Nie masz dla niego nawet krzty miłości?
        Czasami. Kiedy mam dobry dzień i słońce świeci, wtedy czasem myślę o nim i przypominam sobie jakieś przyjemne zdarzenie z dzieciństwa. Ale te chwile są bardzo rzadkie, Adamie. Sam spowodował bardzo wiele nieszczęścia w moim życiu i w życiu ludzi wokół niego. Nauczył nas nienawidzić wszystkich. Źle traktował naszą matkę. Cała jego przeklęta rodzina jest zła.
        A więc po prostu go zabijmy, tak?
        Tego nie powiedziałam, Adamie, nie bądź niesprawiedliwy. Myślę o nim przez cały czas. Modlę się za niego codziennie. Milion razy pytałam tych ścian, dlaczego mój ojciec stał się kimś tak okropnym. Dlaczego nie może być miłym starszym panem siedzącym na werandzie z fajką i laską, z odrobiną whisky w szklaneczce? Dlaczego mój ojciec musiał zostać członkiem Klanu, człowiekiem, który zabijał niewinne dzieci i zniszczył swoją własną rodzinę?
        Może wcale nie zamierzał ich zabijać.
        Chłopcy zginęli, prawda? Przysięgli uznali, że stało się to z jego winy. Zostali rozerwani na kawałki i pochowani jeden obok drugiego w swoim małym grobie. Jakie to ma znaczenie, czy Sam zamierzał ich zabić? On tam był, Adamie.
        Wiem. Ale to mogłoby mieć znaczenie. Lee zerwała się z fotela i chwyciła go za rękę.
        Chodź  powiedziała z naciskiem. Podeszli kilka kroków ku krawędzi tarasu. Lee wskazała odległą o kilka ulic panoramę Memphis.  Widzisz ten budynek z płaskim dachem stojący nad rzeką z tamtej strony? Ten najbliższy nas. Tam, trzy czy cztery ulice stąd.
        Tak  odparł wolno.
        Najwyższe piętro to piętnaste. A teraz odlicz sześć pięter w dół z prawej strony. Rozumiesz?
        Tak.  Adam skinął głową i liczył posłusznie. Budynek był elegancki i stał przodem do rzeki.
        A teraz odlicz cztery okna na lewo. Pali się tam światło. Widzisz?
        Tak.
        Zgadnij, kto tam mieszka.
        Skąd miałbym wiedzieć?
        Ruth Kramer.
        Ruth Kramer?! Matka tych malców?
        Tak.
        Znasz ją?
        Spotkałyśmy się kiedyś, przez przypadek, na balu dobroczynnym po jakimś przedstawieniu baletu czy czymś takim. Wiedziała, że jestem Lee Booth, żona słynnego Phelpsa Bootha, ale to było wszystko. Zawsze unikałam jej w miarę możliwości.
        To musi być małe miasto.
        Potrafi być maleńkie. Gdybyś mógł zapytać ją o Sama, co by ci odpowiedziała?
       Adam patrzył na światła w oddali.
        Nie wiem. Czytałem, że nadal jest pełna goryczy.
        Goryczy? Straciła całą rodzinę. Nigdy nie wyszła ponownie za mąż. Myślisz, że obchodzi ją, czy mój ojciec zamierzał zabić jej dzieci? Oczywiście, że nie. Wie tylko, że one nie żyją, Adamie, nie żyją od dwudziestu trzech lat. Wie, że zabiła ich bomba podłożona przez mojego ojca, i że gdyby on siedział w domu ze swoją rodziną, zamiast włóczyć się po nocy z różnymi skretyniałymi koleżkami, to mały Josh i John nie zginęliby. Mieliby teraz po dwadzieścia osiem lat, byliby zapewne dobrze wykształceni i pożenieni, mieliby dzieci, z którymi Ruth i Marvin mogliby się bawić. Jej nie obchodzi, dla kogo przewidziano tę bombę, tylko to, że została tam umieszczona i wybuchła. Tylko to się liczy.
       Lee wróciła na swój fotel. Potrząsnęła ponownie lodem i wypiła łyk alkoholu.
        Nie zrozum mnie źle, Adamie. Jestem przeciwna karze śmierci. Jestem zapewne jedyną pięćdziesięcioletnią białą kobietą w tym kraju, której ojciec siedzi w bloku śmierci. Kara śmierci jest barbarzyńska, niemoralna, poniżająca, okrutna, niecywilizowana  podpisuję się pod tym wszystkim. Ale nie zapominaj o ofiarach, okay? Członkowie ich rodzin mogą domagać się odwetu. Mają do tego prawo.
        Czy Ruth Kramer domaga się odwetu?
        Wszystko wskazuje na to, że tak. Przestała już rozmawiać z prasą, ale działa aktywnie w organizacjach rodzin ofiar. Przed laty powiedziała, że chce być obecna przy egzekucji Sama Cayhalla.
        Nie ma w tym wiele z ducha przebaczenia.
        Nie przypominam sobie, żeby mój ojciec prosił o przebaczenie.
       Adam odwrócił się i usiadł na balustradzie plecami do rzeki. Spojrzał na budynki centrum miasta, a potem zaczął przyglądać się swoim stopom. Lee pociągnęła kolejny długi łyk.
        Cóż, ciociu, co z tym wszystkim zrobimy?
        Proszę, daruj sobie tę ciocię.
        Okay, Lee. Jestem tutaj. Nie wyjadę. Jutro spotkam się z Samem i po tym spotkaniu zamierzam zostać jego obrońcą.
        Czy chcesz utrzymać to w tajemnicy?
        To, że jestem jednym z Cayhallów? Nie zamierzam mówić każdemu, kogo spotkam, ale nie będę zaskoczony, jeśli wkrótce się to wyda. Jeśli chodzi o więźniów z bloku śmierci, to Sam jest jednym z najsławniejszych. Prasa zacznie węszyć.
       Lee przysiadła na stopach i spojrzała na rzekę.
        Czy to może ci zaszkodzić?  zapytała cicho.
        Oczywiście, że nie. Jestem prawnikiem. Prawnicy bronią zboczeńców napastujących dzieci, zabójców, gwałcicieli, handlarzy narkotyków i terrorystów. Nie cieszymy się zbytnią popularnością. Jak może mi zaszkodzić fakt, że Sam jest moim dziadkiem?
        Twoja firma wie?
        Powiedziałem im wczoraj. Nie byli zachwyceni, ale pogodzili z tym. Ukryłem to przed nimi, kiedy mnie przyjmowali, i to był błąd. Ale myślę, że teraz wszystko jest okay.
        A jeśli on odmówi?
        Wtedy będziemy bezpieczni, prawda? Nic nie wyjdzie na jaw i nic nam już nie zagrozi. Ja wrócę do Chicago i poczekam, aż CNN pokaże relację z egzekucji. I jestem pewien, że któregoś chłodnego jesiennego dnia pojadę na cmentarz i złożę kwiaty na jego grobie, spojrzę zapewne na nagrobek i raz jeszcze zadam sobie pytanie, dlaczego to zrobił, w jaki sposób stał się taką szumowiną i dlaczego urodziłem się w takiej dziwacznej rodzinie, wiesz, pytania, które zadawaliśmy przez tyle lat. Poproszę cię, żebyś pojechała ze mną. Będzie to coś w rodzaju spotkania rodzinnego, tylko my, Cayhallowie, przemykający ukradkiem po cmentarzu z bukietem tanich kwiatów i w ciemnych okularach, żeby nikt nas nie rozpoznał.
        Przestań  powiedziała i Adam ujrzał łzy na jej twarzy. Płynęły po policzkach i dotarły już prawie do brody, kiedy Lee otarła je dłonią.
        Przepraszam  powiedział, a potem odwrócił się, żeby spojrzeć na kolejną barkę płynącą na północ.  Przepraszani, Lee.

ROZDZIAŁ 8
       
       A. więc po dwudziestu trzech latach wracał w końcu do stanu, w którym się urodził. Nie czuł się specjalnie oczekiwanym gościem i chociaż niczego specjalnie się nie bał, jechał ostrożnie setką i nikogo nie wyprzedzał. Droga zwęziła się opadając ku płaskiej nizinie Delty i Adam przez milę patrzył na wijącą się po prawej strome odnogę rzeki, która wkrótce zniknęła. Minął miasteczko Walls, pierwszą większą siedzibę ludzką przy Trasie 61, i jechał dalej na południe.
       Dzięki swoim lekturom wiedział, że autostrada ta przez dziesięciolecia służyła jako główny szlak setkom tysięcy biednych Murzynów z Delty, którzy podróżowali na północ do Memphis, St Louis i Chicago, szukając pracy i lepszych warunków życia. To w tych miasteczkach i wioskach, w tych rozpadających się domach, zakurzonych wiejskich sklepach i kolorowych barach ciągnących się wzdłuż Trasy 61 narodził się blues, który zaczął następnie rozprzestrzeniać się na północ. Znalazł gościnę w Memphis, gdzie zmieszawszy się z gospel i country, wydał na świat muzykę rock and rollową. Adam słuchał starej kasety Muddy Watersa wjeżdżając do okręgu Tunica, uznawanego za najbiedniejszy w kraju.
       Muzyka nie potrafiła go uspokoić. Nie zjadł śniadania u Lee, powiedział jej, że nie jest głodny, ale w rzeczywistości burczało mu w brzuchu. I to coraz głośniej z każdą milą.
       Odrobinę na północ przed Tunica pola rozszerzały się i biegły w każdą stronę aż po horyzont. Soja i bawełna sięgały już do kolan. Mała armia zielonych i czerwonych traktorów z pługami z tyłu przecinała nie kończące się płaszczyzny pól. Chociaż nie wybiła jeszcze dziewiąta, powietrze było już rozgrzane i duszne, a ziemia wysuszona i za każdym traktorem wzbijały się tumany kurzu. Czasem skowronek opadał w dół nie wiadomo skąd, akrobatycznie przemykał tuż nad ziemią i ponownie wzbijał się w powietrze. Samochody jechały powoli, a czasem musiały się niemal zatrzymywać, kiedy natrafiały na jakiś monstrualny kombajn, wlokący się jak gdyby nigdy nic środkiem drogi.
       Adam nie denerwował się zbytnio. Na spotkanie był umówiony dopiero o dziesiątej i wiedział, że jeśli się nawet spóźni, to nic się nie stanie.
       W Clarksdale zjechał z Trasy 61 i pojechał na południowy wschód Trasą; 49, mijając maleńkie osady Mattson, Dublin i Tutwiler i kolejne pola soi. Widział odziarniarki do bawełny, nieruchome teraz, czekające na zbiory. Widział gromady niszczejących szeregowych domów i brudne przyczepy mieszkalne, wszystkie stojące nie wiadomo czemu przy samej szosie. Czasem pojawiał się ładniejszy dom, zazwyczaj w oddaleniu od innych, zawsze usadowiony majestatycznie pod grubymi dębami i wiązami, często z basenem w ogrodzie. Nie było wątpliwości, do kogo należą okoliczne pola.
       Drogowskaz oznajmiał, że od więzienia stanowego dzieli go jeszcze pięć : mil i Adam instynktownie zwolnił. Chwilę później ujrzał przed sobą gramolący się z trudem ciężki traktor i zamiast go wyprzedzić, jechał za nim. Kierowca, starszy biały mężczyzna w brudnej czapeczce, dawał mu znaki, żeby przyśpieszył. Odmachał przecząco i został za ciągnikiem, jadąc czterdzieści kilometrów na godzinę. W pobliżu nie było widać żadnych innych pojazdów. Kawałek zaschniętego błota wyleciał spod tylnej opony traktora i wylądował kilkanaście centymetrów przed maską saaba. Zwolnił jeszcze bardziej. Kierowca obrócił się w fotelu i ponownie zaczął dawać znaki, żeby Adam go wyprzedził. Krzyczał coś, a na jego twarzy malowała się wściekłość, tak jakby to była jego prywatna autostrada i nie podobało mu się, że jakiś idiota jedzie za nim. Adam uśmiechnął się i pomachał do niego ponownie, ale pozostał z tyłu.
       Kilka minut później ujrzał więzienie. Wzdłuż drogi nie ciągnęła się wysoka siatka. Nie było rzędów błyszczącego drutu kolczastego ani wieżyczek z uzbrojonymi strażnikami. Nie było grup więźniów wrzeszczących w kierunku przejeżdżającego samochodu. Ujrzał bramę po prawej stronie i wznoszące się nad nią łukowato słowa: WIĘZIENIE STANOWE MISSISIPI. Koło bramy stało kilka budynków, zwróconych przodem do drogi i najwyraźniej nie strzeżonych.
       Adam raz jeszcze pomachał kierowcy traktora, a potem zjechał na bok. Wziął głęboki oddech i spojrzał na bramę. Kobieta w mundurze wyszła z budki strażniczej i przyglądała mu się uważnie. Adam podjechał do niej wolno i opuścił szybę.
        Dzień dobry  powiedziała. U pasa miała pistolet, a w ręku trzymała zeszyt Kolejny strażnik obserwował ich z wnętrza budki.  W czym mogę pomóc?
        Jestem prawnikiem, przyjechałem odwiedzić klienta z bloku śmierci  powiedział Adam słabo, świadomy swojego cienkiego, zdenerwowanego głosu. Spokojnie, powiedział sobie w duchu.
        Nie mamy tu nikogo w bloku śmierci, sir.
        Przepraszam?
        Nie ma tu takiego miejsca jak blok śmierci. Mamy paru w Sekcji Maksymalnego Bezpieczeństwa, w skrócie SMB, ale może pan przeszukać cały ten teren i nie znajdzie pan tu żadnego bloku śmierci.
        Okay.
        Nazwisko?
        Adam Hall.
        A pański klient?
        Sam Cayhall.  W duchu oczekiwał jakiejś reakcji, ale strażniczka milczała. Przerzuciła kartkę w zeszycie i powiedziała:  Proszę tu poczekać. Wjazd przechodził w alejkę z rzędami drzew i małymi budynkami po obu stronach. To nie było więzienie  lecz przyjemna uliczka w małym miasteczku, gdzie w każdej chwili mogła pojawić się grupka dzieciaków na rowerach d deskorolkach. Po prawej widać było staromodny domek z werandą od frontu i klombami kwiatów. Tablica oznajmiała, że jest to punkt informacyjny, tak jakby ciekawskim turystom sprzedawano tu pamiątki i lemoniadę. Biała furgonetka z trzema młodymi Murzynami w środku i napisem WYDZIAŁ WIĘZIENNICTWA STANU MISSISIPI na boku przejechała mimo, nie zwalniając ani trochę. Adam zauważył, że strażniczka stoi z tyłu za jego samochodem. Zapisując coś w zeszycie, podeszła do jego okna.
        Skąd pan jest w Illinois?  zapytała.
        Chicago.
        Ma pan jakieś kamery, magnetofony albo broń?
        Nie.
       Włożyła rękę do środka i umieściła przepustkę na desce rozdzielczej. Potem ponownie zajrzała do zeszytu.
        Mam tu notatkę, że powinien się pan spotkać z Lucasem Mannem.
        Kto to jest?
        Więzienny prawnik.
        Nie wiedziałem, że mam się z nim spotkać.
       Kobieta pokazała mu kawałek papieru z odległości metra.
        Tak jest tu napisane. Proszę skręcić w trzecią uliczkę na lewo, o tam, a potem podjechać do tylnych drzwi budynku z czerwonej cegły.  Pokazała palcem.
        Czego on ode mnie chce?
       Prychnęła, wzruszyła ramionami i odeszła do swojej budki potrząsając głową. Ci zidiociali prawnicy.
       Delikatnie nacisnął pedał gazu i mijając punkt informacyjny ruszył ocienioną aleją. Po obu stronach znajdowały się ładne białe domki, w których, jak się później dowiedział, mieszkali wraz z rodzinami strażnicy oraz inni pracownicy więzienia. Skręcił według wskazówek kobiety i zaparkował przed trochę zaniedbanym budynkiem z czerwonej cegły. Dwaj więźniowie w niebieskich spodniach w białe pasy zamiatali schodki przed drzwiami. Adam odwrócił wzrok i wszedł do środka.
       Bez kłopotów znalazł biuro Lucasa Manna. Sekretarka uśmiechnęła się i otworzyła drzwi prowadzące do dużego gabinetu, gdzie Lucas Mann stał za swoim biurkiem i rozmawiał przed telefon.
        Proszę spocząć  powiedziała szeptem i zamknęła za nim drzwi. Mann uśmiechnął się i nie przerywając rozmowy dał mu znak, żeby siadał.
       Adam położył teczkę i stanął obok krzesła. Gabinet był przestronny i czysty. Dwa długie okna wychodziły na szosę i wpuszczały dużo światła. Na ścianie po lewej wisiało zdjęcie dziwnie znajomego, przystojnego młodego człowieka z uczciwym uśmiechem i silnie zarysowanym podbródkiem. Był to David McAllister, gubernator stanu Missisipi. Adam przypuszczał, że identyczne zdjęcia wiszą w każdym biurze rządowym, w każdym korytarzu, szafie i toalecie podlegającej administracji stanowej.
       Lucas Mann rozciągnął przewód telefonu i podszedł do okna, stając tyłem do biurka i Adama. Wcale nie wyglądał na prawnika. Miał pięćdziesiąt kilka lat i długie szpakowate włosy, które zaczesywał do tyłu. Ubrany był elegancko i modnie  w mocno wykrochmaloną roboczą koszulę koloru khaki z dwiema kieszeniami, rozpiętą u góry, by ukazać szary bawełniany podkoszulek, kolorowy, wiszący luźno krawat, brązowe sztruksowe spodnie ze starannie zaprasowanymi kantami i wąskimi mankietami pozwalającymi dojrzeć białe skarpetki i nieskazitelnie wyglansowane półbuty. To, że Lucas Mann wie, jak się ubierać, było równie oczywiste jak fakt, iż zajmuje się szczególnego rodzaju działalnością prawniczą. Gdyby miał w lewym uchu mały kolczyk, byłby idealnym przykładem starzejącego się hippisa, który dojrzewając złagodniał.
       Gabinet wyposażono w typowy zestaw biurowych mebli: starannie uporządkowane, podniszczone drewniane biurko, trzy metalowe krzesła z plastykowymi siedziskami, rząd metalowych szaf pod ścianą. Adam stał obok krzesła i próbował się uspokoić. Czy wszyscy prawnicy muszą odbyć to spotkanie? Na pewno nie. W Parchman przebywało pięć tysięcy więźniów. Garner Goodman nic nie mówił o wizycie u Lucasa Manna.
       Adam miał wrażenie, że skądś zna to nazwisko. Gdzieś w głębi jednego ze swoich pudeł z aktami sądowymi ł wycinkami z gazet widział nazwisko Lucasa Manna i teraz rozpaczliwie próbował sobie przypomnieć, czy Lucas był dobrym facetem, czy złym. Jakie stanowisko zajmował w kwestii kary śmierci? Adam wiedział na pewno, że nieprzyjacielem jest prokurator stanowy, ale nie mógł umiejscowić w całej sprawie Lucasa.
       Mann odłożył nagle słuchawkę i wyciągnął do niego rękę.
        Miło cię spotkać, Adamie. Proszę, usiądź  powiedział cicho miękkim głosem.  Dzięki, że do mnie wstąpiłeś. Adam usiadł.
        Nie ma za co. Miło pana poznać  odparł nerwowo.  O co chodzi?
        O kilka rzeczy. Po pierwsze, chciałem cię poznać i przywitać się z tobą. Pracuję tu jako prawnik od dwunastu lat. Zajmuję się większością spraw cywilnych, które się tu pojawiają, wiesz, wszelkiego rodzaju pozwami składanymi przez naszych pensjonariuszy  prawa więźniów, odszkodowania, tego typu rzeczy. Wydaje się, że codziennie ktoś nas o coś oskarża! Zgodnie z regulaminem gram też pewną rolę w sprawach wyroków śmierci, a ty, jak rozumiem, przyjechałeś tutaj, żeby spotkać się z Samem.
        Tak jest.
        Czy zostałeś przez niego zaangażowany?
        Niezupełnie.
        Tak myślałem. To przedstawia pewien problem. Widzisz, teoretycznie nie możesz odwiedzać więźnia, jeśli go nie reprezentujesz, a wiem, że Sam zrezygnował z usług Kravitz & Bane.
        A więc nie mogę się z nim zobaczyć?  zapytał Adam niemalże z ulgą.
        Nie powinieneś. Wczoraj odbyłem długą rozmowę z Garnerem Goodmanem. Przyjaźnimy się od paru lat, od czasu egzekucji Maynarda Tolea. Znasz tę sprawę?
        Odrobinę.
        Rok 1986. To była moja druga egzekucja  poinformował Mann, jakby osobiście pociągał za dźwignię. Potem usiadł na krawędzi biurka i spojrzał w dół na Adama.  Miałem ich już czterech  dodał.  Sam będzie piąty. W każdym razie Garner reprezentował Maynarda Tolea i wtedy go poznałem. To dżentelmen i wspaniały adwokat.
        Dziękuję  powiedział Adam, ponieważ nic innego nie przychodziło mu do głowy.
        Naprawdę ich nienawidzę  rzekł Mann.
        Jest pan przeciwny karze śmierci?
        Mam różne fazy. Za każdym razem, kiedy kogoś tu zabijamy, mam wrażenie, że cały świat oszalał. Potem, zawsze jest tak samo, przeglądam którąś ze spraw i przypominam sobie, jak brutalne i okropne zbrodnie popełnili ci ludzie. Pierwszym w mojej karierze był Teddy Doyle Meeks, włóczęga, który zgwałcił i zmasakrował małego chłopca. Nikt nie rozpaczał tu zbytnio po Meeksie, gdy został zagazowany. Mógłbym opowiadać te historie bez końca. Może później znajdziemy na to czas, okay?
        Jasne  odparł Adam bez przekonania. Nie wyobrażał sobie chwili, kiedy będzie miał ochotę na słuchanie opowieści o brutalnych mordercach i egzekucjach.
        Powiedziałem Garnerowi, że sądzę, iż nie powinieneś odwiedzać Sama. Wysłuchał mnie, a potem wyjaśnił, dość niejasno muszę przyznać, że twoja sytuacja jest specjalna i być może należałoby pozwolić ci na przynajmniej jedną wizytę. Nie wyjaśnił mi, co wyjątkowego widzi w twoim przyjeździe tutaj.  Lucas potarł sobie podbródek, robił wrażenie, jakby prawie rozwiązał zagadkę.  Nasze reguły są dość sztywne, szczególnie jeśli chodzi o Sekcję Maksymalnego Bezpieczeństwa. Ale dyrektor Naifeh zrobi wszystko, o co go poproszę.  Powiedział to bardzo powoli i słowa zawisły w powietrzu.
        Ja, hm naprawdę muszę się z nim zobaczyć  zaprotestował Adam, a głos niemal mu zadrżał.
        Cóż, Sam potrzebuje adwokata. Szczerze mówiąc, cieszę się, że pan tu jest. Nigdy nie straciliśmy żadnego więźnia, jeśli nie było przy tym jego doradcy. Do ostatniej chwili prawnicy starają się odwlec egzekucję i po prostu czułbym się lepiej, gdyby Sam miał adwokata.  Obszedł biurko i usiadł na krześle po przeciwnej stronie. Otworzył teczkę i zaczął czytać jakiś dokument. Adam czekał, próbując oddychać normalnie.
        Zazwyczaj dość starannie sprawdzamy naszych skazańców  zapewnił Lucas, wciąż patrząc na dokument. Zabrzmiało to jak poważne ostrzeżenie.  Szczególnie wtedy, gdy wyczerpały się możliwości apelacji i zbliża się egzekucja. Czy wiesz cokolwiek o rodzinie Sama?
       Adam poczuł nagle skurcz żołądka. Udało mu się jednocześnie wzruszyć ramionami i potrząsnąć głową, jakby chciał przekonać tamtego, że nic nie wie.
        Czy planujesz porozumieć się z rodziną Sama?
       Ponownie brak odpowiedzi, tylko to samo bezsensowne wzruszenie ramion.
        Chcę powiedzieć, że normalnie w sprawach takich jak ta nawiązuje się dość ścisły kontakt z rodziną skazanego, gdy zbliża się data wykonania wyroku. Zapewne będziesz chciał się z nimi porozumieć. Córka Sama mieszka w Memphis, niejaka pani Lee Booth. Mam tu jej adres, jeśli chcesz.  Lucas spojrzał na niego podejrzliwie. Adam nie był w stanie się poruszyć.  Nie przypuszczam, żebyś ją znał?
       Adam potrząsnął głową, ale nic nie powiedział.
        Sam miał jednego syna, Eddiego Cayhalla, ale biedak popełnił samobójstwo w 1981 roku. Mieszkał w Kalifornii. Zostawił dwoje dzieci, syna urodzonego w Clanton, Missisipi, dwunastego maja 1964 roku, co, tak się dziwnie składa, jest również datą twoich urodzin, zgodnie z moim Spisem Prawników MartindaleaHubbela. Jest tam napisane, że urodziłeś się w Memphis tego samego dnia. Eddie osierocił też córkę, która urodziła się w Kalifornii. To są wnuki Sama. Spróbuję się z nimi skontaktować, jeśli nie chcesz
        Eddie Cayhall był moim ojcem  wyrzucił z siebie Adam i wziął głęboki oddech. Opadł głębiej w krzesło i wbił wzrok w blat biurka. Serce waliło mu jak oszalałe, ale przynajmniej mógł znowu oddychać. Nacisk na ramiona zelżał. Udało mu się nawet uśmiechnąć blado.
       Twarz Manna pozostała obojętna. Myślał przez długą chwilę, a potem powiedział z odrobiną satysfakcji:
        Właściwie to sam do tego doszedłem.  Natychmiast zaczął przerzucać papiery, jakby teczka zawierała wiele innych niespodzianek.  Sam jest bardzo samotny w bloku śmierci. Dostaje trochę listów, ale prawie żadnych od rodziny. Praktycznie żadnych gości, ale i tak mu na tym nie zależy. Chociaż to trochę dziwne, żeby tak znany więzień był opuszczony przez swoją rodzinę. Szczególnie biały więzień. Nie chcę wścibiać nosa w nie swoje sprawy, mam nadzieję, że to rozumiesz.
        Oczywiście.
        Musimy poczynić przygotowania do egzekucji, panie Hall. Musimy na przykład wiedzieć, co mamy zrobić z ciałem. Ustalenia pogrzebowe i tak dalej. Do tego potrzebna jest rodzina. Po wczorajszej rozmowie z Garnerem poprosiłem paru naszych ludzi w Jackson, żeby trochę poszperali. To było naprawdę łatwe. Sprawdzili papiery i natychmiast okazało się, że w aktach stanu Tennessee nie ma żadnego śladu po urodzinach Adama Halla w dniu dwunastego maja 1964 roku. Wszystko się ze sobą wiązało i naprawdę nie było trudne.
        Nie ukrywam już tego.
        Kiedy się pan dowiedział o swoim dziadku?
        Dziewięć lat temu. Ciotka Lee Booth powiedziała mi po pogrzebie mojego ojca.
        Kontaktował się pan z Samem?
        Nie.
       Lucas zamknął teczkę i odchylił się w swoim skrzypiącym krześle.
        A więc Sam nie ma pojęcia, kim pan jest ani dlaczego pan tu przyjechał.
        Nie.
        No, no  Lucas gwizdnął przeciągle.
       Adam rozluźnił się nieco i wyprostował w krześle. Szydło wyszło z worka i gdyby nie Lee i jej obawy, że zostanie skompromitowana, Adam czułby się już zupełnie spokojnie.
        Jak długo mogę się z nim dziś widzieć?  zapytał.
        Cóż, panie Hall
        Proszę mówić mi Adam, dobrze?
        Pewnie, Adamie, otóż mamy właściwie dwa regulaminy dotyczące Bloku.
        Proszę mi wybaczyć, ale strażniczka przy wjeździe powiedziała mi, że nie ma tutaj bloku śmierci.
        Oficjalnie nie. Nigdy nie usłyszysz, żeby strażnicy albo ktokolwiek inny z personelu określał go inaczej niż Sekcja Maksymalnego Bezpieczeństwa albo SMB, albo Obóz 17. Jednak kiedy czyjś czas w Bloku dobiega końca, rozluźniamy nieco przepisy. Zazwyczaj spotkanie z adwokatem ograniczone jest do jednej godziny dziennie, ale w przypadku Sama możesz wykorzystać tyle czasu, ile zechcesz. Przypuszczam, że będziecie mieli sobie sporo do powiedzenia.
        A więc nie ma limitu czasowego?
        Nie. Możesz zostać tam przez cały dzień, jeśli chcesz. Pod koniec staramy się ułatwiać sprawy. Możesz przyjeżdżać tak często, jak zechcesz, pod warunkiem że nie stanie się to zagrożeniem dla bezpieczeństwa. Byłem w blokach śmierci w pięciu innych stanach i wierz mi, my traktujemy ich najlepiej. Do diabła, w Luizjanie przed egzekucją zabierają faceta z jego oddziału i na trzy dni wsadzają do czegoś, co nazywa się Domkiem Śmierci. Oto okrucieństwo. My czegoś takiego nie robimy. Sam będzie traktowany specjalnie aż do Wielkiego Dnia.
        Wielkiego Dnia?
        Tak. Cztery tygodnie od dzisiaj. Ósmego sierpnia.  Lucas sięgnął po jakieś papiery z rogu biurka i podał je Adamowi.  Przyszło dzisiaj rano. Piąty Obwód anulował odroczenie wczoraj późnym popołudniem. Sąd Najwyższy stanu Missisipi wyznaczył nową datę egzekucji na ósmego sierpnia.
       Adam trzymał dokumenty nie patrząc na nie.
        Cztery tygodnie  powiedział oszołomiony.
        Obawiam się, że tak. Zaniosłem Samowi kopię przed godziną, więc jest w nie najlepszym nastroju.
        Cztery tygodnie  powtórzył Adam, niemal do siebie. Spojrzał na orzeczenie sądu. Sprawa zatytułowana była Sam Cayhall przeciwko Stanowi Missisipi.  Myślę, ze powinienem iść się z nim zobaczyć, nie uważa pan?  powiedział prawie się nie zastanawiając.
        Tak. Posłuchaj, Adamie, nie jestem jednym z tych złych facetów, okay?  Lucas wstał powoli i usiadł na krawędzi biurka. Skrzyżował ręce i spojrzał w dół na Adama.  Wykonuję tylko moją pracę. Muszę doglądać tego miejsca i pilnować, żeby wszystko odbywało się zgodnie z prawem. Nie sprawi mi to radości, a wkrótce zacznie się prawdziwy młyn. Wszyscy będą. do mnie dzwonić  dyrektor, jego asystenci, ludzie z biura prokuratora, gubernator, ty i setki innych osób. A ja stanę w samym środku tego zamieszania, chociaż wcale nie mam na to ochoty. To najbardziej nieprzyjemna część mojej pracy. Chcę tylko, żebyś zdał sobie sprawę, że jestem tutaj, gdybyś mnie potrzebował. Zawsze będę wobec ciebie szczery i uczciwy.
        Zakładasz, że Sam zgodzi się, żebym go reprezentował.
        Tak, zakładam to.
        Jakie jest prawdopodobieństwo, że egzekucja odbędzie się za cztery tygodnie?
        Pół na pół. Nigdy nie wiadomo, co sąd może zrobić w ostatniej chwili. Przygotowania zaczniemy za jakiś tydzień. Mamy dość długą listę rzeczy, którymi musimy się zająć.
        Coś jakby harmonogram śmierci?
        Coś w tym rodzaju. Nie myśl, że sprawia nam to przyjemność.
        Myślę, że wszyscy tutaj po prostu wykonują swoją robotę.
        Takie jest prawo tego stanu. Jeśli nasze społeczeństwo chce zabijać kryminalistów, ktoś musi to robić.
       Adam schował orzeczenie sądu do swojej dyplomatki i wstał.
        Dziękuję za gościnność  powiedział.
        Nie ma o czym mówić. Musisz mnie poinformować o przebiegu twojej wizyty u Sama.
        Prześlę panu kopię umowy, jeśli się zgodzi, bym go reprezentował.
        To wszystko, czego potrzebuję.
       Uścisnęli sobie dłonie i Adam ruszył w stronę drzwi.
        Jeszcze jedno  powiedział Lucas.  Kiedy wprowadzą Sama do pokoju wizyt, poproś strażników, żeby zdjęli mu kajdanki. Nakażę im, żeby to zrobili. To będzie dla niego wiele znaczyło.
        Dzięki.
        Życzę szczęścia.

ROZDZIAŁ 9
       
       Temperatura była wyższa o co najmniej pięć stopni, kiedy Adam wyszedł z budynku i minął tych samych dwóch więźniów zamiatających tymi samymi powolnymi ruchami ten sam kurz. Zatrzymał się na schodkach i przez chwilę obserwował grupę więźniów zbierających śmiecie przy szosie niecałe sto metrów dalej. Pilnował ich uzbrojony strażnik na koniu. Samochody przejeżdżały obok nie zwalniając. Adam zastanawiał się, jakiego rodzaju przestępstwa popełnili ci, którym pozwolono pracować poza ogrodzeniem i tak blisko szosy. Zdawało się, że nikogo poza nim to nie obchodzi.
       Przeszedł kilkanaście kroków do swojego samochodu, a kiedy otworzył drzwi i zapuścił silnik, już lał się z niego pot. Pojechał alejką przez parking na tyłach biura Manna, a potem skręcił w lewo na główną ulicę więzienia. Ponownie mijał ładne białe domki z kwiatami i drzewami od frontu. Co za śliczna mała osada. Strzałka na drodze kierowała w lewo do Obozu 17. Skręcił bardzo wolno i po kilku sekundach znalazł się na piaszczystej drodze, która szybko zaprowadziła go do wysokiego ogrodzenia z siatki i drutu kolczastego.
       Blok śmierci w Parchman zbudowany został w roku 1954 i oficjalnie nazywano go Sekcją Maksymalnego Bezpieczeństwa, w skrócie SMB. Na tablicy umieszczonej na ścianie widniała data powstania obiektu, nazwisko ówczesnego gubernatora, nazwiska ważnych i dawno zapomnianych oficjeli, którzy przyczynili się do wzniesienia gmachu, a także, oczywiście, nazwiska architekta i kierownika budowy. Blok wyglądał w tamtych czasach bardzo nowocześnie  parterowy murowany budynek o płaskim dachu, składający się z dwóch identycznych prostokątnych skrzydeł.
       Adam zaparkował na piaszczystym parkingu obok kilku innych samochodów i przyjrzał się Blokowi. W oknach nie było żadnych krat. Dookoła nie chodzili uzbrojeni strażnicy. Gdyby nie siatka i drut kolczasty, Blok można by wziąć za niewielką szkołę podstawową na przedmieściach. Wewnątrz ogrodzonego wybiegu na końcu jednego skrzydła samotny więzień przebiegł przez pozbawione trawy boisko kozłując piłkę i rzucił ją, aż odbiła się od przekrzywionej tablicy.
       Siatka na wprost miała przynajmniej cztery metry wysokości i na szczycie zabezpieczono ją gęstymi zwojami drutu kolczastego i błyszczącego drutu żyletowego. Biegła prosto do rogu, gdzie stykała się z wieżyczką strażniczą. Ogrodzenie otaczało Blok ze wszystkich czterech stron z imponującą symetrią, a w każdym rogu stała wysoka wieżyczka zwieńczona szklaną budką strażniczą. Zaraz za siatką zaczynały się pola, które zdawały się ciągnąć w nieskończoność. Blok stał dosłownie pośrodku pola bawełny.
       Adam wysiadł z samochodu, poczuł nagle falę klaustrofobii i zacisnął dłoń na uchwycie swojej cienkiej dyplomatki spoglądając przez siatkę na rozgrzany, mały budynek z płaskim dachem, gdzie zabijano ludzi. Powoli ściągnął marynarkę i zauważył, że spocona koszula zdążyła przykleić mu się do piersi. Skurcz żołądka powrócił ze zdwojoną siłą. Adam zrobił kilka kroków w stronę wieżyczki, wolno i niepewnie, gdyż drżały mu nogi. Jego eleganckie półbuty były zakurzone, kiedy zatrzymał się przed wieżyczką i zadarł głowę do góry. Poważnie wyglądająca kobieta w mundurze spuszczała na dół czerwone wiaderko, w rodzaju tych, których używa się do mycia samochodu.
        Proszę włożyć do środka kluczyki od auta  powiedziała krótko, wychylając się przez barierkę. Drut kolczasty na szczycie siatki znajdował się półtora metra pod nią.
       Adam szybko wykonał polecenie. Ostrożnie włożył kluczyki do wiaderka, dołączając je do kilku innych. Kobieta pociągnęła za linkę i wiaderko uniosło się do góry, a potem zatrzymało. Kobieta w jakiś sposób zawiązała linkę i teraz wiaderko wisiało niewinnie w powietrzu. Miła bryza rozbujałaby je lekko, ale w tym momencie, w tej rozgrzanej próżni, ledwie starczało powietrza na oddychanie. Wiatr ucichł całe lata wcześniej.
       Strażniczka wykonała już swoją część zadania. Ktoś wewnątrz nacisnął guzik albo pociągnął za rączkę, Adam nie miał pojęcia, kto to zrobił, ale rozległ się cichy szum i pierwsza z dwóch potężnych bram z siatki odsunęła się na metr, żeby mógł wejść. Przeszedł pięć metrów piaszczystą alejką, a potem stanął przed drugą bramą, gdy pierwsza zamykała się z tyłu. Poznawał właśnie jedną z podstawowych zasad więzienia  każde chronione wejście składa się zawsze z dwóch niezależnych bram albo dwojga drzwi.
       Kiedy pierwsza brama zamknęła się z tyłu i szczęknęła automatyczna zasuwa, druga posłusznie zaczęła się odsuwać. W tym samym czasie bardzo potężnie zbudowany strażnik z rękami tak grubymi jak nogi Adama wyłonił się z głównych drzwi Oddziału i ruszył wolno ceglaną ścieżką w stronę Adama, który czekał przy bramie.
       Wyciągnął olbrzymią czarną dłoń i przedstawił się:
        Sierżant Packer.
       Adwokat podał mu rękę i natychmiast zauważył jego lśniące kowbojskie buty z czarnej skóry.
        Adam Hall  powiedział, próbując wytrzymać uścisk.
        Na spotkanie z Samem  stwierdził po prostu Packer.
        Tak jest, sir  zgodził się Adam, zastanawiając się, czy wszyscy tutaj nazywają go Samem.
        Pierwszy raz u nas?  Poszli wolno w kierunku wejścia do budynku.
        Tak  odpowiedział, patrząc na otwarte okna w przodzie.  Czy wszyscy więźniowie skazani na śmierć są tutaj?  zapytał.
        Tak. Czterdziestu siedmiu. Straciliśmy jednego w zeszłym tygodniu.
       Byli już prawie przy głównych drzwiach.
        Straciliście?
        Tak. Sąd Najwyższy złagodził wyrok. Przenieśliśmy go do reszty chłopców. Muszę pana przeszukać.  Stali w drzwiach i Adam rozejrzał się nerwowo, zastanawiając się, gdzie właściwie Packer chcę, przeprowadzić rewizję.
        Proszę tylko rozsunąć lekko nogi  powiedział Packer, zabierając teczkę i kładąc ją na betonowej podłodze. Eleganckie półbuty były teraz unieruchomione. Chociaż oszołomiony i kompletnie bezwolny, Adam nie mógł w tej straszliwej chwili przypomnieć sobie, żeby ktoś kiedykolwiek prosił go, by stanął szeroko.
       Packer był jednak profesjonalistą. Sprawnie poklepał skarpetki, delikatnie przesunął dłonie w górę do kolan, które drżały całkiem wyraźnie, a potem błyskawicznie zajął się pasem. Pierwsza rewizja w życiu Adama skończyła się na szczęście w ciągu zaledwie kilku sekund, po tym jak sierżant Packer pobieżnie przesunął mu dłońmi pod pachami, tak jakby Adam mógł tam mieć zawieszoną kaburę z małym pistoletem. Potem ogromny sierżant zręcznie wsadził swoją wielką łapę do dyplomatki, by zaraz oddać ją Adamowi.
        Nie najlepszy dzień na spotkanie z Samem  powiedział.
        Tak słyszałem  odparł, przerzucając marynarkę przez ramię. Spojrzał na żelazne drzwi, jakby przygotowywał się do wejścia na teren Bloku.
        Tędy  mruknął Packer, po czym zszedł ponownie po schodkach i ruszył za róg. Adam podreptał za nim posłusznie wzdłuż kolejnej ceglanej ścieżki, aż dotarli do nie wyróżniających się niczym drzwi z krzewami rosnącymi po bokach. Drzwi nie były w żaden sposób oznaczone.
        Co to za miejsce?  zapytał. Pamiętał tylko mgliście opis Goodmana, ale w tym momencie wszystkie szczegóły się zatarły.
        Sala wizyt.  Packer wyciągnął klucz i otworzył drzwi. Adam rozejrzał się dookoła, próbując odzyskać równowagę. Drzwi znajdowały się obok centralnej części Sekcji i Adamowi przyszło do głowy, że zapewne strażnicy i ich przełożeni nie chcą, by prawnicy pałętali im się pod nogami. Stąd drzwi z zewnątrz.
       Wziął głęboki oddech i wszedł do środka. W pomieszczeniu było pusto i to ucieszyło Adama. Wiedział, że czeka go burzliwe spotkanie z Samem, wolał więc, by odbyło się bez świadków. Choć teraz w sali nie było nikogo, jej rozmiary pozwalały na prowadzenie kilku spotkań naraz  miała dziesięć metrów długości i cztery szerokości. Podłogę pokrywała warstwa betonu, u sufitu zaś wisiały jasne lampy. Na szczycie murowanej ściany po przeciwległej stronie znajdowały się trzy niewielkie okna. Widać było wyraźnie, że salę wizyt dołączono do głównego budynku jako dodatek.
       Wentylator w jednym z okien charczał głośno, nie spełniając jednak swojego zadania. Pomieszczenie przedzielono na pół przegrodą z cegły i grubej siatki: jedna strona dla adwokatów, druga dla klientów. Cegły j wznosiły się do wysokości jednego metra, a potem pojawiał się mały kontuar pozwalający prawnikom rozłożyć ich obowiązkowe notatniki i robić obowiązkowe notatki. Gruba metalowa siatka pomalowana jasnozieloną farbą ciągnęła się od kontuaru aż do samego sufitu.
       Adam przeszedł wolno na koniec sali, mijając zbieraninę przeróżnego i rodzaju krzeseł  zielonych i szarych plastykowych krzesełek biurowych, krzeseł składanych, małych foteli kawiarnianych.
        Muszę zamknąć te drzwi  powiedział Packer wychodząc na zewnątrz.  Wezwę Sama.
       Drzwi zatrzasnęły się i Adam został sam. Szybko wybrał miejsce na końcu sali. Gdyby pojawił się inny prawnik, usiadłby bez wątpienia pod przeciwległą ścianą, tak by nie przeszkadzać swojemu koledze. Postawił krzesło przed drewnianym kontuarem, powiesił marynarkę na oparciu stojącego obok fotela, wyciągnął notatnik, odkręcił pióro i zaczął obgryzać paznokcie. Próbował się uspokoić, ale nie mógł. W brzuchu burczało mu wściekle, a łydki drżały niepohamowanie. Spojrzał przez siatkę na drugą stronę sali  ten sam drewniany kontuar, ta sama zbieranina starych krzeseł. Pośrodku siatki przed nim znajdował się otwór, dziesięć centymetrów na dwadzieścia, i to przez ten otwór miał spojrzeć w oczy Samowi Cayhallowi.
       Czekał nerwowo, powtarzając sobie, że musi się rozluźnić, zrelaksować, że sobie poradzi. Nagryzmolił coś nieczytelnego w notatniku. Podwinął rękawy koszuli. Rozejrzał się po pomieszczeniu, szukając kamer lub mikrofonów, ale miejsce wyglądało tak prosto i ubogo, że nie wyobrażał sobie, by ktokolwiek próbował zakładać w rum podsłuch. Jeśli sierżant Packer stanowo typowy przykład strażnika, to personel był tu spokojny, niemal obojętny.
       Jeszcze raz spojrzał na krzesła po obu stronach przegrody, zastanawiając się, ilu zrozpaczonych ludzi w ostatnich godzinach swojego życia spotykało się tutaj ze swoimi adwokatami i słuchało słów nadziei. De natarczywych próśb przeszło przez tę drucianą siatkę, podczas gdy zegar tykał nieubłaganie? Ilu adwokatów siedziało tu, gdzie on teraz, i mówiło swoim klientom, że nic nie da się już zrobić, że wkrótce odbędzie się egzekucja? Ta ponura myśl pomogła Adamowi uspokoić się nieco. Nie był pierwszym ani ostatnim. Jako doskonale wyszkolony, obdarzony bystrym umysłem i mający za sobą poparcie wielkiej machiny Kravitz & Bane prawnik wykona swoje zadanie. Drżenie nóg ustało stopniowo, przestał obgryzać paznokcie.
       Szczęknęła zasuwa w drzwiach i Adam prawie podskoczył. Drzwi otworzyły się powoli i młody biały strażnik wszedł do części dla więźniów. Za nim, w jasnoczerwonym kombinezonie, z rękami skutymi z przodu, pojawił się Sam Cayhall. Rozejrzał się po sali, spoglądając przez drucianą przegrodę, aż jego oczy spoczęły na Adamie. Inny strażnik chwycił go z tyłu za łokieć i zaprowadził dokładnie naprzeciw jego nowego prawnika. Sam był chudy, blady i piętnaście centymetrów niższy od obu strażników, ale obaj zdawali się czuć przed nim respekt.
        Kim jesteś?  syknął na Adama, który w tym momencie miał paznokieć między zębami.
       Jeden ze strażników przyciągnął krzesło, a drugi posadził Sama na nim. Sam położył skute dłonie na kontuarze i wbił wzrok w Adama. Strażnicy odsunęli się i mieli już odejść, kiedy Adam powiedział:
        Czy możecie zdjąć mu kajdanki?
        Nie, sir. Nie możemy tego zrobić. Adam przełknął z trudem ślinę.
        Zdejmijcie je po prostu, okay? Będziemy tutaj przez jakiś czas  dodał stanowczo. Strażnicy spojrzeli na siebie, jakby nigdy wcześniej nie słyszeli podobnej prośby. Jeden z nich wyciągnął szybko kluczyk i zdjął więźniowi kajdanki.
       Na Samie nie zrobiło to większego wrażenia. Uparcie patrzył na Adama przez siatkę, podczas gdy strażnicy wychodzili hałaśliwie. Drzwi trzasnęły i szczęknęła zasuwa.
       Zostali sami. Wentylator charczał i trzeszczał, przez dłuższą chwilę stanowiąc jedyny dźwięk zakłócający ciszę. Pomimo usilnych prób Adam nie był w stanie patrzyć Samowi w oczy przez dłużej niż dwie sekundy. Zajął się pisaniem ważnej notatki. Cały czas czuł na sobie przenikliwy, gorący wzrok Sarna.
       W końcu wyciągnął wizytówkę i podał ją Samowi przez otwór.
        Nazywam się Adam Hall  powiedział.  Jestem prawnikiem z Kravitz & Bane. Chicago i Memphis.
       Sam przyjął wizytówkę i obejrzał ją starannie z obu stroń. Adam obserwował każdy jego ruch. Palce Sama były pomarszczone i brązowe od tytoniu. Twarz miał bladą, pokrytą kilkudniowym siwawym zarostem. Włosy miał długie, siwe, tłuste i zaczesane do tyłu. W ogóle nie przypominał człowieka z taśmy wideo, ostatnich zdjęć zrobionych podczas procesu w roku 1981. Był teraz starym człowiekiem z ziemistą, delikatną cerą i siecią maleńkich zmarszczek wokół oczu. Głębokie bruzdy przecinały jego czoło. Z twarzą kontrastowała para przenikliwych błękitnych oczu, które właśnie podniosły się znad wizytówki.
        Wy Żydki nigdy nie ustępujecie, co?  zapytał przyjemnym, spokojnym głosem, kompletnie pozbawionym gniewu.
        Nie jestem Żydem  odparł Adam.
        A zatem jak to możliwe, że pracujesz dla Kravitz & Bane?  zapytał Sam, odkładając wizytówkę na bok. Mówił cicho, wolno, jak ktoś, kto nauczył się cierpliwości spędzając dziewięć samotnych lat w celi o powierzchni sześciu metrów kwadratowych.
        Nasza firma nie stosuje kryteriów rasowych w zatrudnieniu.
        To miło. Wszystko słusznie i legalnie, jak przypuszczam. W zgodzie z orzeczeniami na temat praw człowieka i dobrotliwymi regulacjami federalnymi.
        Oczywiście.
        Ilu wspólników macie teraz w Krawitz & Bane? Adam wzruszył ramionami. Liczba zmieniała się co roku.
        Około stu pięćdziesięciu.
        Stu pięćdziesięciu wspólników. A ile jest wśród nich kobiet? Adam zawahał się, próbując policzyć.
        Naprawdę nie wiem. Około tuzina.
        Tuzin  powtórzył Sam, prawie nie poruszając wargami. Ręce trzymał nieruchomo założone i nie spuszczał wzroku z Adama.  A więc mniej niż dziesięć procent wspólników to kobiety, ilu macie czarnuchów?
        Czy możemy nazywać ich Murzynami?
        Och, pewnie, ale to też zbyt staromodne pojęcie. Teraz chcą, żeby nazywać ich AfroAmerykanami. Z pewnością jest pan wystarczająco politycznie słuszny, żeby o tym wiedzieć.
       Adam skinął głową, ale nic nie powiedział.
        Ilu wspólników to AfroAmerykanie?
        Czterech, jak sądzę.
        Mniej niż trzy procent. No, no. Kravitz & Bane, ten wielki bastion sprawiedliwości i liberalizmu w rzeczywistości dyskryminuje AfroAmerykanów i kobiety. Po prostu nie wiem, co powiedzieć.
       Adam nagryzmolił coś nie do odczytania w swoim notatniku. Mógł oczywiście przekonywać, że niemal jedna trzecia pracowników to kobiety, że firma czyni wielkie wysiłki, żeby rekrutować najzdolniejszych czarnych studentów. Mógł opowiedzieć, jak zostali pozwani i oskarżeni o dyskryminację przez dwóch białych, których podania o pracę odrzucono w ostatniej chwili.
        Ilu macie wspólników pochodzenia żydowskiego? Osiemdziesiąt procent?
        Nie wiem. Naprawdę nie ma to dla mnie znaczenia.
        Cóż, dla mnie ma. Zawsze wprawiało mnie w zakłopotanie, że reprezentują mnie tak obrzydliwi hipokryci.
       Sam sięgnął do jedynej widocznej kieszeni swojego kombinezonu i wyciągnął niebieską paczkę montclairów oraz jednorazową zapalniczkę.
       Spod rozpiętego do połowy kombinezonu wyłaniały się gęste siwe włosy. Kombinezon uszyto z bardzo przewiewnego płótna. Adam nie potrafił sobie wyobrazić, jak ludzie mogą wytrzymać w Parchman bez klimatyzacji. Sam zapalił papierosa i wydmuchnął dym w stronę sufitu.
        Myślałem, że daliście mi już spokój.
        Nie zostałem tu przysłany. Zgłosiłem się na ochotnika.
        Dlaczego?
        Nie wiem. Potrzebuje pan prawnika i
        Dlaczego jesteś taki zdenerwowany?
       Adwokat odsunął rękę od ust i przestał stukać nogami.
        Nie jestem zdenerwowany.
        Pewnie, że jesteś. Widziałem wielu prawników w tym miejscu, ale żaden z nich nie denerwował się tak jak ty. O co chodzi, chłopcze? Boisz się, że zaatakuję cię przez tę siatkę?
       Adam odchrząknął i spróbował się uśmiechnąć.
        Niech pan nie żartuje. Nie jestem zdenerwowany.
        Ile masz lat?
        Dwadzieścia sześć.
        Wyglądasz na dwadzieścia dwa. Kiedy skończyłeś studia?
        W zeszłym roku.
        Wspaniale. Żydowskie sukinsyny przysyłają gówniarza, żeby mnie uratował. Wiedziałem od dawna, że chcą mnie zabić, a teraz mamy na to dowód. Zabiłem dwóch Żydów, a teraz inni chcą mnie wykończyć. Przez cały czas miałem rację.
        Przyznaje pan, że zabił dzieciaków Kramera?
        Co to, u diabła, za pytanie? Przysięgli uznali, że to zrobiłem. Przez dziewięć lat sądy apelacyjne odpowiadały, że przysięgli mieli rację. Tylko to ma znaczenie. Kim, u diabła, jesteś, żeby zadawać mi takie pytanie?
        Potrzebuje pan prawnika, panie Cayhall. Jestem tutaj, żeby panu pomóc.
        Potrzebuję wielu rzeczy, ale z pewnością nie tego, żeby taki nadgorliwy mały gówniarz jak ty dawał mi dobre rady. Jesteś niebezpieczny, synu, ale z powodu swojej ignorancji nie zdajesz sobie z tego sprawy.  Sam nadal mówił spokojnie i bez emocji. Trzymał papierosa między wskazującym a środkowym palcem prawej dłoni i co jakiś czas starannie strzepywał popiół do plastykowej miseczki. Mrugał czasem oczami. Jego twarz pozostawała doskonale obojętna.
       Adam zrobił kilka bezsensownych zapisków, a potem spróbował spojrzeć Samowi w oczy.
        Panie Cayhall, jestem prawnikiem, zdeklarowanym przeciwnikiem kary śmierci. Otrzymałem doskonałe wykształcenie, znam na pamięć treść Ósmej Poprawki i mogę się panu przydać. Dlatego tu jestem. Bez opłaty.
        Bez opłaty  powtórzył Sam.  Jak szczodrze. Czy zdajesz sobie sprawę, synu, że dostaję teraz przynajmniej trzy propozycje tygodniowo od adwokatów, którzy chcą bronić mnie za darmo? Znanych adwokatów. Słynnych adwokatów. Bogatych adwokatów. Naprawdę oślizgłych węży. Wszyscy chcą siedzieć tu, gdzie ty teraz siedzisz, wysyłać wszystkie te ostatnie wnioski i odwołania, udzielać wywiadów, gonić za kamerami, trzymać mnie za rękę w ostatniej godzinie, patrzyć, jak mnie gazują, potem zwołać jeszcze jedną konferencję prasową, a po wszystkim podpisać kontrakt na książkę, na film, może na miniserial telewizyjny o życiu i przygodach Sama Cayhalla, słynnego zabójcy z Klanu. Widzisz, synu, jestem sławny, a to, co zrobiłem, to już legenda. A ponieważ mają mnie zabić, stanę się jeszcze bardziej sławny. Dlatego polują na mnie prawnicy. Jestem wart wiele pieniędzy. To chory kraj, bez dwóch zdań. Adam potrząsał głową.
        Nic takiego mnie nie interesuje, zapewniam. Dam to panu na piśmie. Zobowiążę się nie ujawniać żadnych szczegółów sprawy. Sam zachichotał.
        Tak? A kto tego dopilnuje, kiedy mnie nie będzie na tym świecie?
        Pańska rodzina  odparł Adam.
        Zapomnij o mojej rodzinie  odparł Sam stanowczo.
        Mam uczciwe zamiary, panie Cayhall. Moja firma reprezentowała pana przez siedem lat, tak że znam praktycznie wszystkie akta sprawy. Zbadałem też wnikliwie pańską przeszłość.
        Nie ty pierwszy. Setka gówno wartych dziennikarzy przetrząsnęła moje życie na wylot. Są ludzie, którzy, jak się zdaje, wiele o mnie wiedzą, a cała ta wiedza nie jest mi w stanie absolutnie w niczym pomóc. Zostały mi cztery tygodnie. Wiesz o tym?
        Mam kopię orzeczenia.
        Cztery tygodnie, a potem mnie zagazują.
        Wiec weźmy się do roboty. Ma pan moje słowo, że nie będę rozmawiał z prasą bez pana zgody, że nigdy nie powtórzę niczego, co mi pan powie, i nie podpiszę żadnego kontraktu na książkę ani film. Przysięgam.
       Sam zapalił kolejnego papierosa i patrzył na coś na kontuarze. Delikatnie pomasował prawą skroń kciukiem prawej dłoni, tak że papieros znalazł się o centymetr od jego włosów. Przez długi czas jedynym dźwiękiem było rzężenie wentylatora w oknie. Sam palił i myślał. Adam bazgrał w notatniku, dumny z tego, że jego nogi nie drżą, a żołądek jest spokojny. Cisza była niezręczna i Adam zdał sobie sprawę, że Sam mógłby tak siedzieć, palić i myśleć przez długie dnie.
        Znasz sprawę Barroniego?  zapytał Sam cicho.
        Barroniego?
        Tak, Barroniego. Przekazano ją w zeszłym tygodniu z Dziewiątego Obwodu. Sprawa z Kalifornii.
       Adam rozpaczliwie próbował przypomnieć sobie, czy nazwisko Barroni coś mu mówi.
        Być może ją znam.
        Być może ją znasz? Jesteś doskonale wykształcony i wyszkolony, ple, ple, ple, i być może ją znasz? Co za gównianego adwokacinę mi tu przysłali?
        Nie jestem gównianym adwokaciną.
        Tak, tak. A co ze sprawą Teksas przeciwko Eekesowi? Tę musisz chyba znać?
        Kiedy przyszła?
        Sześć tygodni temu.
        Który sąd?
        Piąty Obwód.
        Ósma Poprawka?
        Nie bądź głupi.  W głosie Sama brzmiało autentyczne obrzydzenie.  Czy myślisz, że spędzam tu czas na analizowaniu prawa do wolności wypowiedzi? To mój tyłek tu siedzi, chłopcze, to moje nadgarstki i kostki będą przywiązane pasami. To w moje nozdrza uderzy trucizna.
        Nie. Nie pamiętam sprawy Eekesa.
        Co znasz?
        Wszystkie ważniejsze sprawy.
        Znasz Barefoota?
        Oczywiście.
        Opowiedz mi o Barefoocie.
        Co to jest, quiz telewizyjny?
        To, co chcę, chłopcze. No już, skąd pochodził Barefoot?
        Nie pamiętam. Ale pełna nazwa brzmiała Barefoot przeciwko Estelle. Była to precedensowa sprawa z 1983 roku, w której Sąd Najwyższy zadecydował, że więźniowie skazani na śmierć nie mogą zatajać ważnych dowodów, by ujawnić je dopiero podczas apelacji. Mniej więcej.
        No, no, rzeczywiście ją znasz. Czy nie wydaje ci się dziwne, ze ten sam sąd może zmieniać zdanie, kiedy tylko przyjdzie mu na to ochota? Przez dwa stulecia Sąd Najwyższy Stanów Zjednoczonych zezwalał na legalne egzekucje. Mówił, że są zgodne z konstytucją, nie kłócą się z Ósmą Poprawką. Potem, w 1972 roku, Sąd Najwyższy przeczytał tę samą, nie zmienioną konstytucję i zdelegalizował karę śmierci. A potem, w 1976 roku, ten sam Sąd Najwyższy uznał, że egzekucje są jednak zgodne z konstytucją. Ta sama banda idiotów w czarnych togach w tym samym budynku w Waszyngtonie. A teraz Sąd Najwyższy Stanów Zjednoczonych ponownie zmienia reguły, mimo że konstytucja się nie zmieniła. Chłopcy prezydenta mają dość czytania tylu wniosków o ułaskawienie, więc postanawiają, że pewne drogi zostaną zamknięte. Wydaje mi się to dziwne.
        Wydaje się to dziwne wielu ludziom.
        A co ze sprawą Dulaneya?  zapytał Sam zaciągając się mocno. Nad ich głowami formowała się chmura dymu.
        Skąd pochodzi?
        Z Luizjany. Musisz ją znać.
        Jestem pewien, że znam. Myślę, że w gruncie rzeczy znam więcej spraw niż pan, ale nie zawsze zadaję sobie trud zapamiętywania ich, jeśli nie planuję ich wykorzystać.
        Wykorzystać ich gdzie?
        We wnioskach i apelacjach.
        A więc zajmowałeś się już sprawami wyroków śmierci. Iloma?
        Ta jest pierwsza.
        Ci Amerykanie żydowskiego pochodzenia z Kravitz & Bane przysłali ciebie, żebyś na mnie eksperymentował, tak? Żebyś trochę sobie poćwiczył i mógł napisać ładniejszy życiorys.
        Powiedziałem panu  nie zostałem tu przysłany.
        A co z Garnerem Goodmanem? Żyje jeszcze?
        Tak. Jest w pana wieku.
        A zatem nie zostało mu już wiele, prawda? A Tyner?
        Pan Tyner czuje się świetnie. Powiem mu, że pan o niego pytał.
        Och, koniecznie. Powiedz mu, że naprawdę za nim tęsknię, za nimi oboma w gruncie rzeczy. Do diabła, trwało prawie dwa lata, zanim udało mi się z nich zrezygnować.
        Harowali jak mogli, żeby panu pomóc.
        Powiedz im, żeby przysłali mi rachunek.  Sam zachichotał pod nosem, po raz pierwszy od początku spotkania na jego twarzy pojawił się uśmiech. Starannie zgniótł niedopałek w miseczce i zapalił następnego.  Prawda jest taka, panie Hall, że nienawidzę prawników.
        To typowo amerykańskie.
        Prawnicy ścigali mnie, oskarżali, skazywali, oszukiwali, a potem wysłali tutaj. Przez cały czas, kiedy tu byłem, prześladowali mnie, oszukiwali jeszcze bardziej, okłamywali, a teraz wrócili pod postacią ciebie, nieopierzonego gorliwca, który nie wie nawet, jak znaleźć cholerną salę sądową.
        Może pan być zaskoczony.
        Byłaby to wielka niespodzianka, synu, jeśli odróżniłbyś własny tyłek od dziury w ziemi. Byłbyś pierwszym idiotą z Kravitz &. Bone, który by do tego doszedł.
        Ratowali pana od komory gazowej przez ostatnie siedem lat.
        I mam im za to dziękować? W Bloku jest piętnastu więźniów z dłuższym stażem ode mnie. Byłem tu przez dziewięć i poi roku. Treemont siedzi tu od czternastu lat. Oczywiście on jest AfroAmerykaninem, a to zawsze pomaga. Oni mają więcej praw, rozumiesz. O wiele trudniej jest ich stracić, ponieważ wszystko, co zrobili, było winą kogoś innego.
        To nieprawda.
        A skąd ty, u diabła, możesz wiedzieć, co jest prawdą? Rok temu byłeś jeszcze studentem, chodziłeś w spranych niebieskich dżinsach i piłeś tanie piwo ze swoimi kumplami idealistami. Nie uczestniczyłeś w prawdziwym życiu, wiec nie mów mi teraz, co jest prawdą.
        Opowiada się pan zatem za szybkim wykonywaniem wyroków na AfroAmerykanach?
        To nie byłby zły pomysł. W rzeczy samej, większość z tych gnojów zasługuje na gaz.
        Jestem przekonany, że w bloku śmierci to opinia mniejszości.
        Można tak powiedzieć.
        Ale pański przypadek jest oczywiście inny, pan znalazł się tu niesłusznie.
        Tak, znalazłem się tu niesłusznie. Jestem więźniem politycznym, znalazłem się tutaj przez megalomana, który użył mnie dla swoich własnych politycznych celów.
        Czy możemy porozmawiać o pańskiej winie lub niewinności?
        Nie. Mogę tylko powiedzieć, że nie zrobiłem tego, o co mnie oskarżano.
        A więc miał pan wspólnika? Bomba została podłożona przez kogoś innego?
       Sam pomasował środkowym palcem głębokie zmarszczki na czole, tak jakby się nad czymś zastanawiał. Zapadł nagle w głębokie i przedłużające się zamyślenie. W sali wizyt było dużo chłodniej niż w jego celi. Dyskusja nie prowadziła do niczego, ale przynajmniej mógł porozmawiać z kimś innym niż tylko z więziennym strażnikiem lub niewidocznym towarzyszem z sąsiedniej celi. Nie śpieszył się, przeciągał tę chwilę tak długo, jak tylko mógł.
       Adam studiował swoje notatki i zastanawiał się, co powiedzieć. Gawędzili od dwudziestu minut, a raczej przerzucali się słowami, i to bez żadnego wyraźnego celu. Adam chciał przed odejściem poruszyć temat swojej rodziny. Nie wiedział tylko, jak to zrobić.
       Mijały minuty. Obaj mężczyźni nie patrzyli na siebie. Sam zapalił następnego montclaira.
        Dlaczego tak dużo pan pali?  zapytał Adam w końcu.
        Wolę umrzeć na raka płuc. To powszechna opinia w bloku śmierci.
        Ile paczek dziennie?
        Dochodzę do trzech. Zależy ile mam akurat pieniędzy. Minęła kolejna minuta. Sam powoli dokończył papierosa i zapytał uprzejmie:
        Gdzie studiowałeś?
        W Michigan. College w Peppardine.
        Gdzie to jest?
        W Kalifornii.
        Tam się wychowywałeś?
        Tak.
        Ile stanów uznaje karę śmierci?
        Trzydzieści osiem. Ale większość jej nie wykonuje. Wydaje się popularna tylko na Południu, w Teksasie, na Florydzie i w Kalifornii.
        Wiesz, że nasza wspaniała legislatora ponownie zmieniła prawo. Teraz można nas zabić za pomocą zastrzyku. To bardziej ludzkie. Czy to niemiłe? Dotyczy jednak tylko skazanych w ostatnich latach. Ja będę musiał nałykać się gazu.
        Być może do tego nie dojdzie.
        Masz dwadzieścia sześć lat?
        Tak.
        Urodziłeś się więc w roku 1964.
        Zgadza się.
       Sam wyciągnął kolejnego papierosa z paczki i postukał filtrem w kontuar.
        Gdzie?
        W Memphis  odparł Adam unikając wzroku Sama.
        Nic nie rozumiesz, synu. Ten stan potrzebuje jakiejś egzekucji, a ja jestem akurat następny w kolejce. Luizjana, Teksas i Floryda zabijają; skazańców jak muchy i stateczni obywatele tego stanu nie mogą zrozumieć, dlaczego nasza mała komora gazowa stoi nie używana. Im wyższa jest przestępczość, tym głośniej ludzie wołają o stosowanie kary śmierci. Czują się bezpieczniej, kiedy system pracuje na pełnych obrotach, żeby eliminować groźnych morderców. Politycy otwarcie prowadzą kampanie pod hasłami budowania nowych więzień, podwyższania wyroków, częstszego wykonywania egzekucji. To dlatego ci idioci w Jackson głosowali za zastrzykiem z trucizną. Ma to być bardziej humanitarne, budzące mniej wątpliwości i przez to łatwiejsze do wprowadzenia. Nadążasz?
       Adam skinął lekko głową.
        Nadszedł czas na jakąś egzekucję, a ja jestem akurat na liście. Dlatego tak bardzo na to nalegają. Nie zdołasz tego powstrzymać.
        Możemy spróbować. Chcę mieć tę szansę.
       Sam zapalił wreszcie papierosa. Zaciągnął się mocno, a potem wydmuchnął dym przez lekko rozchylone usta. Pochylił się nieco do przodu, oparty na łokciach i spojrzał na Adama przez otwór w siatce.
        Z jakiej części Kalifornii pochodzisz?
        Z południowego Los Angeles.  Adam spojrzał w przenikliwe oczy Sama, a potem odwrócił wzrok.
        Twoja rodzina wciąż tam mieszka?
       Nagły ból przeszył klatkę piersiową Adama i przez sekundę jego serce zamarło. Sam palił papierosa nie drgnąwszy nawet.
        Mój ojciec nie żyje  powiedział Adam łamiącym się głosem i skulił się nieco w krześle.
       Minęła długa minuta, podczas której Sam siedział na brzegu swojego krzesła. W końcu zapytał:
        A twoja matka?
        Mieszka w Portland. Wyszła ponownie za mąż.
        Co robi twoja siostra?  zapytał Sam. Adam zamknął oczy i opuścił głowę.
        Chodzi do collegeu  wymamrotał.
        Zdaje się, że ma na imię Carmen  powiedział Sam cicho. Skinął głową.
        Skąd pan wie?  zapytał przez zaciśnięte zęby. Sam odsunął się od siatki i opadł na składane metalowe krzesło. Upuścił palącego się papierosa na ziemię, nie patrząc na niego.
        Dlaczego tu przyjechałeś?  zapytał, a jego głos był twardszy i bardziej stanowczy.
        Skąd pan wiedział, kim jestem?
        Twój głos. Masz głos swego ojca. Dlaczego tu przyjechałeś?
        Eddie mnie przysłał.
       Ich oczy spotkały się na moment, a potem Sam odwrócił wzrok. Pochylił się powoli do przodu i umieścił oba łokcie na kolanach. Patrzył na coś na podłodze. Kompletnie znieruchomiał.
       A potem zasłonił ręką oczy.

ROZDZIAŁ 10
       
       Phillip Naifeh miał sześćdziesiąt trzy lata i do emerytury brakowało mu dziewiętnastu miesięcy. Dziewiętnastu miesięcy i czterech dni. Przez dwadzieścia siedem lat pracował jako naczelnik stanowego Wydziału Więziennictwa i przez ten czas przeżył sześciu gubernatorów, armię legislatorów, tysiące skarg więźniów, niezliczone orzeczenia sądów federalnych i więcej egzekucji, niż miał ochotę pamiętać.
       Dyrektor, jak lubił, żeby go nazywano (chociaż tytuł ten nie istniał oficjalnie według przepisów stanu Missisipi), był pełnej krwi Libańczykiem. Jego rodzice wyemigrowali z ojczyzny i w latach dwudziestych osiedlili się w Delcie. Utrzymywali się z prowadzenia małego sklepu spożywczego w Clarksdale, gdzie wkrótce dość słynne stały się domowe libańskie ciasta jego matki. Philip uczył się w szkołach państwowych, następnie poszedł do collegeu, a potem, z dawno zapomnianych powodów, zajął się prawem karnym.
       Nienawidził kary śmierci. Rozumiał, dlaczego społeczeństwo jej potrzebuje, i przed wieloma laty nauczył się na pamięć wszystkich sterylnych argumentów przemawiających za koniecznością jej stosowania. Działała odstraszająco. Eliminowała morderców. Była karą absolutną, zgodną z Biblią. Zaspokajała społeczną potrzebę odwetu. Pomagała rodzinom ofiar wyładować gniew. Gdyby na niego naciskano, Phillip mógłby przytaczać te argumenty równie przekonywająco jak każdy oskarżyciel. Naprawdę wierzył w jeden czy dwa z nich.
       Obowiązek przeprowadzenia egzekucji spoczywał jednak na nim, a on nienawidził tej straszliwej części swojej pracy. To Phillip Naifeh szedł z więźniem z jego celi do Izolatki, jak ją nazywano, gdzie skazaniec spędzał ostatnią godzinę przed śmiercią. To Phillip Naifeh prowadził więźnia do sąsiadującej z Izolatką komory i nadzorował krępowanie rąk, nóg i głowy pasami. Jakieś ostatnie słowa?  dwadzieścia dwa razy zadał to pytanie w ciągu dwudziestu siedmiu lat. To on mówił strażnikom, żeby zamknęli drzwi komory, i to on dawał znak katowi, wpuszczającemu śmiertelny gaz. Podczas swoich pierwszych dwóch egzekucji patrzył na twarze umierających więźniów, ale potem uznał, że lepiej jest patrzyć na twarze świadków stojących w małym pokoiku z tyłu za komorą. Musiał wybierać tych świadków. Musiał robić setki rzeczy wymienionych w regulaminie zabijania więźniów bloku śmierci, między innymi ogłaszać śmierć, nadzorować wyniesienie ciała z komory oraz zdezynfekowanie go w celu oczyszczenia obrania z gazu i tak dalej, i tak dalej.
       Musiał kiedyś zeznawać przed komisją ustawodawczą w Jackson i wypowiedział się na temat kary śmierci. Miał lepszy pomysł, wyjaśnił ludziom głuchym na jego argumenty. Według tego planu skazani więźniowie trzymani byliby w Sekcji Maksymalnego Bezpieczeństwa, gdzie nie mogliby zabijać, skąd nie mogliby uciec ani nigdy uzyskać zwolnienia. Umieraliby w końcu w bloku śmierci, ale śmiercią naturalną.
       To wyznanie znalazło się na pierwszych stronach gazet i nieomal zrujnowało mu karierę.
       Dziewiętnaście miesięcy i cztery dni, powiedział sobie powoli, przeczesując palcami swoje gęste siwe włosy i czytając ostatnie orzeczenie sądu Piątego Obwodu. Lucas Mann siedział naprzeciw niego po drugiej stronie i czekał.
        Cztery tygodnie  powiedział Neifeh odkładając orzeczenie na bok.  Jakie apelacje może jeszcze złożyć?  zapytał miękko, przeciągając zgłoski.
        Zostały mu wszelkiego rodzaju apelacje ostatniej szansy  odparł Mann.
        Kiedy przyszła decyzja?
        Dzisiaj z samego rana. Sam złoży apelację do Sądu Najwyższego, a ten ją zapewne odrzuci. Całość potrwa jakiś tydzień.
        Jaka jest twoja opinia?
        Sprawa została gruntownie przebadana. Powiedziałbym, że mamy jakieś pięćdziesiąt procent szans na to, iż egzekucja odbędzie się w terminie.
        To sporo.
        Coś mi mówi, że tym razem Sam może się nie wywinąć.
       W trwających bez końca obrotach ruletki śmierci pięćdziesiąt procent szans oznaczało niemal pewność. Należało rozpocząć przygotowania. Zajrzeć do regulaminu. Po latach nie kończących się apelacji i odroczeń ostatnie cztery tygodnie miną w mgnieniu oka.
        Rozmawiałeś z Samem?  zapytał dyrektor.
        Przez chwilę. Zaniosłem mu rano kopię orzeczenia.
        Garner Goodman zadzwonił do mnie wczoraj i powiedział, że wysyłają jednego z ich młodych pracowników, żeby porozmawiał z Samem. Zająłeś się tym?
        Rozmawiałem z Garnerem oraz z ich pracownikiem. Nazywa się Adam Hall i właśnie teraz składa Samowi wizytę. To może być interesujące. Sam to jego dziadek.
        Jego kto?!
        Słyszałeś. Sam Cayhall jest dla Adama Halla dziadkiem ze strony ojca. Sprawdzaliśmy rutynowo życiorys Halla po telefonie Garnera i natknęliśmy się na parę niejasnych momentów. Zadzwoniłem do FBI w Jackson i po kilku godzinach mieliśmy pełno pośrednich dowodów. Przedstawiłem mu je dzisiaj rano i Hall się przyznał. Nie sądzę, żeby próbował to ukryć.
        Ale przecież ma inne nazwisko.
        To długa historia. Nie widzieli się od czasu, gdy Adam był dzieckiem. Jego ojciec wyjechał poza granice stanu po tym, jak Sam został aresztowany w związku z zamachem. Wyjechał na zachód, zmienił nazwisko, włóczył się tu i tam, ciągle zmieniał pracę, sprawiał wrażenie naprawdę przegranego. Popełnił samobójstwo w 1981 roku. Adam poszedł do collegeu, gdzie zbierał najlepsze oceny. Potem rozpoczął studia w Michigan, na jednym z naszych dziesięciu najlepszych uniwersytetów, był tam wydawcą gazety wydziałowej. Dostał pracę u naszych kumpli Kravitz & Bane i dziś rano przyjechał na spotkanie ze swoim dawno nie widzianym dziadkiem.
       Naifeh przeczesał włosy obiema dłońmi i potrząsnął głową.
        Wspaniale. Tak jakbyśmy potrzebowali jeszcze więcej szumu, jeszcze więcej zidiociałych reporterów zadających swoje debilne pytania.
        Właśnie ze sobą rozmawiają. Zakładam, że Sam zgodzi się, by dzieciak go reprezentował. Mam nadzieję, że to zrobi. Nigdy nie straciliśmy więźnia, który nie miałby adwokata.
        Powinniśmy zabijać adwokatów, a więźniów zostawiać przy życiu  powiedział Naifeh z wymuszonym uśmiechem. Jego nienawiść do prawników była powszechnie znana, a Lucas i tak nie brał tego do siebie. Rozumiał. Kiedyś stwierdził, że Phillip Naifeh jest najczęściej skarżonym człowiekiem w historii stanu. Miał prawo nienawidzenia prawników.
        Za dziewiętnaście miesięcy przechodzę na emeryturę  powiedział Naifeh, tak jakby Lucas tego nie wiedział.  Kto jest następny po Samie?
       Lucas myślał przez minutę, próbując ustalić, który z czterdziestu siedmiu więźniów wyczerpał już wszystkie możliwości odwołań.
        W gruncie rzeczy nikt. Pizza Man był blisko wykonania wyroku cztery miesiące temu, ale dostał odroczenie. Starczy mu ono na jakiś rok, ale w jego sprawie jest wiele innych niejasności.
        Pizza Man?
        Malcolm Friar. W ciągu tygodnia zabił trzech chłopców dostarczających pizzę. Podczas procesu zeznał, że kradzież nie była jego motywem, po prostu chciało mu się jeść.
       Naifeh uniósł obie ręce i pokiwał głową.
        Okay, okay, pamiętam już. On jest następny po Samie?
        Zapewne. Trudno powiedzieć.
        Wiem.  Naifeh odsunął się powoli od biurka, wstał i podszedł do okna. Buty zostawił gdzieś pod biurkiem. Wetknął ręce do kieszeni, wcisnął palce nóg w dywan i przez chwilę trwał w głębokim zamyśleniu. Po ostatniej egzekucji był hospitalizowany ze względu na lekkie migotanie przedsionków, jak nazwali to jego lekarze. Spędził tydzień w szpitalnym łóżku oglądając swoje lekkie migotanie na monitorze i obiecał żonie, że już nigdy nie poprowadzi żadnej egzekucji. Gdyby udało mu się przeżyć bez sensacji egzekucję Sama, mógłby odejść z pełną emeryturą.
       Odwrócił się i spojrzał na swojego przyjaciela Lucasa Manna.
        Nie chcę się tym zajmować, Lucas  powiedział.  Zrzucę to na kogoś innego, na jednego z moich podwładnych, młodszego, dobrego człowieka, któremu można zaufać, który nigdy nie oglądał żadnego z tych widowisk, człowieka, który tylko czeka, żeby umoczyć sobie ręce we krwi.
        Chyba nie myślisz o Nugencie.
        Właśnie o nim. Emerytowany pułkownik George Nugent, mój zaufany zastępca.
        Ależ to świr.
        Tak, ale to nasz świr, Lucas. Jest fanatykiem drobiazgów, dyscypliny, organizacji. Do diabła, to idealny kandydat. Dam mu regulamin, powiem, czego oczekuję i George doskonale wykona zadanie uśmiercenia Sama Cayhalla. Zrobi to idealnie.
       George Nugent pełnił funkcję zastępcy naczelnika w Parchman. Zyskał sławę wprowadzając w życie najbardziej skuteczny system resocjalizacji więźniów odsiadujących pierwszy wyrok w życiu. Był to brutalny, sześciotygodniowy kurs, podczas którego Nugent przechadzał się w czarnych butach z cholewami, przeklinając jak sierżant w czasie musztry i grożąc zbiorowym gwałtem za najmniejsze przewinienie. Kursanci niezwykle rzadko wracali do Parchman.
        Nugent to wariat. To tylko kwestia czasu, kiedyś wreszcie coś komuś zrobi.
        No właśnie! Chwała Bogu, zrozumiałeś. Pozwolimy mu zrobić coś Samowi, tylko że według regulaminu. Bóg jeden wie, jak bardzo Nugent kocha regulaminy. To idealny kandydat. Przygotuje egzekucję bez najmniejszego uchybienia.
       Lucasa Manna naprawdę niewiele to obchodziło. Wzruszył ramionami i powiedział:
        Ty jesteś tu szefem.
        Dzięki  odparł Naifeh.  Tylko miej go na oku. Ja będę nadzorował sprawę ze swojej strony, a ty pilnuj kwestii prawnych. Załatwimy to.
        Czegoś podobnego jeszcze nie mieliśmy  powiedział Lucas.
        Wiem. Będę musiał się oszczędzać. Jestem już starym człowiekiem. Lucas zabrał swoją aktówkę z biurka i ruszył w kierunku drzwi.
        Zadzwonię do ciebie, kiedy ten chłopak skończy z Samem. Ma się u mnie pojawić, zanim wyjedzie.
        Chciałbym go poznać  powiedział Naifeh.
        To miły chłopak.
        Niezła rodzinka, co?
       Miły chłopak i jego skazany na śmierć dziadek spędzili piętnaście minut w milczeniu, słuchając tylko niespokojnego warkotu przepracowanego wentylatora. W pewnym momencie Adam podszedł do ściany i przesunął dłonią przed zakurzonymi szparami klimatyzacyjnymi. Poczuł lekki podmuch chłodniejszego powietrza. Oparł się o kontuar z dala od Sama i z założonymi rękami patrzył na drzwi. Wciąż to robił, kiedy drzwi się otworzyły i do środka zajrzał sierżant Packer.
        Chciałem tylko sprawdzić, czy wszystko w porządku  powiedział, spoglądając najpierw na Adama, a potem w przeciwległy kąt sali na Sama siedzącego na swoim krześle z oczami zakrytymi dłonią.
        Wszystko okay  powiedział Adam bez przekonania.
        Dobrze, dobrze  rzekł Packer i pośpiesznie zamknął drzwi. Szczęknęła zasuwa i adwokat powoli wrócił do swojego krzesła. Przysunął je do kontuaru i wsparł się na łokciach. Sam ignorował go przez minutę czy dwie, a potem otarł oczy rękawem i wyprostował się nagle. Spojrzeli na siebie.
        Musimy porozmawiać  powiedział prawnik cicho.
       Sam skinął głową, ale milczał. Ponownie otarł oczy, tym razem drugim rękawem. Wyjął papierosa i włożył go między wargi. Jego ręka drżała, kiedy pstryknął zapalniczką. Zaciągnął się kilka razy głęboko.
        A więc naprawdę nazywasz Alan  rzekł niskim, ochrypłym głosem.
        Kiedyś tak się nazywałem. Dowiedziałem się o tym dopiero po śmierci ojca.
        Urodziłeś się w 1964 roku.
        Zgadza się.
        Jesteś moim jedynym wnukiem. Adam skinął głową i odwrócił wzrok.
        Zniknąłeś, gdy miałeś trzy lata.
        Coś koło tego. Nie pamiętam. Najwcześniejsze wspomnienia mam z Kalifornii.
        Słyszałem, że Eddie wyjechał do Kalifornii i urodziła mu się córka. Ktoś powiedział mi później, że ma na imię Carmen. Przez lata dochodziły do mnie tylko strzępy informacji, wiedziałem, że mieszkacie gdzieś w południowej Kalifornii, ale generalnie udało wam się zniknąć.
        Dużo się przenosiliśmy, kiedy byłem dzieckiem. Eddie ciągle chyba rzucał pracę.
        Nie wiedziałeś o mnie?
        Nie. O rodzinie nigdy nie rozmawialiśmy. Dowiedziałem się o wszystkim po pogrzebie ojca.
        Kto ci powiedział?
        Lee.
       Sam na chwilę zacisnął mocno oczy, a potem ponownie zaciągnął się papierosem.
        Jak ona się czuje?
        Chyba w porządku.
        Dlaczego poszedłeś pracować do Kravitz & Bane?!
        Bo to dobra firma.
        Wiedziałeś, że mnie reprezentują?
        Tak.
        A więc miałeś to wszystko zaplanowane?
        Od jakichś pięciu lat.
        Ale dlaczego?
        Nie wiem.
        Musi być jakiś powód.
        To chyba oczywiste. Jesteś moim dziadkiem. Czy tego chcesz czy nie, jesteś tym, kim jesteś, i ja jestem tym, kim jestem. Siedzę tu teraz przed tobą, więc lepiej zastanówmy się, co powinniśmy zrobić.
        Uważam, że powinieneś wyjechać.
        To niemożliwe, Sam. Przygotowywałem się do tego przez długi czas.
        Do czego?
        Potrzebujesz prawnego reprezentanta. Potrzebujesz pomocy. Dlatego tu jestem.
        Nic nie może mi już pomóc. Ci ludzie chcą mnie zagazować z wielu powodów. Nie powinieneś się w to mieszać.
        Dlaczego?
        Cóż, po pierwsze dlatego, że sprawa jest beznadziejna. Zaszkodzisz sobie, jeśli ci się nie uda. Po drugie, twoja prawdziwa tożsamość wyjdzie na jaw. To nie będzie przyjemne. Stałoby się o wiele lepiej, gdybyś pozostał Adamem Hallem.
        Jestem Adamem Hallem i nie mam zamiaru tego zmieniać. Jestem także twoim wnukiem i tego też nie zmienimy, prawda? A wiec o co chodzi?
        To bardzo zaszkodzi twojej rodzinie. Eddie zrobił wiele, żeby was chronić. Nie psuj tego.
        Tajemnica i tak już się wydała. Moja firma wie. Powiedziałem Lucasowi Mannowi, a on
        Ten kretyn powie wszystkim. Nie ufaj mu nawet przez chwilę.
        Posłuchaj, Sam, ty nie rozumiesz. Nie ma dla mnie znaczenia to, czy on powie. Nie ma dla mnie znaczenia, czy świat dowie się, że jestem twoim] wnukiem. Mam już po dziurki w nosie tych brudnych rodzinnych sekretów., Jestem już dużym chłopcem i chcę decydować za siebie. Poza tym jestem i prawnikiem i skóra grubieje mi coraz bardziej. Dam sobie radę.
       Sam usadowił się nieco wygodniej na swoim krześle i spojrzał w dół; z lekkim uśmieszkiem, takim jaki dorośli mężczyźni często uśmiechają się do małych chłopców, którzy udają starszych niż w rzeczywistości. Mruknął coś pod nosem, a potem pokiwał wolno głową.
        Ty po prostu nic nie rozumiesz, chłopcze  powiedział powoli, tym samym spokojnym, cierpliwym tonem. Jego głos przestał być chrapliwy.
        A więc mi to wytłumacz  odparł Adam.
        To mogłoby trwać bez końca.
        Mamy cztery tygodnie. W ciągu czterech tygodni można wiele powiedzieć.
        A co dokładnie chciałbyś wiedzieć?
       Adam przysunął się jeszcze bliżej, przygotowując pióro i notatnik. Jego oczy były zaledwie centymetry od otworu w siatce.
        Po pierwsze, chcę porozmawiać o sprawie  apelacje, strategie, procesy, zamach, kto był z tobą tamtej nocy
        Nikogo nie było ze mną tamtej nocy.
        Możemy porozmawiać o tym później.
        Rozmawiamy o tym teraz. Byłem sam, słyszysz?
        Okay. Po drugie, chcę, żebyś opowiedział mi o mojej rodzinie.
        Dlaczego?
        A dlaczego nie? Chcę wiedzieć wszystko o twoim ojcu i jego ojcu, o twoich braciach i kuzynach. Może nie będę ich lubił, kiedy to wszystko się skończy, ale mam prawo o nich wiedzieć. Przez całe życie ukrywano przede mną te informacje, a ja chcę wiedzieć.
        Nie ma tam nic niezwykłego.
        Och, doprawdy? Cóż, wydaje mi się dość niezwykłe, ze trafiłeś do bloku śmierci. To bardzo ekskluzywne towarzystwo. Dorzuć fakt, że jesteś białym z klasy średniej i masz prawie siedemdziesiąt lat, a stanie się to jeszcze bardziej niezwykłe. Chcę wiedzieć, jak i dlaczego tu trafiłeś. Co sprawiło, że robiłeś te wszystkie rzeczy? Ilu członków mojej rodziny należało do Klanu? I dlaczego? Iłu innych ludzi zginęło po drodze?
        I sądzisz, że wygadam się na temat tego wszystkiego?
        Mam nadzieję, że tak. Dojrzejesz do tego. Jestem twoim wnukiem, Sam, jedynym żyjącym, oddychającym krewnym, któremu na tobie zależy. Będziesz mówił, Sam. Powiesz mi wszystko.
        Cóż, skoro mam tyle gadać, to o czym jeszcze chciałbyś wiedzieć?
        O Eddiem.
       Sam wziął głęboki oddech i zamknął oczy.
        Nie masz zamiaru cofać się przed niczym, prawda?  zapytał cicho.
       Adam nagryzmolił coś bezsensownego w notatniku. Nadszedł czas kolejnego papierosa i więzień odprawił swój rytuał z jeszcze większą starannością i spokojem niż przedtem. Kolejny kłąb niebieskawego dymu dołączył do chmury wiszącej pod sufitem. Dłonie Sama już nie drżały.
        Co będziesz chciał wiedzieć, kiedy skończymy rozmawiać o Eddiem?
        Nie mam pojęcia. To powinno nam zająć całe cztery tygodnie.
        A kiedy zaczniemy rozmawiać o tobie?
        Kiedy tylko zechcesz.  Adam sięgnął do dyplomatki i wyjął cienką teczkę. Przełożył kartkę papieru i pióro przez otwór w siatce.  To jest umowa, w której wyrażasz zgodę, żebym cię reprezentował. Podpisz na dole. Sam przeczytał dokument z pewnej odległości, nie dotykając go.
        A więc znów związuję się z Kravitz & Bane?
        W pewnym sensie.
        Co to znaczy, w pewnym sensie? Jest tu wyraźnie napisane, że znowu pozwalam, żeby ci Żydzi mnie reprezentowali. Trwało tak długo, zanim udało mi się od nich odczepić, a przecież, do diabła, nawet im nie płaciłem.
        Umowę podpisujesz ze mną, Sam. Nigdy nie spotkasz tych facetów, jeśli nie będziesz chciał.
        Nie chcę.
        Okay. Tak się składa, że pracuję dla firmy, więc umowa musi być i firmą. To proste.
        Ach, optymizm młodzieży. Wszystko jest proste. Siedzę tutaj, niecałe sto metrów od komory gazowej, zegar na ścianie tyka i tyka, coraz głośniej i głośniej, a dla ciebie wszystko jest proste.
        Zwyczajnie podpisz ten cholerny papier, Sam.
        A potem co?
        A potem zabierzemy się do roboty. W świetle prawa nie mogę nic zrobić, dopóki nie podpiszesz tego dokumentu. Podpisz go i zabierzemy się do roboty.
        A jaka jest pierwsza rzecz, którą chciałbyś zrobić?
        Odtworzyć zamach na Kramera, bardzo powoli, krok po kroku.
        Było to już robione tysiące razy.
        Zrobimy to ponownie. Mam gruby zeszyt pełen pytań.
        Wszystkie zostały już zadane.
        Tak, Sam, ale nikt nie udzielił na nie odpowiedzi, prawda? Sam włożył papierosa między zęby.
        A poza tym nie zostały zadane przeze mnie, prawda?
        Myślisz, że kłamię?
        A kłamiesz?
        Nie.
        Ale nie opowiedziałeś całej historii, prawda?
        Jakie to ma znaczenie, obrońco? Czytałeś Batemana.
        Tak, znam Batemana na pamięć, ale jest w nim wiele niespójnych miejsc.
        Typowo prawnicza odpowiedź.
        Jeśli są nowe dowody, to zawsze jest sposób, żeby je przedstawić. Musimy tylko stworzyć takie zamieszanie, żeby gdzieś jakiś sędzia uznał, że musi się zastanowić jeszcze raz. A potem jeszcze raz. A potem, żeby udzielić odroczenia, by dowiedzieć się reszty.
        Znam reguły tej gry, synu.
        Adamie, okay? Nazywam się Adam.
        Tak, a do mnie mów dziadziu. Rozumiem, że chcesz wystąpić do gubernatora o zastosowanie prawa łaski.
        Tak.
       Sam przysunął się nieco z krzesłem i zbliżył twarz do otworu w przegrodzie. Wyciągnął prawą rękę i wycelował wskazujący palec w jakiś punkt pośrodku Adamowego nosa. Twarz zrobiła mu się nagle surowa, oczy się zwęziły.
        Posłuchaj mnie  warknął, celując wciąż palcem.  Jeśli podpiszę ten kawałek papieru, to masz nigdy nie rozmawiać z tym skurwysynem. Nigdy. Rozumiesz?
       Adam spojrzał na palec, ale nic nie powiedział.
       Sam postanowił kontynuować.
        To zdradliwy sukinsyn. Jest zły, przebiegły, kompletnie skorumpowany i całkowicie zdolny zamaskować to swoim ładnym uśmieszkiem i grzeczną fryzurą. Jest jedynym powodem, dla którego siedzę w bloku śmierci. Jeśli skontaktujesz się z nim w jakikolwiek sposób, to będziesz skończony jako mój adwokat.
        A więc jestem twoim adwokatem? Palec opadł i Sam rozluźnił się nieco.
        Och, może dam ci szansę, pozwolę ci popraktykować na mnie. Wiesz, Adamie, zawód prawniczy jest naprawdę popieprzony. Gdybym był wolnym człowiekiem, próbującym po prostu przeżyć, zajmującym się własnymi sprawami, płacącym podatki, przestrzegającym prawa i tak dalej, to nigdy nie znalazłbym prawnika, który chciałby na mnie choćby splunąć, gdybym nie miał pieniędzy. Ale oto jestem tutaj, ja, człowiek uznany za mordercę, skazany na śmierć, bez grosza przy duszy i wszyscy prawnicy z kraju błagają mnie, żebym ich zaangażował. Wielcy, bogaci prawnicy z długimi nazwiskami z inicjałami z przodu i numerami na końcu, sławni prawnicy z własnymi odrzutowcami i programami w telewizji. Czy potrafisz mi to wyjaśnić?
        Oczywiście, że nie. I wcale mnie to nie obchodzi.
        Wybrałeś sobie naprawdę chory zawód.
        Większość prawników uczciwie i ciężko pracuje.
        Pewnie. A większość moich kumpli z bloku śmierci byłaby kaznodziejami i misjonarzami, gdyby nie została niesłusznie skazana.
        Gubernator może okazać się naszą ostatnią szansą.
        Równie dobrze mogliby zagazować mnie już teraz. Ten pompatyczny osioł będzie zapewne chciał oglądać moją egzekucję, a potem zwoła konferencję prasową i odtworzy każdy szczegół na użytek świata. Ta miękka glista dotarła tak wysoko tylko dzięki mnie. A jeśli uda mu się wycisnąć ze mnie jeszcze trochę, nie zawaha się tego zrobić. Trzymaj się od niego z daleka.
        Możemy porozmawiać o tym później.
        Wydaje mi się, że rozmawiamy o tym teraz. Daj mi słowo, zanim podpiszę ten papier.
        Jeszcze jakieś warunki?
        Tak. Chcę, żebyś dodał coś takiego, że jeśli ponownie zdecyduję się z was zrezygnować, to ty i twoja firma nie będziecie miłego utrudniać. To chyba nie jest skomplikowane.
        Oczywiście.
       Sam przełożył umowę przez otwór w siatce i Adam starannie dopisał krótki akapit na końcu. Potem ponownie oddał umowę Samowi, który przeczytał ją powoli i położył na kontuarze.
        Nie podpisałeś jej  powiedział.
        Wciąż się zastanawiam.
        Czy mogę zadać ci parę pytań, podczas gdy się zastanawiasz?
        Możesz.
        Gdzie nauczyłeś się obchodzić z materiałami wybuchowymi?
        Tu i tam.
        Przed Kramerem zanotowano co najmniej pięć zamachów, wszystkie identyczne, wszystkie bardzo proste  dynamit, zapalniki, lonty. Zamach na Kramera był oczywiście inny, ponieważ użyto zapalnika czasowego. Kto nauczył cię, jak robi się bomby?
        Odpalałeś kiedyś petardę?
        Pewnie.
        Ta sama zasada. Podpalasz lont, bierzesz nogi za pas i bum.
        Zapalnik czasowy jest nieco bardziej skomplikowany. Kto cię tego nauczył?
        Moja matka. Kiedy masz zamiar tu wrócić?
        Jutro.
        Dobrze. Oto co zrobimy. Potrzebuję trochę czasu, żeby to wszystko przemyśleć. Nie chcę rozmawiać teraz, podobnie jak nie mam najmniejszej ochoty odpowiadać na tysiąc pytań. Pozwól, że przestudiuję ten dokument i poczynię w nim kilka zmian. Spotkamy się jutro.
        To strata czasu.
        Ja straciłem tu już ponad dziesięć lat. Cóż znaczy dla mnie jeszcze jeden dzień?
        Mogą nie pozwolić mi tu wrócić, jeśli nie będę twoim prawnymi reprezentantem. Ta wizyta to przysługa.
        Prawdziwi przyjaciele, co? Powiedz im, że jesteś moim prawnikiem na następne dwadzieścia cztery godziny. Wpuszczą cię.
        Mamy dużo spraw do omówienia, Sam. Chciałbym zacząć jak najszybciej.
        Muszę się zastanowić, okay? Jeśli ktoś spędził samotnie ponad dziewięć lat w celi, to staje się dobry w myśleniu i analizowaniu. Ale nie można zrobić tego szybko, rozumiesz? Uporządkowanie rzeczy i ustawienie ich we właściwej kolejności trwa trochę dłużej. Teraz jestem nieco oszołomiony, rozumiesz. Dość mocno mnie trafiłeś.
        Okay.
        Jutro będę spokojniejszy. Wtedy porozmawiamy. Obiecuję.
        Jasne.  Adam zakręcił pióro i wsadził je do kieszeni. Wrzucił teczkę do dyplomatki i oparł się wygodniej.  Zostaję w Memphis na najbliższe kilka miesięcy  powiedział.
        Memphis? Myślałem, że mieszkasz w Chicago.
        Firma ma w Memphis małe biuro. Będę tam pracował. Numer jest na wizytówce. Możesz dzwonić, kiedy tylko chcesz.
        Co będzie, kiedy ta sprawa dobiegnie końca?
        Nie wiem. Może wrócę do Chicago.
        Wziąłeś ślub?
        Nie.
        A Carmen?
        Też nie.
        Jaka ona jest?
       Adam oparł głowę na splecionych rękach i spojrzał na chmurę dymu pod sufitem.
        Jest bardzo inteligentna. Bardzo ładna. Bardzo podobna do matki.
        Evelyn zawsze była piękną dziewczyną.
        Wciąż jest piękna.
        Zawsze uważałem, że Eddie miał szczęście, żeniąc się z nią. Nigdy jednak nie lubiłem jej rodźmy.
       A ona z pewnością nie lubiła rodziny Eddiego, pomyślał Adam. Sam opuścił brodę niemal na piersi. Potarł sobie oczy i nacisnął palcami nasadę nosa.
        Cała ta sprawa rodziny zabierze trochę czasu, co?  powiedział nie podnosząc wzroku.
        Tak.
        O pewnych rzeczach zapewne ci nie powiem.
        Powiesz, Sam. Jesteś mi to winien. I jesteś to winien sobie.
        Nie wiesz, o czym mówisz, synu. Naprawdę będzie lepiej, jeśli nigdy nie dowiesz się o pewnych rzeczach.
        Spróbujmy. Męczą mnie te ciągłe sekrety.
        Dlaczego chcesz wiedzieć tak dużo?
        Bo chcę poznać prawdę.
        To tylko strata czasu.
        Zostaw tę decyzję mnie, okay?
       Sam położył dłonie na kolanach i wstał powoli. Wziął głęboki oddech i spojrzał w dół na Adama przez siatkę.
        Chciałbym już iść  powiedział.
       Spojrzeli sobie w oczy przez małe dziurki w siatce.
        Jasne  odparł Adam.  Czy chciałbyś, żebym ci coś przywiózł?
        Nie. Ale wróć tu.
        Przyrzekam.

ROZDZIAŁ 11
       
       Packer zamknął drzwi i razem wyszli z chłodnego cienia przed salą wizyt w oślepiający blask południowego słońca. Adam zamknął oczy i zatrzymał l się na moment, a potem pomacał się po kieszeniach szukając ciemnych i okularów. Packer czekał cierpliwie, jego oczy osłonięte były przez paie. podrabianych RayBansów, twarz chronił mu szeroki daszek czapki mundurowej z więzienia Parchman. W powietrzu panowała duchota niemal widoczna gołym okiem. Adam miał już spocone ręce i twarz, kiedy znalazł wreszcie: okulary w dyplomatce i założył je na nos. Zmrużył oczy, zmarszczył brwi i odzyskawszy wzrok, ruszył za Packerem piaszczystą Ścieżką ciągnącą się. miedzy zagonami wyschniętej trawy przed frontową ścianą Sekcji.
        U Sama wszystko w porządku?  zapytał Packer. Ręce trzymał w kieszeniach i nie śpieszył się wcale.
        Chyba tak.
        Jest pan głodny?
        Nie  odparł Adam zerkając na zegarek. Dochodziła pierwsza. Nie wiedział, czy Packer proponuje więzienne jedzenie, czy coś innego, ale wolał nie ryzykować.
        Szkoda. Dzisiaj środa, a to oznacza surówkę z rzepy i chleb kukurydziany. Superżarcie.
        Dzięki, ale nie.  Adam wiedział, że gdzieś w głębi jego geny powinny domagać się surówki z rzepy i chleba kukurydzianego. W żołądka powinno mu zaburczeć, a ślina napłynąć do ust. Adam jednak uważał się za Kalifornijczyka i nie pamiętał, żeby kiedykolwiek jadł surówkę z rzepy.  Może w przyszłym tygodniu  powiedział, ledwie wierząc, że zaproponowano mu zjedzenie lunchu w Bloku.
       Doszli do pierwszej z podwójnych bram. Kiedy wrota się otwierały, Packer zapytał nie wyjmując rąk z kieszeni:
        Kiedy pan wraca?
        Jutro.
        Tak szybko?
        Tak. Pokręcę się tu przez jakiś czas.
        Cóż, miło było pana poznać.  Packer uśmiechnął się szeroko i odszedł.
       Gdy Adam minął drugą bramę, czerwone wiaderko ponownie zaczęło opuszczać się w dół. Zatrzymało się metr od ziemi i Adam przeszukał jego zawartość, aż znalazł swoje klucze. Ani razu nie spojrzał do góry na strażniczkę.
       Biała furgonetka więzienna z napisami na drzwiach i wzdłuż boków stała przy saabie Adama. Okno po stronie kierowcy otworzyło się i Lucas Mann wyjrzał na zewnątrz.
        Śpieszysz się, Adamie?
       Adam ponownie spojrzał na zegarek.
        Nie.
        Świetnie. Wskakuj do środka. Musimy porozmawiać. Zrobimy sobie małą wycieczkę po okolicy.
       Adam nie miał ochoty na małą wycieczkę po okolicy, ale i tak zamierzał wstąpić do gabinetu Manna. Otworzył drzwi po stronie pasażera i rzucił marynarkę i dyplomatkę na tylne siedzenie. Klimatyzacja działała na szczęście na pełnych obrotach. Lucas, dystyngowany i nadal nieskazitelnie wykrochmalony, wyglądał dziwnie za kierownicą furgonetki. Odjechał sprzed SMB i skierował się ku głównej alei.
        Jak poszło?  zapytał.
       Adam próbował przypomnieć sobie, jakich dokładnie słów użył Sam do opisu Manna. W każdym razie chodziło o to, że nie należało mu ufać.
        Chyba dobrze  odpowiedział, umyślnie enigmatycznie.
        Będziesz go reprezentował?
        Sądzę, że tak. Sam chce zastanowić się nad tym przez noc. I chce się ze mną jutro spotkać.
        Nie ma problemu, tyle że jutro już musisz uzyskać jego podpis. Potrzebujemy jakiegoś rodzaju pisemnego potwierdzenia.
        Dostanę je jutro. Dokąd jedziemy?  Skręcili w lewo i oddalali się od głównej bramy więzienia. Minęli ostatnie z ładnych białych domków otoczonych klombami i drzewami, znaleźli się między polami bawełny i soi, które zdawały się ciągnąć w nieskończoność.
        Nigdzie konkretnie. Pomyślałem sobie, że pokażę ci kawałek naszej farmy. Musimy omówić parę spraw.
        Słucham.
        Decyzja Piątego Obwodu dotarła do mediów dziś rano i już mieliśmy przynajmniej trzy telefony od dziennikarzy. Wyczuli oczywiście krew i chcą wiedzieć, czy to może być koniec Sama. Znam część z nich, miałem z nimi do czynienia przy okazji innych egzekucji. Jest tam paru miłych facetów, ale większość to namolni kretyni. W każdym razie wszyscy pytają o Sama i o to, czy ma prawnika. Czy też do końca będzie się bronił samodzielnie? Wiesz, tego rodzaju bzdury.
       Na polu po prawej stronie widać było dużą grupę więźniów w białych spodniach i bez koszul. Pracowali w rzędach pocąc się mocno, a ich obnażone plecy i piersi błyszczały w bezlitosnym świetle słońca. Pilnował ich strażnik na koniu uzbrojony w karabin.
        Co ci ludzie robią?  zapytał Adam.
        Tną bawełnę.
        Są do tego zmuszani?
        Nie. Wszyscy zgłosili się na ochotnika. Mogą albo robić to, albo siedzieć w celi przez cały dzień.
        Są ubrani na biało. Kombinezon Sama był czerwony. Widziałem też grupę przy szosie ubraną na niebiesko.
        To część systemu klasyfikacyjnego. Biel oznacza, że należą do grupy niskiego zagrożenia.
        Jakie popełnili przestępstwa?
        Najróżniejsze. Narkotyki, morderstwa, co tylko chcesz. Ale zachowują się dobrze od czasu, kiedy się tu znaleźli, więc chodzą ubrani na biało i mogą pracować.
       Furgonetka skręciła na rozjeździe i nagle znowu pojawiła się siatka z drutem kolczastym. Po lewej stronie widać było grupę nowoczesnych baraków zbudowanych na dwóch poziomach i odgałęziających się we wszystkich kierunkach od centralnej osi. Gdyby nie drut kolczasty i wieżyczki strażnicze, całą strukturę można by wziąć za źle zaprojektowany internat przy collegeu.
        Co to jest?  zapytał Adam wskazując.
        Obóz 30.
        Ile jest obozów?
        Nie wiem dokładnie. Wciąż burzymy i budujemy nowe. Około trzydziestu.
        Ten wygląda na nowy.
        O tak. Przez niemal dwadzieścia lat mieliśmy problemy z sądami federalnymi, więc teraz budujemy jak szaleni. Jest tajemnicą poliszynela, że prawdziwym naczelnikiem tego miejsca był sędzia federalny.
        Czy dziennikarze nie mogliby poczekać do jutra? Muszę się przekonać, co powie Sam. Nie chciałbym rozmawiać z nimi, gdyby sprawy miały pójść jutro nie po mojej myśli.
        Myślę, że możemy przełożyć to następny dzień. Ale oni nie będą chcieli czekać zbyt długo.
       Minęli ostatnią wieżyczkę strażniczą i Obóz 30 zniknął w oddali. Przejechali co najmniej dwie mile, zanim drut kolczasty następnego obozu zalśnił ponad polami.
        Dziś rano, po twoim przyjeździe, rozmawiałem z dyrektorem  powiedział Lucas.  Mówi, że chciałby cię poznać. Polubisz go. Wiesz, on nienawidzi egzekucji. Miał nadzieję, że za półtora roku przejdzie na emeryturę bez konieczności oglądania następnej, ale teraz jest to wątpliwe.
        Niech zgadnę. On tylko wykonuje swoją pracę, tak?
        Wszyscy tutaj wykonujemy swoją pracę.
        O to mi właśnie chodzi. Mam wrażenie, ze wszyscy tutaj chcecie poklepywać mnie po plecach i opowiadać mi smutnym głosem o tym, co stanie się z biednym Samem. Nikt nie chce go zabić, ale wy wszyscy wykonujecie tylko swoją pracę.
        Jest wielu ludzi, którzy chcą śmierci Sama.
        Na przykład kto?
        Gubernator i prokurator stanowy. Jestem pewien, ze wiesz sporo o gubernatorze, ale na prokuratora stanowego lepiej uważaj. On też chciałby oczywiście zostać pewnego dnia gubernatorem. Z jakiegoś powodu wybraliśmy sobie w tym stanie całą bandę tych młodych, straszliwie ambitnych polityków, którzy w żaden sposób nie mogą usiedzieć na miejscu.
        Nazywa się Roxburgh, tak?
        To on. Uwielbia kamery i spodziewam się, że dziś po południu zwoła konferencję prasową. Zapewne przypisze sobie całą zasługę za zwycięstwo w Piątym Obwodzie i obieca, że zrobi wszystko, żeby Sam został stracony za cztery tygodnie. Wiesz, jego biuro zajmuje się tymi sprawami. W dodatku nie czułbym się zaskoczony, gdyby sam gubernator pojawił się w wieczornych wiadomościach ze zdaniem czy dwoma komentarza. Adamie, chodzi mi o to, że z góry będzie szedł bardzo mocny nacisk, aby nie dać więcej odroczeń. Oni chcą śmierci Sama ze względu na swoje własne cele polityczne. Postanowili wykorzystać ją jak najlepiej.
       Adam patrzył na obóz, który właśnie mijali. Na betonowym boisku pomiędzy dwoma budynkami co najmniej dwudziestu mężczyzn grało w koszykówkę. Wszyscy byli czarni. Obok boiska kilkunastu więźniów podnosiło ciężary. Adam zauważył wśród nich kilku białych.
       Lucas skręcił ponownie.
        Jest jeszcze inny powód  rzekł.  Luizjana zabija ich na pęczki. Teksas stracił sześciu od początku roku. Floryda pięciu. My zaś nie przeprowadziliśmy egzekucji od ponad trzech lat. Niektórzy mówią, że się ociągamy. Czas pokazać wszystkim, że odpowiednio poważnie podchodźmy to tych spraw. Nie dalej niż tydzień temu komisja ustawodawcza w Jackson rozpoczęła publiczną debatę na temat wykonywania wyroków śmierci. Z ust naszych światłych przedstawicieli padły wszelkiego rodzaju gniewne oświadczenia na temat nie kończących się opóźnień w tych kwestiach. Jak było do przewidzenia, uznano, że winne są sądy federalne. Z góry idzie więc duży nacisk, żeby kogoś stracić. A Sam jest akurat pierwszy w kolejce.
        A kto jest po nim?
        Nikt, w gruncie rzeczy. Mogą minąć dwa lata, zanim znajdziemy się w podobnej sytuacji. Sępy zaczynają kołować nam nad głowami.
        Dlaczego mówi mi pan to wszystko?
        Nie jestem twoim wrogiem, Adamie, okay? Pracuje dla więzienia Parchman, a nie dla stanu Missisipi. A ty jesteś tu pierwszy raz w życiu. Pomyślałem, że powinieneś wiedzieć takie rzeczy.
        Dzięki  rzekł Adam. Chociaż informacje były nieoficjalne, nie umniejszało to ich przydatności.
        Pomogę ci, jeśli tylko będę mógł.
       Na horyzoncie pojawiły się dachy budynków.
        Czy to frontowa cześć wiezienia?  zapytał Adam.
        Tak.
        Chciałbym już stąd wyjechać.
       
       Miejscowe biuro Kravitz & Bane zajmowało dwa pietra w domu zwany Brinkley Plaza, gmachu z lat dwudziestych stojącym w centrum miasta na rogu Main i Monroe. Main Street znana jest też pod nazwą MidAmerica Mall. Ruch kołowy został zakazany, kiedy miasto, próbując ożywić swoje centrum, zamieniło asfalt na chodniki, fontanny, ozdobne drzewa i krzewy. Na Mali dozwolony był teraz tylko ruch pieszy.
       Budynek odnowiony został ze smakiem. Główny Hall wyłożono marmurem i brązem. Przestronne biura Kravitz & Bane wyposażono w antyki, dębowe boazerie i perskie dywany.
       Przystojna młoda sekretarka zaprowadziła Adama do gabinetu Baken Cooleya, zarządzającego wspólnika. Przedstawili się sobie, uścisnęli dłonie i pełnym uznania wzrokiem odprowadzili sekretarkę, która wyszła z gabinetu zamykając za sobą drzwi. Cooley patrzył odrobinę za długo i z zapartym tchem.
        Witaj na Południu  powiedział, oddychając wreszcie i siadając na eleganckim obrotowym fotelu ze szkarłatnej skóry.
        Dzięki. Rozmawiałeś chyba z Garnerem Goodmanem.
        Wczoraj. Dwukrotnie. Przedstawił mi całą sprawę. Na końcu korytarza mamy miły pokój konferencyjny, z telefonem, komputerem i dużą ilością miejsca. Jest twój do hm, do końca.
       Adam skinął głową i rozejrzał się wokoło. Cooley był mężczyzną po pięćdziesiątce, pracującym w porządnym, czystym gabinecie. Mówił i gestykulował pośpiesznie; miał siwe włosy i typowe dla przepracowanego księgowego worki pod oczami.
        Jakiego rodzaju sprawami się tu zajmujecie?  zapytał Adam.
        Bardzo rzadko uczestniczymy w procesach i praktycznie nie bierzemy spraw kryminalnych  odpowiedział szybko Cooley, jakby chciał zaznaczyć, że kryminalistom nie pozwala się stawiać brudnych stóp na grubych wykładzinach i miękkich dywanach Kravitz & Bane w Memphis. Adam przypomniał sobie, w jaki sposób Goodman opisał biuro w Memphis  szykowna firma z dwunastoma prawnikami, która została wchłonięta przez Kravitz & Bane z dawno już zapomnianej przyczyny. Ale dodatkowy adres dobrze wyglądał na nagłówku papieru listowego.
        Głównie sprawy dużych firm  ciągnął Cooley.  Reprezentujemy kilka starych banków i wykonujemy sporo roboty związanej z obligacjami dla lokalnych agend rządowych.
       Wspaniała praca, pomyślał Adam.
        Sama firma założona została sto czterdzieści lat temu i jest najstarsza w Memphis. Działała już w czasach wojny secesyjnej. Rozpadła się i była parę razy w różnych tarapatach, a potem połączyła się z dużymi chłopcami z Chicago.
       Cooley przedstawił ten krótki rys historyczny z odcieniem dumy, jakby tradycja miała cokolwiek wspólnego z praktykowaniem prawa w latach dziewięćdziesiątych.
        Ilu macie prawników?  zapytał Adam, próbując wypełnić luki w rozmowie, która zaczęła się z trudem i zmierzała donikąd.
        Dwunastu. Jedenastu asystentów. Dziewięciu pracowników biurowych. Siedemnaście sekretarek. Dziesięciu pomocników. Niezły oddział jak na tę cześć kraju. Ale to nic w porównaniu z Chicago.
       Tu masz rację, pomyślał Adam.
        Bardzo się cieszę, że tu przyjechałem. Mam nadzieję, że nie będę przeszkadzał.
        Ależ nie. Tylko że chyba nie na wiele ci się zdamy. Jesteśmy facetami od prawa handlowego i gospodarczego, wiesz, typowymi gryzipiórkami, dużo roboty papierkowej i tak dalej. Nie widziałem sali sądowej od dwudziestu lat.
        Dam sobie radę. Pan Goodman i chłopcy stamtąd mają mi pomóc. Cooley zerwał się na nogi i potarł dłonie, jakby nie wiedział, co ma z nimi zrobić.
        Cóż, hmm, Darlene będzie twoją sekretarką. Powinna iść na urlop, ale dałem ją tobie. Da ci klucz, udzieli informacji na temat parkingu, przepisów bezpieczeństwa, a także telefonów, kopiarek, komputerów, czego tylko chcesz. Mamy sprzęt na najwyższym poziomie. Wszystko bardzo nowoczesne. Jeśli potrzebujesz asystenta, to daj mi znać, podkradniemy jakiegoś któremuś z chłopców
        To nie będzie konieczne. Ale dziękuję.
        Cóż, w takim razie przejdźmy może do twojego gabinetu.
       Adam wyszedł za Cooleyem na chłodny i pusty korytarz i uśmiechnął się w duchu myśląc o biurach w Chicago. Tam korytarze zawsze wypełniali śpieszący się prawnicy i zajęte sekretarki. Telefony dzwoniły nieprzerwanie, a kopiarki i faksy buczały i szumiały, nadając całemu miejscu aurę Hall targowej. Przez dziesięć godzin na dobę był to kompletny dom wariatów. Samotność znajdowało się tylko w zaciszu bibliotek lub w tych zakątkach budynku, gdzie pracowali wspólnicy.
       Tutaj biuro było spokojne jak dom pogrzebowy. Cooley otworzył drzwi i wcisnął kontakt.
        Jak ci się to podoba?  zapytał zataczając dłonią szeroki krąg.
       Pokój okazał się wystarczający: długi, wąski gabinet z pięknym lakierowanym stołem pośrodku i pięcioma krzesłami po obu jego bokach. Na jednym końcu urządzono kącik roboczy z telefonem, komputerem i obrotowym krzesłem. Adam ruszył wzdłuż stołu, spoglądając na półki pełne pięknie oprawionych, lecz nie używanych ksiąg prawniczych. Rozchylił zasłony i wyjrzał przez okno.
        Ładny widok  powiedział, patrząc trzy piętra w dół na skaczące gołębie i ludzi spacerujących po Mali.
        Mam nadzieję, że gabinet jest odpowiedni  rzekł Cooley.
        Jest bardzo ładny. W sam raz dla mnie. Będę pracował tu po cichu i postaram się nie wchodzić wam w drogę.
        Nonsens. Gdybyś czegokolwiek potrzebował, po prostu do mnie zadzwoń.  Cooley zbliżał się powoli do Adama.  Ale jest jedna sprawa  powiedział poważniejąc nagle.
       Adam spojrzał na niego.
        Jaka?
        Parę godzin temu dzwonił tu lokalny dziennikarz. Nie znam go, ale powiedział, że od lat śledzi sprawę Cayhalla. Chciał wiedzieć, czy nasza firma wciąż reprezentuje Sama. Zasugerowałem, żeby skontaktował się z chłopcami z Chicago. My, oczywiście, nie mamy z tym nic wspólnego.  Wyciągnął z kieszeni skrawek papieru i podał go Adamowi.  Masz tu jego nazwisko i numer telefonu.
        Zajmę się tym  odparł Adam.
       Cooley podszedł krok bliżej i skrzyżował ręce na piersiach.
        Posłuchaj, Adamie. Jak wiesz, nie jesteśmy obrońcami na procesach. Najczęściej pracujemy dla dużych firm. Zarabiamy wielkie pieniądze. Nie wychylamy się i unikamy rozgłosu.
       Adam skinął głową, ale nic nie powiedział.
        Nigdy dotąd nie mieliśmy do czynienia ze sprawą kryminalną, a już z pewnością nie takiego kalibru.
        Nie chcecie, żeby przykleił się do was brud, tak?
        Tego nie powiedziałem. Wcale nie. Nie. Chodzi tylko o to, że tutaj wygląda to inaczej. Nie jesteśmy w Chicago. Nasi najwięksi klienci to dość starzy i konserwatywni bankierzy, którzy pracują z nami od lat i cóż, martwimy się tylko o nasz image. Rozumiesz, o co mi chodzi?
        Nie.
        Na pewno rozumiesz. Nie zajmujemy się kryminalistami i bardzo troszczymy się o to, w jaki sposób jesteśmy odbierani tutaj w Memphis.
        Nie zajmujecie się kryminalistami?
        Nigdy.
        Ale reprezentujecie duże banki?
        Daj spokój, Adamie. Wiesz, o co mi chodzi. Ten obszar naszej pracy zmienia się w błyskawicznym tempie. Deregulacja, fuzje, bankructwa, naprawdę dynamiczny sektor prawa. Konkurencja pomiędzy dużymi kancelariami jest ogromna, a my nie chcemy tracić klientów. Cóż, do diabła, wszyscy chcą pracować z bankami.
        A wy nie chcecie, żeby moi klienci zaszkodzili waszym?
        Posłuchaj, Adamie, jesteś z Chicago. Umówmy się co do pewnych rzeczy. To sprawa z Chicago i wy się nią zajmujecie. Memphis nie ma z tym nic wspólnego, okay?
        Ta kancelaria jest częścią Kravitz & Bane.
        Tak, i ta kancelaria nie ma nic do zyskania przez reprezentowanie takich szmat jak Sam Cayhall.
        Sam Cayhall jest moim dziadkiem.
        Cholera!  Pod Cooleyem ugięły się nogi, a jego ręce opadły bezwładnie wzdłuż tułowia.  Kłamiesz! Adam postąpił krok ku niemu.
        Nie kłamię, a jeśli jesteś przeciwny mojej obecności tutaj, lepiej zadzwoń do Chicago.
        To okropne  powiedział Cooley wycofując się i kierując w stronę drzwi.
        Zadzwoń do Chicago.
        Być może to zrobię  powiedział jakby do siebie, a potem otworzył drzwi i zniknął, mrucząc coś pod nosem.
       Witamy w Memphis, pomyślał Adam siadając na krześle i patrząc na ekran komputera. Położył skrawek papieru na stole, po czym spojrzał na nazwisko i numer telefonu. Nagle poczuł ostry głód i zdał sobie sprawę, że nie jadł od wielu godzin. Dochodziła czwarta. Poczuł się nagle słaby, zmęczony i głodny.
       Delikatnie położył ręce na stole obok telefonu i zamknął oczy. Wydarzenia dnia zamieniły się w jeden rozmazany ciąg, od nerwowej jazdy do Parchman i widoku frontowej bramy więzienia, przez niespodziewane spotkanie z Lucasem Mannem, po horror wejścia na teren Bloku i strach wywołany konfrontacją z Samem. A teraz dyrektor chciał się z rum zobaczyć, prasa chciała dowiedzieć się wszystkiego, biuro w Memphis chciało wyciszyć całą sprawę. Wszystko w przeciągu mniej niż ośmiu godzin.
       Czego mógł spodziewać się jutro?
       
       Siedzieli obok siebie na miękkiej sofie, z głębokim talerzem prażonej kukurydzy pośrodku. Bose stopy trzymali na niskim stoliku pomiędzy stosem pustych pudełek po chińskim jedzeniu i dwiema butelkami po winie. Przez cały czas patrzyli w ekran telewizora. W pokoju panował mrok. Adam trzymał pilota i powoli, ziarnko po ziarnku, jadł kukurydzę.
       Lee nie poruszyła się od dłuższego czasu. Miała wilgotne oczy, ale nic nie mówiła. Puścił taśmę wideo po raz drugi.
       Adam wcisnął pauzę, gdy po raz pierwszy pojawił się Sam, skuty kajdankami, prowadzony z aresztu na rozprawę.
        Gdzie byłaś, kiedy dowiedziałaś się, że został aresztowany?  zapytał Adam nie odrywając wzroku od ekranu.
        Tutaj, w Memphis  odpowiedziała cicho, ale wyraźnie.  Byłam mężatką od paru lat. Siedziałam w domu. Phelps zadzwonił i powiedział, że w Greenville był zamach bombowy i co najmniej dwie osoby nie żyją. Wyglądało to na robotę Klanu. Kazał mi oglądać wiadomości w południe, ale za bardzo się bałam. Kilka godzin później matka zadzwoniła do mnie i oznajmiła, że aresztowali tatusia. Powiedziała, że zamknęli go w areszcie w Greenville.
        Jak zareagowałaś? ,
        Nie pamiętam. Byłam zupełnie otępiała. Bałam się. Eddie usiadł przy telefonie i powiedział mi, że ojciec kazał pojechać do Cleveland po samochód. Pamiętam, że Eddie powtarzał raz po raz: w końcu to zrobił, w końcu to zrobił. To znaczy zabił kogoś. Eddie płakał i ja też zaczęłam płakać i pamiętam, że czułam się strasznie.
        I odzyskali samochód?
        Tak. Nikt się o tym nigdy nie dowiedział. Nie wyszło to na jaw podczas żadnego z procesów. Baliśmy się, że gliniarze dowiedzą się o tym i każą matce i mnie zeznawać. Ale nigdy do tego nie doszło.
        Gdzie ja byłem wtedy?
        Niech pomyślę. Mieszkaliście w małym domku w Clanton i myślę, że musiałeś być wtedy z Evelyn. Ona nie pracowała chyba w tamtym okresie. Ale nie jestem pewna.
        Czym zajmował się mój ojciec?
        Nie pamiętam. W którymś momencie pracował jako kierownik w sklepie z częściami samochodowymi w Clanton, ale bezustannie zmieniał pracę.
       Na ekranie pojawiły się zdjęcia eskortowanego przez policję Sama, a potem wiadomość, że został oficjalnie oskarżony o morderstwo. Adam wcisnął pauzę.
        Czy ktokolwiek z was odwiedzał Sama w więzieniu?
        Nie. Nie wtedy, kiedy był w Greenville. Wyznaczono za niego bardzo wysoką kaucję, pół miliona dolarów, jeśli dobrze pamiętam.
        Tak, pół miliona.
        Z początku rodzina próbowała zebrać pieniądze, żeby mógł odpowiadać z wolnej stopy. Matka prosiła, żebym przekonała Phelpsa do wypisania czeku. Phelps oczywiście odmówił. Nie chciał mieć z tym nic wspólnego. Kłóciliśmy się wściekle, ale tak naprawdę nie mogłam go winić. Tatuś został w więzieniu. Pamiętam, że jeden z jego braci próbował uzyskać kredyt pod zastaw ziemi, ale mu się nie udało. Eddie nie zamierzał spotykać się z Samem, a matka nie czuła się na siłach. Nie jestem pewna, czy Sam w ogóle chciał, żebyśmy do niego przyjeżdżali.
        Kiedy wyjechaliśmy z Clanton?
       Lee pochyliła się i sięgnęła po swój kieliszek z winem. Zastanawiała się pociągając drobne łyki.
        Był w więzieniu od jakiegoś miesiąca, tak mi się wydaje. Pojechałam któregoś dnia, żeby spotkać się z matką i dowiedziałam się, że Eddie mówi o wyjeździe. Nie wierzyłam w to. Matka powiedziała, że Eddie czuje się skrępowany i upokorzony i nie może spojrzeć w oczy ludziom z miasteczka. Właśnie stracił pracę i nie wychodził z domu. Zadzwoniłam do niego i rozmawiałam z Evelyn. Eddie nie chciał podejść do telefonu. Evelyn mówiła, ze jest przygnębiony, zawstydzony i tak dalej, i pamiętam, jak odpowiedziałam jej, iż wszyscy się tak czujemy. Zapytałam ją, czy wyjeżdżają, a ona wyraźnie podkreśliła, że nie. Jakiś tydzień później matka zadzwoniła do mnie i oznajmiła, iż spakowaliście się i wyjechaliście w środku nocy. Właściciel domku dzwonił i domagał się czynszu i nikt nie wiedział, gdzie jest Eddie. Dom był pusty.
        Żałuję, że nic z tego nie pamiętam.
        Miałeś tylko trzy lata, Adamie. Ostatnim razem, kiedy cię widziałam, bawiłeś się przy garażu koło waszego małego białego domku. Byłeś taki ładny i słodki.
        Dzięki.
        Minęło parę tygodni, a potem pewnego dnia Eddie zadzwonił do mnie i kazał powiedzieć matce, że jesteście w Teksasie i wszystko idzie okay.
        W Teksasie?
        Tak. Evelyn wyjaśniła mi dużo później, że stopniowo kierowaliście się na zachód. Ona spodziewała się dziecka i chciała się gdzieś osiedlić. Pewnego dnia zadzwoniła ponownie i poinformowała mnie, że jesteście w Kalifornii. Potem zamilkliście na wiele lat.
        Lat?
        Tak. Evelyn próbowała przekonać Eddiego, żebyście wrócili, ale on się upierał. Przysiągł, że nigdy nie wróci, i chyba mówił poważnie.
        Gdzie byli rodzice mojej matki?
        Nie wiem. Nie pochodzili z Fort County. Zdaje się, że mieszkali w Georgii czy na Florydzie.
        Nigdy ich nie poznałem.
       Ponownie włączył taśmę. Rozpoczął się pierwszy proces w Nettles County. Kamera pokazywała scenę przed budynkiem sądu: grupę członków Klanu, rzędy policjantów i tłumy gapiów.
        Niesamowite  powiedziała Lee. Adam raz jeszcze wcisnął pauzę.
        Czy pojechałaś na proces?
        Raz. Wślizgnęłam się na sale i słuchałam mów końcowych. Sam zabronił nam obserwować wszystkie trzy procesy. Matka i tak nie była w stanie tam pojechać. Miała poważne kłopoty z sercem i brała dużo leków. Praktycznie nie wstawała z łóżka.
        Czy Sam wiedział, że jesteś na sali?
        Nie. Siedziałam w ostatnim rzędzie w chustce na głowie. Nie dostrzegł mnie.
        Co robił w tym czasie Phelps?
        Ukrywał się w swoim biurze, zajmował interesami, modlił, żeby nikt nie dowiedział się, że Sam Cayhall jest jego teściem. Nasza pierwsza separacja miała miejsce wkrótce po tamtym procesie.
        Co pamiętasz z rozprawy, z sali sądowej?
        Pamiętam, jak pomyślałam, że Samowi przypadła dobra ława przysięgłych, ludzie podobni do niego. Nie wiem, jak jego adwokat to zrobił, ale wybrali dwunastu największych ciemniaków. Widziałam, jak reagują na przemówienie oskarżyciela i widziałam, jak uważnie słuchają obrońcy Sama.
        Louisa Brazeltona.
        To całkiem niezły mówca, a oni wierzyli każdemu jego słowu. Doznałam szoku, kiedy nie mogli uzgodnić werdyktu i sędzia uznał proces za niebyły. Byłam przekonana, że Sam zostanie skazany. Myślę, że on też doznał szoku.
       Na ekranie pojawiły się zdjęcia nakręcone po procesie, szczodre komentarze T.Louisa Brazeltona, kolejne ujęcie Sama wychodzącego z budynku sądu. Potem zaczął się drugi proces, podobny do pierwszego.
        Jak długo nad tym pracowałeś?  zapytała Lee.
        Siedem lat. Byłem na pierwszym roku w Peppardine, kiedy wpadł mi do głowy ten pomysł. Myślałem o tym jak o wyzwaniu.  Przewinął do przodu żałosną scenę przedstawiającą Mamna Kramera spadającego ze swojego wózka przed budynkiem sądu i zatrzymał się na uśmiechniętej twarzy lokalnej reporterki szczebioczącej na temat rozpoczęcia trzeciego procesu legendarnego Sama Cayhalla. Był teraz rok 1981.
        Trzynaście lat Sam spędził na wolności  powiedział Adam.  Co przez ten czas robił?
        Trzymał się na uboczu, uprawiał trochę ziemię, próbował związać koniec z końcem. Nigdy nie rozmawiał ze mną o zamachu ani o swojej działalności w Klanie, ale był zadowolony, że ludzie go znają. Stanowił swego rodzaju legendę w Clanton i całkiem mu to odpowiadało. Matka coraz bardziej zapadała na zdrowiu, Sam siedział w domu i opiekował się nią.
        Nigdy nie myślał o rym, żeby wyjechać?
        Nigdy o tym przy mnie nie wspominał. Był przekonany, że jego kłopoty z prawem się skończyły. Miał dwa procesy i z obu wyszedł bez szwanku. Żadna ława przysięgłych w Missisipi pod koniec lat sześćdziesiątych nie skazałaby członka Klanu. Sam myślał, że jest niezniszczalny. Starał się nie wyjeżdżać z Clanton, unikał Klanu i wiódł spokojne życie. Myślałam, że spędzi swoje złote lata na hodowaniu pomidorów i łowieniu ryb.
        Czy kiedykolwiek pytał o mojego ojca?
       Lee skończyła swoje wino i odstawiła kieliszek. Nigdy nie sądziła, że pewnego dnia będzie musiała z taką dokładnością odtwarzać smutną historie swojej rodziny. Tak usilnie starała się ją zapomnieć.
        Pamiętam, że podczas pierwszego roku po powrocie z więzienia pytał mnie czasem, czy miałam jakieś wiadomości od brata. Oczywiście nie miałam. Wiedzieliśmy, że jesteście w Kalifornii, i mieliśmy nadzieję, że dobrze wam się wiedzie. Adamie, Sam jest bardzo dumnym i upartym człowiekiem. Nigdy nie przyszłoby mu do głowy jechać za wami do Kalifornii i błagać Eddiego, żeby wrócił do domu. Uważał, że jeśli Eddie wstydzi się swojej rodziny, to powinien zostać w Kalifornii.  Przerwała na moment i usadowiła się wygodniej.  W 1973 roku u matki rozpoznano raka, a ja wynajęłam prywatnego detektywa, żeby znalazł Eddiego. Pracował przez sześć miesięcy, wyciągnął ode mnie kupę forsy i niczego się nie dowiedział.
        Miałem wtedy dziewięć lat, byłem w czwartej klasie, a mieszkaliśmy w Salem, w Oregonie.
        Tak. Evelyn powiedziała mi później, że spędziliście trochę czasu w Oregonie.
        Przenosiliśmy się bez przerwy. Co roku chodziłem do innej szkoły, aż do ósmej klasy. Potem osiedliliśmy się w Santa Monica.
        Byliście nieuchwytni. Twój ojciec musiał zaangażować dobrego prawnika, ponieważ wszelki ślad po Eddiem Cayhallu zaginął. Detektyw korzystał nawet z usług jakichś ludzi stamtąd, ale bez rezultatu.
        Kiedy umarła wasza matka?
        W 1977 roku. Siedzieliśmy w kościele, rozpoczynało się nabożeństwo, kiedy nagle Eddie wślizgnął się bocznymi drzwiami i usiadł obok mnie. Nie pytaj mnie, skąd wiedział, że mama umarła. Po prostu pojawił się w Clanton, a potem zniknął ponownie. Nie zamienił nawet słowa z Samem. Przyjechał wynajętym samochodem, więc nikt nie mógłby znaleźć go po numerach rejestracyjnych. Po pogrzebie rozglądałam się, ale już go nie było. Pojechałam do Memphis następnego dnia i zastałam Eddiego  czekał pod moim domem. Piliśmy kawę przez dwie godziny i rozmawialiśmy o wszystkim. Miał szkolne zdjęcia twoje i Carmen, w słonecznej Kalifornii wszystko układało się po prostu cudownie. Dobra praca, ładny dom za miastem. Evelyn zajmowała się pośrednictwem w sprzedaży nieruchomości. Amerykański sen o dobrobycie. Powiedział mi wtedy, że nigdy nie wróci do Missisipi, nawet po pogrzebie Sama. Kazał mi przysiąc, że dochowam tajemnicy, i zdradził mi swoje nowe nazwisko, podał też numer telefonu. Nie adres, tylko numer telefonu. Zagroził, że jeśli pisnę choć słowo, to zniknie ponownie. Zabronił mi do siebie dzwonić, chyba że w sytuacjach awaryjnych. Powiedziałam, że chciałabym zobaczyć się z tobą i Carmen, a on odparł, że kto wie, może pewnego dnia do tego dojdzie. Czasem był to ten sam stary Eddie, a czasem j zachowywał się jak zupełnie inna osoba. Uścisnęliśmy się, pomachaliśmy sobie na pożegnanie i nigdy więcej go nie widziałam.
       Adam nacisnął guzik w pilocie i taśma ruszyła ponownie. Wyraźne,, kolorowe zdjęcia z trzeciego i ostatniego procesu migały szybko i oto pojawił się Sam, nagle o trzynaście lat starszy, znikający ze swoim nowym prawnikiem  w bocznych drzwiach budynku sądu w Lakehead County.
        Pojechałaś na trzeci proces?  zapytał Adam.
        Nie  odparła.  Sam mi zabronił. Adam zatrzymał taśmę.
        W którym momencie Sam zaczął zdawać sobie sprawę, że ponownie ma kłopoty?
        Trudno powiedzieć. Pewnego dnia w lokalnej gazecie z Memphis ukazała się wiadomość, że nowy prokurator okręgowy z Greenvile chce wrócić do sprawy Kramera. Nie był to duży artykuł, ledwie parę akapitów w środku gazety. Pamiętam, że przeczytałam go z przerażeniem. Przeczytałam go z dziesięć razy i godzinę gapiłam się na nazwisko Sama. Po wszystkich tych latach jego nazwisko ponownie pojawiło się w gazecie. Nie mogłam w to uwierzyć. Zadzwoniłam do niego i okazało się, że on oczywiście też to czytał. Jakieś dwa tygodnie później pojawił się kolejny artykuł, tym razem odrobinę większy, z fotografią Davida McAllistera pośrodku. Zadzwoniłam do ojca, ale on uspokoił mnie, że wszystko jest okay. Tak się to zaczęło. Powoli. Potem jakby nabrało rozpędu. Rodzina Kramera poparła McAllistera, następnie włączyło się jeszcze Amerykańskie Stowarzyszenie na Rzecz Mniejszości Narodowych. Pewnego dnia stało się jasne, że McAllister chce nowego procesu i nie spocznie, dopóki nie postawi na swoim. Sam był wściekły i przestraszony, ale próbował robić dobrą minę do złej gry. Powiedział, że wygrał dwa razy i zrobi to po raz trzeci.
        Zadzwoniłaś do Eddiego?
        Tak. Kiedy stało się oczywiste, że będzie wniesione nowe oskarżenie, zadzwoniłam i powiadomiłam go o tym. Eddie nie mówił wiele, w gruncie rzeczy nie powiedział nic. Podczas krótkiej rozmowy obiecałam, że będę informować go na bieżąco. Chyba nie przyjął tego dobrze. Wkrótce sprawa stała się głośna w całym kraju i jestem pewna, że Eddie śledził doniesienia w mediach.
       W milczeniu oglądali końcowe zdjęcia z trzeciego procesu. Co chwila pojawiał się szczerzący zęby McAllister i Adam żałował, że nie dokonał bardziej bezwzględnych skrótów. Sama odprowadzono w kajdankach po raz ostatni i obraz zniknął.
        Czy ktoś już to oglądał?  zapytała.
        Nie. Ty jesteś pierwsza.
        W jaki sposób zebrałeś wszystkie materiały?
        Wymagało to czasu, odrobiny pieniędzy i dużo pracy.
        Niezwykłe.
        Kiedy byłem w trzeciej klasie collegeu, mieliśmy takiego śmiesznego wykładowcę od nauk politycznych. Pozwalał nam przynosić gazety i czasopisma i omawiać wiadomości dnia. Pewnego dnia ktoś przyniósł pierwszą stronę Los Angeles Times z artykułem o zbliżającym się procesie Sama Cayhalla. Przeprowadziliśmy gorącą dyskusję, a potem uważnie oglądaliśmy relacje z procesu w telewizji. Wszyscy, nie wyłączając mnie, byli całkiem zadowoleni, kiedy Sama uznano za winnego. Ale odbyła się zażarta debata na temat kary śmierci. Dwa miesiące później zmarł mój ojciec i ty powiedziałaś mi w końcu prawdę. Przeraziłem się, że moi koledzy się dowiedzą.
        A dowiedzieli się?
        Naturalnie, że nie. Rozmawiasz z Cayhallem, mistrzem w dochowywaniu tajemnicy.
        Już niedługo wszyscy będą o tym wiedzieli.
        To prawda.
       Nastąpiła długa chwila ciszy, podczas której oboje patrzyli na pusty ekran. Adam nacisnął w końcu guzik i wyłączył telewizor. Rzucił pilota na stół.
        Przepraszam, Lee, jeśli to wszystko sprawi ci przykrość. Naprawdę. Chciałbym, żeby można było tego w jakiś sposób uniknąć.
        Nic nie rozumiesz.
        Wiem. A ty nie potrafisz mi tego wyjaśnić, prawda? Boisz się Phelpsa i jego rodziny?
        Gardzę Phelpsem i jego rodziną.
        Ale korzystasz z ich pieniędzy.
        Zarobiłam je, okay? Wytrzymywałam z nim przez dwadzieścia pięć lat.
        Boisz się, że wasze małe kluby towarzyskie wyrzekną się was? Że zostaniecie poddani ostracyzmowi?
        Przestań, Adamie.
        Przepraszam. To był wariacki dzień. Czuję się, jakbym wychodził z ciemnej szafy, Lee. Staję twarzą w twarz z moją przeszłością i chyba chcę, żeby wszyscy okazali się równie odważni. Przykro mi.
        Jak on wygląda?
        Jak stary człowiek. Ma dużo zmarszczek i bladą skórę. Jest za stary, żeby trzymać go w klatce.
        Pamiętam, jak rozmawiałam z nim na kilka dni przed ostatnim procesem. Zapytałam go, dlaczego po prostu nie ucieknie, nie schowa się gdzieś w Ameryce Południowej. I wiesz co?
        Co?
        Myślał o tym. Matka nie żyła od trzech lat. Eddie wyjechał. Sam czytał książki o Mengelem, Eichmannie i innych zbrodniarzach hitlerowskich, którzy uciekli do Ameryki Południowej. Mówił nawet o Sao Paulo, mieście z dwudziestoma milionami mieszkańców, pełnym wszelkiego rodzaju uchodźców. Miał przyjaciela  członka Klanu, jak sądzę  który mógł załatwić odpowiednie papiery i pomóc mu się ukryć. Poważnie się nad tym zastanawiał.
        Szkoda, że tego nie zrobił. Może mój ojciec byłby nadal wśród nas. 
        Dwa dni przed tym, jak przenieśli go do Parchman, widziałam się z nim w więzieniu w Greenville. Było to nasze ostatnie spotkanie. Zapytałam go, dlaczego nie uciekł. Odpowiedział mi, że nigdy się nie spodziewał, iż dostanie wyrok śmierci. Trudno było uwierzyć, że przez te wszystkie lata był wolnym człowiekiem i mógł z łatwością uciec. Popełniłem duży błąd, powiedział, że nie uciekłem. Błąd, który może mnie kosztować życie.
       Adam położył talerz z kukurydzą na stole, powoli pochylił się ku Lee i oparł głowę na jej ramieniu. Lee wzięła go za rękę.
        Przykro mi, że znalazłeś się w środku tego wszystkiego  wyszeptała.
        On wyglądał tak żałośnie siedząc tam w tym czerwonym więziennymi kombinezonie.

ROZDZIAŁ 12
       
       Clyde Packer nalał szczodrą porcje mocnej kawy do kubka podpisanego swoim imieniem i zaczął wypełniać poranne formularze. W Bloku pracował od dwudziestu jeden lat, w tym ostatnie siedem jako szef zmiany. Przez osiem godzin każdego ranka był jednym z czterech oddziałowych i odpowiadał za czternastu więźniów, dwóch strażników i dwóch pomocników. Skończył z formularzami i zajrzał do swojego zeszytu. Krótka notka przypominała mu, żeby zadzwonił do dyrektora. Inna mówiła, że F.M. Dempsey, któremu kończą się środki nasercowe, pragnie zobaczyć się ze swoim lekarzem. Wszyscy chcieli spotykać się ze swoimi lekarzami. Clyde pociągnął łyk parującej kawy i wyszedł z pokoju na poranną inspekcję. Sprawdził mundury dwóch strażników przy frontowych drzwiach i kazał młodszemu iść do fryzjera.
       Robota w SMB nie była najgorsza. Zazwyczaj wszyscy więźniowie zachowywali się spokojnie. Spędzali dwadzieścia trzy godziny na dobę w swoich celach, odseparowani jeden od drugiego i dzięki temu nie mogli wzniecać buntów. Przez szesnaście godzin na dobę spali. Jedli każdy u siebie. Codziennie pozwalano im na godzinny spacer, na ich godzinę przerwy, jak ją nazywali, którą, jeśli chcieli, mogli spędzić samotnie. Każdy miał do swojej dyspozycji telewizor albo radio, albo jedno i drugie, i po śniadaniu na wszystkich czterech oddziałach zaczynały rozbrzmiewać odgłosy muzyki, wiadomości, oper mydlanych i cichych rozmów prowadzonych przez kraty. Więźniowie nie widzieli swoich sąsiadów, ale rozmawiać mogli bez większych trudności. Czasem wybuchały kłótnie, lecz strażnicy szybko uspokajali zwaśnionych. Więźniowie podlegali ostremu rygorowi, ale mieli też i przywileje. Odebranie telewizora albo radia byłoby katastrofą.
       Skazańcy z Bloku tworzyli dziwną zbieraninę. Połowę stanowili biali, połowę czarni, wszystkich skazano za brutalne morderstwa. Nikogo nie obchodziły jednak dawne czyny i kryminalne kartoteki towarzyszy, tak jak nikt nie zwracał uwagi na kolor skóry. Na terenie wiezienia ogólnego gangi wszelkiego rodzaju skutecznie dzieliły pensjonariuszy, szczególnie według koloru skóry. Na terenie Bloku człowieka sądzono jednak po sposobie, w jaki znosił swoje odosobnienie. Bez względu na to, czy się lubili czy nie, wszyscy siedzieli zamknięci w tym maleńkim zakątku świata, oczekując na śmierć. Było to małe, przedziwne stowarzyszenie włóczęgów, wyrzutków, zwykłych bandytów i morderców uprawiających swój proceder z zimną krwią.
       A śmierć jednego z nich mogła oznaczać śmierć wszystkich. Wiadomość o nowej dacie egzekucji Sama przekazywano sobie szeptem z bloku do bloku i poprzez kraty. Kiedy dzień wcześniej podały o niej południowe dzienniki, Blok ucichł. Każdy więzień chciał nagle porozumieć się ze swoim adwokatem. Wzrosło zainteresowanie kwestiami prawnymi i Packer widział, że kilku więźniów studiowało swoje akta wyłączając telewizory i radia.
       Zwalisty sierżant pchnął ciężkie drzwi, pociągnął długi łyk kawy i ruszył spokojnie korytarzem oddziału A. W korytarzu mieściło się czternaście identycznych cel o wymiarach dwa na trzy metry. Zamiast drzwi każde pomieszczenie miało gołe kraty, tak że więzień zawsze znajdował się na widoku. Wszystko, co robił, mogło być obserwowane przez strażników.
       Więźniowie leżeli w łóżkach, kiedy Packer zatrzymywał się przy każdej celi i szukał wzrokiem głowy pod kocem. Światła wszędzie były wyłączone i nawet korytarz spowijały ciemności. Korytarzowy, więzień o specjalnych przywilejach, budził skazańców o piątej. Śniadanie podawano o szóstej  jajka, tost, dżem, czasem boczek, kawa i sok owocowy. Po kilku minutach Blok budził się powoli do życia, czterdziestu siedmiu mężczyzn otrząsało się ze snu i po raz kolejny podejmowało nie kończący się proces umierania. Działo się to powoli, dzień po dniu, gdy każdy nędzny świt wlewał kolejną falę gorąca do ich prywatnych ciasnych piekieł. Ale bywało, że czas płynął szybciej, tak jak wczoraj, gdy któryś z sądów odrzucał pozew, wniosek albo apelację i wyznaczał rychły termin egzekucji.
       Packer pił kawę i Uczył głowy w łóżkach. Spokojnie odprawiał swój poranny rytuał. Jeśli nie łamało się reguł i przestrzegało harmonogramów, w SMB wszystko szło spokojnie. Regulamin zawierał wiele przepisów, ale wszystkie były jasne i łatwe do wypełnienia. Każdy je znał. Przeprowadzenie egzekucji określał jednak odrębny zbiór przepisów z precyzyjnymi zasadami postępowania i zmieniającymi się wskazówkami, które naruszały spokój Bloku. Packer bardzo szanował Phillipa Naifeha, ale niech go diabli, jeśli Naifeh nie zmieniał reguł po każdej egzekucji. Zawsze wywierano mocny nacisk, żeby przeprowadzić egzekucję należycie, zgodnie z konstytucją i w pełni humanitarnie. Jednak jak dotąd każda śmierć była inna od poprzedniej.
       Packer nienawidził egzekucji. Jako człowiek religijny wierzył w karę śmierci, ponieważ kiedy Bóg mówił oko za oko, to nie żartował. Clyde wolałby jednak, żeby egzekucje odbywały się gdzie indziej i by kto inny je wykonywał. Na szczęście w Missisipi trafiały się tak rzadko, że jego i praca przebiegała spokojnie i bez większych zakłóceń. Packer przeżył piętnaście egzekucji w ciągu dwudziestu jeden lat, ale tylko cztery od roku 1972.
       Przez chwilę rozmawiał cicho ze strażnikiem na końcu korytarza. i promienie słońca zaczynały wciskać się przez otwarte okna w górze. Dzień , opowiadał się gorący i duszny. A także dużo spokojniejszy. Packer spodziewał się niewielkiej liczby skarg i próśb o widzenie z lekarzem oraz tylko kilku zażaleń na temat jakichś drobiazgów, wiedział bowiem, że mieszkańcy Bloku będą tego dnia wyciszeni i pogrążeni w rozmyślaniach. Minął co najmniej rok od czasu, gdy po raz ostatni obronie dano tak mało czasu na uratowanie skazańca. Packer uśmiechnął się w duchu szukając kolejnej głowy pod kocem. Tak, dzień zapowiadał się naprawdę spokojnie.
       Podczas kilku pierwszych miesięcy pobytu Sama w Bloku Packer ignorował go. Oficjalny regulamin zabraniał jakichkolwiek zbędnych kontaktów z więźniami, a Packer znalazł wiele powodów, by zostawić Sama w spokoju. Więzień należał do Klanu. Nienawidził czarnych. Mówił niewiele. Był zgorzkniały i gburowaty, przynajmniej na początku. Przedłużająca się bezczynność zmiękcza jednak stopniowo człowieka i z czasem Packer i Sam nawiązali pewien rodzaj porozumienia, używając kilku krótkich słów i znaczących chrząknięć. Po dziewięciu latach codziennych kontaktów Sam potrafił nawet czasami uśmiechnąć się do Packera.
       Po latach obserwacji Packer uznał, że w Bloku znajdują się dwa rodzaje morderców. Są mordercy, którzy, gdyby mieli szansę, ponownie popełniliby zbrodnię, oraz są ci, którzy po prostu popełnili błąd i nie przelaliby czyjejś krwi. Tych pierwszych należało zagazować jak najszybciej. Problem tych drugich powodował w umyśle Packera wielki niepokój, ponieważ ich egzekucje niczemu nie służyły. Społeczeństwo nie tylko nie ucierpiałoby, ale wręcz nie spostrzegłoby żadnej zmiany, gdyby tych ludzi wypuszczono z więzienia. Sam bez wątpienia należał do tej drugiej kategorii. Gdyby pozwolono mu wrócić do domu, wkrótce umarłby w samotności. Nie, Clyde Packer nie chciał, żeby Sam Cayhall zginał w komorze gazowej.
       Spokojnie szedł z powrotem oddziałem A, popijając kawę i spoglądając na ciemne cele. Oddział A znajdował się najbliżej izolatki, ta zaś sąsiadowała z Salą Komory. Sam przebywał w numerze szóstym na oddziale A, niecałe piętnaście metrów od komory gazowej. Kilka lat wcześniej poprosił o przeniesienie ze względu na jakąś błahą sprzeczkę z Cecilem Duffem, sąsiadem z następnej celi.
       Teraz siedział w ciemnościach na krawędzi swojego łóżka. Packer zatrzymał się i podszedł do krat.
        Dzień dobry, Sam  powiedział cicho.
        Dzień dobry  odparł Sam, spoglądając na Packera spod przymrużonych powiek. A potem podniósł się i stanął naprzeciw drzwi. Miał na sobie znoszoną białą koszulkę i obszerne szorty, ubranie jakie nosili prawie wszyscy mieszkańcy Bloku ze względu na przygniatający upał. Przepisy nakazywały noszenie jasnoczerwonych kombinezonów poza celą, ale wewnątrz skazańcy mogli ubierać się w to, co chcieli.
        Zapowiada się duszny dzień  wypowiedział Packer swoje codzienne pozdrowienie.
        Poczekaj do sierpnia  udzielił Sam standardowej odpowiedzi.
        Wszystko w porządku?  zapytał Packer.
        Nigdy nie czułem się lepiej.
        Twój adwokat powiedział, że wraca dzisiaj.
        Tak. To właśnie powiedział. Teraz potrzeba mi chyba całej kupy prawników, co, Packer?
        Na to mniej więcej wygląda.  Packer pociągnął łyk kawy i spojrzał w głąb korytarza. Okna z tyłu wychodziły na południe i zaczynały się przez nie przebijać pierwsze promienie światła.  Do zobaczenia, Sam  powiedział Packer i ruszył dalej. Sprawdził pozostałe cele, znajdując wszystkich podopiecznych na miejscu. Drzwi szczęknęły za nim, gdy wyszedł z oddziału
       A i wrócił do siebie.
       Jedyna lampa w celi znajdowała się nad umywalką z nierdzewnej stali  i też zrobiono ją z tego samego materiału, żeby nie można było odłamać kawałka i użyć jako broni albo narzędzia do popełnienia samobójstwa. Sam włączył lampkę i umył zęby. Dochodziła piąta trzydzieści. Nie spało mu się najlepiej.
       Zapalił papierosa i usiadł na brzegu łóżka, obserwując swoje stopy i patrząc na pomalowaną betonową podłogę, która promieniowała gorącem w lecie i chłodem w zimie. Jego jedyna para butów, gumowe klapki do kąpieli, których nienawidził, leżała pod łóżkiem. Sam posiadał też parę wełnianych skarpetek, w których spał w zimie. Resztę jego dobytku stanowił czarnobiały telewizor, radio, maszyna do pisania, sześć dziurawych podkoszulków, pięć par zwykłych białych szortów,. szczoteczka do zębów, grzebień, obcinacz do paznokci, przenośny wentylator oraz kalendarz ścienny na cały rok. Najcenniejszą rzeczą, jaką posiadał Sam, była kolekcja książek prawniczych, które zebrał i przez lata nauczył się ich treści. Książki stary ułożone starannie na tandetnych drewnianych półkach naprzeciw łóżka. W kartonowym pudle pomiędzy pólkami a drzwiami znajdował się zbiór opasłych teczek  chronologicznie ułożona historia sprawy Stan Missisipi przeciwko Samowi Cayhallowi. Ich treść Sam również znał na pamięć.
       Saldo ma i winien było krótkie i treściwe. Po stronie winien widział tylko wyrok śmierci. Bieda martwiła Sama z początku, ale po jakimś czasie porzucił troski. Rodzinna legenda głosiła, że pradziadek Sama opływał w bogactwa, posiadał ziemię i niewolników, ale żaden współczesny Cayhall nie miał wielkiego majątku. Sam znał skazańców, którzy godzinami poprawiali testamenty, tak jakby ich spadkobiercy chcieli wyrywać sobie kiepskie telewizory i parszywe czasopisma. On jednak myślał o tym, żeby w testamencie swoje wełniane skarpetki i brudną bieliznę ofiarować stanowi Missisipi lub Amerykańskiemu Stowarzyszeniu na Rzecz Mniejszości Narodowych.
       Na prawo od Sama mieszkał J.B. Gullitt, niepiśmienny chłopak, który zgwałcił i zamordował królową studenckiego balu. Przed trzema laty Gullitta dzieliły już tylko dni od egzekucji, lecz Sam przygotował zręczną apelację. Zwrócił uwagę na kilka niejasnych kwestii i poinformował Piąty Obwód, że Gullitt nie ma prawnika. Sąd natychmiast udzielił odroczenia i Gullitt stał się wiernym przyjacielem Sama.
       Na lewo siedział Hank Henshaw, uważany za przywódcę dawno zapomnianej bandy rzezimieszków znanej kiedyś jako Mafia Ciemniaków. Hank i jego zbieranina porwali którejś nocy osiemnastokołową ciężarówkę, zamierzając ukraść jej ładunek. Kierowca wyciągnął pistolet i zginął w strzelaninie. Rodzina Hanka opłacała dobrych prawników i dlatego spodziewano się, że przeżyje on jeszcze wiele lat.
       Ci trzej sąsiedzi na określenie swojej małej części SMB używali nazwy Rodezja.
       Sam wyrzucił papierosa do klozetu i wyciągnął się na łóżku. Dzień przed zamachem na Kramera wstąpił do domu Eddiego w Clanton. Czas zatarł resztę szczegółów, pamiętał tylko, że przywiózł trochę świeżych pomidorów ze swojego ogrodu i przez kilka minut bawił się na podwórku z małym Alanem, teraz Adamem. Był ciepły kwietniowy dzień i jego wnuk biegał na bosaka. Pamiętał pulchne dziecięce nóżki z plastrem wokół jednego palca. Skaleczyłem się o kamień, wyjaśnił Alan z wielką dumą. Chłopiec uwielbiał opatrunki wszelkiego rodzaju, zawsze miał jakiś na palcu albo kolanie. Evelyn przyjęła pomidory i potrząsnęła głową, kiedy Alan dumnie pokazał dziadkowi całe pudełko przeróżnych plastrów i bandaży.
       To był ostatni raz, kiedy widział Alana. Zamach miał miejsce dzień później i następne jedenaście miesięcy Sam spędził w areszcie. Kiedy skończył się drugi proces i wypuszczono go na wolność, Eddie już wyjechał ze swoją rodziną. Sam był zbyt dumny, żeby ich szukać. Słyszał plotki o ich miejscach pobytu. Lee mówiła, że są w Kalifornii, ale nie mogła ich znaleźć. Wiele lat później rozmawiała z Eddiem i dowiedziała się o drugim dziecku, dziewczynce imieniem Carmen.
       Na końcu korytarza rozległy się głosy. Potem dał się słyszeć szum spuszczanej wody i dźwięki radia. Blok śmierci budził się do życia. Sam przyczesał tłuste włosy, zapalił kolejnego montclaira i spojrzał na kalendarz na ścianie. Był dwunasty lipca. Zostało mu dwadzieścia siedem dni.
       Usiadł na brzegu łóżka i zaczął ponownie przyglądać się swoim stopom. J.B. Gullitt włączył telewizor, żeby obejrzeć wiadomości, i Sam paląc papierosa i drapiąc się w kolana wysłuchał dziennika lokalnej stacji NBC z Jackson. Po wymienieniu wszystkich strzelanin, napadów i zabójstw prezenter oznajmił podnieconym głosem, że w Parchman szykuje się nowa egzekucja. Piąty Obwód, poinformował skwapliwie, cofnął odroczenie Samowi Cayhallowi, najsłynniejszemu więźniowi Parchman, i ustalił datę egzekucji na ósmego sierpnia. Władze uważają, że wszystkie możliwości apelacji zostały wyczerpane i egzekucję należy wykonać.
       Sam włączył swój telewizor. Jak zwykle zdjęcia następowały dobre dziesięć sekund po danej informacji i Sam słuchał, jak prokurator stanowy we własnej osobie zapowiada, że po wszystkich tych latach Samowi Cayhallowi zostanie wreszcie wymierzona sprawiedliwość. Na ekranie pojawił Roxburgh, uśmiechnięty i marszczący jednocześnie brwi, a potem z głębokimi namysłem przedstawiający telewidzom ostateczny scenariusz umieszczenia i Sama w komorze gazowej. Potem prezenter, młody chłopak z rzadkim zarostem, zakończył całą historię krótkim opisem straszliwej zbrodni Sama.; podczas gdy nad jego ramieniem wykwitł prymitywny rysunek członka KuKluxKlanu w masce i spiczastym kapturze, uzupełniony obrazkiem przedstawiającym pistolet, płonący krzyż i litery KKK. Młodzieniec powtórzył datę: ósmego sierpnia, tak jakby widzowie powinni zakreślić ją sobie w kalendarzu i wziąć tego dnia wolne. Potem rozpoczęła się prognoza pogody.
       Sam wyłączył telewizor i podszedł do krat.
        Słyszałeś to?!  zawołał Gullitt z następnej celi.
        Tak.
        Robi się z tego kompletne wariactwo.
        To prawda.
        Ale nie przejmuj się, stary.
        Dlaczego?
        Bo potrwa to tylko cztery tygodnie.  Gullitt zachichotał, jakby udało mu się powiedzieć dobry żart, ale nie śmiał się długo. Sam wyciągnął dokumenty z jednej z teczek i usiadł na krawędzi łóżka. W celi nie było krzeseł. Przeczytał umowę z Adamem, dwukartkową umowę z tekstem na półtorej strony. Na marginesach porobił długopisem staranne, precyzyjne notatki. Potem dodał własne paragrafy na tyłach kartek. Kolejny pomysł przyszedł mu do głowy i Sam znalazł miejsce, żeby go zanotować. Zapalił papierosa i przeczytał dokument ponownie. A potem jeszcze raz.
       W końcu sięgnął na półkę i zdjął swoją staromodną przenośną maszynę marki Royal. Postawił ją sobie na kolanach, wkręcił papier i zaczął pisać.
       Dziesięć minut po szóstej drzwi na północnym krańcu korytarza otworzyły się ze szczękiem i dwaj strażnicy weszli do środka. Jeden pchał wózek z czternastoma tackami ułożonymi równo w przegródkach. Zatrzymali się przed celą numer jeden i wsunęli tacę przez wąski otwór w drzwiach. Celę numer jeden zajmował chudy Kubańczyk, który czekał już przy kratach, ubrany tylko w opadające szorty. Chwycił tacę jak głodujący żebrak i bez słowa uniósł ją na brzeg łóżka.
       Tego ranka na śniadanie była jajecznica z dwóch jajek, cztery grzanki z białego chleba, tłusty kawałek bekonu, dwa małe kartoniki dżemu grejpfrutowego, niewielka buteleczka z sokiem pomarańczowym i duży kubek kawy. Jedzenie było ciepłe i sycące. Jadłospis zaaprobował sąd federalny.
       Strażnicy przeszli do następnej celi, której mieszkaniec też już czekał. Zawsze czekali, zawsze stali przy drzwiach jak wygłodniałe psy.
        Jesteście spóźnieni o jedenaście minut  powiedział więzień spokojnie, biorąc swoją tacę. Strażnicy nie spojrzeli nawet na niego.
        Pozwij nas do sądu  odparł jeden.
        Mam swoje prawa.
        Twoje prawa gówno nas obchodzą.
        Nie rozmawiajcie ze mną w ten sposób. Pozwę was za to do sądu. Dręczycie mnie.
       Strażnicy przeszli do następnych drzwi nie mówiąc nic więcej. Zwykła część codziennego rytuału.
       Sam nie stał przy kratach w oczekiwaniu na śniadanie. Pracował w swoim miniaturowym biurze prawnym.
        Spodziewałem się, że będziesz pisał  powiedział jeden ze strażników stając przed drzwiami celi numer sześć. Sam powoli odłożył maszynę na łóżko.
        Listy miłosne  powiedział podnosząc się powoli.
        Cóż, cokolwiek tam piszesz, Sam, lepiej się pośpiesz. Kucharz zaczyna już mówić o twoim ostatnim posiłku.
        Powiedzcie mu, że chcę pizzę z mikrofalówki. Nie, pewnie by ją spieprzył. Może zdecyduję się na hot dogi i fasolę.  Sam wziął swoją tacę przez otwór w drzwiach.
        Twój wybór, Sam. Ostatni facet chciał stek i krewetki. Wyobrażasz sobie? Krewetki w tym miejscu.
        I dostał je?
        Nie. Stracił apetyt i musieli naszpikować go całą masą valium.
        Nie najgorszy sposób odejścia.
        Cisza!  wrzasnął J.B. Gullitt ze swojej celi. Strażnicy przesunęli wózek o kilka metrów i zatrzymali się przed Gullittem, który stał ściskając kraty obiema rękami. Nie zbliżali się do niego zanadto.
        No, no, ależ jesteśmy dzisiaj drażliwi  powiedział jeden z nich.
        Dlaczego, palanty, nie możecie po prostu podać jedzenia w ciszy? Do diabła, myślicie, że chcemy budzić się każdego ranka i słuchać waszych idiotycznych komentarzy? Po prostu daj mi jedzenie, człowieku.
        Ojej! Strasznie przepraszamy. Myśleliśmy tylko, że czujecie samotni.
        Myliliście się.  Więzień wziął swoją tacę i odwrócił się tyłem.
        Ale drażliwy  powiedział jeden ze strażników i obaj podokuczać komuś następnemu.
       Sam rozłożył jedzenie na łóżku i posłodził kawę. Nie co dzień dostaw jajecznicę i bekon. Tosty i dżem będzie jadł przez cały ranek i spoko popijał kawą, racjonując ją tak, żeby wystarczyła do dziesiątej, kiedy to] rozpocznie się jego godzina gimnastyki i słońca.
       Ustawił maszynę na kolanach i zaczął stukać.

ROZDZIAŁ 13
       
       Sam zakończył pisanie swojej wersji umowy o wpół do dziesiątej. Był z siebie dumny, od kilku miesięcy nie napisał nic równie dobrego. Jedząc powoli grzankę, po raz ostatni przeglądał tekst. Pismo było równe, lecz krój czcionek staromodny. Sam pisał wylewnie i kwieciście, używając wielu powtórzeń i słów nigdy nie wymawianych przez zwykłych śmiertelników. Płynnie posługiwał się żargonem prawniczym i mógł dorównać każdemu adwokatowi.
       Drzwi na końcu korytarza otworzyły się z trzaskiem, a potem zamknęły. Zastukały ciężkie kroki i pojawił się Packer.
        Przyjechał twój adwokat, Sam  powiedział, odpinając parę kajdanek. Sam wstał i podciągnął szorty.
        Która godzina?  zapytał.
        Parę minut po wpół do dziesiątej. A jaka to różnica?
        O dziesiątej moja kolej na przerwę.
        Chcesz iść na dwór, czy chcesz zobaczyć się ze swoim prawnikiem? Sam zastanawiał się nad tym wkładając czerwony kombinezon i wsuwając stopy w gumowe klapki. Ubieranie nie trwało długo w bloku śmierci.
        Czy będę mógł odebrać tę godzinę później?
        Zobaczymy.
        Wiesz, chcę mieć swoją przerwę.
        Wiem, Sam. Chodźmy.
        To dla mnie naprawdę ważne.
        Wiem, Sam. To naprawdę ważne dla każdego z was. Postaramy się dać ci tę godzinę później, okay?
       Sam starannie przyczesał włosy, a potem umył dłonie zimną wodą. Packer czekał cierpliwie. Chciał powiedzieć coś I.B. Gullittowi, coś o nastroju, w jakim był tego ranka, ale Gullitt zdążył już ponownie zasnąć. Przeciętny mieszkaniec bloku śmierci przez godzinę po śniadaniu oglądał telewizję albo w inny sposób zabijał czas, a potem ucinał sobie poranną drzemkę. Packer oceniał, że każdy z nich śpi przeciętnie przez piętnaście do szesnastu godzin na dobę, chociaż obliczeń tych w żaden sposób nie można było nazwać naukowymi. Więźniowie spali w upale i wilgoci, w hałasie nastawionych na cały regulator telewizorów i radioodbiorników.
       Tego ranka jednak w Bloku było o wiele spokojniej. Wentylatory szumiały i brzęczały, ale nikt nie wrzeszczał z celi do celi.
       Sam podszedł do krat, odwrócił się tyłem do Packera i wysunął obie dłonie przez wąski otwór pomiędzy kratami. Packer nałożył mu kajdanki, a Sam podszedł do łóżka i wziął swój dokument. Packer dał znak strażnikowi na końcu korytarza i drzwi celi Sama otworzyły się automatycznie. Zaraz potem zamknęły się ponownie.
       Przepisy przewidywały możliwość założenia łańcuchów na nogi w takiej sytuacji i gdyby Packer miał przed sobą młodszego więźnia, bardziej niesfornego i silniejszego, Packer użyłby ich. Ale to był tylko Sam. Stary człowiek. Jak daleko mógłby uciec? Ile szkody potrafiłby wyrządzić posługując się nogami?
       Packer delikatnie chwycił Sama za chude ramię i poprowadził go wzdłuż cel. Zatrzymali się przy okratowanych drzwiach na końcu korytarza, poczekali, aż się otworzą, i opuścili oddział A. Jeden ze strażników stanął za nimi, kiedy doszli do kolejnych drzwi, które Packer otworzył kluczem z pęku u pasa. Przestąpili przez próg i ujrzeli Adama siedzącego po drugiej stronie zielonej przegrody z drutu.
       Packer zdjął Samowi kajdanki i wyszedł z pomieszczenia.
       Adam powoli przeczytał umowę. Podczas drugiego czytania zrobił kilka notatek i widać było, że zdumiało go profesjonalne słownictwo. Widział już gorsze dokumenty pisane przez zawodowych prawników. Choć widział też lepsze. Sam cierpiał na tę samą chorobę, która przytrafiała się większości studentów pierwszego roku. Używał sześciu słów tam, gdzie wystarczyłoby jedno. Jego łacina była przerażająca. Dodawał całe akapity zupełnie niepotrzebnego tekstu. Ale jak na samouka, nie pisał źle.
       Z dwóch stron umowy zrobiło się teraz pięć, wystukanych starannie, z idealnie równymi marginesami i tylko dwiema literówkami i jednym błędem ortograficznym.
        Całkiem dobrze to zrobiłeś  powiedział Adam kładąc dokument na kontuarze. Sam palił papierosa i patrzył na niego przez otwór w siatce.  To praktycznie ta sama umowa, którą dałem ci wczoraj.
        To praktycznie zupełnie inna umowa  poprawił go Sam. Adam zerknął na swoje notatki i powiedział:
        Wydaje się, że niepokoi cię pięć kwestii. Gubernator, książki, filmy, rozwiązanie umowy i wreszcie ewentualni świadkowie egzekucji.
        Niepokoi mnie wiele rzeczy. Te akurat nie podlegają negocjacji.
        Przyrzekłem ci wczoraj, że nie będę miał nic wspólnego z żadnymi filmami i książkami.
        To dobrze. Idźmy dalej.
        Opis rozwiązania umowy jest w porządku. Chcesz mieć prawo do zrezygnowania ze mnie, a także z Kravitz & Bane, w dowolnym terminie i bez podania przyczyn.
        Zrezygnowanie z tych żydowskich sukinsynów zajęło mi ostatnio cały rok. Nie chcę, żeby przytrafiło mi się to ponownie.
        To rozsądne.
        Nie obchodzi mnie, czy to rozsądne, okay? Jest w umowie i nie podlega negocjacji.
        Wszystko jasne. Nie chcesz też mieć do czynienia z nikim oprócz mnie.
        Zgadza się. Nikt z Kravitz & Bane nie ma prawa tknąć moich akt. Całe tamto miejsce pełne jest Żydów, a ja nie chcę, żeby oni się do tego mieszali, okay? To samo jeśli chodzi o czarnuchów i kobiety.
        Posłuchaj, Sam, czy moglibyśmy zostawić wyzwiska na boku? Nazywajmy ich Murzynami, okay?
        Ooo Przepraszam. A może w takim razie zachowamy się tak jak należy i będziemy nazywać ich AfroAmerykanami i Amerykanami żydowskiego pochodzenia i Amerykanami płci żeńskiej? Ty i ja będziemy Amerykanami pochodzenia irlandzkiego, a także białymi Amerykanami płci męskiej. Jeśli chcesz uzyskać pomoc od swojej firmy, spróbuj trzymać się z Amerykanami pochodzenia niemieckiego i włoskiego. Skoro jesteś z Chicago, możesz też znaleźć paru Amerykanów pochodzenia polskiego. Ha, to będzie fajne, co? Będziemy naprawdę grzeczni, wielokulturowi i politycznie słuszni.
        Właśnie.
        Już czuję się lepiej.
       Adam postawił krzyżyk przy jednej ze swoich uwag.
        Okay, zgadzam się na to.
        Oczywiście, że się zgadzasz, przecież chcesz, żebym podpisał tę umowę. Tylko trzymaj mniejszości narodowe z dala od mojego życia.
        Zakładasz, że to one chcą się do niego mieszać.
        Nic nie zakładam. Zostały mi cztery tygodnie i wolę spędzić ten czas z ludźmi, którym ufam.
       Adam raz jeszcze przeczytał paragraf u dołu strony trzeciej dokumentu Sama. Sam rezerwował sobie wyłączne prawo wybrania dwóch świadków, którzy mieli być obecni podczas jego egzekucji.
        Nie rozumiem tego punktu o świadkach  powiedział Adam.
        To bardzo proste. Przepisy przewidują obecność około piętnastu świadków. Ponieważ ja jestem gościem honorowym, mam prawo wybrać dwóch. Regulamin, jak się przekonasz, kiedy będziesz miał okazję go przejrzeć, wymienia kilku, których obecność jest obowiązkowa. Dyrektor, Amerykanin libańskiego pochodzenia nawiasem mówiąc, wybiera resztę. Zazwyczaj urządza loterię dla dziennikarzy, żeby wiadomo było, które otrzymają prawo oglądania całej imprezy.
        A więc dlaczego zależy ci na tym punkcie?
        Ponieważ prawnika zawsze wybiera gazowany. Czyli ja.
        A ty nie chcesz, żebym oglądał egzekucję?
        Zgadza się.
        Zakładasz, że będę chciał ją oglądać.
        Nic nie zakładam. Jest faktem, że prawnicy nigdy nie mogą doczekać egzekucji swoich klientów, kiedy stanie się ona nieodwołalna. Nie; mogą się doczekać, żeby stanąć przed kamerami i płakać, perorować i wygłaszać tyrady przeciwko niesprawiedliwości.
        I sądzisz, że ja zrobiłbym coś takiego?
        Nie. Nie sądzę, żebyś coś takiego zrobił.
        A zatem po co jest ten punkt? Sam pochylił się do przodu oparty łokciami o kontuar. Jego nos znalazł się zaledwie o kilka centymetrów od drucianej siatki.
        Po to, żebyś nie był obecny przy egzekucji, jasne?
        Umowa stoi  odparł Adam swobodnie i przerzucił kartkę.  Ale i tak do tego nie dojdzie, Sam.
        Otóż to, chłopcze. To właśnie chcę słyszeć.
        Z tym, że możemy potrzebować gubernatora. Sam prychnął z obrzydzeniem i rozsiadł się wygodniej na swoim krześle. Położył prawą nogę na lewym kolanie i wbił wzrok w Adama.
        Umowa jest w tej kwestii bardzo jasna.
       I rzeczywiście. Prawie cała strona poświęcona była jadowitemu atakowi na Davida McAllistera. Sam zapomniał o terminologii prawniczej i użył takich słów jak sprośny, egoistyczny i narcystyczny, kilka razy wspominając też o nienasyconym głodzie sławy.
        A więc nie chcesz mieć nic wspólnego z gubernatorem  powiedział Adam.
       Sam prychnął.
        Uważam, że to błąd.
        Naprawdę nie interesuje mnie twoja opinia.
        Gubernator może uratować ci życie.
        Och, doprawdy? To on jest jedynym powodem, dla którego znalazłem się tutaj, w celi śmierci, i czekam na egzekucję w komorze gazowej. Dlaczego, u diabła, miałby chcieć ratować mi życie?
        Nie powiedziałem, że tego chce. Powiedziałem, że mógłby. Nie odbierajmy sobie szans.
       Sam uśmiechał się pod nosem przez długą chwilę, a potem zapalił papierosa. Zamrugał i przewrócił oczami, jakby siedzący przed nim chłopak był najgłupszym osobnikiem, jakiego spotkał od dziesięcioleci. Potem pochylił się do przodu wsparty na lewym łokciu i wycelował w Adama zakrzywiony palec wskazujący prawej dłoni.
        Jeśli sądzisz, że David McAllister zastosuje wobec mnie prawo łaski, to jesteś głupcem. Pozwól jednak, że powiem ci, co zrobi. Wykorzysta ciebie i mnie, żeby uzyskać jak największy rozgłos. Zaprosi cię do swojego urzędu w siedzibie władz stanowych i w odpowiednim czasie powiadomi media. Wysłucha cię z pełną uwagą. Zdradzi poważne wątpliwości, czy rzeczywiście powinienem umrzeć. Wyznaczy następne spotkanie, bliżej daty egzekucji. A kiedy wyjdziesz z jego gabinetu, udzieli kilku wywiadów i rozgada wszystko, czego się od ciebie dowie. Odgrzebie sprawę Kramera. Będzie opowiadał o prawach człowieka i sprzedawał cały ten kit na temat czarnuchów. Prawdopodobnie uroni nawet parę łez. Im bliżej daty egzekucji, w tym większe podniecenie wpadną pismacy. McAllister na wszystkie sposoby postara się włączyć w to cały świat. Zechce spotykać się z tobą co dwie godziny. Zabierze nas nawet do telewizji.
        Może tam pójść i bez nas.
        I zrobi to. Uwierz mi, Adamie. Godzinę przed moją śmiercią zwoła konferencję prasową gdzieś w pobliżu  może tutaj, może w pałacu gubernatora  i stanie przed setką kamer, żeby odmówić mi prawa łaski. I do tego skurwysyn będzie miał łzy w oczach.
        Nie zaszkodziłoby z nim porozmawiać.
        Świetnie. Idź i porozmawiaj z nim. A ja powołam się na paragraf drugi i sprawię, że w pięć minut znajdziesz się z powrotem w Chicago.
        Mógłby mnie polubić. Moglibyśmy się zaprzyjaźnić.
        Och, ależ polubi cię na pewno! Jesteś przecież wnukiem Sama. Cóż za wspaniała historia! Więcej reporterów, więcej kamer, więcej dziennikarzy, więcej wywiadów. Z radością zrobiłby z ciebie swojego współpracownika, żeby móc cię wykorzystywać. Do diabła, mógłby dzięki tobie wygrać następne wybory.
       Adam przerzucił kolejną stronę, zrobił jeszcze kilka notatek i milczał przez jakiś czas, mając nadzieję, że temat gubernatora sam zniknie.
        Gdzie nauczyłeś się tak pisać?  zapytał wreszcie.
        Z tych samych książek co ty. Uczyły mnie te same mądre głowy, które troszczyły się o twoją edukację. Nieżyjący sędziowie. Czcigodne trybunały. Geniami adwokaci. Pracowici profesorowie. Czytałem ten sam chłam co ty, synu.
        Nieźle  powiedział Adam przeglądając kolejny paragraf.
        Niezmiernie mi miło, że tak myślisz.
        Rozumiem, że prowadzisz tu swego rodzaju małą praktykę?
        Praktykę? Cóż to jest praktyka? Dlaczego prawnicy praktykują? Dlaczego nie mogą zwyczajnie pracować tak jak wszyscy inni? Czy hydraulicy praktykują? Czy kierowcy ciężarówek praktykują? Nie, oni po prostu pracują. Ale nie prawnicy. O nie. Oni są specjalni, oni praktykują. Można by pomyśleć, że przy całym tym praktykowaniu będą wiedzieli, co robią. Że i w końcu staną się w czymś dobrzy.
        Czy ty lubisz kogokolwiek?
        Cóż za idiotyczne pytanie.
        Co jest w nim idiotycznego?
        To, że ty siedzisz po tamtej stronie siatki. I możesz wyjść przez tamte drzwi i odjechać stąd. I dziś wieczorem możesz zjeść obiad w eleganckiej restauracji, a potem spać na miękkim łóżku. Po tej stronie życie wygląda nieco inaczej. Od dziewięciu lat nie widziałem księżyca. Traktuje się mnie jak zwierzę. Siedzę w klatce. Mam wyrok śmierci, który pozwala państwa zabić mnie za cztery tygodnie, więc tak, synu, trudno mi być kochającym i pełnym współczucia. Trudno mi lubić ludzi. Dlatego twoje pytanie jest głupie,
        Czy to znaczy, że przepełniała cię miłość i współczucie, zanim się ta znalazłeś?
       Sam spojrzał na niego przez otwór i zaciągnął się papierosem.
        Kolejne durne pytanie.
        Dlaczego?
        Bo to nieistotne, obrońco. Jesteś prawnikiem, a nie psychiatrą.
        Jestem twoim wnukiem. Dlatego zadaję pytania na temat twojej przeszłości.
        Zadawaj je. Ale możesz nie uzyskać odpowiedzi.
        Dlaczego nie?
        Przeszłość minęła, synu. To już historia. Nie możemy cofnąć tego, co się stało. Ani wyjaśnić wszystkiego punkt po punkcie.
        Ale ja nie znam swojej przeszłości.
        A więc jesteś naprawdę szczęśliwym człowiekiem.
        Niezupełnie.
        Posłuchaj, jeśli sądziłeś, że wypełnię luki w historii twojego życia, to muszę ci powiedzieć, że wybrałeś niewłaściwą osobę.
        Okay. Kto inny mógłby mi pomóc?
        Nie wiem. To nieistotne.
        Może dla mnie jest istotne.
        Cóż, jeśli mam być szczery, to twoje problemy nie interesują mnie teraz zbytnio. O wiele bardziej martwię się o siebie. O moją przyszłość. O mój kark. Gdzieś w oddali tyka wielki zegar i to tykanie staje się coraz głośniejsze, nie uważasz? Z jakiegoś dziwnego powodu, nie pytaj mnie dlaczego, kiedy słyszę to przeklęte tykanie, ogarnia mnie strach. Mam trudności z martwieniem się o innych.
        Dlaczego zostałeś członkiem Klanu, Sam?
        Ponieważ należał do niego mój ojciec.
        A dlaczego on został członkiem Klanu?
        Ponieważ należał do niego jego ojciec.
        Wspaniale. Trzy pokolenia.
        Cztery, jak sądzę. Pułkownik Jacob Cayhall walczył z Nathanem Bedordem Forrestem w wojnie secesyjnej i rodzinna legenda głosi, że był jednym z pierwszych członków Klanu. To był mój pradziadek.
        Jesteś z tego dumny.
        Czy to pytanie?
        Tak.
        To nie jest kwestia dumy.  Sam oparł się o kontuar.  Czy chcesz podpisać ten dokument?
        Tak.
        A zatem zrób to.
       Adam złożył podpis u dołu ostatniej strony i oddał umowę Samowi.
        Zadajesz pytania na temat bardzo osobistych spraw  powiedział Sam.  Jako mój prawnik nie możesz pisnąć nikomu ani słowa.
        Znam swoje obowiązki.
       Sam podpisał się obok Adama, a potem przyjrzał się obu podpisom.
        Kiedy stałeś się Hallem?
       : Miesiąc przed moimi czwartymi urodzinami. Wszyscy to zrobiliśmy. Cała rodzina za jednym zamachem. Ale ja oczywiście tego nie pamiętam.
        Dlaczego zostaliście przy nazwisku Hall? Dlaczego nie poszliście na całość i nie staliście się Millerami albo Greenami?
        Czy to pytanie?
        Nie.
        On uciekał, Sam. I palił za sobą mosty. Myślę, że cztery pokolenia to było dla niego wystarczająco dużo.
       Sam położył umowę na krześle obok siebie i starannie zapalił kolejnego papierosa. Wypuścił dym w stronę sufitu i spojrzał na Adama.
        Posłuchaj, Adamie  powiedział wolno i jego głos stał się nagle o wiele delikatniejszy.  Zostawmy na chwilę te rodzinne sprawy, okay? Może wrócimy do tego później. Na razie muszę się dowiedzieć, co się mnie przydarzy. Jakie są moje szansę i tak dalej. Tego typu rzeczy. W jaki sposób zatrzymuje się ten zegar? Jaki wniosek składamy najpierw?
        To zależy od kilku rzeczy, a przede wszystkim od tego, ile mi powiesz na temat zamachu.
        Nie rozumiem.
        Jeśli są jakieś nowe fakty, to je przedstawimy. Są na to sposoby, wierz mi. Znajdziemy sędziego, który nas wysłucha.
        Jakiego rodzaju nowe fakty?
       Adam otworzył notatnik i nagryzmolił datę na marginesie czystej kartki.
        Kto dostarczył zielonego pontiaca do Cleveland w noc zamachu?
        Nie wiem. Jeden z ludzi Dogana.
        Nie wiesz, jak się nazywał?
        Nie.
        Daj spokój, Sam.
        Przysięgam. Nie wiem, kto to zrobił. Nigdy go nie widziałem. Samochód dostarczono na parking. Ja go znalazłem. Miałem zostawić pontiaca potem w tym samym miejscu. Nigdy nie widziałem człowieka, który go tam przyprowadził.
        Dlaczego nie odkryto jego roli w trakcie procesów?
        A skąd mam to wiedzieć? Pewnie to tylko pionek. Chodziło im o mnie. Dlaczego mieli się przejmować jakąś płotką? Nie wiem.
        Zamach na Kramera był szósty z kolei, tak?
        Tak myślę.  Sam pochylił się ponownie do przodu, twarzą dotykając niemal drucianej siatki. Mówił cicho, starannie dobierając słowa, jakby ktoś gdzieś go słuchał.
        Tak myślisz?
        To było dawno temu.  Zamknął oczy i zastanawiał się przez chwilę.  Tak, szósty z kolei.
        FBI mówiło, że szósty.
        To wyjaśnia sprawę. Oni zawsze mają rację.
        Czy tego samego zielonego pontiaca użyto w którymś z poprzednich zamachów?
        Tak. W kilku, jeśli dobrze pamiętam. Używaliśmy więcej niż jednego samochodu.
        Wszystkie dostarczał Dogan?
        Tak. Miał komis samochodowy.
        Wiem. Czy ten sam mężczyzna dostarczał pontiaca podczas poprzednich zamachów?
        Nigdy nie widziałem ani nie spotkałem się człowiekiem, który dostarczał nam samochody. Dogan nie pracował w ten sposób. Był wyjątkowo ostrożny i wszystko szczegółowo planował. Nie wiem tego na pewno, ale sądzę, że mężczyzna dostarczający samochody nie miał pojęcia, kim jestem.
        Czy w samochodach od razu był dynamit?
        Tak. Zawsze. Dogan miał dość materiałów wybuchowych i broni, żeby prowadzić małą wojnę. Federalni nigdy nie znaleźli jego arsenału.
        Gdzie nauczyłeś się obchodzić z materiałami wybuchowymi?
        Na obozie treningowym KuKluxKlanu i z podstawowych podręczników.
        Wiedza dziedziczna, tak?
        Nie.
        Mówię poważnie. Gdzie nauczyłeś się odpalać ładunki?
        To bardzo łatwe. Każdy głupek mógłby się tego nauczyć w pół godziny.
        A potem dzięki praktyce z głupka robi się specjalista, tak?
        Praktyka pomaga. To niewiele trudniejsze niż odpalenie petardy. Zapalasz zapałkę lub zapalniczkę i przytykasz płomień do końca lontu. Potem zwiewasz, gdzie pieprz rośnie. Jeśli masz szczęście, to ładunek wybucha dopiero po kwadransie.
        I wszyscy członkowie Klanu uczą się tego niejako automatycznie?
        Większość z tych, których znałem, potrafiła to robić.
        Czy nadal znasz jakichś ludzi z Klanu?
        Nie. Wszyscy się mnie wyparli.
       Adam uważnie przyjrzał się jego twarzy. Przenikliwe błękitne oczy wydawały się spokojne. Zmarszczki zastygły. Na twarzy nie widać było żadnego uczucia, żadnej emocji, żalu czy bólu. Sam ani na chwilę nie odwracał wzroku.
       Adam zerknął znów do swojego notatnika.
        Drugiego marca 1967 roku podłożono bombę w synagodze Hirscha w Jackson. Ty to zrobiłeś?
        Nie owijasz w bawełnę, co?
        To proste pytanie.
       Sam ścisnął filtr wargami i myślał przez chwilę.
        Dlaczego uważasz, że to ważne?
        Do cholery, po prostu odpowiedz na pytanie  warknął Adam.  Jest za późno na wykręty.
        Nigdy wcześniej nie zadano mi tego pytania.
        Cóż, w takim razie dzisiaj jest wielki dzień. Wystarczy proste tak lub nie.
        Tak.
        Czy użyłeś zielonego pontiaca?
        Tak myślę.
        Kto był z tobą?
        Dlaczego sądzisz, że ktoś ze mną był?
        Ponieważ jeden ze świadków stwierdził, że na kilka minut przed eksplozją widział odjeżdżającego zielonego pontiaca. Stwierdził też, że w samochodzie znajdowało się dwóch ludzi. Wstępnie zidentyfikował cię nawet jako kierowcę.
        Ach tak. Nasz mały przyjaciel pan Bascar. Czytałem o nim w gazetach.
        Stał na rogu ulic Fortification i State, kiedy minęliście go ty i twój kumpel.
        Oczywiście, że stał. I właśnie wyszedł z baru o trzeciej nad ranem, pijany jak świnia i głupi jak but. Bascar, jak na pewno wiesz, nigdy nie pojawił się w sali sądowej, nigdy nie położył dłoni na Biblii i nie został zaprzysiężony, nigdy nie został poddany przesłuchaniom przez obie strony i ujawnił się dopiero wtedy, kiedy ja byłem już w areszcie w Greenville i pół świata znało zdjęcia zielonego pontiaca. Jego wstępna identyfikacja miała miejsce dopiero po tym, jak wszystkie gazety zamieściły moje zdjęcie.
        A więc twierdzisz, że on kłamie?
        Nie, ale zwyczajnie nie wie, o czym mówi. Pamiętaj, Adamie, że nigdy nie oskarżono mnie o ten zamach. Bascara nikt nigdy nie naciskał. Jego zeznanie pojawiło się, kiedy dziennikarz z jakiejś gazety z Memphis tak długo przeszukiwał bary i burdele, aż znalazł kogoś takiego jak on.
        Spróbujmy inaczej. Czy miałeś pomocnika, kiedy podkładałeś bombę w synagodze Hirscha drugiego marca 1967 roku?
       Sam spuścił wzrok, spojrzał na kontuar, a potem na podłogę. Odepchnął się lekko od przegrody i oparł wygodniej na krześle. Jak było do przewidzenia, zaraz potem wyciągnął paczkę montclairów i w nieskończoność wybierał papierosa, by postukać następnie filtrem o kontuar i wetknąć go niedbale pomiędzy wilgotne wargi. Zapalenie zapałki było kolejną małą ceremonią, i kiedy ta zakończyła się wreszcie, świeży kłąb dymu uleciał w kierunku sufitu.
       Adam patrzył i czekał, aż stało się jasne, że nie otrzyma szybkiej odpowiedzi. Samo wahanie było jednak równoznaczne z przyznaniem się. Nerwowo postukał piórem w notatnik. Oddychał szybko i zauważył, że przyśpiesza mu tętno. Poczuł skurcz pustego żołądka. Czyżby to oznaczało przełom? Jeśli miał wspólnika, to być może pracowali razem i być może to nie Sam podłożył dynamit, który zabił Kramerów. Przedstawiając ten fakt sprzyjającemu sędziemu można by uzyskać kolejne odroczenie. Być może.
        Nie  odparł Sam wreszcie, bardzo cicho, ale stanowczo, spoglądając na Adama przez otwór w przegrodzie.
        Nie wierzę ci.
        Nie miałem wspólnika.
        Nie wierzę ci, Sam.
       Sam wzruszył swobodnie ramionami, jakby zupełnie go to nie obchodziło. Skrzyżował nogi i splótł palce dłoni wokół kolana.
       Adam wziął głęboki oddech, nagryzmolił coś rutynowo, jakby oczekiwał takiej właśnie odpowiedzi, i przerzucił stronę.
        O której godzinie dotarłeś do Cleveland w nocy dwudziestego marca 1967 roku?
        O której godzinie?
        Za pierwszym razem.
        Wyruszyłem z Clanton około szóstej. Dwie godziny zajęła mi podróż. Więc musiałem tam być około ósmej.
        Dokąd pojechałeś?
        Do domu towarowego.
        A stamtąd?
        Po samochód.
        Po zielonego pontiaca?
        Tak. Ale jeszcze go tam nie było. Więc pojechałem rozejrzeć się trochę po Greenville.
        Byłeś tam już kiedyś?
        Tak, parę tygodni wcześniej zrobiłem mały rekonesans. Poszedłem do nawet do biura tego Żyda, żeby je sobie obejrzeć.
        To było głupie, prawda? Jego sekretarka zidentyfikowała cię potem w czasie procesu jako człowieka, który chciał skorzystać z toalety.
        Bardzo głupie. Ale z drugiej strony nigdy nie spodziewałem się, że zostanę złapany i że ta kobieta kiedykolwiek zobaczy ponownie moją twarz.  Przygryzł filtr i zaciągnął się mocno.  To złe posunięcie. Oczywiście bardzo łatwo jest siedzieć teraz tutaj i być mądrym.
        Jak długo przebywałeś w Greenville?
        Coś koło godziny. Potem wróciłem do Cleveland po auto. Dogan zawsze planował kilka awaryjnych możliwości. Samochód zaparkowany był w miejscu B, koło postoju dla ciężarówek.
        Gdzie schowano kluczyki?
        Pod wykładziną na podłodze.
        Co zrobiłeś?
        Wybrałem się na przejażdżkę. Wyjechałem z miasta, gdzieś na pola bawełny. Znalazłem odludne miejsce i zaparkowałem. Otworzyłem bagażnik i znalazłem dynamit.
        Ile lasek?
        Piętnaście, jak sądzę. Używałem od dwunastu do dwudziestu, w zależności od budynku. Dwadzieścia na synagogę, bo była nowoczesna, niedawno zbudowana, z betonu i kamienia. Ale biuro Żyda, wzniesione z drewna, należało do starych domostw i wiedziałem, że piętnaście wystarczy, żeby zrównać je z ziemią.
        Co jeszcze znajdowało się w bagażniku?
        To co zwykle. Tekturowe pudełko z dynamitem. Dwa zapalniki. Piętnastominutowy lont.
        To wszystko?
        Tak.
        Jesteś pewny?
        Oczywiście, że tak.
        A co z zapalnikiem czasowym? Detonatorem?
        A tak. Zapomniałem o nim. Był w innym, mniejszym pudełku.
        Opisz mi go.
        Po co? Czytałeś stenogramy z procesu. Ekspert z FBI doskonale zrekonstruował to małe cacko. Czytałeś to, prawda?
        Wiele razy.
        I widziałeś zdjęcia, które pokazali na procesie. Te z fragmentami zapalnika. Widziałeś to wszystko, prawda?
        Widziałem. Skąd Dogan wziął budzik?
        Nigdy go nie pytałem. Mógł go kupić w każdym sklepie. To był zwykły, tandetny budzik. Nic wymyślnego.
        Czy pierwszy raz użyłeś wtedy zapalnika czasowego?
        Wiesz, że tak. Pozostałe bomby były detonowane za pomocą lontów. Dlaczego zadajesz mi te pytania?
        Ponieważ chcę usłyszeć twoje odpowiedzi. Czytałem wszystko, ale chcę usłyszeć to od ciebie. Dlaczego użyłeś zapalnika czasowego?
        Ponieważ miałem po dziurki w nosie zapalania lontów i uciekania w podskokach. Chciałem uzyskać dłuższy czas pomiędzy podłożeniem bomby, a jej wybuchem.
        O której godzinie ją podłożyłeś?
        Około czwartej.
        O której miała wybuchnąć?
        Około piątej.
        Co poszło źle?
        Nie wybuchła o piątej. Wybuchła parę minut przed ósmą, a w tym czasie w budynku znajdowali się już ludzie i cześć z nich zginęła. To dlatego siedzę tutaj w tym czerwonym małpim ubranku i zastanawiam się, jaki zapach będzie miał gaz.
        Dogan zeznał, że wyboru Marvina Kramera na ofiarę dokonaliście wspólnie, że Kramer figurował na czarnej liście Klanu od trzech lat, że to ty zaproponowałeś użycie zapalnika czasowego jako sposób na zlikwidowanie Kramera oraz że działałeś w pojedynkę.
       Sam słuchał cierpliwie i palił papierosa. Jego oczy zwęziły się do maleńkich szparek i Sam skinął głową w stronę podłogi. Potem prawie się uśmiechnął.
        Cóż, obawiam się, że Dogan po prostu zwariował i tyle. Federalni szykowali się na niego przez lata i wreszcie wpadł w ich sidła. Nie był silnym Człowiekiem, musisz to wiedzieć.  Wziął głęboki oddech i spojrzał na Adama.  Ale część z tego to prawda. Nie wszystko, ale część.
        Czy naprawdę zamierzałeś go zabić?
        Nie. My nie zabijaliśmy ludzi. Wysadzaliśmy tylko w powietrze budynki.
        A co z domem Pindera w Vicksburgu? To też była twoja robota? Sam powoli skinął głową.
        Bomba wybuchła o czwartej nad ranem, kiedy cała rodzina pogrążona była we śnie. Sześć osób. Na szczęście, choć zakrawa to na cud, skończyło się tylko na niewielkich obrażeniach u jednej osoby.
        To żaden cud. Bomba została umieszczona w garażu. Gdybym chciał kogoś zabić, podłożyłbym ją pod oknem sypialni.
        Pół domu się zawaliło.
        Tak, ale gdybym użył zapalnika czasowego, rozwaliłbym całą tę bandę Żydów razem z ich preclami i macą.
        Dlaczego tego nie zrobiłeś?
        Bo nie chcieliśmy zabijać ludzi.
        A co chcieliście robić?
        Odstraszać. Brać odwet. Wybijać z głowy tym parszywym Żydom finansowanie ruchu praw człowieka. Próbowaliśmy zmusić Afrykańczyków, żeby zostali tam, gdzie jest ich miejsce  w ich własnych szkołach, kościołach, osiedlach i toaletach, z dala od naszych kobiet i dzieci. Żydzi tacy jak Marvin Kramer popierali ideę społeczeństwa wielorasowego i podjudzali Afrykanów do buntu. Sukinsyna trzeba było uspokoić.
        Naprawdę mu pokazaliście, co?
        Dostał to, na co zasługiwał. Przykro mi z powodu jego małych chłopców.
        Twój żal jest wzruszający.
        Posłuchaj, Adamie, i to uważnie. Nie miałem zamiaru nikogo skrzywdzić. Bomba miała wybuchnąć o piątej rano, trzy godziny przed przybyciem pierwszych ludzi do biura. Jego synowie znaleźli się tam tylko dlatego, że ich matka miała grypę.
        Ale nie czujesz wyrzutów sumienia z powodu tego, że Kramer stracił obie nogi?
        Nie za bardzo.
        Żadnych wyrzutów sumienia z powodu faktu, że rok później popełnił samobójstwo?
        To on pociągnął za spust, nie ja.
        Jesteś chorym człowiekiem.
        Tak, i będę jeszcze bardziej chory, kiedy wciągnę nosem gaz.
       Adam z obrzydzeniem potrząsnął głową, ale nic nie powiedział. Później mogli podyskutować na temat rasy i nienawiści, choć Adam nie oczekiwał od Sama zmiany poglądów. Poprzysiągł sobie, że spróbuje. Teraz jednak musieli rozmawiać o faktach.
        Co zrobiłeś po sprawdzeniu, że dynamit jest w bagażniku?
        Wróciłem na postój dla ciężarówek. Wypiłem kawę.
        Po co?
        Powiedzmy, że miałem ochotę na kawę.
        Bardzo śmieszne, Sam. Byłbym wdzięczny, gdybyś odpowiadał poważnie.
        Czekałem.
        Na co?
        Musiałem przeczekać parę godzin. Było koło północy, a ja chciałem spędzić w Greenville jak najmniej czasu. Zabijałem więc czas w Cleveland.
        Czy rozmawiałeś z kimś w barze?
        Nie.
        Czy w środku był tłok?
        Naprawdę nie pamiętam.
        Siedziałeś sam?
        Tak.
        Przy stoliku?
        Tak.  Sam pozwolił sobie na lekki uśmiech, ponieważ wiedział, co się szykuje.
        Kierowca ciężarówki nazwiskiem Tommy Farris stwierdził, że tamtej nocy widział w barze mężczyznę bardzo przypominającego ciebie i że ten mężczyzna przez dłuższy czas pił kawę z innym, młodszym mężczyzną.
        Nigdy nie spotkałem pana Farrisa, ale wydaje mi się, że przez trzy lata miał zanik pamięci. Ani słowa nikomu, jak sobie przypominam, aż do czasu gdy kolejny dziennikarz wyciągnął go skądś i zamieścił jego nazwisko w gazecie. Zdumiewające, jak ci tajemniczy świadkowie pojawiają się wiele lat po procesach.
        Dlaczego Farris nie zeznawał na twoim ostatnim procesie?
        Nie pytaj mnie. Pewnie dlatego że nie miał nic do powiedzenia. Fakt, że siedem godzin przed zamachem piłem kawę sam albo z kimś, miał niewielkie znaczenie. Poza tym to działo się w Cleveland i nie miało nic wspólnego z pytaniem, czy popełniłem zbrodnię, czy nie.
        A więc Farris kłamał?
        Nie wiem, czy Farris kłamał. Naprawdę mnie to nie obchodzi. Byłem sam. Tylko to jest istotne.
        O której wyjechałeś z Cleveland?
        Około trzeciej.
        I pojechałeś prosto do Greenville?
        Tak. Minąłem dom Kramerów, ujrzałem strażnika siedzącego na werandzie, zrobiłem rekonesans koło jego biura i około czwartej zaparkowałem na tyłach budynku, wślizgnąłem się do środka tylnymi drzwiami, umieściłem bombę w szafie na korytarzu, wróciłem do samochodu i odjechałem.
        O której opuściłeś Greenville?
        Chciałem zrobić to przed wybuchem bomby. Ale, jak wiesz, minęło kilka miesięcy, zanim z niego wyjechałem.
        Co zrobiłeś po podłożeniu bomby?
        Znalazłem małą knajpkę na autostradzie, jakieś pół mili od kancelarii Kramera.
        Po co tam pojechałeś?
        Żeby napić się kawy.
        Która była godzina?
        Nie wiem. Pewnie jakieś wpół do piątej.
        Czy w knajpce siedziało dużo ludzi?
        Nie, tylko garstka. Wiesz, to była typowa przydrożna restauracyjka z tłustym kucharzem w brudnym podkoszulku i kelnerką żującą gumę balonową.
        Rozmawiałeś z kimś?
        Zamieniłem kilka słów z kelnerką, kiedy zamawiałem kawę. Może zjadłem też pączka.
        I piłeś sobie spokojnie kawę, nie odzywając się do nikogo, czekając, aż wybuchnie bomba.
        Tak. Zawsze lubiłem słuchać huku eksplozji i patrzyć na reakcje ludzi.
        A więc robiłeś to już wcześniej?
        Tylko raz. W lutym tamtego roku wysadziłem w powietrze biuro pośrednictwa handlu nieruchomościami w Jackson  Żydzi sprzedali dom w białej dzielnicy jakimś czarnuchom  i siedziałem sobie w barze niecałe trzy ulice dalej, kiedy bomba wybuchła. Używałem wtedy lontu, wiec musiałem wziąć nogi za pas, szybko zaparkować samochód i znaleźć sobie stolik. Dziewczyna przyniosła właśnie moją kawę, kiedy ziemia się zatrzęsła i wszyscy zamarli. Naprawdę mi się to podobało. Dochodziła czwarta rano i w barze pełno było kierowców ciężarówek i dostawców, w rogu siedziało nawet paru gliniarzy, którzy oczywiście pobiegli do swoich samochodów i odjechali na sygnale. Mój stolik tak się zatrząsł, że kawa wylała się z kubka.
        I to cię podniecało?
        Tak. Ale inne akcje były zbyt ryzykowne. Nie miałem czasu na znalezienie baru albo kawiarni, więc po prostu jeździłem sobie przez parę minut, czekając na zabawę. Co chwila patrzyłem na zegarek, więc orientowałem się dokładnie, kiedy nastąpi eksplozja. Jeśli jechałem samochodem, to lubiłem znajdować się wtedy na skraju miasta.  Sam zamilkł i zaciągnął się mocno papierosem. Mówił powoli. Miał rozbiegany wzrok, kiedy opowiadał o swoich przygodach, ale uważnie dobierał słów.  Obserwowałem też eksplozję w domu Pinderów.
        A jak to zrobiłeś?
        Pinderowie mieszkali w dużym domu na przedmieściach, wśród drzew, w czymś w rodzaju małej doliny. Zaparkowałem samochód na stoku wzgórza jakąś milę stamtąd i siedziałem pod drzewem, kiedy wybuchła bomba.
        Jak pięknie.
        Naprawdę było pięknie. Pełnia księżyca, chłodna noc. Miałem doskonały widok na dom i widziałem niemal cały dach. Było tak spokojnie i cicho, wszyscy głęboko spali, a potem, bum, i dach rozleciał się na wszystkie strony.
        Jaki grzech popełnił pan Pinder?
        Był typowym Żydem. Kochał czarnuchów. Zawsze popierał radykalnych działaczy murzyńskich, kiedy ci wracali z Północy i agitowali na potęgę. Uwielbiał uczestniczyć w ich marszach protestacyjnych i bojkotach. Podejrzewaliśmy, że finansuje dużą część ich działalności.
       Adam robił notatki i próbował ułożyć sobie wszystko w głowie. Niełatwo było strawić to, co słyszał, ponieważ niemal nie dawało się w to uwierzyć. Być może kara śmierci miała jednak jakiś sens.
        Wróćmy do Greenville. Gdzie mieściła się ta knajpka?
        Nie pamiętam.
        Jak się nazywała?
        Minęło dwadzieścia trzy lata. A poza tym nie było to miejsce, które chciałoby się zapamiętywać.
        Czy znajdowała się przy Trasie 82?
        Tak mi się wydaje. Co zamierzasz zrobić? Tracić czas na szukanie tłustego kucharza i nie domytej kelnerki? Nie wierzysz w to, co ci opowiadam?
        Nie, nie wierzę w to, co mi opowiadasz.
        Dlaczego?
        Ponieważ nie potrafisz mi powiedzieć, gdzie nauczyłeś się robić bomby z zapalnikiem czasowym.
        W garażu za domem.
        W Clanton?
        Za Clanton. Nie było to trudne.
        Kto cię nauczył?
        Sam się nauczyłem. Miałem rysunek i małą książeczkę ze schematami. Krok pierwszy, drugi, trzeci. To nic trudnego.
        Ile zrobiłeś prób przed zamachem na Kramera?
        Jedną.
        Gdzie? Kiedy?
        W lesie niedaleko mojego domu. Wziąłem dwie laski dynamitu i niezbędne rekwizyty i poszedłem do koryta wyschniętego potoku głęboko w lesie. Wszystko zadziałało idealnie.
        Oczywiście. I wszystkie te eksperymenty i badania prowadziłeś w swoim garażu?
        Tak właśnie powiedziałem.
        Miałeś własne małe laboratorium.
        Nazywaj to, jak chcesz.
        Cóż, FBI dokładnie przeszukało twój dom, garaż i teren, kiedy siedziałeś w areszcie. Nie znaleźli nawet śladu materiałów wybuchowych.
        Może oni są głupi. Może ja jestem ostrożny i nie chciałem zostawiać żadnego śladu.
        A może bombę podłożył ktoś, kto naprawdę znał się na materiałach wybuchowych.
        Nie. Przykro mi.
        Jak długo siedziałeś w tej knajpce w Greenville?
        Bardzo długo. Minęła piąta. Potem wpół do szóstej. Wyszedłem parć minut przed szóstą i pojechałem obejrzeć biuro Kramera. Wszystko wyglądało normalnie. Po ulicach kręcili się już pierwsi przechodnie, a ja nie chciałem, żeby ktoś mnie zobaczył. Przeciąłem rzekę i pojechałem do Lakę Yillage w Arkansas, a potem wróciłem do Greenville. Wtedy była już siódma, słońce zdążyło wzejść, ludzie chodzili po ulicach. I cisza, żadnej eksplozji. Zaparkowałem samochód w bocznej uliczce i spacerowałem trochę. Ta przeklęta bomba nie chciała wybuchnąć. Spacerowałem i spacerowałem, nadstawiając uszu, mając nadzieję, że wreszcie zatrzęsie się ziemia. Ale nic się nie działo.
        Czy widziałeś Marvina Kramera i jego synów, kiedy wchodzili do budynku?
        Nie. Skręciłem za róg, zobaczyłem jego zaparkowany samochód i pomyślałem: cholera! Zrobiło mi się zimno. Ale potem machnąłem ręką: co tam, to tylko Żyd i to taki, który popełnił wiele grzechów. Potem pomyślałem o wszystkich tych sekretarkach i innych ludziach, którzy mogli tam pracować, więc ponownie obszedłem całą ulicę. Pamiętam, że spojrzałem na zegarek za dwadzieścia ósma i przyszło mi do głowy, żeby wykonać anonimowy telefon do biura i ostrzec Kramera, że w szafie jest bomba. A gdyby mi nie uwierzył, mógłby pójść i przekonać się sam.
        I dlaczego tego nie zrobiłeś?
        Nie miałem dziesięciocentówki na telefon. Wszystkie drobne dałem w napiwku kelnerce, a nie chciałem wchodzić do sklepu i prosić o rozmienienie. Muszę ci powiedzieć, że naprawdę się zdenerwowałem. Trzęsły mi się ręce i nie chciałem, żeby ktokolwiek nabrał podejrzeń. Byłem w końcu z innego miasta. W szafie leżała moja bomba, a ja znalazłem się w małym miasteczku, gdzie każdy zna każdego i gdzie każdy obcy zostaje doskonale zapamiętany, jeśli popełniono jakieś przestępstwo. Pamiętam, że szedłem chodnikiem, niemal naprzeciwko biura Kramera i przed zakładem fryzjerskim stał stojak z gazetami, obok niego jakiś mężczyzna szukał drobnych po kieszeniach! Chciałem do niego podejść, żeby poprosić o dziesiątkę na telefon, ale byłem zbyt zdenerwowany.
        Dlaczego się denerwowałeś, Sam? Powiedziałeś, że nie obchodziło cię, czy Kramerowi coś się stanie. To był już twój szósty zamach, tak?
        Tak, ale tamte nie sprawiały mi trudności. Musiałem tylko zapalić lont, zmyć się i poczekać gdzieś przez parę minut. Cały czas myślałem o tej ślicznej sekretareczce w kancelarii Kramera, tej, która wskazała mi ubikację. Tej samej, która zeznawała potem na procesie. I cały czas myślałem o innych pracownikach biura, bo kiedy wszedłem do środka dwa tygodnie wcześniej, było tam pełno ludzi. Dochodziła ósma i wiedziałem, że jest już bardzo późno. Wiedziałem, że jeśli czegoś nie zrobię to zginie dużo ludzi. Mój mózg przestał pracować. Pamiętam, że stałem przy budce telefonicznej na sąsiedniej ulicy, patrząc na zegarek, a potem na budkę, mówiąc sobie w duchu, że muszę zatelefonować. W końcu wszedłem do środka i znalazłem numer, ale do czasu, kiedy zaniknąłem książkę, już zdążyłem go zapomnieć. Znalazłem go więc ponownie i zacząłem wykręcać, kiedy przypomniałem sobie, że nie mam dziesięciocentówki. Zdecydowałem się więc iść do fryzjera po drobne. Nogi miałem jak z waty i pociłem się nieprawdopodobnie. Poszedłem do fryzjera i zajrzałem przez szybę. W środku było pełno ludzi. Stali pod ścianami, rozmawiali i czytali gazety, a obok stał rząd krzeseł, również pełen rozmawiających mężczyzn. Pamiętam, że kilku spojrzało na mnie, a potem jeden czy dwóch zaczęło mi się przyglądać, więc odszedłem.
        Dokąd?
        Nie jestem pewny. Z kancelarią Kramera sąsiadowało jakieś inne biuro i pamiętam, że widziałem, jak zatrzymuje się przed nim samochód. Pomyślałem, że może to sekretarka albo ktoś inny zmierzający do kancelarii Kramera, i chyba szedłem w stronę tego samochodu, kiedy nastąpił wybuch.
        A więc byłeś na ulicy?
        Chyba tak. Klęczałem pośrodku ulicy w deszczu szkła i odłamków. Ale co działo się potem, nie pamiętam już zbyt dobrze.
       Rozległo się lekkie pukanie do drzwi, a potem pojawił się sierżant Packer z dużym styropianowym kubkiem z kawą, papierową serwetką, pałeczką do mieszania i malutkim opakowaniem śmietanki.
        Pomyślałem, że może przyda się trochę kawy. Przepraszam, że przeszkadzam.  Postawił kubek przed Adamem.
        Dzięki.
       Packer odwrócił się szybko i ruszył w stronę drzwi.
        Poproszę o podwójny cukier i jedną śmietankę  powiedział Sam zza przegrody.
        Tak jest, sir  warknął Packer nie odwracając się, a potem zniknął.
        Miłą macie tu obsługę  powiedział Adam.
        Cudowną, po prostu cudowną.

ROZDZIAŁ 14
       
       Sam oczywiście nie dostał kawy. On wiedział o tym od razu, ale Adam nie. Więc po kilku minutach czekania Sam powiedział:  Wypij ją.  Zapalił następnego papierosa i pospacerował trochę dookoła swojego krzesła, podczas gdy Adam mieszał kawę plastykową łyżeczką. Dochodziła jedenasta i Sam stracił swoją godzinę przerwy, a nie sądził, zęby Packer znalazł czas na oddanie mu jej później. Zrobił kilka przysiadów i skłonów, a kolana i stawy trzaskały mu głośno. Podczas pierwszych kilku miesięcy pobytu w Bloku Sam ćwiczył bardzo regularnie. Był czas, że robił w swojej celi sto pompek i sto przysiadów dziennie, każdego dnia. Ćwiczenia i niskotłuszczowa dieta sprawiły, że jego waga spadła do idealnych siedemdziesięciu pięciu kilogramów. Brzuch miał płaski i twardy. Nigdy nie był w tak dobrej formie.
       Wkrótce jednak przyszło zrozumienie, że Blok jest jego ostatnim domem, że państwo zabije go w nim któregoś dnia. Jaką ma się korzyść z dobrego zdrowia i twardych bicepsów, kiedy siedzi się w zamknięciu dwadzieścia trzy godziny na dobę i czeka na śmierć? Stopniowo zarzucił ćwiczenia. Jego towarzysze niedoli uważali go za człowieka szczęśliwego, głównie dlatego że miał dostęp do pieniędzy. Młodszy brat, Donnie, mieszkał w Karolinie Pomocnej i raz w miesiącu przysyłał mu wielkie pudło, w którym znajdowało się dziesięć starannie ułożonych kartonów papierosów montclair. Sam Cayhall palił przeciętnie trzy do czterech paczek dziennie. Chciał umrzeć, zanim państwu uda się go zabić. Chciał, żeby stało się to w wyniku jakiejś długotrwałej choroby, wymagającej kosztownego leczenia, które stan Missisipi zgodnie z konstytucją musiał mu zapewnić.
       Wyglądało na to, że przegra ten wyścig.
       Sędzia federalny, który uzyskał kontrolę nad Parchman dzięki pozwowi dotyczącemu praw więźniów, wydał daleko idące instrukcje unieważniające fundamentalne procedury wychowawcze. Starannie zdefiniował prawa więźniów. Określił nawet tak drobne szczegóły, jak powierzchnia każdej celi w Bloku oraz suma pieniędzy, jaką każdy z więźniów mógł posiadać. Maksimum wynosiło dwadzieścia dolarów. Pieniądze, określane jako kurz zawsze przychodziły z zewnątrz. Skazani na śmierć nie mogli pracować i zarabiać. Szczęśliwcy dostawali parę dolarów od krewnych i przyjaciół. Mogli je wydać w kantynie usytuowanej pośrodku SMB. Napoje chłodzące nazywano butelkowcami. Cukierki i chipsy były cmokcmokami i chrupchrapami. Prawdziwe papierosy w paczkach znano jako zgrabne nóżki i ćmiki.
       Przeważająca większość więźniów nie dostawała z zewnątrz nic. Handlowali więc, wymieniali się i targowali, aż zdobyli tyle drobnych, że mogli nabyć sprzedawane luzem liście tytoniu, które następnie skręcali w bibułkach i palili powoli. Sam był więc prawdziwym szczęśliwcem.
       Usiadł z powrotem na krześle i zapalił kolejnego montclaira.
        Dlaczego nie zeznawałeś na procesie?  zapytał Adam przez dnie przegrodę.
        Na którym procesie?
        Słuszna uwaga. Na pierwszych dwóch.
        Nie potrzebowałem. Brazelton wybrał dobrych ławników, samych białych, miłych, sympatycznych ludzi, którzy dużo rozumieli. Wiedziałem, że przez tych nie zostanę skazany. Nie musiałem zeznawać.
        A na ostatnim procesie?
        To nieco bardziej skomplikowane. Keys i ja dyskutowaliśmy na ten temat wielokrotnie. On z początku uważał, że powinienem zeznawać, ponieważ miałbym szansę wyjaśnić przysięgłym, jakie były moje intencje. Wyjaśniłbym, że nie przewidywano ofiar i tak dalej. Że bomba miała wybuchnąć o piątej rano. Zdawaliśmy sobie jednak sprawę, że krzyżowy ogień pytań okaże się brutalny. Sędzia postanowił już wcześniej, że nie sprzeciwi się zadawania pytań na temat poprzednich zamachów. Musiałbym się przyznać, że podłożyłem te piętnaście lasek dynamitu, liczbę wystarczającą do popełnienia zabójstwa.
        Dlaczego wiec w końcu nie zeznawałeś?
        Z powodu Dogana. Ten kłamliwy sukinsyn powiedział przysięgłym, że naprawdę mieliśmy zamiar zabić Żyda. To przesądziło sprawę. Zastanów się, w końcu to były wizard KuKluxKlanu zeznawał przeciwko jednemu ze swoich dawnych podwładnych. Poważna historia. Przysięgli jedli mu z ręki.
        Dlaczego Dogan kłamał?
        Adamie, Jeremiasz Dogan zwariował. Naprawdę zwariował. Federalni przez piętnaście lat deptali mu po piętach  podsłuchiwali jego telefony, śledzili żonę, kiedy jechała do miasta, prześladowali krewnych, grozili dzieciom, nachodzili go w środku nocy. Jego życie zamieniło się w piekło. Ktoś zawsze go podglądał i podsłuchiwał. Potem Dogan popełnił nieostrożność i faceci z urzędu podatkowego dobrali mu się do skóry. Razem z FBI powiedzieli mu, że czeka go jakieś trzydzieści lat za kratami. Dogan nie wytrzymał presji. Słyszałem, że po moim procesie został odesłany na jakiś czas do szpitala dla nerwowo chorych. Przeszedł jakąś kurację, wrócił do domu i wkrótce potem umarł.
        Dogan nie żyje?
       Sam zamarł z papierosem w ustach. Dym ulatywał mu spomiędzy warg i kłębił się wokół nosa i przed oczami, które teraz wpatrywały się niedowierzaniem w siedzącego po drugiej stronie przegrody Adama.
        Nie wiesz nic o Doganie?  zapytał.
       Adam przeleciał myślą po wszystkich artykułach i wycinkach prasowych, które zebrał. Potrząsnął głową.
        Nie. Co mu się przytrafiło?
        Myślałem, że wiesz  powiedział Sam.  Myślałem, że znasz na pamięć całą moją sprawę.
        O tobie wiem sporo  odparł Adam.  Ale naprawdę nie wiem nic o Jeremiaszu Doganie.
        Spalił się w pożarze u siebie w domu. On i jego żona. Spali którejś nocy, kiedy z jakiejś rury zaczął ulatniać się gaz. Sąsiedzi powiedzieli, że przypominało to wybuch bomby.
        Kiedy się to stało?
        Dokładnie w rok po dniu, w którym zeznawał przeciwko mnie. Adam chciał to zapisać, ale nie był w stanie poruszyć piórem. Przez chwilę studiował twarz więźnia, szukając jakiejś wskazówki.
        Dokładnie w rok później?
        Tak.
        To interesujący zbieg okoliczności.
        Ja byłem oczywiście tutaj, ale słyszałem to i owo. Gliniarze uznali to za wypadek. W gruncie rzeczy słyszałem nawet, że oskarżono firmę, która zakładała instalację gazową.
        A więc uważasz, że to nie było morderstwo?
        Oczywiście, że to było morderstwo.
        Okay. Kto je popełnił?
        Któregoś razu przyjechało tu nawet FBI, żeby mnie o to zapytać. Wyobrażasz to sobie? Federalni wścibiający tu swoje nosy. Nie mogli się doczekać, żeby odwiedzić blok śmierci, błysnąć odznakami i spotkać prawdziwego terrorystę Klanu. Byli tak cholernie przestraszeni, że bali się własnego cienia. Przez godzinę zadawali głupkowate pytania, a potem odjechali. Nigdy więcej o nich nie słyszałem.
        Kto miałby zamordować Dogana?
       Sam przygryzł filtr i wyciągnął z papierosa ostatni łyk dymu. Zgasił niedopałek w popielniczce i wydmuchnął dym przez siatkę. Adam zaczął rozwiewać dym energicznymi ruchami, ale Sam to zignorował.
        Wielu ludzi chciałoby zamordować Dogana  wymamrotał. Adam zapisał sobie na marginesie, żeby wrócić jeszcze do Dogana. Najpierw chciał jednak przeczytać trochę materiałów źródłowych.
        Dla dobra dyskusji  powiedział, wciąż pisząc.  Wydaje mi się, i powinieneś zeznawać, żeby zaprzeczyć zeznaniom Dogana.
        Mało brakowało, abym to zrobił  odparł więzień z nutą żalu w głosie.  Ostatniej nocy procesu ja, Keys i jego asystentka, zapomniałem jak się nazywała, siedzieliśmy do północy zastanawiając się, czy powinienem złożyć zeznania. Ale pomyśl o tym, Adamie. Musiałbym przyznać, podłożyłem bombę z opóźniającym wybuch zapalnikiem czasowym, byłem zamieszany w poprzednie zamachy i że w momencie eksplozji znajdowałem się naprzeciw biura Kramera. Poza tym oskarżyciel skutecznie udowodnił, że to Marvin Kramer stanowił nasz cel. W końcu, do diabła, odtworzyli taśmy z podsłuchu FBI na użytek przysięgłych. Szkoda, że tego nie słyszałeś. Zawiesili na sali sądowej ogromne głośniki i postawili na stole przed przysięgłymi magnetofon, jakby stawiali przed nimi tykającą bombę. I oto wszyscy usłyszeli głos Dogana rozmawiającego z Waynem Gravesem. Mimo trzasków wszystko dawało się zrozumieć. Dogan mówił, że trzeba ukarać Kramera za różne jego sprawki. Chwalił się, że wyśle swoją Grupę, czyli mnie, do Greenville, żeby podłożyła bombę. Głosy z taśmy brzmiały jak duchy z piekła i przysięgli starali się nie uronić żadnego słowa. Poskutkowało. A potem, oczywiście, zeznania złożył jeszcze sam Dogan. Byłbym idiotą, gdybym próbował przekonywać sędziów przysięgłych, że naprawdę nie jestem czarnym charakterem. McAllister zjadłby mnie żywcem. Postanowiłem więc, że nie stanę na miejscu dla świadków. Patrząc na to z obecnej perspektywy wiem, że był to błąd. Powinienem wtedy mówić.
        Ale twój obrońca poradził ci, żebyś tego nie robił.
        Posłuchaj, Adamie, jeśli myślisz o atakowaniu Keysa ze względu na niewłaściwie prowadzoną obronę, to zapomnij o tym. Zapłaciłem Keysowi kupę pieniędzy, zastawiłem wszystko, co miałem, a facet wykonał dobrą robotę. Dawno temu Goodman i Tyner myśleli o tym, żeby go zaatakować, ale nie znaleźli nic przeciwko niemu. Zapomnij o tym.
       Akta Cayhalla w Kravitz & Bane zawierały przynajmniej pięć kilogramów materiałów i notatek na temat taktyki obrony przyjętej przez Beniamina Keysa. Argument o niewłaściwie prowadzonej obronie był standardowo używany w apelacjach więźniów skazanych na śmierć, ale w sprawie Sama nie został podniesiony. Goodman i Tyner przez długi czas zastanawiali się nad jego użyciem, śląc wielostronicowe notatki z sześćdziesiątego pierwszego piętra na sześćdziesiąte szóste i z powrotem. W końcu doszli jednak do wniosku, że Keys wykonał tak dobrą robotę podczas procesu, że nie było go za co atakować.
       Akta zawierały również trzystronicowy list od Sama zabraniający atakowania Keysa. Sam zapowiadał, że nie podpisze żadnego wniosku takiej treści.
       Goodman i Tyner przeprowadzili jednak swoją dyskusję przed siedmioma laty, kiedy egzekucja była jeszcze niezwykle odległą perspektywą. Teraz wszystko wyglądało inaczej. Argumenty należało wskrzeszać albo nawet fabrykować. Nadszedł czas, by chwytać się brzytwy.
        Gdzie jest teraz Keys?  zapytał Adam.
        Słyszałem, że pracuje w Waszyngtonie. Napisał do mnie jakieś pięć lat temu, informując że nie prowadzi już praktyki. Bardzo źle przyjął porażkę. Myślę, że żaden z nas nie spodziewał się takiego werdyktu.
        Nie spodziewałeś się, że zostaniesz skazany?
        Praktycznie nie. Wiesz, pokonałem ich już wcześniej dwukrotnie. A moja trzecia ława przysięgłych składała się z ośmiu białych, a raczej AngloAmerykanów. Ani przez chwilę nie wierzyłem, że mnie skażą.
        A Keys?
        O tak, on się niepokoił. Nie myśl tylko, że zlekceważyliśmy proces. Przygotowaliśmy się do niego całymi miesiącami. Keys na długie tygodnie zapominał o innych klientach, nawet o rodzinie. McAllister raz po raz udzielał wywiadów, a im więcej gadał, tym intensywniej pracowaliśmy. Potem ogłoszono listę kandydatów na przysięgłych, czterystu obywateli, i spędzaliśmy całe dnie badając tych ludzi. Praca Keysa przed procesem była bez zarzutu. Nie okazaliśmy się naiwni.
        Lee mówiła mi, że myślałeś o zniknięciu.
        Ach tak.
        Tak, powiedziała mi to wczoraj wieczorem.
       Sam postukał papierosem o kontuar i przez chwilę przyglądał mu się z melancholią, jakby miał to być jego ostatni.
        Tak, myślałem o tym  powiedział.  Od drugiego procesu minęło prawie trzynaście lat. Byłem wolny i w sile wieku. Miałem czterdzieści sześć lat, dwie kolejne ławy przysięgłych oczyściły mnie z zarzutów i myślałem, że cały koszmar już się zakończył. Czułem się szczęśliwy. Życie toczyło się normalnym trybem. Uprawiałem ziemię, prowadziłem tartak, piłem kawę w mieście i głosowałem w każdych wyborach. Federalni obserwowali mnie przez parę miesięcy, ale chyba uznali, że dałem sobie spokój z zamachami. Od czasu do czasu w Clanton pojawiali się jacyś wścibscy dziennikarze, ale nikt nie chciał z nimi rozmawiać. Przybywali zawsze z Północy. Głupi, aroganccy i nigdy nie zostawali zbyt długo. Jeden zjawił się kiedyś u mnie w domu, wcale nie chciał się wynieść. Zamiast sięgnąć po strzelbę, wypuściłem na niego psy i facet zwiał w podskokach. Nigdy się więcej nie pokazał.  Sam zachichotał i zapalił papierosa.  Ale nawet w najgorszych snach nie spodziewałem się czegoś takiego. Gdybym miał najmniejsze podejrzenie, jakąkolwiek wskazówkę, to zniknąłbym, nie zastanawiając się ani chwili. Byłem całkowicie wolny, rozumiesz, nie miałem żadnych ograniczeń.
       Pojechałbym do Ameryki Południowej, zmienił nazwisko, zniknął dwa albo trzy razy, a potem osiedliłbym się w Sao Paulo albo Rio.
        JakMengele.
        Coś w tym rodzaju. Wiesz, jego nigdy nie złapali. Nigdy nie złapali całej kupy tych facetów. Mieszkałbym sobie teraz w małym przytulnym domku, mówił po portugalski! i śmiał się z takich idiotów jak David McAllister.  Sam potrząsnął głową, zamknął oczy, wyobrażając sobie to, co mogło się zdarzyć.
        Dlaczego nie wyjechałeś, kiedy McAllister zaczął robić szum?
        Bo byłem głupi. Wszystko działo się bardzo powoli. Przypominało to koszmarny sen zamieniający się po kawałeczku w rzeczywistość. Najpierw McAllister dzięki wszystkim swoim obietnicom zdobył urząd. Potem, parę miesięcy później, FBI przygwoździło Dogana. Zaczynałem słyszeć plotki i czytać jakieś małe wzmianki w gazetach. Ale po prostu nie wierzyłem, że coś takiego mogłoby się wydarzyć. Zanim zdążyłem się zorientować, FBI już siedziało mi na karku i nie mogłem się ruszyć.
       Adam spojrzał na zegarek i nagle poczuł się zmęczony. Rozmawiali od ponad dwóch godzin i potrzebował wyjść na słońce i świeże powietrze. Od wdychania dymu papierosowego rozbolała go głowa, a w pomieszczeniu robiło się z każdą chwilą coraz duszniej. Zakręcił wieczne pióro i wrzucił notatnik do teczki.
        Pójdę już  powiedział w kierunku siatki.  Przyjadę jutro.
        Będę czekał.
        Lucas Mann pozwolił mi odwiedzać cię bez żadnych ograniczeń.
        Supergość, co?
        Jest okay. Wykonuje tylko swoją pracę.
        Tak jak Naifeh, Nugent i wszystkie białasy.
        Białasy?
        Tak nazywamy tutaj pracowników administracji. Nikt, naprawdę nikt nie chce mnie zabić, wszyscy wykonują tylko swoją robotę. Tak jak kat, ten mały kretyn z dziewięcioma palcami, który miesza gaz i umieszcza pojemnik z trucizną w komorze. Zapytaj go, co robi, kiedy będą przywiązywali mnie pasami, a on odpowie: Wykonuję tylko swoją pracę. Kapelan więzienny i lekarz więzienny i psychiatra więzienny, razem ze strażnikami, którzy mnie eskortują, i sanitariuszami, którzy mnie wyniosą, cóż, każdy z nich to miły facet, naprawdę nie mają nic przeciwko mnie, muszą tylko wykonywać swoją pracę.
        Nie dojdzie do tego, Sam.
        Czy to obietnica?
        Nie. Ale myśl pozytywnie.
        Tak, pozytywne myślenie jest tu naprawdę popularne. Ja i chłopcy lubimy wesołe reklamy, a także programy o podróżach oraz zakupy na telefon. Afrykanie wolą Soul Train.
        Lee martwi się o ciebie, Sam. Prosiła, abym ci przekazał, że modli się za ciebie i dużo o tobie myśli.
       Sam przygryzł dolną wargę i spuścił wzrok. Skinął wolno głową, ale nic nie powiedział.
        Będę u niej mieszkał przez najbliższy miesiąc czy coś koło tego.
        Wciąż jest żoną tamtego faceta?
        Tak jakby. Chciałaby się z tobą zobaczyć.
        Nie.
        Dlaczego?
       Sam uważnie wstał z krzesła i zapukał w drzwi z tyłu. Odwrócił się i spojrzał na Adama przez siatkę. Patrzyli na siebie, a potem strażnik otworzył drzwi i Sam zniknął.

ROZDZIAŁ 15
       
       Chłopak wyjechał godzinę temu. Z umową, chociaż samego dokumentu nie widziałem  powiedział Lucas Mann Phillipowi Naifehowi, który stał przy oknie i obserwował grupę więźniów zbierających śmiecie przy szosie. Naifeh, na wpół przytomny od bólu głowy i pleców, miał wyjątkowo zły dzień. Złożyły się nad miedzy innymi trzy wczesne telefony od gubernatora i dwa od prokuratora Stanowego Roxburgha. Wszystkie dotyczyły oczywiście Sama.
        A wiec znalazł sobie adwokata  powiedział Naifeh, przyciskając jednocześnie pięść do krzyża.
        Tak, a ten chłopak naprawdę mi się podoba. Wstąpił do mniej wychodząc. Biedak sprawiał wrażenie całkiem wyczerpanego. Zdaje się, że spotkanie z dziadkiem było bardzo ciężkie.
        Dla obu to dopiero początek.
        Dla nas też.
        Wiesz, o co zapytał mnie gubernator? Chciał wiedzieć, czy może j otrzymać kopię regulaminu wykonywania egzekucji. Powiedziałem mu, że< nie, właściwie nie może otrzymać takiej kopii. Odparł, że jest gubernatorem stanu i sądzi, że jednak powinien ją dostać. Próbowałem mu wytłumaczyć, że nie jest to regulamin jako taki, ale parę luźnych kartek w czarnym segregatorze, których treść przerabiamy poważnie za każdym razem, gdy kogoś gazujemy. Chciał wiedzieć, jak się go nazywa. W ogóle się nie nazywa, odpowiedziałem, nie ma żadnej oficjalnej nazwy, ponieważ, dzięki Bogu, nie używamy go tak często. Potem jednak dodałem, że w gruncie rzeczy określam go jako mały czarny zeszyt. On nacisnął trochę mocniej, ja wściekłem się trochę bardziej, odłożyliśmy słuchawki i piętnaście minut później jego prawnik, ten pokurcz w okularkach na nosie
        Larramore.
        Ten Larramore dzwoni do mnie i mówi, że według tego to a tego paragrafu kodeksu on, to jest gubernator, ma prawo do posiadania kopii regulaminu. Każę mu czekać, wyciągam tomy kodeksu, on czeka dziesięć minut, a potem razem czytamy taki to a taki paragraf i oczywiście, jak zwykle, okazuje się, że facet kłamie, blefuje i myśli, że zrobi ze mnie idiotę. W moim egzemplarzu kodeksu wcale nie ma tego, o czym on mówi. Odkładam słuchawkę. Dziesięć minut później dzwoni gubernator, słodziutki i miły, mówiąc mi, że bardzo troszczy się o konstytucyjne prawa Sama, więc żebym zapomniał o małym czarnym zeszycie ł informował go na bieżąco o wszystkim. Na pożegnanie niemal przesyła mi całusy.
       Naifeh stanął wygodniej i przycisnął drugą pięść do kręgosłupa, przez cały czas wyglądając przez okno.
        A potem, pół godziny później, dzwoni Roxburgh i zgadnij, czego chce? Chce wiedzieć, czy rozmawiałem z gubernatorem. Widzisz, Roxburgh uważa się za mojego starego kumpla i sądzi, że mamy te same poglądy polityczne, więc możemy sobie ufać. Mówi mi, w tajemnicy oczywiście, kumpel kumplowi, że według niego gubernator mógłby próbować wykorzystać tę egzekucję do swoich własnych politycznych celów.
        Nonsens!  wybuchnął Mann.
        Tak, powiedziałem mu, że nie wierzę, by gubernator mógł zrobić coś takiego. Spoważniałem, on spoważniał i wreszcie obiecaliśmy sobie, że będziemy uważnie obserwować gubernatora i gdybyśmy zauważyli jakiekolwiek sygnały świadczące o tym, że próbuje manipulować tą sytuacją, to natychmiast damy sobie znać. Roxburgh stwierdził, że mógłby podjąć pewne kroki, gdyby gubernator przekroczył swoje uprawnienia. Nie śmiałem pytać, co to za kroki, ale Roxburgh wydawał się naprawdę pewny siebie.
        A więc kto jest prawdziwym idiotą?
        Zapewne on. Ale trudno powiedzieć na pewno.  Naifeh przeciągnął się ostrożnie i podszedł do biurka. Spacerował boso, koszulę wypuścił na spodnie. Widać było, że cierpi.  Obaj mają nienasycone apetyty na rozgłos. Są jak dwaj mali chłopcy, którzy boją się śmiertelnie, że ten drugi dostanie większy kawałek tortu. Nienawidzę ich obu.
        Poza wyborcami wszyscy ich nienawidzą.
       Rozległo się ostre pukanie do drzwi, trzy donośne uderzenia w idealnie równych odstępach.
        To musi być Nugent  powiedział Naifeh i nagle jego ból wzrósł.  Proszę.
       Drzwi otworzyły się szybko i emerytowany pułkownik George Nugent wmaszerował do pokoju, zatrzymując się tylko na moment, by zamknąć drzwi, po czym podszedł sztywnym krokiem do Lucasa Manna, który nie podniósł się, ale wyciągnął rękę na przywitanie.
        Panie Mann  powitał go Nugent sztywno, a potem postąpił krok do przodu i uścisnął dłoń Naifeha.
        Usiądź, George  powiedział Naifeh, wskazując puste krzesło obok Manna. Chciał polecić, żeby dał sobie spokój z wojskowym drylem, ale wiedział, że nic nie osiągnie.
        Tak jest, sir  odparł Nugent i usiadł nie pochylając pleców. Chociaż w Parchman tylko więźniowie i strażnicy nosili uniformy, Nugent zdołał skompletować mundur dla siebie. Koszula i spodnie były ciemnooliwkowe, idealnie pasujące, precyzyjnie wyprasowane do kantu i w jakiś sposób udawało im się przetrwać każdy dzień bez najmniejszego pogniecenia. Spodnie kończyły się kilka centymetrów nad kostką, znikając w wojskowych butach z czarnej skóry, pastowanych i glansowanych co najmniej dwa razy dziennie, aż do stanu nieustającego połysku. Kiedyś pojawiła się pogłoska, że któraś z sekretarek widziała grudkę błota na jednej z podeszew, jednak nie udało się tego potwierdzić.
       Nugent rozpiął górny guzik koszuli, spod której wyłaniał się idealny trójkąt szarej bielizny. Sama koszula pozbawiona była jakichkolwiek oznaczeń czy baretek, co, jak od dawna podejrzewał Naifeh, musiało stanowić dla Nugenta źródło niemałego upokorzenia. Emerytowany pułkownik strzygł się po wojskowemu, do gołej skóry wokół uszu i bardzo krótko na reszcie głowy. Miał pięćdziesiąt dwa lata i służył swojemu krajowi przez lat trzydzieści cztery, najpierw jako szeregowiec w Korei, a później jako kapitan w Wietnamie, gdzie walczył z wrogiem zza biurka. Ranny w wypadku samochodowym, został odesłany do domu z kolejnym awansem.
       Od dwóch lat pracował jako zastępca Naifeha, zaufany, lojalny i niezawodny sługa. Kochał szczegóły, procedury i przepisy. Znał na pamięć regulaminy i bez przerwy przedstawiał dyrektorowi projekty poprawek, modyfikacji i nowych podpunktów. Irytował swojego szefa, ale był mu potrzebny. Wszyscy wiedzieli, że ostrzy sobie zęby na jego stanowisko.
        George, rozmawialiśmy właśnie z Lucasem o sprawie Cayhalla. Nie wiemy, jak dobrze orientujesz się w procedurze apelacji, w każdym razie Piąty Obwód cofnął wczoraj odroczenie i za cztery tygodnie czeka nas egzekucja.
        Tak jest, sir  warknął Nugent, chłonąc gorliwie każde słowo.  Czytałem o tym w dzisiejszej gazecie.
        Dobrze. Lucas uważa, że ta egzekucja może dojść do skutku. Zgadza się, Lucas?
        Jest spore prawdopodobieństwo. Większe niż pół na pół  powiedział Lucas nie patrząc na Nugenta.
        Jak długo tu pracujesz, George?
        Dwa lata i jeden miesiąc.
       Dyrektor obliczał coś masując sobie skronie.
        Czy ominęła cię egzekucja Parrisa?
        Tak jest, sir. O kilka tygodni  odparł Nugent z odrobiną żalu w głosie.
        A wiec nie widziałeś żadnej?
        Nie, sir.
        Cóż, są okropne, George. Po prostu okropne. Najgorsza część tej roboty, jak sądzę. Szczerze mówiąc, nie jestem gotów na następną. Miałem nadzieję, że przejdę na emeryturę, zanim będziemy musieli ponownie użyć komory, ale teraz nie jest to takie pewne. Potrzebuję pomocy.
       Kręgosłup Nugenta zdawał się prostować jeszcze bardziej. Nugent skinął szybko głową, strzelając oczami na wszystkie strony.
       Naifeh usiadł delikatnie na swoim krześle, krzywiąc się lekko.
        Ponieważ ja nie dam rady, myśleliśmy z Lucasem, że może ty wykonałbyś dobrą robotę w zastępstwie.
       Pułkownik nie mógł opanować uśmiechu, który jednak zniknął szybko, zastąpiony przez niezwykle poważną minę.
        Jestem pewny, że sobie poradzę, sir.
        Też tak myślę.  Naifeh wskazał czarny segregator leżący na rogu biurka  Mamy tu coś w rodzaju regulaminu. Oto on, mądrość zebrana podczas dwóch tuzinów egzekucji w ciągu ostatnich trzydziestu lat.
       Nugent zmrużył oczy i spojrzał na czarny segregator. Zauważył, że kartki nie są wcale równe i identyczne, że pomiędzy nimi tkwią poskładane dokumenty wszelkiego rodzaju, że sam segregator jest podniszczony i starty. Za kilka godzin, postanowił szybko, regulamin zamieni się w pierwszorzędny tekst godny publikacji. To zrobi najpierw. Sprawy papierkowe muszą być bez zarzutu.
        Proszę przeczytać to dzisiaj i spotkamy się jutro, okay?
        Tak jest, sir  odparł służbiście.
        I nikomu ani słowa przed jutrzejszym spotkaniem, zrozumiano?
        Tak jest, sir.
       Nugent skinął energicznie głową Lucasowi Mannowi i wyszedł z pokoju ściskając segregator jak małe dziecko, które dostało nową zabawkę. Drzwi zamknęły się cicho.
        To wariat  powiedział Lucas.
        Wiem. Będziemy na niego uważać.
        Koniecznie. Jest tak cholernie napalony, że jeszcze zagazuje nam Sama na własną rękę.
       Naifeh otworzył szufladę i wyciągnął buteleczkę z lekiem. Nie popijając wodą przełknął dwie pastylki.
        Jadę do domu, Lucas. Muszę się położyć. Mam wrażenie, że umrę przed Samem.
        Musiałbyś się naprawdę pośpieszyć.
       
       Rozmowa telefoniczna z E.Garnerem Goodmanem trwała krótko, Adam wyjaśnił z pewną dozą dumy, że on i Sam podpisali umowę i rozmawiali już przez cztery godziny, chociaż osiągnęli niewiele. Goodman chciał otrzymać kopie umowy, ale Adam wyjaśnił, że jak na razie nie ma żadnych kopii, a oryginał znajduje się w celi w bloku śmierci.
       Goodman obiecał przejrzeć akta i zabrać się do pracy. Adam przyrzekł, że będzie codziennie dzwonił i na wszelki wypadek dał Goodmanowi numer telefonu Lee. Potem odłożył słuchawkę i z obawą spojrzał na dwie karteczki z nazwiskami dziennikarzy, którzy próbowali się z nim skontaktować. Jeden pracował dla gazety z Memphis, drugi dla stacji telewizyjnej z Jackson, Missisipi
       Baker Cooley rozmawiał z oboma. Ludzie z Jackson pojawili się przed recepcjonistką firmy i wyszli dopiero, kiedy Cooley użył gróźb. W wyniku zamieszania zakłóceniu uległ spokojny tok pracy w biurze Krawitz & Bone w Memphis. Cooleyowi nie podobało się to. Inni wspólnicy praktycznie nie odzywali się do Adama. Sekretarki były zawodowo uprzejme, ale trzymały się z dala od jego gabinetu.
       Dziennikarze już wiedzą, Cooley ostrzegł Adama grobowym głosem. Wiedzą o pokrewieństwie łączącym Adama z Samem Cayhallem. Cooley nie miał pojęcia, skąd o tym wiedzą, twierdził jednak, że nie od niego. Nie mówił nikomu, chociaż, kiedy sprawa już się wydała, musiał zwołać zebranie wspólników i pracowników, żeby poinformować ich o całej sprawie.
       Dochodziła piąta. Adam siedział przy swoim biurku, słuchając dobiegających zza zamkniętych drzwi głosów urzędników, asytentów i innych członków personelu przygotowujących się do wyjścia. Postanowił, że nie będzie miał nic do powiedzenia dziennikarzom z telewizji. Wykręcił numer Todda Marksa z Memphis Press.
        Tutaj Adam Hall, z Kravitz & Bane. Otrzymałem wiadomość, że pan dzwonił.
        Tak, panie Hall. Dziękuję za telefon. Ja, hmm, cóż, my, hmm, mam informacje, że zajmuje się pan sprawą Cayhalla i ja, hmm, próbowałem tylko dowiedzieć się czegoś bliżej.
        Zgadza się, reprezentuję Sama Cayhalla  powiedział Adam, starannie dobierając słowa.
        Tak, cóż, to właśnie słyszeliśmy. I, hmm, jest pan z Chicago?
        Tak, jestem z Chicago.
        Rozumiem. Jak, hmm, w jaki sposób dostał pan tę sprawę?
        Moja firma reprezentowała Sama przez siedem lat.
        Tak, zgadza się. Ale czy on nie zrezygnował ostatnio z waszych usług?
        Zrezygnował. Ale teraz zaangażował nas ponownie.  Adam słyszał stukanie klawiszy. Marks najwyraźniej pisał od razu na komputerze.
        Rozumiem. Słyszeliśmy plotkę, tylko plotkę, jak sądzę, że Sam Cayhall jest pana dziadkiem.
        Gdzie pan to słyszał?
        Cóż, wie pan, mamy swoje źródła, ale musimy je chronić. Nie mogę panu zdradzić, skąd o tym wiem.
        Tak, zdaję sobie z tego sprawę.  Adam wziął głęboki oddech i zamilkł na chwilę  Gdzie jest pan teraz?
        W redakcji.
        Gdzie to jest? Nie znam miasta.
        Skąd pan dzwoni?
        Z naszego biura w centrum.
        To niedaleko. Mogę zjawić się tam w ciągu kilku minut.
        Nie, tylko nie tutaj. Spotkajmy się gdzieś indziej. W jakiejś małej, spokojnej knajpce.
        Doskonale. Hotel Peabody mieści się na Union, trzy ulice od pana. Na parterze jest miły bar, nazywa się Mallards.
        Będę tam za piętnaście minut. I żadnych świadków, okay?
        Jasne.
       Adam odłożył telefon. Umowa z Samem zawierała pewne niejasne i dwuznaczne punkty mające uniemożliwić Adamowi kontakty z prasą. Podstawowy paragraf miał luki tej wielkości, że każdy prawnik mógłby przejść przez nie bez trudu, ale Adam nie chciał zaogniać sytuacji. Po dwóch wizytach jego dziadek wciąż stanowił dla niego całkowitą tajemnicę. Nie lubił prawników i z pewnością zwolniłby następnego, nawet własnego wnuka.
       
       Mallards napełniało się zmęczonymi yuppies, którzy potrzebowali paru głębszych przed powrotem do swoich domów na przedmieściach. Niewielu ludzi mieszkało w samym centrum, więc pracownicy banków oraz maklerzy giełdowi spotykali się w tym i w setkach innych barów, żeby pić piwo z zielonych butelek albo sączyć szwedzką wódkę. Ustawiali się przy barze i zbierali wokół małych stolików, dyskutując o tendencjach na rynku i trendach w gospodarce. Mallards było spokojnym miejscem, ze ścianami z autentycznej czerwonej cegły i podłogą z prawdziwej dębiny. Na stole przy drzwiach umieszczono tace ze skrzydełkami kurczaka i wątróbkami owiniętymi w płaty boczku.
       Adam spostrzegł młodego mężczyznę w dżinsach z notatnikiem w ręku. Przedstawił się i razem poszli do stolika w rogu. Todd Marks miał nie więcej niż dwadzieścia pięć lat. Nosił okulary w drucianych oprawkach i włosy do ramion. Zachowywał się wylewnie i był chyba nieco zdenerwowany. Zamówili po butelce heinekena.
       Adam postanowił przejąć kontrolę.
        Kilka reguł podstawowych  powiedział.  Po pierwsze, wszystko, co mówię, jest nieoficjalne. Nie może mnie pan cytować. Zgoda? Marks wzruszył ramionami, jakby nie to akurat miał na myśli.
        Okay  powiedział.
        Myślę, że nazywa się to głębokie tło czy coś takiego.
        Zgadza się.
        Odpowiem na cześć pańskich pytali, ale nie na wszystkie. Jestem tu, ponieważ chce, żeby nie było żadnych nieścisłości.
        Wszystko jasne. Czy Sam Cayhall jest pańskim dziadkiem?
        Sam Cayhall jest moim klientem i zabronił mi spotykać się z prasą. To dlatego nie może mnie pan cytować. Jestem tu, żeby potwierdzać albo zaprzeczać. To wszystko.
        Okay. Ale czy jest pańskim dziadkiem?
        Tak.
       Marks wziął głęboki oddech i trawił ten nieprawdopodobny fakt, który bez wątpienia zapowiadał wystrzałowy artykuł. Już widział nagłówki.
       Potem zdał sobie sprawę, że powinien zadać następne pytania. Wyciągnął długopis z kieszeni.
        Kto jest pana ojcem?
        Mój ojciec nie żyje. Długa chwila ciszy.
        W porządku. A więc Sam jest ojcem pana matki?
        Nie. Sam jest ojcem mojego ojca.
        Okay. Dlaczego macie w takim razie inne nazwiska?
        Ponieważ mój ojciec zmienił swoje.
        Dlaczego?
        Nie chcę odpowiadać na to pytanie. Nie chcę zagłębiać się w rodzinne historie.
        Dorastał pan w Clanton?
        Nie. Urodziłem się tam, ale wyjechaliśmy, kiedy miałem trzy lata. Moi rodzice przeprowadzili się do Kalifornii. Tam dorastałem.
        A więc wychowywał się pan nie utrzymując kontaktów z Samem Cayhallem?
        Nie.
        Czy znał go pan w ogóle?
        Poznałem go wczoraj.
       Marks zastanawiał się nad następnym pytaniem, lecz szczęśliwie nadszedł kelner z piwem. Popijali drobnymi łykami w milczeniu.
       Marks spojrzał na swój notatnik, nagryzmolił coś i zapytał:
        Od jak dawna pracuje pan w Kravitz & Bane?
        Od prawie roku.
        Jak długo zajmował się pan sprawą Cayhalla?
        Półtora dnia.
       Marks pociągnął długi łyk i spojrzał na Adama, jakby oczekiwał wyjaśnienia.
        Hmm, proszę posłuchać, panie Hall
        Proszę mówić mi Adam.
        Okay, Adamie. Widzę tutaj wiele luk. Czy mógłbyś mi trochę pomóc?
        Nie.
        W porządku. Czytałem gdzieś, że Cayhall zrezygnował niedawno z usług Kravitz & Bane. Czy pracowałeś przy tej sprawie, kiedy to się stało?
        Właśnie ci powiedziałem, że zajmuję się tą sprawą od półtora dnia.
        Kiedy po raz pierwszy odwiedziłeś blok śmierci?
        Wczoraj.
        Czy Sam wiedział, że przyjedziesz?
        Nie chcę o tym rozmawiać.
        Dlaczego?
        To bardzo osobisty temat. Nie zamierzam rozmawiać o moich wizytach w bloku śmierci. Potwierdzę tylko albo zaprzeczę to, co możesz zweryfikować gdzie indziej.
        Czy Sam ma inne dzieci?
        Nie będę rozmawiał na tematy rodzinne. Jestem pewny, że twoja gazeta wyjaśniała już wcześniej te sprawy.
        Ale to było dawno temu.
        To zajrzyj do archiwum.
       Kolejny długi łyk i kolejne przeciągłe spojrzenie na notatnik.
        Jakie jest prawdopodobieństwo, że egzekucja odbędzie się ósmego sierpnia?
        Bardzo trudno to ocenić. Nie chciałbym spekulować.
        Ale wszystkie możliwości apelacji zostały już wyczerpane, tak?
        Być może. Powiedzmy, że sporo roboty już wykonano.
        Czy gubernator może zastosować prawo łaski?
        Tak.
        Czy to prawdopodobne?
        Raczej nie. Musiałbyś go zapytać.
        Czy twój klient będzie udzielał wywiadów przed egzekucją?
        Wątpię w to  odparł Adam i spojrzał na zegarek, jakby nagle musiał złapać samolot.  Coś jeszcze?  zapytał dopijając piwo. Marks schował długopis do kieszeni koszuli.
        Czy możemy spotkać się ponownie?
        To zależy.
        Od czego?
        Od tego, jak to przedstawisz. Jeśli wyciągniesz sprawy rodzinne, to możesz zapomnieć o spotkaniu.
        Musicie mieć wiele do ukrycia.
        Bez komentarza.  Adam wstał i wyciągnął rękę.  Miło było cię poznać.
        Dzięki. Zadzwonię do ciebie.
       Adam przecisnął się szybko przez tłum przy barze i zniknął w hotelowym hallu.

ROZDZIAŁ 16
       
       Ze wszystkich głupich, drobiazgowych przepisów narzucanych mieszkańcom Bloku najbardziej denerwowała Sama reguła dwunastu centymetrów. Ten mały klejnocik sztuki regulaminowej ograniczał liczbę dokumentów, które więzień mógł posiadać w swojej celi. Dokumenty, ułożone równo i ściśnięte, nie mogły być grubsze niż dwanaście centymetrów. Akta Sama nie różniły się zbytnio od akt innych więźniów i po dziewięciu latach wojny apelacyjnej zapełniały dwa duże kartonowe pudła. Jak, u diabła, miał zajmować się swoją sprawą przy takich ograniczeniach jak reguła dwunastu centymetrów?
       Packer kilkakrotnie wchodził do celi Sama wymachując niczym dyrygent metrową linijką, którą potem przykładał do dokumentów. Za każdym razem Sam miał przekroczony limit, a raz Packer znalazł nawet dokumenty o grubości czterdziestu sześciu centymetrów. I za każdym razem Packer pisał RoPP, Raport o Przekroczeniu Przepisów, i w więziennej kartotece Sama pojawiał się kolejny wpis. Sam zastanawiał się, czy jego dokumenty w budynku więziennej administracji są grubsze niż dwanaście centymetrów. Miał nadzieję, że tak. Ale kogo to obchodziło? Siedział w klatce przez dziewięć lat i utrzymywali go przy życiu tylko po to, żeby któregoś dnia zabić. Co jeszcze mogli mu zrobić?
       Za każdym razem Packer dawał mu dwadzieścia cztery godziny na odchudzenie akt. Sam zazwyczaj wysyłał kilkanaście centymetrów dokumentów swojemu bratu z Karoliny Północnej. Kilka razy z wahaniem wysłał centymetr czy dwa E.Garaerowi Goodmanowi.
       W obecnej chwili miał jakieś trzydzieści centymetrów nadwyżki. Pod materacem łóżka ukrywał cienką teczkę z niedawnymi orzeczeniami Sądu Najwyższego. Kolejne pięć centymetrów miał na półce u Hanka Henshawa. Do tego jakieś dziesięć centymetrów w stosie papierów J.B. Gullitta. Sam udzielał obu swoim przyjaciołom porad prawnych. Henshaw miał dobrego prawnika, wynajętego za pieniądze rodziny, Gullitta zaś bronił idiota z wielkiej firmy z Dystryktu Columbia, który nigdy nie postawił stopy w sali sądowej.
       Reguła trzech książek stanowiła kolejne ograniczenie narzucone więźniom. Mówiła po prostu, że więzień bloku śmierci nie może posiadać więcej niż trzy książki. Sam zgromadził piętnaście: sześć w swojej celi i dziewięć rozdzielonych pomiędzy mieszkańców Bloku. Nie miał czasu na beletrystykę. Jego kolekcja składała się wyłącznie z prawniczych publikacji na temat kary śmierci i Ósmej Poprawki do Konstytucji.
       Skończył obiad złożony z gotowanej wieprzowiny, fasoli i chleba kukurydzianego i zaczął analizować sprawę z Dziewiątego Obwodu w Kalifornii, kazus więźnia, który tak spokojnie czekał na egzekucję, że jego prawnicy stwierdzili, iż musiał zwariować. Wysłali więc serię wniosków, twierdząc, że ich klient jest w rzeczy samej zbyt szalony, żeby można go było stracić. Dziewiąty Obwód roił się od kalifornijskich liberałów przeciwnych karze śmierci i natychmiast podjęli oni ten argument. Egzekucję odroczono. Samowi podobała się ta sprawa. Wiele razy żałował, że zamiast Piątego nie zajmuje się nim Obwód Dziewiąty.
       Gullitt odezwał się z sąsiedniej celi:  Mam gryps, Sam  i Sam podszedł do krat. Przekazywanie grypsów było jedynym sposobem korespondowania dla sąsiadów z odległych cel. Gullitt podał mu liścik. Pochodził od Preacher Boya, żałosnego białego chłopaka zamkniętego siedem cel dalej. Preacher Boy w wieku lat czternastu został wiejskim kaznodzieją, ale jego kariera dobiegła końca, kiedy skazano go na śmierć za zgwałcenie i zamordowanie żony diakona. Preacher Boy miał teraz dwadzieścia cztery lata, od trzech lat mieszkał w Bloku i właśnie z tryumfem powrócił do nauk Ewangelii.
       List głosił: Drogi Samie! Siedzę tutaj i modlę się za ciebie. Naprawdę wierzę, że Bóg włączy się do tej sprawy i powstrzyma to wszystko. Ale jeśli tego nie zrobi, to proszę Go, żeby zabrał cię do Siebie szybko i bez bólu. Twój Randy.
       Jak cudownie, pomyślał Sam, już modlą się, żebym odszedł szybko i bez bólu. Usiadł na brzegu łóżka i napisał krótką odpowiedź na skrawku papieru:
       Drogi Randy! Dziękuję za twoje modlitwy. Potrzebuję ich. Potrzebuję również jednej z moich książek. Nazywa się ŤPrzegląd orzeczeń dotyczących kary śmierciť pod redakcją Bernsteina. Okładka jest zielona. Przyślij mi ją, proszę. Sam.
       Podał gryps J.B. Gullittowi i czekał z rękami zwieszonymi za kraty, aż gryps przemieści się wzdłuż korytarza. Dochodziła ósma wieczorem, wciąż było gorąco i parno, ale na szczęście na zewnątrz zapadał powoli zmrok. W nocy temperatura obniżała się do jakichś dwudziestu pięciu stopni i dzięki wentylatorom powietrze w celach zaczynało nadawać się do oddychania.
       Sam otrzymał tego dnia kilka grypsów. Wszystkie wyrażały poparcie i nadzieję. Już drugi dzień z rzędu Blok pozostawał niezwykle spokojnym miejscem. Więźniowie nie słuchali głośno muzyki i przestali kłócić się między sobą. Telewizory były włączone od rana do nocy, ale tei wyraźnie ciszej. Na terenie oddziału A panował spokój.
        Mam nowego adwokata  powiedział Sam cicho, opierając się łokciami o kraty. Miał na sobie tylko luźne białe szorty. Kraty uniemożliwiały mu zobaczenie twarzy Gullitta, widział tylko jego dłonie. Każdego dnia, gdy wyprowadzano go na spacer, szedł wolno wzdłuż korytarza i patrzył w oczy swoim towarzyszom. Oni patrzyli w oczy jemu. Znał na pamięć ich twarze i znał ich głosy. Ale było czymś okrutnym mieszkać obok kogoś przez lata i prowadzić z nim długie rozmowy na temat życia i śmierci widząc tylko jego dłonie.
        To dobra wiadomość, Sam. Cieszę się.
        Tak. Całkiem zmyślny z niego chłopak.
        Kim jest?  Dłonie Gullitta były złączone i nie poruszały się wcale.
        To mój wnuk  powiedział Sam na tyle cicho, żeby usłyszał go tylko sąsiad.
       Palce Gullitta poruszyły się. lekko, gdy rozważał słowa Sama.
        Twój wnuk?
        Tak. Z Chicago. Duża firma. Myśli, że możemy mieć szansę.
        Nigdy mi nie mówiłeś, że masz wnuka.
        Nie widziałem go od dwudziestu lat. Pojawił się wczoraj i powiedział, że jest prawnikiem i chce zająć się moją sprawą.
        Gdzie był przez ostatnie dziesięć lat?
        Pewnie dorastał. To tylko dzieciak. Ma dopiero dwadzieścia sześć lat.
        Masz zamiar pozwolić, żeby dwudziestosześcioletni dzieciak zajął się twoją sprawą?
       To zirytowało nieco Sama.
        Nie mam specjalnego wyboru w tym momencie mojego życia.
        Do diabła, Sam, znasz się na prawie lepiej niż on.
        Wiem, ale dobrze jest mieć prawdziwego adwokata, który wypisuje wnioski i apelacje na prawdziwym komputerze i wysyła je do właściwych sądów. Miło jest mieć kogoś, kto może pobiec do sądu i powykłócać się z sędziami, kto może walczyć z władzami jak równy z równym.
       To zdawało się zadowolić Gullitta, ponieważ milczał przez kilka minut. Jego dłonie były spokojne, a potem zaczął pocierać jedną o drugą i to oczywiście znaczyło, że coś go niepokoi. Sam czekał.
        Myślałem o czymś, Sam. Gnębiło mnie to przez cały dzień.
        Co takiego?
        Cóż, od trzech lat siedzimy tu, ściana w ścianę i wiesz, uważam cię na najlepszego przyjaciela. Jesteś jedynym człowiekiem, któremu ufam, i naprawdę nie wiem, co zrobię, kiedy poprowadzą cię do komory. To znaczy, zawsze byłeś tu przy mnie, przeglądałeś moje papiery, rozumiejąc rzeczy, których ja nigdy nie zrozumiem. Zawsze dawałeś mi dobre rady i mówiłeś, co mam robić. Wiesz, że nie mogę ufać moim adwokatom. Oni nigdy do mnie nie dzwonią ani nie piszą i nie wiem, co, u diabła, dzieje się z moją sprawą. Nie wiem nawet, czy brakuje mi roku czy pięciu lat do końca, a to wystarczy, żebym się wściekł. Gdyby nie ty, byłbym już teraz kompletnym świrem, Sam. A jeśli ciebie zabiorą?  Jego dłonie podskakiwały i wykonywały wszelkiego rodzaju gwałtowne ruchy. Potem słowa ucichły i dłonie się uspokoiły.
       Sam zapalił papierosa i podał drugiego Gullittowi, jedynemu człowiekowi w bloku śmierci, z którym się dzielił. Hank Henshaw, mieszkający po lewej stronie, nie palił. Sam i Gullitt zaciągali się spokojnie, wydmuchując kłęby dymu w stronę okien ciągnących się pod sufitem korytarza.
       Sam powiedział wreszcie:
        Nigdzie mnie nie zabiorą. Mój prawnik mówi, że mamy dużą szansę.
        Wierzysz mu?
        Chyba tak. To bystry chłopak.
        To musi być dziwne, człowieku, mieć własnego wnuka za obrońcę. Nie potrafię sobie tego wyobrazić.  Gullitt miał trzydzieści jeden lat, był bezdzietny, miał żonę i często narzekał na jej kochanka. Żona okazała się okrutną kobietą, która nigdy go nie odwiedzała, a raz napisała nawet krótki list oznajmiając, że jest w ciąży. Gullitt denerwował się przez dwa dni, a potem przyznał się Samowi, że bił ją przez lata i uganiał się za kobietami. Napisała miesiąc później i przepraszała go. Przyjaciel pożyczył jej pieniądze na skrobankę i nie żądała już rozwodu. Gullitt był niezmiernie szczęśliwy.
        To trochę dziwne, zgadza się  rzekł Sam.  Chłopak zupetaie nie jest podobny do mnie, tylko do swojej matki.
        A więc pojawił się nagle i powiedział ci od razu, że jest twoim dawno zaginionym wnukiem?
        Nie. Nie od razu. Rozmawialiśmy przez jakiś czas i jego głos wydał mi się znajomy. Brzmiał jak głos jego ojca.
        Jego ojciec to twój syn, tak?
        Tak. Nie żyje już.
        Twój syn nie żyje?
        Tak.
       Książka w zielonej okładce dotarła wreszcie od Preacher Boya razem z kolejnym grypsem o wspaniałym śnie, jaki Preacher Boy miał poprzedniej nocy. Otrzymał ostatnio rzadki duchowy dar interpretowania snów i nie mógł się doczekać, żeby podzielić się tą wiedzą z Samem. Sen wciąż odsłaniał kolejne znaczenia i Preacher Boy obiecywał, że niedługo odszyfruje go, rozpłacze i opisze. W każdym razie wiedział już, że wiadomości są dobre.
       Przynajmniej przestał śpiewać, pomyślał Sam siadając na łóżku. Preacher Boy był bowiem również śpiewakiem gospel, do tego jeszcze kompozytorem i co jakiś czas brało go tak, że o różnych porach dnia i nocy wyśpiewywał serenady na cały regulator. Był nie wyszkolonym tenorem o małej skali, lecz nieprawdopodobnej sile głosu i każdy jego występ wywoływał burzę wściekłych protestów. Zazwyczaj Packer interweniował, żeby uspokoić mieszkańców Bloku. Sam zagroził nawet kiedyś, że użyje środków prawnych, żeby przyśpieszyć egzekucję chłopaka, jeśli wycie nie ustanie. Było to sadystyczne zagranie, którego później żałował. Dzieciak był zwyczajnie szurnięty, w związku z czym Sam planował w odpowiednim momencie wystąpić o uznanie go za niepoczytalnego. Dowiedział się o takiej możliwości z orzeczenia sądu z Kalifornii. Miał zamiar argumentować, że stracenie człowieka chorego psychicznie jest okrutne i niemoralne. Większości swoich klientów z bloku śmierci doradzał, żeby zachowywali się jak najbardziej nienormalnie.
       Teraz wyciągnął się na łóżku i zaczął czytać. Wentylator poruszał kartkami i lepkim powietrzem, lecz po kilku minutach prześcieradło było mokre od potu. Spał w wilgoci, aż do wczesnych godzin przed brzaskiem, kiedy powietrze stało się niemal chłodne, a prześcieradło prawie wyschło.

ROZDZIAŁ 17
       
       Aubum House, wbrew swojej nazwie, nigdy nie pełnił funkcji domu ani nawet budynku mieszkalnego. Przed dziesięcioleciami był to mały kościółek z żółtej cegły z witrażami w oknach. Stał otoczony brzydkim ogrodzeniem z siatki na ocienionym terenie, parę ulic od centrum Memphis. Żółte cegły pokrywały napisy graffiti, a witraże zastąpiono dyktami. Parafianie uciekli przed wielu laty na wschód, z dala od śródmiejskiego getta, ku bezpiecznym przedmieściom. Zabrali swoje ławy i katechizmy, i nawet wieżę. Wzdłuż ogrodzenia spacerował strażnik, gotowy w każdej chwili otworzyć bramę. Kilkadziesiąt metrów dalej znajdował się rozpadający blok mieszkalny, a na równoległej ulicy mieściły się zapuszczone domy dla biedoty, skąd pochodziły pacjentki Auburn House.
       Wszystkie były młodymi matkami, nastolatkami bez wyjątku, a ich matki też były nastolatkami gdy po raz pierwszy rodziły, ojcowie zaś pozostawali najczęściej nieznani. Średnia wieku wynosiła piętnaście lat. Najmłodsza miała jedenaście. Przybywały z osiedla dla biedoty z dzieckiem na biodrze i często jeszcze jednym drepczącym z tyłu. Przychodziły grupami po trzy i cztery i urządzały sobie spotkania towarzyskie. Pojawiały się też samotnie, wystraszone i niepewne. Zbierały się w starej zakrystii, zamienionej na poczekalnię, gdzie załatwiano sprawy papierkowe. Czekały z niemowlętami na rękach, podczas gdy starsze dzieci bawiły się pod krzesłami. Rozmawiały z przyjaciółkami, dziewczętami z osiedla, które przywędrowały do Aubum House piechotą, ponieważ samochody stanowiły tu rzadkość, a one wszystkie były i tak zbyt młode, żeby prowadzić auto.
       Adam zostawił saaba na małym parkingu z boku i zapytał strażnika o drogę. Mężczyzna przyjrzał mu się uważnie i wskazał drzwi od frontu, gdzie paląc papierosy, stały dwie młode dziewczyny z dziećmi. Adam przecisnął się między nimi, kłaniając się uprzejmie, lecz one nawet go nie zauważyły. W środku znalazł pół tuzina takich samych dziewcząt siedzących na plastykowych krzesłach i rój dzieci bawiących się na podłodze. Młoda kobieta siedząca za biurkiem wskazała mu drzwi i poleciła skręcić w korytarz po lewej.
       Drzwi do maleńkiego gabinetu Lee były otwarte, a ona prowadziła poważną rozmowę z pacjentką. Uśmiechnęła się do Adama.
        Skończę za pięć minut  powiedziała, trzymając coś, co wyglądało na pieluszkę. Pacjentka nie miała ze sobą dziecka, ale była w mocno zaawansowanej ciąży.
       Adam przeszedł korytarzem i znalazł męską toaletę. Kiedy wyszedł na zewnątrz, Lee czekała już na niego na korytarzu. Cmoknęli się w policzki.
        Co sądzisz o naszym małym przybytku?  zapytała.
        Co dokładnie tutaj robicie?  Szli wąskim korytarzem z podniszczoną wykładziną i tynkiem obłażącym ze ścian.
        Auburn House to nie nastawiona na zysk organizacja prowadzona przez ochotników. Zajmujemy się młodymi matkami.
        Przygnębiająca praca.
        Zależy, jak na to patrzysz. Witaj w moim gabinecie.  Lee wskazała drzwi i oboje weszli do środka. Na ścianach wisiały kolorowe plansze; jedna pokazywała dziecko w kolejnych etapach rozwoju i jedzenie, jakie należy mu podawać, inna w prostych słowach omawiała podstawowe choroby dziecięce, jeszcze inna za pomocą obrazków przedstawiała korzyści płynące z używania prezerwatyw. Adam usiadł i zaczął oglądać plakaty.
        Wszystkie nasze dziewczyny pochodzą z osiedli dla biedoty, więc możesz sobie wyobrazić, jakie rady otrzymują po urodzeniu dziecka. Żadna z nich nie ma męża. Mieszkają z matkami, ciotkami albo babkami. Auburn House został założony dwadzieścia lat temu przez grupę świrów, żeby nauczyć te dziewczyny, jak wychowywać dzieci.
       Adam wskazał ruchem głowy tablicę o prezerwatywach.
        I jak ich unikać, tak?
        Tak. Nie zajmujemy się planowaniem rodziny, nie chcemy tego robić, ale nigdy nie zaszkodzi wspomnieć o kontroli urodzeń.
        Może powinniście robić coś więcej, niż tylko o tym wspominać.
        Może. Sześćdziesiąt procent dzieci urodzonych w tym okręgu w zeszłym roku to dzieci nieślubne i liczba ta wzrasta z każdym rokiem. Z każdym rokiem też mamy więcej przypadków dzieci maltretowanych i porzucanych. Zobaczysz, to naprawdę tragiczne. Część z tych malców nie ma żadnych szans na przetrwanie.
        Kto finansuje całą operację?
        Osoby prywatne. Połowę czasu spędzamy na zdobywaniu pieniędzy. Mamy naprawdę napięty budżet.
        De jest takich osób jak ty?
        Około tuzina. Niektórzy pracują kilka popołudni w tygodniu, inni tylko w soboty. Ja mam szczęście. Stać mnie na to, żeby pracować tu na cały etat.
        Ile godzin w tygodniu?
        Nie wiem. Kto by to liczył? Przychodzę koło dziesiątej i zostaję do zmroku.
        I robisz to za darmo?
        Tak. Wy nazywacie to pracą charytatywną, jeśli się nie mylę.
        To zupełnie co innego. Pracujemy za darmo, żeby usprawiedliwić sumy, jakie zarabiamy na co dzień. To nasza mała ofiara na rzecz społeczeństwa. Tutaj wygląda to trochę inaczej.
        Jesteśmy zadowoleni.
        Jak znalazłaś to miejsce?
        Nie wiem. Stało się to dawno temu. Należałam do klubu towarzyskiego, klubu miłośników herbaty zdaje się, i raz w miesiącu spotykaliśmy się na miłym lunchu, żeby dyskutować o sposobach zdobycia paru groszy dla biedniejszych. Pewnego dnia jakaś zakonnica opowiedziała nam o Auburn House i zaczęliśmy sponsorować ten projekt. Tak się to zaczęło.
        I pracujesz tu zupełnie za darmo?
        Phelps ma dużo pieniędzy, Adamie. Sporo z nich przeznaczam na Auburn House. Co roku urządzamy bal charytatywny w hotelu Peabody. Smokingi, szampan i tak dalej. Każę Phelpsowi przyprowadzić jego kumpli bankowców z żonami, żeby sypnęli trochę grosza. W zeszłym roku zebraliśmy ponad dwieście tysięcy.
        Na co to idzie?
        Część na płace. Mamy dwóch pełnoetatowych pracowników. Czynsz jest niski, ale mimo wszystko trzeba go uregulować. Reszta idzie na ubranka dla dzieci, lekarstwa i literaturę. I tak zawsze jesteśmy pod kreską.
        A więc to ty zarządzasz tym miejscem?
        Nie, mamy od tego specjalną osobę. Ja jestem tylko szeregowym pracownikiem.
       Adam przyjrzał się planszy wiszącej za nią, tej z pękatą żółtą prezerwatywą wijącą się nieszkodliwie po ścianie. Z najnowszych badań i sondaży wiedział, że pomimo kampanii telewizyjnych, haseł w szkołach i apeli wygłaszanych w MTV przez odpowiedzialne gwiazdy rocka nastolatkowie ich nie używają. Adam nie potrafił wyobrazić sobie nic gorszego niż siedzenie przez cały dzień w małym ciasnym pokoiku i dyskutowanie z piętnastoletnimi matkami na temat wysypek powodowanych przez pieluszki.
        Podziwiam cię za to  rzekł spoglądając na planszę z jedzeniem dla dzieci.
       Lee skinęła głową, ale nic nie powiedziała. Miała zmęczone oczy i chciała już iść.
        Chodźmy coś zjeść  powiedziała.
        Dokąd?
        Nie wiem. Gdziekolwiek.
        Widziałem wczoraj Sama. Spędziłem z nim dwie godziny. Lee usiadła głębiej w swoim krześle i położyła nogi na stole. Jak zwykle miała na sobie wytarte dżinsy i flanelową koszule.
        Jestem jego adwokatem  rzekł Adam.
        Podpisał umowę?
        Tak. Przygotował ją własnoręcznie, cztery strony. Podpisaliśmy ją obaj i teraz wszystko zależy ode mnie.
        Boisz się?
        Jestem przerażony. Ale dam sobie radę. Rozmawiałem dziś z dziennikarzem z Memphis Press. Doszły ich pogłoski, że Sam Cayhall jest moim dziadkiem.
        I co mu powiedziałeś?
        Nie mogłem w końcu zaprzeczyć, prawda? Facet zadawał mi wszelkiego rodzaju pytania na temat rodziny, ale prawie nic mu nie powiedziałem. Tylko tyle, że mój ojciec umarł w Kalifornii, to wszystko. Ale jestem pewny, że jak trochę pokopie, to dowie się więcej.
        A co ze mną?
        Nie powiedziałem mu nic o tobie, ale facet na pewno zacznie szperać. Przykro mi.
        Z jakiego powodu?
        Być może uda im się odkryć twoją prawdziwą tożsamość. Zostaniesz zdemaskowana, przedstawiona jako córka Sama Cayhalla, mordercy, rasisty, antysemity, terrorysty, członka KuKluxKlanu, najstarszego człowieka, jakiego kiedykolwiek zaprowadzono do komory i zagazowano. Będą chcieli wypędzić cię z miasta.
        Przeżyłam już gorsze rzeczy.
        Jakie?
        Małżeństwo z Phelpsem Boomem.
       Adam zaśmiał się na te słowa i Lee również zdołała się uśmiechnąć. Kobieta w średnim wieku podeszła do otwartych drzwi i powiedziała, że wychodzi do domu. Lee poderwała się szybko i przedstawiła swojego młodego bratanka, Adama Halla, prawnika z Chicago, który akurat ją odwiedził.
        Nie powinnaś była tego robić  powiedział Adam, kiedy kobieta wyszła z pokoju i zniknęła w korytarzu.
        Dlaczego?
        Ponieważ moje nazwisko znajdzie się jutro w gazetach  Adam Hall, prawnik z Chicago i wnuk Sama Cayhalla.
       Lee zdrętwiała na moment. Potem wzruszyła ramionami, jakby jej to nie obchodziło, ale Adam ujrzał strach w oczach ciotki. Co za głupi błąd, mówiła sobie w duchu.
        Jakie to ma znaczenie?  powiedziała na głos, sięgając po torebkę i teczkę.  Chodźmy lepiej znaleźć jakąś restaurację.
       Poszli do bistro w pobliżu, rodzinnej włoskiej kawiarenki z małymi stolikami i paroma lampami, mieszczącej się w przerobionej willi. Usiedli w ciemnym kącie i zamówili napoje, Lee mrożoną herbatę, Adam zaś wodę mineralną. Kiedy kelner odszedł, Lee pochyliła się nad stolikiem i powiedziała:
        Adamie, jest coś, o czym muszę ci powiedzieć? Adam skinął głową.
        Jestem alkoholiczką.
       Jego oczy zwęziły się, a potem znieruchomiały. W ciągu dwóch poprzednich dni pili razem alkohol.
        Trwa to już jakieś dziesięć lat  ciągnęła Lee wciąż pochylona nisko nad stolikiem. Najbliższy gość znajdował się pięć metrów dalej.  Było wiele powodów, z których części mógłbyś się pewnie domyślić. Znalazłam się na odwyku, wyszłam czysta i przetrwałam jakiś rok. Potem znowu odwyk. Trzy razy przechodziłam terapię, ostatni raz pięć lat temu. Nie jest łatwo.
        Ale wczoraj wieczorem wypiłaś przecież drinka  powiedział Adam.  Kilka drinków.
        Wiem. I poprzedniego wieczora też. A dzisiaj wylałam zawartość wszystkich butelek i wyrzuciłam piwo. W apartamencie nie została nawet kropla alkoholu.
        Nie przeszkadza mi to. Mam nadzieję, że nie zrobiłaś tego z mojego powodu.
        Nie. Ale potrzebuję twojej pomocy. Będziesz mieszkał ze mną przez najbliższe kilka miesięcy i czekają nas trudne chwile. Po prostu mi pomóż.
        Pewnie, Lee. Szkoda, że mi nie powiedziałaś od razu, kiedy przyjechałem. Ja nie piję dużo. Mogę nie pić w ogóle.
        Alkoholizm to dziwne zwierzę. Czasem mogę patrzyć na pijących ludzi i nic sobie z tego nie robić. A potem widzę reklamę piwa i zaczynam się pocić. Zobaczę w czasopiśmie reklamę wina, które lubiłam, i aż mnie ssie. To potworna walka.
       Kelner przyniósł napoje i Adam ze strachem spojrzał na swoją wodę mineralną. Polał ją na kostki lodu i zamieszał łyżeczką.
        Czy to dziedziczne?  zapytał, prawie pewny, że odpowiedź będzie twierdząca.
        Nie sądzę. Sam wymykał się czasem i pił trochę, kiedy byliśmy dziećmi, ale nas trzymał od tego z dala. Moja babka była alkoholiczką, więc moja matka trzymała się od tego świństwa z daleka. Nigdy nie widziałam alkoholu w domu.
        A więc w jaki sposób się uzależniłaś?
        Stopniowo. Po opuszczeniu domu nie mogłam się doczekać, żeby wreszcie spróbować, ponieważ kiedy ja i Eddie dorastaliśmy, alkohol był tabu. Poznałam Phelpsa, a on pochodzi z rodziny, gdzie bez przerwy pije się towarzysko. Alkohol stał się dla mnie najpierw sposobem ucieczki, a potem środkiem zastępczym.
        Zrobię co w mojej mocy. Bardzo mi przykro.
        Niepotrzebnie. Miło było wypić z tobą drinka, ale teraz czas już z tym skończyć. Trzy razy powinęła mi się noga i za każdym razem zaczynało s to od pomysłu, że mogę nie tracąc kontroli wypić drinka czy dwa. Kiedyś przez miesiąc sączyłam wino ograniczając się do jednego kieliszka dziennie. Potem przeszłam na półtora kieliszka, dwa, trzy, aż wreszcie znalazłam się na odwyku. Jestem alkoholiczką i nigdy sobie z tym nie poradzę.
       Adam podniósł swoją szklankę i stuknął o szklankę Lee.
        Za zwycięstwo, Lee. Osiągniemy je razem.
       Kelnerem był student, który od razu wiedział, co powinni zjeść. Zaproponował pieczone ravioli, ponieważ było po prostu najlepsze w mieście i mogło znaleźć się na ich stole już za dziesięć minut. Zgodzili się bez wahania.
        Często zastanawiałem się, co robisz z czasem, ale bałem się zapytać  powiedział Adam.
        Kiedyś miałam pracę. Kiedy Walt poszedł do szkoły, zaczęłam się nudzić i Phelps znalazł mi pracę w firmie swojego przyjaciela. Duża pensja, ładny gabinet. Miałam własną sekretarkę, która wiedziała o mojej pracy więcej niż ja. Odeszłam po roku. Wyszłam za mąż za duże pieniądze, Adamie, więc nie powinnam pracować. Matka Phelpsa była przerażona, że biorę pensję.
        Co bogate kobiety robią przez całe dnie?
        Dźwigają ciężary świata. Najpierw muszą się upewnić, że mężuś wyszedł do pracy, a potem planują dzień. Trzeba wydać polecenia służącym. Zakupy dzieli się na dwie części  ranne i popołudniowe  przy czym ranne składają się zazwyczaj z kilku telefonów na Piątą Aleję po niezbędne rzeczy. Zakupy popołudniowe robi się czasem osobiście, oczywiście na parkingu czeka kierowca. Lunch zabiera najwięcej czasu, ponieważ wymaga wielu godzin planowania i dwóch godzin wykonania. Zazwyczaj jest to mały bankiet, na którym obecne są również inne dystyngowane osoby. Dalej mamy towarzyskie obowiązki bogatej kobiety. Przynajmniej trzy razy w tygodniu musi chodzić na herbatki odbywające się w domach jej przyjaciółek, gdzie siedząc przy wytwornych ciasteczkach dyskutuje o ciężkim losie porzuconych dzieci i ich matek narkomanek, nałogowo biorących kokainę. Potem trzeba wrócić spiesznie do domu, żeby przywitać mężusia zmęczonego po biurowych potyczkach. Wspólnie wypijają martini przy basenie, podczas gdy cztery osoby przygotowują obiad.
        A co z seksem?
        Mąż jest zbyt zmęczony. Poza tym ma zapewne kochankę.
        Czy tak właśnie było w przypadku Phelpsa?
        Tak sądzę, chociaż w tej kwestii nigdy nie mógł narzekać. Potem urodziłam jednak dziecko, przybywało mi lat, a on zawsze miał regularny dopływ młodych blondynek ze swoich banków. Nie uwierzyłbyś, jak wygląda jego biuro. Pełno w nim wspaniałych kobiet o nieskazitelnych zębach i paznokciach. Długonogie, ubrane w krótkie spódniczki, siedzą za eleganckimi biurkami, rozmawiają przez telefon i czekają na skinienie szefa. Phelps ma małą sypialnię koło sali konferencyjnej. To istne zwierze.
        A wiec dałaś sobie spokój z trudami życia bogatej kobiety i wyprowadziłaś się od niego?
        Tak. Nie czułam się najlepiej w tej roli. Nienawidziłam całego tego blichtru. Przez jakiś czas dobrze się bawiłam, ale potem stwierdziłam, że do tego nie pasuję. Nie ta grupa krwi. Wierz lub nie, ale mojej rodziny nie znano w towarzyskich kręgach Memphis.
        Poważnie?
        Jak najbardziej. A po to, by w tym mieście w odpowiedni sposób grać rolę bogatej kobiety z przyszłością, należy pochodzić ze swoistej oligarchii, najlepiej mieć pradziadka, który zrobił fortunę na bawełnie. Po prostu tam nie pasowałam.
        Ale nadal uczestniczysz w ich spotkaniach towarzyskich.
        Pojawiam się czasem, ale tylko dla Phelpsa. Dla niego to istotne mieć żonę w jego wieku, nieco już siwiejącą, dojrzałą towarzyszkę, która wygląda ładnie w wieczorowej sukni i kolczykach z diamentami i potrafi prowadzić banalne rozmowy z jego nudnymi przyjaciółmi. Wychodzimy razem trzy razy do roku. Jestem czymś w rodzaju starzejącej się towarzyszki życia.
        Mam wrażenie, że Phelps wolałby prawdziwą towarzyszkę, jedną z tych długonogich blondynek.
        Nie. Jego rodzina doznałaby szoku, a na rodzinnym koncie znajduje się bardzo dużo pieniędzy. Phelps chodzi wokół swojej rodziny na paluszkach. Kiedy jego rodzice umrą, będzie mógł zacząć żyć, tak jak chce.
        Myślałam, że jego rodzice cię nienawidzą.
        Oczywiście, że mnie nienawidzą. To ironia, że właśnie oni są powodem, dla którego nadal jesteśmy mężem i żoną. Rozwód byłby wielkim skandalem. Są konserwatywnymi katolikami.
       Adam zaśmiał się i potrząsnął głową.
        Czyste wariactwo.
        Tak, ale to działa. Ja jestem szczęśliwa. On jest szczęśliwy. On ma swoje małe dziewczynki. Ja przyjaźnię się, z kim chcę. Nie zadajemy sobie żadnych pytań.
        A co z Waltem?
       Lee wolno postawiła szklankę na stoliku i odwróciła wzrok.
        Z Waltem?  powtórzyła, nie patrząc na Adama.
        Nigdy nic o nim nie mówisz.
        Wiem  odparła cicho, wciąż przyglądając się czemuś po drugiej stronie pomieszczenia.
        Niech zgadnę. Kolejne mroczne tajemnice. Kolejne sekrety. Lee spojrzała na niego smutno, a potem wzruszyła lekko ramionami, jakby chciała powiedzieć: a niech tam.
        Walt jest w końcu moim bratem ciotecznym  naciskał Adam.  I jeśli się nie mylę, chyba że pojawią się jakieś nowe rewelacje, jest jedynym bratem ciotecznym, jakiego mam.
        Nie polubiłbyś go.
        Oczywiście, że nie. Jest przecież po części Cayhallem.
        Nie. Jest w całości Boothem. Phelps chciał syna, nie wiem dlaczego. Urodziłam więc syna. Phelps oczywiście nigdy nie miał dla niego czasu. Zawsze był zbyt zajęty w swoim banku. Czasem zabierał go do klubu za miastem i próbował uczyć gry w golfa, ale nic z tego nie wychodziło. Walt nigdy nie lubił sportu. Pojechali kiedyś do Kanady polować na bażanty i po powrocie nie odzywali się do siebie przez tydzień. Walt nie był słabeuszem, ale nie był też atletą. Phelps z kolei od szkoły podstawowej dużo trenował  futbol, rugby, boks i tak dalej. Walt próbował dotrzymać mu kroku, ale po prostu nie dawał rady. Phelps zmuszał go do jeszcze większego wysiłku i wreszcie Walt się zbuntował. A Phelps, typowy surowy ojciec, wysłał go do szkoły z internatem. Tak oto mój syn opuścił dom mając piętnaście lat.
        Gdzie chodził do collegeu?
        Spędził rok w Comell, a potem przerwał naukę.
        Przerwał naukę?
        Tak. Po pierwszym roku wyjechał do Europy i nigdy nie wrócił.
        Gdzie zatrzymał się w Europie?
        Pojechał do Amsterdamu i się zakochał.
        W miłej holenderskiej dziewczynie?
        Nie. W miłym holenderskim chłopaku.
        No tak. Rozumiem.
       Lee zainteresowała się nagle sałatą. Położyła sobie parę listków na talerzu i zaczęła kroić je na małe kawałki. Adam zrobił to samo i przez chwilę jedli w milczeniu, podczas gdy bistro napełniało się ludźmi. Robiło coraz bardziej hałaśliwie. Para przystojnych młodych yuppies usiadła przy stoliku obok i zamówiła mocne drinki.
       Adam posmarował bułkę masłem, połknął kęs i zapytał:
        Jak zareagował Phelps? Lee otarła kąciki ust.
        W ostatnią wspólną podróż wybraliśmy się do Amsterdamu, żeby znaleźć naszego syna. Nie widzieliśmy go od prawie dwóch lat. Z początku pisał trochę i czasem dzwonił, ale potem wszelki kontakt się urwał. Niepokoiliśmy się, oczywiście, wiec w końcu polecieliśmy do Amsterdamu i szukaliśmy tak długo, aż go znaleźliśmy.
        Co robił?
        Pracował jako kelner w kawiarni. Miał kolczyki w obu uszach. Postrzępione włosy. Dziwne ubranie. Nosił te przeklęte drewniaki i wełniane skarpetki. Mówił doskonale po holendersku. Nie chcieliśmy robić afery, poprosiliśmy więc, żeby przyszedł do nas do hotelu. Przyszedł. To było straszne. Po prostu straszne. Phelps zachował się jak idiota i szkód nie dało się już naprawić. Jak niepyszni wróciliśmy do domu. Phelps z dużym szumem zmienił swój testament i wydziedziczył Walta.
        Walt nigdy was nie odwiedził?
        Nigdy. Spotykam się z nim raz do roku w Paryżu. Oboje przyjeżdżamy samotnie, taka jest umowa. Zatrzymujemy się w miłym hotelu i spędzamy wspólnie tydzień, włócząc się po mieście, jedząc w restauracjach, zwiedzając muzea. To dla mnie najlepszy tydzień w roku. Niestety, Walt nienawidzi Memphis.
        Chciałbym go poznać.
       Lee przyjrzała mu się uważnie i jej oczy zwilgotniały.
        Niech Bóg cię błogosławi. Jeśli mówisz poważnie, to byłoby cudownie, gdybyś mógł pojechać do niego ze mną.
        Mówię poważnie. Nie przeszkadza mi, że jest gejem. Chciałbym poznać mojego brata ciotecznego.
       Lee wzięła głęboki oddech i uśmiechnęła się. Kelner przyniósł dwa kopiaste talerze parującego ravioli, położył drugi bochenek chleba czosnkowego i zniknął.
        Czy Walt wie o Samie?  zapytał Adam nadziewając ravioli na widelec.
        Nie. Nigdy nie miałam odwagi mu powiedzieć.
        Czy wie o mnie i Carmen? O Eddiem? Cokolwiek o wspaniałej historii naszej rodziny?
        Tak, trochę. Kiedy był małym chłopcem, powiedziałam mu, że ma kuzynów w Kalifornii, ale oni nigdy nie przyjeżdżają do Memphis. Phelps oczywiście poinformował go, że ci kuzyni pochodzą z dużo niższej klasy społecznej i z tego powodu nie są warci jego zainteresowania. Musisz zrozumieć, że ojciec wychowywał Walta na snoba. Nasz syn uczęszczał do najbardziej prestiżowych szkół prywatnych, należał do najwytworniejszych klubów, a jego rodzinę stanowiła banda Boothów, którzy co do jednego są tacy sami. To naprawdę nieszczęśliwi ludzie.
        Co Boothowie myślą o tym, że jeden z członków ich rodziny jest homoseksualistą?
        Nienawidzą go oczywiście. A on nienawidzi ich.
        Już czuję, że go lubię.
        To nie jest zły chłopak. Chce studiować sztuki plastyczne i malarstwo. Przez cały czas wysyłam mu pieniądze.
        Czy Sam wie, że ma wnuka geja?
        Nie sądzę. Nie wiem, kto miałby mu powiedzieć. Jeszcze dwa dni temu nie wiedział, że ma zwykłego wnuka.
        Chyba mu nie powiem.
        Proszę, nie rób tego. Ma wystarczająco wiele kłopotów.
       Ravioli ostygło na tyle, że mogli zacząć jeść. Kelner przyniósł wodę mineralną i kolejną szklankę mrożonej herbaty. Para obok nich zamówiła butelkę czerwonego wina i Lee spoglądała na nią co jakiś czas. Adam otarł usta i na chwilę przestał jeść. Pochylił się nad stołem.
        Czy mogę zadać ci osobiste pytanie?  zapytał cicho.
        Wszystkie twoje pytania wydają się osobiste.
        Słusznie. Wiec czy mogę zadać ci jeszcze jedno?
        Proszę.
        Cóż, zastanawiałem się tylko nad jedną rzeczą. Dzisiaj powiedziałaś mi, że jesteś alkoholiczką, twój mąż zwierzęciem, a twój syn gejem. To sporo jak na jeden posiłek. Ale czy jest jeszcze coś, o czym powinienem wiedzieć?
        Niech pomyślę. Tak, Phelps też jest alkoholikiem, ale nie przyzna się do tego.
        To wszystko?
        Dwa razy oskarżano go o napastowanie seksualne.
        Okay. Zapomnijmy o Boothach. Jeszcze jakieś niespodzianki ze strony naszej rodziny?
        Nawet się do nich nie zbliżyliśmy.
        Tego się właśnie obawiałem.

ROZDZIAŁ 18
       
       Ołośna burza przetaczała się przez Deltę i Sama obudził huk gromu. Potem usłyszał stukot kropli deszczu uderzających mocno w okna nad korytarzem i bijących o ścianę pod oknami, niedaleko jego celi. Wilgoć, na której leżał, stała się nagle chłodniejsza. Może dzisiaj nie będzie tak gorąco. Może deszcz ochłodzi słońce, a wiatr wywieje wilgoć na dzień czy dwa. Sam zawsze marzył o tym, kiedy padało, choć w lecie burza oznaczała zazwyczaj grząską ziemię, co przy palącym słońcu zapowiadało tylko jeszcze bardziej duszący upał.
       Sam uniósł głowę i patrzył na krople ściekające po otwartych oknach i zbierające się na podłodze. Woda błyszczała w odbitym świetle odległej żółtej żarówki. Z wyjątkiem tej odrobiny światła na terenie Bloku panowały ciemności. I cisza.
       Sam uwielbiał deszcz, szczególnie w letnią noc. Stan Missisipi w swojej niezmierzonej mądrości zbudował więzienie w najgorętszym miejscu, jakie mógł znaleźć. Na dodatek zaprojektował Sekcję Maksymalnego Bezpieczeństwa na podobnej zasadzie co piec. Okna wychodzące na zewnątrz nie dawały żadnego przewiewu. Projektanci tego małego piekła zdecydowali, że nie będzie tu żadnej wymiany powietrza, żadnej szansy, by świeże powietrze wpadło do środka, a stęchłe mogło wydostać się na zewnątrz. A gdy wznieśli to, co uważali za modelowy zakład karny, postanowili, że nie będą go klimatyzować. Miał stać dumnie pośrodku pól soi i bawełny i wchłaniać to samo gorąco z nieba i tę samą wilgoć z ziemi co one. A kiedy ziemia była sucha, Blok miał smażyć się razem z nimi.
       Stan Missisipi nie mógł jednak kontrolować pogody, więc gdy deszcze przychodziły i ochładzały powietrze, Sam uśmiechał się w duchu i odmawiał krótką modlitwę dziękczynną. Nad wszystkim czuwała jednak jakaś istota wyższa. Państwo było bezsilne, kiedy padał deszcz. Oznaczało to małe zwycięstwo.
       Sam wstał i przeciągnął się. Jego łóżko składało się z grubego na dziesięć centymetrów kawałka gąbki zwanego materacem o wymiarach dwa metry na sześćdziesiąt centymetrów. Materac ów leżał na metalowej ramie przytwierdzonej do podłogi i ściany. Przykrywały go dwa prześcieradła. Czasami w zimie wydawano koce. Bóle pleców były częstą przypadłością w Bloku, lecz z czasem ciało przyzwyczajało się i liczba skarg malała. Mieszkańcy Bloku nie uważali lekarza więziennego za przyjaciela.
       Sam zrobił dwa kroki i wsparł się łokciami o kraty. Słuchał wiatru i grzmotów, obserwował krople odbijające się od framug i spadające na podłogę. Jak bardzo chciałby przejść przez tę ścianę, iść po mokrej trawie na zewnątrz, spacerować po więziennych terenach w zacinającym deszczu, nagi, szalony, zmoczony wodą ściekającą mu z włosów i brody.
       Horror życia w celi śmierci polega na tym, że umiera się codziennie po kawałku. Czekanie zabija. Żyjesz w klatce, a kiedy się budzisz, zrywasz kartkę z kalendarza i mówisz sobie, że jesteś teraz o jeden dzieli bliżej śmierci.
       Sam zapalił papierosa i patrzył, jak dym wznosi się leniwie ku kroplom na oknach. Dziwne rzeczy dzieją się w naszym absurdalnym wymiarze sprawiedliwości. Sądy orzekają coś jednego dnia, a następnego dnia orzekają coś zupełnie odwrotnego. Ci sami sędziowie wydają różne decyzje w podobnych sprawach. Sąd latami ignoruje najróżniejsze pozwy i apelacje, a potem jednego dnia uznaje zasadność któregoś z nich i udziela odroczenia. Sędziowie umierają i są zastępowani przez sędziów, którzy myślą inaczej. Prezydenci przychodzą i odchodzą, wyznaczając swoich kumpli na wysokie stanowiska. Sąd Najwyższy dryfuje najpierw w jedną stronę, potem w inną.
       Czasem śmierć może być wybawieniem. I Sam, gdyby miał do wyboru śmierć albo życie w Bloku, bez wahania wybrałby śmierć. Zawsze jednak istniało światełko w tunelu, nadzieja, że gdzieś w rozległym labiryncie prawniczej dżungli nastąpi reakcja i jego wyrok zostanie cofnięty. Wszyscy mieszkańcy Bloku marzyli o cudownej zmianie wyroku. Marzenie to pomagało przetrwać kolejny dzieli.
       Sam przeczytał gdzieś, że w amerykańskich więzieniach siedziało w roku 1990 prawie dwa tysiące pięciuset więźniów skazanych na śmierć. W roku 1989 stracono jednak tylko osiemnastu. W Missisipi wykonano tylko cztery egzekucje od roku 1977. W tych liczbach tkwiła nadzieja. Wzmacniały one postanowienie Sama, by wysyłać kolejne apelacje.
       Sam stał przy kratach jeszcze długo po tym, jak ucichła burza. O wschodzie słońca odebrał śniadanie i o siódmej włączył telewizor, żeby obejrzeć poranne wiadomości. Wgryzł się właśnie w kawałek zimnego tosta, kiedy nagle na ekranie obok prezenterki z Memphis pojawiła się jego twarz. Kobieta ze swadą przekazywała poruszającą historię dnia dotyczącą Sama Cayhalla i jego nowego adwokata. Wszystko wskazywało na to, że nowym adwokatem Sama jest jego wnuk, niejaki Adam Hall, młody prawnik z kancelarii Krawitz & Bone z Chicago, firmy, która reprezentowała Sama przez ostatnie siedem lat. Zdjęcia Sama pochodziło sprzed lat co najmniej dziesięciu. To było to samo zdjęcie, którego używano zawsze, kiedy nazwisko Sama pojawiało się w telewizji albo prasie. Zdjęcie Adama wydawało się odrobinę bardziej niezwykłe. Widać było, że nie pozował do niego. Ktoś musiał sfotografować go ukradkiem na dworze.
       Prezenterka podała, że według doniesienia z porannego wydania Memphis Press Adam Hall potwierdził, że jest wnukiem Sama Cayhalla. Zaraz potem streściła historię zbrodni Sama i dwa razy podała datę zbliżającej się egzekucji. Więcej na ten temat później, obiecała, być może już w południe. Potem przeszła do opisu morderstw popełnionych ostatniej nocy.
       Sam rzucił tosta na podłogę i zaczął mu się przyglądać. Jakiś insekt natychmiast znalazł kawałek chleba i obszedłszy go parę razy, uznał, że nie nadaje się do zjedzenia. A więc jego prawnik rozmawiał już prasą. Czego oni uczą tych ludzi na studiach? Wykorzystania mediów?
        Jesteś tam?!  zawołał ściszonym głosem Gullitt.
        Tak. Jestem.
        Właśnie widziałem cię na czwórce.
        Tak. Oglądałem to.
        Jesteś wkurzony?
        Nie, wszystko okay.
        Weź głęboki oddech, Sam. Wszystko będzie dobrze.
       Mieszkańcy Bloku często używali wobec siebie żartobliwego wyrażenia weź głęboki oddech. Służyło ono głównie do rozweselenia strapionego współwięźnia. W ustach strażników nabierało jednak zupełnie innego, szyderczego wydźwięku. Wtedy stanowiło pogwałcenie praw człowieka. Fakt jego użycia został nieraz przytoczony w pozwie sądowym jako przykład dręczenia mieszkańców Bloku.
       Sam wziął przykład z insekta i zignorował resztę swojego śniadania. Popijając kawę patrzył na podłogę.
       
       O dziewiątej trzydzieści sierżant Packer wszedł na oddział po Sama. Zbliżał się czas jego godzinnej przerwy. Chmury odpłynęły i nad Deltą zajaśniało słońce. Packer miał ze sobą dwóch strażników i parę łańcuchów na nogi. Sam wskazał na nie i zapytał:
        Po co je wziąłeś?
        Ze względów bezpieczeństwa, Sam.
        Wychodzę przecież tylko na gimnastykę, prawda?
        Nie. Zabieramy cię do biblioteki prawniczej. Twój adwokat chce porozmawiać z tobą między książkami prawniczymi.
       Sam zrobił zwrot i wsunął dłonie między kraty. Packer skuł je luźno, drzwi otworzyły się i więzień wyszedł na korytarz. Strażnicy uklękli i mocowali łańcuchy na nogi, kiedy Sam zapytał Packera:
        A co z moją przerwą?
        Co z nią?
        Kiedy ją dostane?
        Później.
        Wczoraj też tak powiedziałeś, a mimo to jej nie dostałem. Okłamałeś mnie. Teraz okłamujesz mnie ponownie. Pozwę cię za to do sądu.
        Procesy trwają bardzo długo, Sam. Trwają latami.
        Chcę mówić z dyrektorem.
        A on na pewno chciałby porozmawiać z tobą, Sam. A teraz idziesz na spotkanie ze swoim adwokatem czy nie?
        Mam prawo widzieć mojego adwokata i mam prawo do spaceru.
        Odczep się od niego, Packer!  wrzasnął Hank Henshaw z odległości niecałych dwóch metrów.
        Kłamiesz, Packer! Kłamiesz!  dołączył się J.B.Gullitt z drugiej strony.
        Cisza, chłopcy  powiedział Packer spokojnie.  Naszemu staremu Samowi nic się nie stanie.
        Tak, zagazowalibyście go dzisiaj, gdybyście mogli!  wrzasnął Henshaw.
       Łańcuchy zostały zamocowane i więzień pobrzękując nimi wszedł do celi po swoje papiery. Przycisnął je do piersi i ruszył korytarzem z Packerem po boku i strażnikami z tyłu.
        Nakop im do dupy, Sam!  wrzasnął Henshaw.
       W korytarzu rozległy się inne okrzyki poparcia dla Cayhalla i obelgi pod adresem Packera. Potem czteroosobowy konwój doszedł do okratowanych drzwi i oddział A został z tyłu.
        Dyrektor mówi, że dostaniesz dwie godziny dziś po południu, a potem dwie godziny dziennie aż do końca  powiedział Packer, gdy szli wolno wąskim korytarzem.
        Aż do końca czego?  zapytał Sam.
        Tego bluesa.
        Jakiego bluesa?
       Packer, podobnie jak większość strażników, określał egzekucję mianem bluesa.
        Wiesz, o czym mówię  rzekł.
        Powiedz dyrektorowi, że naprawdę słodki z niego facet. I zapytaj go, czy nadal będę dostawał dwie godziny, jeśli ten blues nie wyjdzie, dobra? I jeśli już przy tym jesteśmy, to powiedz mu, że jest kłamliwym sukisynem.
        On dobrze o tym wie.
       Zatrzymali się przed rzędem krat, czekając, aż otworzą się drzwi. Przeszli przez nie i stanęli ponownie przy dwóch strażnikach przed drzwiami wejściowymi. Packer zanotował coś w swoim zeszycie i wyszli na zewnątrz, gdzie czekała biała furgonetka. Strażnicy wzięli więźnia pod pachy i wsadzili go do środka przez boczne drzwi. Packer usiadł z przodu obok kierowcy.
        Czy to cholerstwo ma wentylację?  warknął Sam na kierowcę, który otworzył okno.
        Tak  powiedział kierowca odjeżdżając sprzed SMB.
        A więc włącz ją, do diabła, okay?
        Daj spokój  powiedział Packer bez przekonania.
        Siedzieć cały czas w tamtej dusznej ciasnej klatce to jedno, ale dlaczego miałbym jeszcze dusić się w tym rozgrzanym blaszanym pudle? Włącz tę pieprzoną klimatyzację. Przysługują mi pewne prawa.
        Weź głęboki oddech, Sam  powiedział przeciągle Packer i mrugnął do kierowcy.
        Zapłacisz za to, Packer  wycedził przez zęby Cayhall.  Będziesz żałował, że to powiedziałeś.
       Kierowca nacisnął guzik i klimatyzacja zaczęła działać. Furgonetka minęła podwójną bramę i wjechała na piaszczystą drogę oddalając się od Bloku.
       Chociaż Sam był skuty, ta krótka podróż podziałała na niego odświeżająco. Przestał narzekać i natychmiast zapomniał o towarzyszących mu strażnikach. Deszcz zostawił kałuże w porośniętych trawą rowach przy drodze i obmył krzaki bawełny, teraz sięgające już do kolan. Łodyżki i liście miały ciemnozielony kolor. Przypomniał sobie, jak zbierał bawełnę jako młody chłopak, ale zaraz zdusił tę myśl. Wyszkolił swój umysł w zapominaniu o przeszłości, a w tych rzadkich wypadkach, kiedy pojawiało się przed nim wspomnienie z dzieciństwa, tłumił je szybko.
       Furgonetka wlokła się niemiłosiernie, ale jemu to nie przeszkadzało. Spojrzał na dwóch więźniów siedzących pod drzewem i obserwujących kumpla podnoszącego ciężary na słońcu. Otaczała ich siatka, ale jak to miło, pomyślał, siedzieć sobie na dworze, rozmawiać, ćwiczyć, opalać się, nie myśleć ani przez chwilę o komorze gazowej, nie martwić się o ostatnią apelację.
       
       Biblioteka prawnicza była tak mała, że nazywano ją Biblioteczką. Główna biblioteka więzienia znajdowała się w głębi farmy, na terenie innego oddziału. Biblioteczki używali wyłącznie więźniowie bloku śmierci. Mieściła się na tyłach budynku administracyjnego, miała tylko jedne drzwi i brakowało tu okien. Sam odwiedzał ją wiele razy w ciągu minionych dziewięciu lat. Była niewielkim pokoikiem z całkiem obszerną kolekcją obowiązujących kodeksów i wydanych niedawno orzeczeń. Podniszczony stół konferencyjny stał pośrodku, a półki z książkami otaczały wszystkie cztery ściany. Co jakiś czas któryś z zaufanych więźniów z oddziału ogólnego zgłaszał się na ochotnika, żeby pracować tu jako bibliotekarz, lecz ich pomoc była niewiele warta, a książki rzadko znajdowały się na swoich miejscach. To niezmiernie bytowało Sama, ponieważ cenił porządek i nie znosił Afrykanów, a podejrzewał  chociaż nie wiedział tego na pewno  że większość, jeśli nie wszyscy, bibliotekarze to właśnie czarni.
       Dwaj strażnicy rozkuli więźnia przed drzwiami.
        Masz dwie godziny  powiedział Packer.
        Mam tyle, ile chce  odparł Sam, rozcierając przeguby, jakby kajdanki porobiły mu siniaki.
        Pewnie. Tylko że jak przyjdę po ciebie za dwie godziny, to możesz być pewien, że załadujemy twój mały suchy tyłek do furgonetki.
       Packer otworzył drzwi, a strażnicy ustawili się po obu stronach. Więzień wszedł do biblioteki i trzasnął za sobą drzwiami. Położył papiery na stole i spojrzał na swojego adwokata.
       Adam czekał przy przeciwległym końcu stołu z książką w ręce. Słyszał głosy z zewnątrz i patrzył, jak Sam wchodzi do Środka w swoim czerwonym kombinezonie, bez obstawy strażników i bez kajdanek na rękach. Teraz, kiedy nie było między nimi grubej metalowej siatki, wydał się Adamowi o wiele drobniejszy.
       Przyglądali się sobie przez chwilę ponad stołem, dziadek i wnuk, prawnik i klient. Był to niezręczny moment, podczas którego oceniali się wzajemnie i żaden nie wiedział, jak się zachować.
        Cześć, Sam  powiedział wreszcie Adam podchodząc bliżej.
        Witam. Pokazywali nas w telewizji parę godzin temu.
        Wiem. Czytałeś dzisiejszą gazetę?
        Nie. Dostajemy je później.
       Adam pchnął gazetę po stole, a Sam chwycił ją obiema rękami i siadając na krześle przybliżył ją sobie na dziesięć centymetrów do oczu. Czytał uważnie, co jakiś czas spoglądając na zdjęcia.
       Todd Marks spędził najwyraźniej dużą część wieczoru na szperania i wykonywaniu dziesiątek telefonów. Udało mu się potwierdzić, że niejaki Alan Cayhall urodził się w Clanton, w okręgu Ford, w roku 1964, a imię jego ojca wymienione w metryce urodzenia brzmiało Edward S. Cayhall. Marks sprawdził następnie metrykę tegoż Edwarda S.Cayhalla i dowiedział się, że jego ojcem był Samuel Lucas Cayhall, człowiek przebywający obecnie w celi śmierci. Jak informował Marks, Adam Hall potwierdził, że jego ojciec zmienił nazwisko po wyjeździe do Kalifornii, jak również to, że jest wnukiem Sama Cayhalla. Marks starannie unikał przypisywania bezpośrednich cytatów Adamowi, ale mimo to złamał ich umowę. Nikt nie mógł mieć wątpliwości, że spotkali się i rozmawiali.
       Cytując anonimowe źródła Marks zrelacjonował następnie, jak Eddie i jego rodzina wyjechali z Clanton w 1967 po aresztowaniu Sama i przenieśli się do Kalifornii, gdzie Eddie popełnił później samobójstwo. Ślad urywał się w tym miejscu, ponieważ Marksowi najwyraźniej zabrakło czasu i nie zdążył uzyskać żadnych informacji z Kalifornii. Anonimowe źródło nie wspominało nic o córce Sama mieszkającej w Memphis, więc Lee upiekło się jeszcze tym razem. Marks spuszczał następnie z tonu, informując, że komentarza odmówili mu kolejno Baker Cooley, Garner Goodman, Phillip Naifeh, Lucas Mann i prawnik z biura prokuratora stanowego w Jackson. Kończył jednak mocnym akcentem, w sensacyjny sposób odtwarzając przebieg zamachu na Kramera. Artykuł znajdował się na pierwszej stronie Memphis Press, ponad nagłówkami. Stare zdjęcie Sama umieszczono w prawym górnym rogu, zaraz obok dziwnej fotografii Adama ujętego od pasa w górę.
       Lee przyniosła gazetę Adamowi kilka godzin wcześniej, kiedy siedział na werandzie w jej domu i obserwował poranny ruch na rzece. Pijąc kawę i sok kolejny raz czytali artykuł. Po dłuższej analizie Adam uznał, że wynajęty przez Todda Marksa fotograf zrobił mu zdjęcie, kiedy wychodził z hotelu ,,Peabody po spotkaniu z Marksem. Bez wahania rozpoznał garnitur i krawat, które miał na sobie poprzedniego dnia.
        Rozmawiałeś z tym idiotą?  warknął Sam odkładając gazetę na stoi. Adam usiadł naprzeciw niego.
        Spotkaliśmy się wczoraj.
        Dlaczego?
        Ponieważ zadzwonił do naszego biura w Memphis, powiedział, że dotarły do niego pewne pogłoski i chciałby je zweryfikować. To nic wielkiego.
        Nasze zdjęcia na pierwszej stronie to nic wielkiego?
        Twoje zamieszczano tam już nieraz.
        A twoje?
        Nie pozowałem do niego. To była zasadzka. Ale i tak wyszedłem chyba zupełnie nieźle.
        Czy potwierdziłeś te fakty, o których pisze?
        Tak. Umówiliśmy się, że rozmawiamy nieoficjalnie i nie może mnie cytować. Miał też nie podawać mojego nazwiska. Złamał naszą umowę i był to jego błąd. Nasłał też na mnie tego fotografa, wiec już nigdy nie udzielę wywiadu dziennikarzowi Memphis Press.
       Sam przez chwilę patrzył na gazetę, a potem rozluźnił się i zdołał przywołać na twarz uśmiech.
        A wiec potwierdziłeś, że jesteś moim wnukiem?  zapytał bardzo wolno.
        Tak. Nie mogłem przecież zaprzeczyć, prawda?
        A chciałeś?
        Przeczytaj, co tu jest napisane. Gdybym chciał zaprzeczyć, czy ten artykuł znalazłby się na pierwszej stronie?
       To usatysfakcjonowało Sama i jego uśmiech poszerzył się nieco. Sam przygryzł wargę i spojrzał na Adama. Potem metodycznym gestem wyciągnął nową paczkę papierosów, a Adam odruchowo rozejrzał się szukając okna.
       Zapaliwszy pierwszego papierosa, Sam powiedział:
        Trzymaj się z dala od dziennikarzy. Są bezwzględni i głupi. Kłamią i popełniają błędy.
        Ale ja jestem prawnikiem, Sam. Kontakty z prasą to nieodłączna część mojego zawodu.
        Wiem. Wiem, że to trudne, ale postaraj się kontrolować samego siebie. Nie chce, żeby coś takiego się powtórzyło,
       Adam sięgnął do nesesera, uśmiechnął się i wyciągnął jakieś dokument)
        Mam wspaniały pomysł na uratowanie ci życia.  Zatarł dłonie i wyjął pióro z kieszeni. Czas wziąć się do roboty.
        Słucham.
        Cóż, jak możesz się domyślić, przekopałem tony materiału.
        Za to ci płacą.
        Właśnie. I stworzyłem cudowną małą teoryjkę, nowy wniosek, który mam zamiar złożyć w poniedziałek. Teoria jest prosta. Missisipi jest jednych z pięciu stanów, które używają jeszcze komory gazowej, zgadza się?
        Tak.
        A stanowa komisja ustawodawcza wydała w roku 1984 ustawę dając skazanemu prawo wyboru śmierci przez zastrzyk albo w komorze gazowe; Jednak ustawa ta obejmuje tylko tych, których skazano po pierwszym lipca 1984. Nie obejmuje ciebie.
        Zgadza się. Myślę, że połowa chłopaków z Bloku będzie mogła wybrać.
        Jednym z powodów, dla których komisja zatwierdziła zastrzyki, byk: uczynienie egzekucji bardziej humanitarnymi. Przejrzałem materiały dotyczące tworzenia ustawy i okazało się, że toczono długie dyskusje na temat problemów, jakie państwo ma z egzekucjami w komorze gazowej. Założenie jest proste: im szybsze i mniej bolesne będą egzekucje, tym mniej będzie apelacji twierdzących, że są one okrutne. Zastrzyki przedstawiają mnie problemów prawnych i dlatego łatwiej je wykonać. Nasza teoria głosi zatem że skoro państwo zaaprobowało stosowanie zastrzyków, to w rezultacie uznało, że komora gazowa jest przestarzała. A dlaczego komora jest przestarzała? Ponieważ jest to okrutny sposób zabijania ludzi.
       Sam zastanawiał się nad tym przez minutę, a potem powoli skinął głową.
        Mów dalej  powiedział.
        Atakujemy komorę gazową jako metodę wykonywania kary śmierci.
        Chcesz ograniczyć to do Missisipi?
        Zapewne. Słyszałem, że były pewne problemy z pierwszymi skazanymi, Teddym Doyle Meeksem i Maynardem Tole.
       Sam prychnął i wydmuchnął dym w kierunku stołu.
        Problemy? Można to tak nazwać.
        Jak dużo o tym wiesz?
        Daj spokój. Obaj umarli piętnaście metrów ode mnie. Po całych dniach siedzimy w naszych celach i myślimy o śmierci. Każdy z Bloku wie co przytrafiło się tym chłopcom.
        Opowiedz mi o tym.
       Sam wsparł się na łokciach i spojrzał nieobecnym wzrokiem na gazetę leżącą przed nim.
        Meeks miał być pierwszym straconym w Missisipi od dziesięciu lat i zupełnie nie wiedzieli, jak się wykonuje egzekucje. Był rok 1982. Siedziałem tu od prawie dwóch lat i do tego czasu żyliśmy jak we śnie. W ogóle nie myśleliśmy o komorze gazowej, tabletkach cyjanku i ostatnich posiłkach. Byliśmy skazani na śmierć, ale, do diabła, nie wykonywano żadnych egzekucji, więc czym mieliśmy się przejmować? Ale Meeks otworzył nam oczy. Zabili jego, więc równie dobrze mogli zabić i nas.
        Co się wydarzyło?  Adam czytał kilkanaście artykułów o uchybieniach w przebiegu egzekucji Teddyego Doyle Meeksa, ale chciał usłyszeć to z ust Sama.
        Wszystko poszło źle. Widziałeś komorę?
        Jeszcze nie.
        Jest tam z boku mały pokoik, gdzie kat miesza swoją miksturę. Kwas siarkowy jest w puszce, którą kat zabiera ze swojego małego laboratorium, a następnie podłącza do rury biegnącej do wnętrza komory. W czasie egzekucji Meeksa kat był pijany.
        Daj spokój, Sam.
        Nie widziałem go, to prawda. Ale wszyscy wiedzą, że był pijany. Prawo stanowe wyznacza oficjalnego kata, a dyrektor i jego banda zaczęli o tym myśleć dopiero na parę godzin przed egzekucją. Pamiętaj, nikt nie sądził, że Meeks umrze. Wszyscy czekaliśmy na to, że w ostatniej chwili przyjdzie odroczenie, ponieważ Meeksowi zdarzyło się to już dwukrotnie. Ale odroczenie nie przyszło i faceci zaczęli biegać nerwowo, próbując znaleźć oficjalnego kata. Znaleźli go, pijanego. Był to, zdaje się, miejscowy hydraulik. W każdym razie jego pierwsza mikstura nie zadziałała. Podłączył puszkę do rury, pociągnął na dźwignię i wszyscy czekali, aż Meeks weźmie głęboki oddech i umrze. Meeks wstrzymywał oddech tak długo, jak mógł, a potem nabrał powietrza. Nic się nie stało. Czekali. Meeks czekał. Świadkowie czekali. Wszyscy obrócili się powoli ku katowi, który również czekał i zagryzał usta. Potem poszedł do swojego małego pokoiku i przygotował nową mieszankę kwasu siarkowego. Musiał odłączyć starą puszkę, a to zajęło dziesięć minut. Dyrektor, Lucas Mann i reszta tych palantów stała dookoła, denerwując się i złoszcząc na tego pijanego hydraulika, który wreszcie podłączył nową puszkę i pociągnął za dźwignię. Tym razem kwas wylądował tam, gdzie powinien, w misie pod krzesłem, do którego przywiązany był Meeks. Kat pociągnął za drugą dźwignię spuszczając tabletki cyjanku, które również były pod krzesłem, nad kwasem. Tabletki poleciały i rzeczywiście, gaz zaczął unosić się w górę, a skazaniec ponownie wstrzymał oddech. Widać było opary gazu. Kiedy tylko Meeks wciągnął powietrze nosem, zaczął trząść się i drżeć na całym ciele. Trwało to przez dłuższą chwilę. Do tego wszystkiego tuż za krzesłem znajduje się metalowy pręt biegnący od podłogi komory aż do sufitu. Kiedy Meeks w końcu znieruchomiał i wszyscy myśleli, że nie żyje, jego głowa zaczęła skakać w przód i tył, z całej siły waląc w pręt Oczy wyszły mu na wierzch, a z szeroko otwartych ust wydobywała mu się piana i wciąż walił głową o ten pręt. Było to obrzydliwe.
        Długo trwało, zanim umarł?
        Kto wie? Według lekarza więziennego śmierć była natychmiastowa i bezbolesna. Według niektórych świadków Meeks trząsł się, drgał i walił głową przez dobre pięć minut.
       Stracenie Meeksa dało wiele argumentów przeciwnikom kary śmierci. Nie było wątpliwości, że cierpiał i powstało wiele opisów jego śmierci. Wersja Sama była zadziwiająco zgodna z opisami naocznych świadków.
        Kto ci o tym opowiedział?  zapytał Adam.
        Gadało o tym paru strażników. Nie przy mnie, oczywiście, ale wieści szybko się tu roznoszą. Opinia publiczna podniosła wrzawę, ale ponieważ Meeks był tak obrzydliwym mordercą, protesty nie trwały długo. Wszyscy go nienawidzili. Dziewczynka, którą zabił, również bardzo cierpiała, więc trudno było mu współczuć.
        Gdzie przebywałeś, kiedy wykonywano egzekucję?
        W mojej pierwszej celi, na oddziale D, po przeciwległej stronie komory. Tej nocy zamknęli nas wszystkich do cel, wszystkich bez wyjątku. Egzekucja odbyła się zaraz po pomocy, mimo że mieli na to cały dzień. Wyrok śmierci nie precyzuje godziny, tylko datę. Ale te napalone skurwysyny zawsze próbują zabić faceta jak najwcześniej. Każdą egzekucję planują na minutę po północy. Dzięki temu, jeśli przychodzi odroczenie, ich prawnicy mają cały dzień, żeby uzyskać jego cofnięcie. Buster Moac umarł w ten sposób. Skrępowali go na krześle o północy, a potem zadzwonił telefon, wiec zabrali go z powrotem do aresztu, gdzie pocił się i czekał przez sześć godzin, podczas gdy prawnicy biegali od jednego sądu do następnego. Wreszcie o wschodzie słońca przytwierdzili go do krzesła ponownie. Wiesz chyba, jakie były jego ostatnie słowa.
       Adam potrząsnął głową.
        Nie mam pojęcia.
        Buster był moim przyjacielem i facetem z klasą. Naifeh zapytał go, czy ma jakieś ostatnie słowa, a on odparł, że tak, w rzeczy samej ma coś do powiedzenia. Oznajmił, że stek, który mu podali, był odrobinę zbyt surowy. Dyrektor wymamrotał coś w tym rodzaju, że porozmawia z kucharzem. Potem Buster zapytał, czy gubernator zastosował wobec niego prawo łaski. Nie, odparł Naifeh. Cóż, powiedział Buster, w takim razie powiedzcie temu skurwysynowi, że przestaję na niego głosować. Potem zatrzasnęli drzwi i zagazowali go.
       Sama najwyraźniej to śmieszyło i Adam również Zaśmiał się niepewnie. Spojrzał na swój notatnik, podczas gdy Sam zapalał nowego papierosa.
       Dwa lata po egzekucji Teddyego Doyle Meeksa wyczerpały się możliwości apelacji Maynarda Tolea i nadszedł czas, by ponownie użyć komory. Tole był broniony charytatywnie przez Kravitz & Bane. Reprezentował go, pod nadzorem E.Gamera Goodmana, młody prawnik nazwiskiem Peter Wiesenberg. Zarówno Wiesenbeg, jak i Goodman byli obecni przy egzekucji, która pod wieloma względami przypominała egzekucję Meeksa. Adam nie rozmawiał na jej temat z Goodmanem, ale czytał akta i relacje naocznych świadków spisane przez Wiesenberga i Goodmana.
        A co z Maynardem Tole?  zapytał Adam.
        Był to Afrykanin, szurnięty dzieciak, który zabił kupę ludzi podczas napadu i oczywiście całą winę zrzucał na panujący system. Zawsze twierdził, że jest murzyńskim wojownikiem. Groził mi nawet parę razy, ale przez większość czasu sprzedawał tylko kit.
        Sprzedawał kit?
        Tak, mówimy tak o kimś, kto gada głupstwa, kłamie. To typowe dla Afrykanów. Wiesz, oni wszyscy są niewinni. Znaleźli się tutaj, ponieważ są czarni, a system jest biały, i to, że zgwałcili albo zamordowali, jest zawsze winą kogoś innego. Zawsze, zawsze winny jest ktoś inny.
        A więc ucieszyłeś się, kiedy go stracili?
        Tego nie powiedziałem. Zabijanie jest złe. Afrykanie nie powinni zabijać. Biali nie powinni zabijać. I państwo nie powinno zabijać więźniów z bloku śmierci. To, co zrobiłem, było złe, a więc jak można to naprawić przez zabicie mnie?
        Czy Tole cierpiał?
        Tak samo jak Meeks. Znaleźli sobie nowego kata i ten zrobił wszystko jak trzeba już za pierwszym razem. Gaz dotarł do Tolea, a ten zaczął się trząść i walić głową o pręt tak jak Meeks, tyle że miał chyba twardszą głowę, więc tłukł nią w ten pręt bez końca. Trwało to naprawdę długo i wreszcie Naifeh i jego banda łajdaków dostali pietra, bo chłopak nie chciał umierać i wszystko wymykało się spod kontroli, więc kazali świadkom wyjść. Było to dość obrzydliwe.
        Czytałem gdzieś, że trwało dziesięć minut, zanim umarł.
        Walczył do ostatniej chwili, to wszystko co wiem. Oczywiście dyrektor i jego lekarz stwierdzili, że śmierć była natychmiastowa i bezbolesna. Jak zwykle. Po egzekucji Tolea uczynili jednak pewną zmianę w procedurze. Kiedy przyszedł czas na mojego kumpla Moaca, mieli już tę śliczną obejmę na głowę, zrobioną ze skórzanych pasków i sprzączek, przytwierdzoną do tego cholernego pręta. Moacowi, a później Jumbo Parrisowi tak mocno ścisnęli głowy, że w żaden sposób nie mogli nimi poruszać i walić o pręt. Miły akcent, nie uważasz? Naifeh i świadkowie mają dzięki temu łatwiejsze zadanie, ponieważ nie muszą patrzyć na tak wiele cierpienia.
        Widzisz, o co mi chodzi, Sam? To straszny sposób umierania. Zaatakujemy metodę. Znajdziemy świadków, którzy złożą zeznania na temat tych egzekucji i przekonamy sędziego, żeby uznał komorę gazową za sprzeczną z konstytucją.
        I co z tego? Czy potem poprosimy o zastrzyk? Co z tego wynika? Trochę głupie wydaje mi się mówienie, że wole nie umierać w komorze gazowej, ale zastrzyk będzie w sam raz. Przy wiążą mnie do noszy i nafaszerują narkotykami. Będę martwy, tak? Nie chcę tego.
        To prawda. Ale w ten sposób zyskujemy trochę czasu. Zaatakujemy komorę gazową, uzyskamy czasowe odroczenie, a potem pójdziemy do wyższych sądów. Moglibyśmy zablokować tę sprawę na całe lata.
        Ktoś już próbował tego przed nami.
        Kto?
        Teksas. Rok 1988. Sprawa niejakiego Larsona. Użyto tych samych argumentów, bez rezultatu. Sąd stwierdził, że komory gazowe stosuje się od pięćdziesięciu lat i okazały się one całkiem humanitarnym sposobem zabijania.
        Tak, ale jest jedna duża różnica.
        Jaka?
        Nie jesteśmy w Teksasie. Meeksa, Tolea i Moaca zagazowano tutaj, a nie w Teksasie. A poza tym Teksas też przeszedł już na zastrzyki. Rozebrali swoją komorę gazową, ponieważ znaleźli lepszy sposób zabijania. Większość stanów zrezygnowała już z komór.
       Sam wstał i podszedł do przeciwległego końca stołu.
        Cóż, kiedy nadejdzie mój czas, chcę, żeby zrobiono to przy użyciu najnowocześniejszej technologii.  Przeszedł wzdłuż stołu w tę i z powrotem, trzy czy cztery razy, a potem się zatrzymał.  Ten pokój ma sześć metrów długości. Mogę przejść sześć metrów bez natknięcia się na kraty. Czy zdajesz sobie sprawę, co to znaczy siedzieć dwadzieścia trzy godziny na dobę w celi, która ma dwa metry na trzy? Tutaj to wolność, człowieku.  Znowu zaczął spacerować, zaciągając się papierosem.
       Adam obserwował kruchą postać przesuwającą się wzdłuż krawędzi stołu, ciągnącą za sobą pióropusz dymu. Sam nie miał na nogach skarpetek, a jego granatowe klapki skrzypiały przy każdym kroku. Nagle zatrzymał się, chwycił książkę z półki, rzucił ją na stół i zaczął gwałtownie przerzucać kartki. Po kilku minutach intensywnego szukania znalazł dokładnie to, czego szukał. Przez następne pięć minut czytał uważnie.
        Otóż to  wymamrotał do siebie.  Wiedziałem, że gdzieś o tym słyszałem.
        O czym?
        Sprawa z Karoliny Północnej, rok 1984. Facet nazywał się Jimmy Old i najwyraźniej nie chciał umierać. Musieli siłą zaciągnąć go do komory, kopiącego, wyrywającego się i krzyczącego. Trwało chwilę, zanim przywiązali go do krzesła. Kiedy zatrzasnęli drzwi i wpuścili gaz, broda opadła mu na piersi. Potem szarpnął się, waląc głową w przód i tył. Następnie odwrócił się w stronę świadków, którzy nie widzieli nic oprócz białek jego oczu, i zaczął się ślinić. Głowa trzęsła mu się i podskakiwała, jego ciała drżało, a z ust ciekła piana. Trwało to dość długo, aż wreszcie jeden ze świadków, dziennikarz, zwymiotował. Tak jak w przypadku Maynarda Tolea, dyrektor zdenerwował się i zaciągnął czarną zasłonkę, żeby świadkowie nie mogli nic widzieć. Ocenia się, że minęło całe czternaście minut, zanim Jimmy Old umarł.
        Wydaje mi się to wyjątkowo okrutne.
       Sam zamknął książkę i starannie odstawił ją na półkę. Zapalił papierosa i wbił wzrok w sufit.
        Praktycznie każda komora gazowa została zbudowana dawno temu przez Eaton Metal Products z Salt Lakę City. Czytałem gdzieś, że tylko komorę w Missouri zbudowali sami więźniowie. Ale naszą małą komorę wyprodukował Eaton i jest ona praktycznie taka sama jak wszystkie pozostałe  zrobiona ze stali, ośmiokątna w kształcie, z rzędami okien tu i ówdzie, żeby różni faceci mogli obserwować egzekucję. We wnętrzu samej komory nie ma zbyt wiele miejsca, stoi tam tylko drewniane krzesło z pasami i sprzączkami. Bezpośrednio pod nim znajduje się metalowa misa, a zaraz nad nią mały woreczek z tabletkami cyjanku, który kat otwiera za pomocą dźwigni. Kat kontroluje również kwas solny, który wprowadzany jest do środka przez rurę. Kiedy misa napełni się kwasem, kat pociąga za dźwignię i wypuszcza tabletki cyjanku. W ten sposób powstaje gaz powodujący śmierć, w teorii oczywiście bezbolesną i szybką.
        Czy komory nie zaprojektowano po to, by zastąpiła krzesło elektryczne?
        Tak. W latach dwudziestych i trzydziestych wszędzie pojawiły się krzesła elektryczne i szybko uznano je za wynalazek wszech czasów. Pamiętam z dzieciństwa, że w Missisipi mieli przenośne krzesło elektryczne, które zwyczajnie ładowali na przyczepę i obwozili po kolejnych okręgach. Zatrzymywali się przy lokalnym więzieniu, wyprowadzali skazańców w łańcuchach, ustawiali ich wzdłuż przyczepy, a potem zabijali kolejno. Był to wielce skuteczny sposób opróżniania zatłoczonych więzień.  Potrząsnął z niedowierzaniem głową.  Nie mieli oczywiście żadnego doświadczenia, więc pełno krążyło historii o cierpieniach, jakie fundowali ludziom. To miał być najwyższy wymiar kary, tak? Nie, najwyższy wymiar tortur. Działo się tak zresztą nie tylko w Missisipi. Wiele stanów używało tych starych, kiepsko wykonanych krzeseł elektrycznych. Za dźwigniami siedzieli często kompletni idioci, więc wciąż wynikały jakieś problemy. Przywiązywali biednego faceta do krzesła, pociągali za dźwignię, facet dostawał kopa, zbyt jednak słabego, dymił więc od wewnątrz, ale nie chciał umrzeć. Robili krótką przerwę i po paru minutach dawali mu następnego kopa. Czasami trwało to nawet dwadzieścia minut. Źle przymocowywali elektrody, więc nierzadko płomienie i iskry strzelały skazańcom z oczu i uszu. Czytałem relację na temat faceta, któremu podłączyli niewłaściwe napięcie. Ciśnienie rozsadziło mu czaszkę od wewnątrz i oczy wyskoczyły mu z orbit, zalewając krwią całą twarz. Podczas porażenia prądem skóra robi się tak gorąca, że nie można dotknąć jej przez jakiś czas, więc dawniej musieli zostawić faceta, żeby ostygł, zanim mogli sprawdzić, czy rzeczywiście nie żyje. Słyszałem wiele historii o facetach, którzy nieruchomieli po pierwszym kopie, a potem zaczynali oddychać od nowa. Dostawali wiec oczywiście następnego. Często powtarzało się to cztery czy pięć razy. Było to okropne, więc szukając bardziej humanitarnego sposobu zabijania ludzi, jakiś lekarz wojskowy wynalazł wreszcie komorę gazową. Która, jak twierdzisz, stała się obecnie przestarzała ze względu na wprowadzenie zastrzyków.
       Adam słuchał jak zahipnotyzowany.
        Ilu ludzi stracono w komorze w Missisipi?  zapytał.
        Po raz pierwszy użyto jej około roku 1933. Do 1977 zabito sto pięćdziesiąt sześć osób. Samych mężczyzn. Po sprawie Furmana w 1972 roku wszystko ucichło aż do Teddyego Doyle Meeksa w 1982. Od tego czasu użyto jej trzykrotnie, więc razem daje to sto sześćdziesiąt egzekucji. Ja będę numerem sto sześćdziesiątym pierwszym.
       Zaczął ponownie spacerować, tym razem jednak już dużo spokojniej.
        To straszliwie mało skuteczny sposób zabijania ludzi  powiedział niczym profesor prowadzący wykład.  Mało skuteczny i bardzo niebezpieczny. Niebezpieczny dla faceta przymocowanego do krzesła, ale także dla tych, którzy znajdują się na zewnątrz. Te przeklęte urządzenia są stare i w dużym stopniu nieszczelne. Uszczelki parcieją i pękają, a koszt zbudowania całkowicie hermetycznej komory byłby olbrzymi. Mały przeciek może stać się śmiertelny dla kata i każdego, kto stoi w pobliżu. Zawsze jest tam garstka ludzi  Naifeh, Lucas Mann, ksiądz, lekarz, jeden lub dwóch strażników  którzy stoją w małym pokoiku zaraz przy komorze. Do tego pokoiku prowadzi dwoje drzwi, zamkniętych w czasie egzekucji. Gdyby z komory przedostało się do pokoiku trochę gazu, Naifeh albo Lucas Mann zatruliby się nim i padli nieżywi na podłogę. To zresztą niezła perspektywa, kiedy teraz o tym myślę.
       Świadkom również grozi poważne niebezpieczeństwo, ale oni nie zdają sobie z tego sprawy. Pomiędzy nimi a komorą nie ma nic oprócz rzędu okien, które są stare i też mogą być nieszczelne. Ci podglądacze również znajdują się w małym pokoiku za zamkniętymi drzwiami i jeśli nastąpi przeciek, oni też zostaną zagazowani.
       Ale prawdziwe niebezpieczeństwo pojawia się później. Od żeber skazańca na zewnątrz idzie przewód, dzięki któremu lekarz bada bicie serca. Kiedy lekarz oznajmia, że facet nie żyje, zawór na górze komory zostaje otwarty i cały gaz wyparowuje. Przynajmniej w teorii. Strażnicy czekają jeszcze piętnaście minut i otwierają drzwi. Ale chłodniejsze powietrze z zewnątrz, którego użyli do przewietrzenia komory, powoduje problem, ponieważ miesza się z pozostałym gazem, który osiada wewnątrz komory. Tworzy śmiertelną pułapkę dla każdego, kto wchodzi do środka. Jest to niezwykle niebezpieczne, a większość z tych idiotów nie zdaje sobie sprawy z powagi sytuacji. Cienka warstwa kwasu pruskiego znajduje się dosłownie wszędzie  na ścianach, podłodze, suficie, drzwiach i, oczywiście, na martwym facecie.
       Spryskują komorę i trupa amoniakiem, żeby zneutralizować pozostały gaz, a potem grupa oczyszczająca, czy jakkolwiek się to nazywa, wchodzi do środka w maskach tlenowych. Po raz drugi myją trupa amoniakiem albo związkiem chloru, ponieważ trucizna wydostaje się przez pory jego skóry. Jest wciąż przywiązany do krzesła, kiedy rozcinają jego ubranie, zdejmują je, chowają do worka, a potem palą. Dawniej kazali facetowi włożyć tylko parę szortów, Żeby Ułatwić SObie pracę. A]e teraz są tak mili, że możemy ubierać się w to, co chcemy. Więc jeśli sprawy zajdą tak daleko, spędzę dużo czasu na dobieraniu mojej garderoby.
       Sam splunął na podłogę, kiedy to mówił. Przeklął pod nosem, chodząc wokół końca stołu.
        Co staje się z ciałem?  zapytał Adam, nieco zawstydzony, że wdaje się w takie szczegóły, chciał jednak poznać zakończenie historii. Sam chrząknął raz czy drugi, a potem włożył papierosa w usta.
        Czy znasz zawartość mojej szafy z ubraniami?
        Nie.
        Są w niej dwa czerwone kombinezony, cztery zmiany czystej bielizny i jedna para tych ślicznych klapek, które wyglądają jak pozostałość po wyprzedaży zbankrutowanego sklepu dla czarnuchów. Nie zgadzam się na śmierć w jednym z tych kombinezonów. Myślałem, żeby powołać się na moje prawa konstytucyjne i wejść do komory kompletnie nago. Czyż nie byłby to piękny widok? Widzisz tych łajdaków, jak kręcą się wokół mnie, zapinając pasy i uważając, żeby za cholerę nie dotknąć mojego ptaka? A kiedy już jestem skrępowany, sięgam po ten mały przyrządzik do badania rytmu serca i przymocowuję go sobie do jaj. Czyż nie spodobałoby się to lekarzowi? I upewniłbym się jeszcze, że świadkowie widzą mój goły tyłek. Myślę, że tak właśnie zrobię.
        Co staje się z ciałem?  ponowił Adam pytanie.
        Cóż, kiedy jest już odpowiednio umyte i zdezynfekowane, ubierają je w więzienne ciuchy, zdejmują z krzesła i wkładają, do worka. Potem umieszczają je na noszach i przewożą karetką do którejś z kostnic. Tam odbiera je rodzina. Jeśli ma na to ochotę, oczywiście.
       Sam stał teraz odwrócony plecami do Adama i mówił do ściany opierając się o półkę. Potem urwał i stał, milczący i nieruchomy, wpatrując się w jakiś punkt w rogu pokoju, myśląc o tych czterech znanych mu mężczyznach, którzy poszli do komory. W Bloku panowała niepisana zasada, że kiedy przychodził twój czas, nie szedłeś do komory w swoim czerwonym kombinezonie. Nie dawałeś im satysfakcji umierania w tym, co kazali ci nosić.
       Może jego brat, ten, który przysyłał mu papierosy co miesiąc, będzie mógł dostarczyć mu koszulę i parę spodni. Przyjemnie byłoby mieć skarpetki. I wszystko, tylko nie te gumowe klapki. Wolałby wszystko niż te skrzypiące cholerstwa.
       Odwrócił się i podszedł wolno do Adama, po czym usiadł.
        Podoba mi się twój pomysł  powiedział, bardzo spokojnie i z opanowaniem.  Warto go wypróbować.
        Świetnie. Bierzmy się do pracy. Chce, żebyś wyszukał więcej spraw podobnych do sprawy Jimmyego Olda z Karoliny Północnej. Znajdźmy każdą sfuszerowaną egzekucję w komorze gazowej, jaka kiedykolwiek się odbyła. Wrzucimy je wszystkie do pozwu. Chcę, żebyś sporządził listę świadków, którzy mogliby zeznawać na temat egzekucji Meeksa i Tolea. Może nawet na temat Moaca i Parrisa.
       Sam był już przy półkach, wyciągając kolejne książki i mamrocząc pod nosem. Ułożył książki na stole, całe tuziny, i zaczął czytać.

ROZDZIAŁ 19
       
       Falujące pola zboża ciągnęły się milami, a potem wznosiły się i opadały, gdy zaczynały się pagórki. Majestatyczne łańcuchy górskie otaczały leżące w oddali pastwiska. W rozłożystej dolinie, z widokiem na wiele mil z przodu i górami zamykającymi przestrzeń z tyłu, na ponad stu akrach rozciągał się teren nazistów. Siatki z drutu kolczastego ukryte były pod żywopłotami i trawą. Strzelnice i poligony zamaskowano tak, by niemożliwe było wykrycie ich z powietrza. Tylko dwie niewinnie wyglądające chaty z bali wystawały ponad ziemię i przypadkowy obserwator uznałby je za zwyczajne szałasy dla wędkarzy. Pod nimi, głęboko we wnętrzu wzgórz, znajdowały się dwa szyby z windami prowadzące do labiryntu naturalnych jaskiń i wykutych przez człowieka sztolni. Potężne tunele, wystarczająco szerokie, by przejechał nimi wózek golfowy, wiodły we wszystkich kierunkach, łącząc tuziny różnych pomieszczeń. W jednym pracowały maszyny drukarskie. W dwóch innych składowano broń i amunicję. Trzy służyły za sypialnie. W jednym znajdowała się mała biblioteka. Największe pomieszczenie, jaskinia o wysokości prawie piętnastu metrów, stanowiła centralną halę, gdzie członkowie zbierali się podczas przemówień, filmów i wieców.
       Był to nowoczesny ośrodek, naszpikowany antenami satelitarnymi przekazującymi wiadomości z całego świata, komputerami połączonymi w sieci szybkiego przepływu informacji, a także faksami, telefonami komórkowymi i innymi nowoczesnymi urządzeniami telekomunikacyjnymi.
       Codziennie do ośrodka docierało co najmniej dziesięć gazet. Wszystkie zabierano do pokoju obok biblioteki, gdzie najpierw czytał je Roland. Mieszkał na terenie ośrodka przez większość czasu, razem z kilkoma innymi członkami organizacji odpowiedzialnymi za sprawne działanie maszyn i urządzeń. Kiedy przywożono gazety, zazwyczaj około dziewiątej rano, Roland nalewał sobie duży kubek kawy i zaczynał czytać. Traktował to jako przyjemność. Dużo podróżował po świecie, znał cztery języki i wykazywał prawdziwy głód wiedzy. Jeśli jakiś artykuł przykuwał jego uwagę, kopiował go, a następnie oddawał człowiekowi od komputera.
       Interesowały go różne rzeczy. Na sport ledwie rzucał okiem, ogłoszeń nie czytał w ogóle. Moda, styl, mieszkanie, rozrywka i pokrewne tematy rzadko go zaciekawiały. Kolekcjonował artykuły na temat grup podobnych do swojej  związków aryjskich, nazistów, KuKluxKlanu. W ostatnim czasie znajdował wiele doniesień z Niemiec i Europy Wschodniej i był zdumiony odrodzeniem faszyzmu w tamtej części świata. Roland mówił płynnie po niemiecku i raz w roku spędzał przynajmniej miesiąc w tym wspaniałym kraju. Obserwował zatroskanie polityków, wywołane zbrodniami na tle rasowym i chęcią ograniczenia praw grup takich jak jego. Śledził orzeczenia Sądu Najwyższego, procesy skinheadów w Stanach Zjednoczonych i patrzył na problemy KuKluxKlanu.
       Zazwyczaj spędzał dwie godziny dziennie wchłaniając najnowsze wiadomości i decydując, które artykuły powinno się włączyć do archiwum. Była to praca rutynowa, lecz niezwykle zajmująca.
       Ten akurat ranek miał okazać się jednak inny. Pierwszą oznaką kłopotów stało się zdjęcie Sama Cayhalla ledwo widoczne na pierwszej stronie dziennika z San Francisco. Artykuł miał tylko trzy akapity, ale potwierdzał sensacyjne doniesienia, że najstarszy więzień bloku śmierci w Ameryce będzie teraz reprezentowany przez własnego wnuka. Roland przeczytał go trzy razy, zanim uwierzył, że to prawda, a potem przeznaczył do skopiowania. Dwie gazety zamieściły nieostre zdjęcie Adama Halla, które pojawiło się na pierwszej stronie Memphis Press dzień wcześniej.
       Śledził sprawę Sama Cayhalla od wielu lat i z wielu powodów. Po pierwsze, była to sprawa, która i tak zainteresowałaby ich organizację  starzejący się terrorysta Klanu z lat sześćdziesiątych czekający na swoją kolejkę w bloku śmierci. Materiały na temat Cayhalla miały już ponad trzydzieści centymetrów grubości. Chociaż nie był prawnikiem, podzielał powszechną opinię, że możliwości apelacji wyczerpały się i Sam nie wywinie się od śmierci. Takie rozwiązanie odpowiadałoby Rolandowi, ale nie mówił o tym nikomu. Dla białych rasistów Sam Cayhall pozostawał bohaterem i grupę Rolanda już proszono o wzięcie udziału w demonstracjach przed Parchman. Naziści nie utrzymywali kontaktu z Samem, ponieważ nigdy nie odpowiedział na ich listy, uważali go jednak za symbol i chcieli w jak największym stopniu wykorzystać jego egzekucję.
       Prawdziwe nazwisko Rolanda brzmiało Forchin, było pochodzenia francuskiego. Rodzina wywodziła się z okolic Thibodeaux. On sam nie miał numeru ubezpieczenia społecznego, nigdy nie wypełniał zeznań podatkowych, z punktu widzenia władz po prostu nie istniał. Miał trzy doskonale sfałszowane paszporty, w tym jeden niemiecki, a inny rzekomo wydany przez rząd Irlandii. Przekraczał granice bez żadnych kłopotów.
       Jedno z nazwisk Rolanda, znane tylko jemu i nigdy nie zdradzone żywej duszy, brzmiało Wedge, Rollie Wedge. Rollie uciekł ze Stanów w roku 1967 po zamachu na Kramera i mieszkał krótko w Irlandii Północnej. Potem przebywał także w Libii, Monachium, Belfaście i Dolinie Bekaa w Libanie. Był w Stanach na krótko w roku 1967 i 1968, żeby obserwować proces Sama Cayhalla. Wtedy podróżował już bez problemu, posługując się swoimi fałszywymi dokumentami.
       Potem musiał jeszcze złożyć w Stanach kilka krótkich wizyt, wszystkie związane z Samem. Z upływem czasu ta sprawa martwiła go coraz mniej. Przed trzema laty przeniósł się do tego bunkra, żeby pracować dla dobra nazizmu. Nie uważał się już za członka Klanu. Teraz był nazistą.
       Podczas swojego porannego przeglądu prasy znalazł wiadomości na temat Sama w siedmiu z dziesięciu gazet. Odłożył gazety do metalowego koszyka i postanowił wyjść na zewnątrz. Nalał sobie kawy i pojechał windą dwadzieścia pięć metrów w górę do dużego pokoju w chacie z drewnianych bali. Dzień był piękny, chłodny i słoneczny, bez jednej chmury na niebie. Wspiął się wąską ścieżką prowadzącą w stronę gór i po dziesięciu minutach spoglądał na dolinę. Pola zboża znajdowały się dalej.
       Roland czekał na śmierć Sama od dwudziestu trzech lat. Mieli wspólny sekret, ciężar, który mógł zniknąć dopiero po wykonaniu wyroku na Samie. Podziwiał starego człowieka. W odróżnieniu od Jeremiasza Dogana Sam nie złamał przysięgi i nigdy nie złożył zeznań. Przetrwawszy trzy procesy, kilku adwokatów, niezliczone apelacje i miliony pytań, Sam Cayhall nigdy się nie ugiął. Był człowiekiem honoru, a Roland chciał jego śmierci. Och, pewnie, musiał postraszyć trochę Cayhalla i Dogana podczas pierwszych dwóch procesów, ale to dawne dzieje. Dogan złamał się pod naciskiem i zaczął zeznawać przeciwko Samowi. I musiał umrzeć.
       Teraz niepokoił go chłopak. Tak jak wszyscy, Roland zgubił trop Eddiego Cayhalla i jego rodziny. Wiedział o córce Sama w Memphis, ale po jego synu wszelki ślad zaginaj. A teraz ten dobrze wykształcony młody prawnik z dużej, bogatej żydowskiej firmy pojawił się jakby zrządzeniem losu, żeby uratować swojego dziadka. Roland znał się wystarczająco dobrze na egzekucjach, by wiedzieć, że w ostatnich godzinach prawnicy chwytają się wszystkiego. Jeśli Sam miałby pęknąć, zrobiłby to teraz pod naciskiem swojego wnuka.
       Kopnął kawałek skały, który podskakując potoczył się w dół. Pomyślał, że będzie musiał pojechać do Memphis.
       
       W biurach Kravitz & Bane w Chicago sobota była jeszcze jednym zwyczajnym dniem ciężkiej pracy, ale w Memphis sprawy miały się nieco inaczej. Adam dotarł do biura o dziewiątej i zastał tam tylko dwóch adwokatów i jednego asystenta. Zamknął się w swoim gabinecie i zasunął story.
       On i Sam pracowali poprzedniego dnia jeszcze przez dwie godziny i gdy Packer wrócił do biblioteki z kajdankami i łańcuchami na nogi, stół pokryty był tuzinami książek i notatników. Packer czekał niecierpliwie, gdy Sam odkładał książki z powrotem na półki.
       Adam przejrzał notatki. Wprowadził swoje materiały do komputera i po raz trzeci poprawił tekst wniosku. Wcześniej przekazał już jego kopię faksem do Garnera Goodmana, który przeredagował go i odesłał z powrotem.
       Goodman nie spodziewał się pozytywnej odpowiedzi, ale na tym etapie sprawy nie mieli jeszcze nic do stracenia. Gdyby przypadkiem w którymś z sądów federalnych miało się odbyć przyśpieszone posiedzenie, Goodman chciał zeznawać na temat egzekucji Maynarda Tolea. Wraz z Peterem Wiesenbergiem oglądał ją na własne oczy. W rzeczy samej, Wiesenberg był tak wstrząśnięty widokiem gazowania żywego człowieka, że opuścił firmę i przyjął pracę nauczyciela. Jego dziadkowi udało się przeżyć holocaust; babce nie. Goodman obiecał Adamowi, że skontaktuje się z Wiesenbergiem, i wiedział, że Wiesenberg również zgodzi się zeznawać.
       W południe Adam miał już dość biura. Prawnicy zniknęli i na całym piętrze panowała cisza. Wyszedł z budynku.
       Przejechał przez rzekę i ruszył na zachód, w głąb Arkansas, mijając postoje ciężarówek i tor psich wyścigów w zachodnim Memphis, by wreszcie wyrwać się z tłoku i znaleźć pośród pól. Minął wsie Earle, Parkin i Wyne, a potem zaczęły się wzgórza. Zatrzymał się, żeby kupić cocacolę w małym wiejskim sklepiku, gdzie trzej starzy mężczyźni w wypłowiałych ubraniach siedzieli na werandzie odganiając muchy i gotując się na słońcu. Schował dach kabrioletu i pojechał dalej.
       Dwie godziny później zatrzymał się ponownie, tym razem w mieście Mountain View, żeby zjeść sandwicza i zapytać o drogę. Powiedziano mu, że Calico Rock jest już niedaleko, musi jechać cały czas wzdłuż Wbite River. Piękna droga wiła się pomiędzy pagórkami i lasami wyżyny Ozark, przecinając górskie potoki. White River była przez cały czas widoczna na lewo od drogi, upstrzona łodziami wędkarzy łowiących pstrągi.
       Calico Rock okazało się małym miasteczkiem przysiadłym na nadrzecznej skarpie. Trzy mola dla wędkarzy skupiły się na wschodnim brzegu niedaleko mostu. Adam zaparkował przy rzece i poszedł do pierwszej przystani, zwanej Calico Marina. Budynek kołysał się na specjalnych pontonach, przymocowanych do brzegu grubymi linami. Przy nabrzeżu stał rząd łodzi do wynajęcia i powiązanych stalowymi linami. Od strony samotnego dystrybutora paliw dolatywał ostry zapach benzyny i ropy. Wbita w ziemię tablica informowała! o cenach wynajmu łodzi, przewodników, sprzętu i zezwoleń wędkarskich.
       Adam wszedł na zadaszone molo i z odległości kilku metrów przyglądali się rzece. Młody mężczyzna z brudnymi rękami wyłonił się z pomieszczenia w głębi, pytając, czy może w czymś pomóc. Obejrzał Adama od stóp do głów i najwyraźniej uznał, że nie ma przed sobą klienta.
        Szukam Wyna Lettnera.
       Chłopak, który według naszywki nad poplamioną smarem kieszenią nazywał się Ron, wrócił do swego pokoju i krzyknął:
        Panie Lettner!
       Wyn Lettner okazał się ogromnym mężczyzną, mającym dobrze ponad dwa metry wzrostu i sporą nadwagę. Gamer określił go jako piwosza i Adam przypomniał sobie te słowa patrząc na jego potężny brzuch. Lettner zbliżał się do siedemdziesiątki i miał rzednące siwe włosy schowane starannie pod czapeczką z daszkiem. Gdzieś w aktach Adama znajdowały się co najmniej trzy zdjęcia agenta specjalnego Lettnera i każde z nich przedstawiało typowego twardziela z FBI  ciemny garnitur, biała koszula, wąski krawat, krotko ostrzyżone włosy. No i oczywiście w tamtych czasach był dużo szczuplejszy.
        Tak, sir  powiedział głośno, podchodząc do Adama i ocierając okruchy z ust.  Jestem Wyn Lettner.  Miał głęboki głos i miły uśmiech. Adam wyciągnął rękę i przedstawił się:
        Nazywam się Adam Hall. Miło mi pana poznać. Lettner uścisnął mu dłoń, potrząsając nią wściekle. lego przedramiona były potężne, muskularne.
        Tak, sir  zaryczał.  W czym mogę panu pomóc?
       Na szczęście oprócz Rona, który obsługiwał w swoim pokoiku jakąś hałaśliwą maszynę, na molo nie było żywej duszy. Adam drgnął lekko i powiedział:
        Panie Lettner, jestem adwokatem i reprezentuję Sama Cayhalla. Lettner uśmiechnął się szerzej, ukazując dwa rzędy mocnych, pożółkłych zębów.
        Robota w sam raz dla pana, co?  zaśmiał się i klepnął rozmówcę w plecy.
        Tak myślę  odparł Adam niepewne, czekając na kolejny atak.  Chciałbym porozmawiać o Samie.
       Lettner spoważniał nagle. Podrapał się w brodę wielką łapą i spojrzał na Adama mrużąc oczy.
        Widziałem cię w gazetach, synu. Wiem, że jesteś wnukiem Sama. To musi być dla ciebie trudne. A to dopiero początek.  Potem uśmiechnął się ponownie.  Trudniejsze także dla Sama.  Jego oczy zabłysły, jakby właśnie rzucił przezabawną pointę i oczekiwał, że Adam zegnie się wpół ze śmiechu.
       Adam nie widział w jego słowach nic wesołego.
        Wie pan, Samowi zostało mniej niż miesiąc  powiedział, choć był pewny, że Lettner również czytał o dacie egzekucji.
       Ciężka dłoń znalazła się nagle na ramieniu Adama i pchnęła go w kierunku sklepiku.
        Wejdź do środka, chłopcze. Pogadamy o Samie. Chcesz piwo?
        Nie. Dzięki.  Weszli do wąskiego pomieszczenia ze sprzętem wędkarskim zwisającym ze ścian i sufitu, z rozchwianymi drewnianymi półkami pełnymi jedzenia  krakersów, sardynek, puszkowanych kiełbasek, chleba, wieprzowiny z fasolą, ciastek  wszystkich produktów niezbędnych do przeżycia dnia na rzece. Automat z napojami chłodzącymi stał w obok pudełka ze świerszczami i akwarium pełnego uklejek.
        Usiądź  powiedział Lettner wskazując kąt obok kasy. Adam usiadł na chwiejnym drewnianym krześle, a Lettner otworzył swoją turystyczni; lodówkę i znalazł butelkę piwa.  Na pewno nie chcesz się napić?
        Może później.
       Lettner otworzył butelkę, jednym haustem pochłonął trzecią cześć zawartości, oblizał wargi, a potem usiadł na podniszczonym skórzanym fotelu, który bez wątpienia wymontowano z luksusowej limuzyny.
        Czy staremu Samowi dobiorą się wreszcie do skóry?  zapytał.
        W każdym razie uparcie próbują.
        Jakie ma szansę?
        Niezbyt wielkie. Wyślemy wszelkie możliwe apelacje ostatniej szansy, ale czas ucieka.
        Sam nie jest złym człowiekiem  powiedział Lettner z nutą żalu w głosie i pociągnął długi łyk piwa. Świerszcze śpiewały swoje smutne serenady wewnątrz pudełka, a hałaśliwy wentylator buczał nad drzwiami. Podłoga skrzypiała lekko, gdy molo poruszało się na wodzie.
        Jak długo pracował pan w Missisipi?  zapytał Adam.
        Pięć lat. Hoover wysłał mnie tam po zniknięciu trzech działaczy ruchu praw człowieka. To był rok 1964. Stworzyliśmy specjalną grupę i zabraliśmy się do pracy. Po sprawie Kramera Klanowi jakby zabrakło pary.
        Czym dokładnie się pan zajmował?
        Polecenia pana Hoovera były bardzo wyraźne. Miałem za wszelką cenę przeniknąć do struktur Klanu. Dyrektor dążył do ostatecznej rozprawy. Szczerze mówiąc, w Missisipi z początku szło nam to trochę wolno. Z wielo powodów. Hoover nienawidził Kennedych, a oni naciskali na niego bez przerwy, wiec opóźniał wszystko, jak mógł. Ale kiedy zaginęli ci trzej chłopcy, wzięliśmy się ostro do roboty. 1964 to był ciężki rok w Missisipi.
        Urodziłem się wtedy  powiedział Adam.
        Tak, czytałem w gazecie, że urodził się pan w Clanton. Adam skinął głową.
        Nie wiedziałem o tym przez długi czas. Rodzice powiedzieli mi, że urodziłem się w Memphis.
       Drzwi skrzypnęły i do środka wszedł Ron. Spojrzał na obu mężczyzn, a potem zaczął przyglądać się krakersom i sardynkom. Patrzyli na niego i czekali. Roń spojrzał na Adama, jakby chciał powiedzieć: Mówcie dalej. I tak nie słucham.
        Czego chcesz?  warknął były agent.
       Roń chwycił brudnymi rękami puszkę wiedeńskich kiełbasek i pokazał ją Lettnerowi. Ten skinął głową i wskazał drzwi.
        Wścibski jak cholera  powiedział Lettner, kiedy Roń zniknął.  Rozmawiałem parę razy z Garnerem Goodmanem. Wiele lat temu. To dopiero był dziwny facet.
        Jest moim szefem. Dał mi pana nazwisko, powiedział, że porozmawia pan ze mną.
        Porozmawia o czym?  zapytał Lettner i pociągnął kolejny łyk.
        O sprawie Kramera.
        Sprawa Kramera jest zamknięta. Został już tylko Sam i data jego spotkania z komorą gazową.
        Chce pan, żeby Sam zniknął?
       Rozległy się kroki, potem głosy i drzwi otworzyły się ponownie. Mężczyzna i młody chłopiec weszli do środka i Lettner wstał. Potrzebowali przynęt oraz zapasów jedzenia i przez dziesięć minut wszyscy trzej rozmawiali, wybierali odpowiednie produkty i dyskutowali o tym, gdzie biorą ryby.
       Adam wyciągnął puszkę soku z lodówki i wyszedł ,ze sklepiku. Ruszył skrajem drewnianego mola równolegle do rzeki i zatrzymał się przy dystrybutorze paliw. Dwaj chłopcy na łodzi zarzucali wędki niedaleko mostu i Adam zdał sobie nagle sprawę, że nigdy w życiu nie łowił ryb. Jego ojciec nie miał żadnego hobby. Nie umiał też długo utrzymać się w pracy. W tym momencie Adam nie był w stanie przypomnieć sobie, co właściwie jego ojciec robił z czasem.
       Klienci wyszli i trzasnęły drzwi. Lettner zbliżył się do Adama.
        Lubisz łowić pstrągi?  zapytał, spoglądając w stronę rzeki.
        Nie. Nigdy tego nie robiłem.
        Wybierzmy się na przejażdżkę. Muszę sprawdzić pewne miejsce dwie mile w dół rzeki. Podobno pełno tam pstrągów.
       Lettner trzymał swoją lodówkę turystyczną, którą teraz postawił delikatnie na pokładzie łodzi. Zszedł z mola i łódź zakołysała się gwałtownie z boku na bok, kiedy chwycił za motor.
        Chodź!  wrzasnął do Adama, który przyglądał się nerwowo metrowej dziurze pomiędzy molem a łodzią.  I złap tę cumę!  ryknął ponownie, wskazując cienką linkę przywiązaną do pachołka.
       Adam odwiązał linkę i wszedł niepewnie na łódź, która zakołysała się, gdy tylko postawił na niej stopę. Poślizgnął się, wylądował na głowie i mało brakowało, a wpadłby do wody. Lettner ryknął śmiechem i zapuścił silnik. Roń oczywiście obserwował wszystko z mola i uśmiechał się głupkowato. Adam był czerwony ze wstydu, ale śmiał się jak gdyby nigdy nic. Lettner dodał gazu, dziób poderwał się do góry i łódź ruszyła ostro do przodu.
       Adam z całej siły trzymał się uchwytów na burtach. Wkrótce minęli most i Calico Rock zostało z tyłu. Rzeka zakręcała i wiła się między malowniczymi wzgórzami i wokół skalistych skarp. Lettner sterował jedną ręką, a w drugiej trzymał nową butelkę piwa. Po kilku minutach Adam rozluźnił się nieco i zdołał wyciągnąć piwo z torby nie tracąc równowagi. Butelka była lodowato zimna. Ściskał ją prawą ręką, lewą przytrzymując się łodzi. Lettner nucił coś i śpiewał z tyłu. Głośny warkot silnika uniemożliwiał rozmowę.
       Minęli małe molo pstrągowe, gdzie grupa wymuskanych elegantów z miasta liczyła ryby i piła piwo. Minęli flotyllę gumowych pontonów pełnych rozebranych nastolatków palących coś i opalających się na słońcu. Machali do innych wędkarzy, którzy w pocie czoła zarzucali i kręcili kołowrotkami.
       Łódź zwolniła wreszcie i Lettner posterował uważnie wokół zakrętu, jakby widział już ryby przed sobą i chciał zająć idealną pozycję. Zgasił silnik.
        Chcesz łowić czy pić piwo?  zapytał patrząc na wodę.
        Pić piwo.
        Dobra.  Chwycił kij i zarzucił w kierunku brzegu. Adam patrzył przez chwilę, a gdy nie było natychmiastowego rezultatu, oparł się plecami o burtę i wywiesił nogi nad wodę. Łódź nie należała do najwygodniej szych.
        Jak często pan łowi?  zapytał.
        Codziennie. To część mojej pracy, wiesz, część usług, jakie świadczę klientom. Muszę wiedzieć, gdzie ryby biorą.
        Ciężka robota.
        Ktoś musi ją wykonywać.
        Co przywiodło pana do Calico Rock?
        Miałem atak serca w 1975, więc musiałem zrezygnować z pracy w FBI. Dostałem niezłą emeryturę i tak dalej, ale, do diabła, człowiek nudzi się, kiedy tak siedzi i nic nie robi. Znaleźliśmy z żoną to miejsce, a potem przystań na sprzedaż i tak, od błędu do błędu, osiadłem tutaj na stałe. Podaj mi piwo.
       Zarzucił ponownie, a Adam wyciągnął piwo. Szybko policzył  w torbie zostało jeszcze czternaście schłodzonych butelek. Łódź przesuwała się z prądem w dół rzeki i Lettner chwycił za wiosło. Łowił jedną ręką, sterował łodzią drugą, a do tego wszystkiego utrzymywał między kolanami otwartą butelkę piwa. Życie wodniaka.
       Zwolnili pod grupą drzew, które litościwie osłoniły ich przed słońcem. Lettner zarzucał, jakby było to dziecinnie łatwe. Machał wędką wyginając płynnie nadgarstek i posyłał przynętę dokładnie tam, gdzie chciał. Ale ryby nie brały. Zarzucił ponownie, rym razem bliżej środka rzeki.
        Sam nie jest złym facetem.
        Myśli pan, że powinni go stracić?
        To nie zależy ode mnie, synu. Ludzie w tym stanie chcą kary śmierci, więc jest ona obowiązującym prawem. Ludzie powiedzieli, że Sam jest winny i skazali go na śmierć, więc cóż ja mogę na to poradzić?
        Ale ma pan swoje zdanie.
        De jest ono warte? Moje opinie są kompletnie bez znaczenia.
        Dlaczego mówi pan, że Sam nie jest złym facetem?
        To długa historia.
        W torbie jest jeszcze czternaście piw.
       Lettner zaśmiał się i na jego twarzy ponownie zagościł szeroki uśmiech. Pociągnął z butelki i spojrzał w dół rzeki, nie zwracając uwagi na spławik.
        Sam nas nie interesował, rozumiesz. Nie brał udziału w naprawdę poważnych aferach, przynajmniej z początku. Kiedy zaginęli ci obrońcy praw człowieka, z wściekłością ruszyliśmy do akcji. Rozdawaliśmy pieniądze na prawo i lewo i w krótkim czasie mieliśmy w szeregach Klanu całą kupę kapusiów. Ci ludzie, prości, niewykształceni farmerzy nigdy nie śmierdzieli groszem, bazowaliśmy więc na ich chciwości. Nigdy nie znaleźlibyśmy tych trzech, gdybyśmy nie sypnęli pieniędzmi. Kosztowało nas to jakieś trzydzieści tysięcy dolców, jeśli dobrze pamiętam, choć to nie ja kontaktowałem się bezpośrednio z informatorem. Do diabła, chłopcze, faceci leżeli zakopani na skarpie nad rzeką. Znaleźliśmy ich i to poprawiło nasz wizerunek. Nareszcie czegoś dokonaliśmy, rozumiesz. Zaaresztowaliśmy parunastu ludzi, ale uzyskanie wyroków skazujących było trudne. Fala przemocy nie ustawała. Klan wciąż podkładał bomby w domach i kościołach, Ho tak często, że nie mogliśmy nadążyć. Przypominało to regularną wojnę. Potem zrobiło się jeszcze gorzej, pan Hoover wściekł się jeszcze bardziej, a my dostaliśmy więcej pieniędzy.  Lettner urwał na moment, potem zaś dodał:  Posłuchaj, synu, nie będę mógł powiedzieć ci nic istotnego, rozumiesz?
        Dlaczego?
        O pewnych rzeczach mogę rozmawiać, o innych nie.
        Tamtego ranka w biurze Kramera z Samem był ktoś jeszcze, prawda? Lettner uśmiechnął się i spojrzał na spławik. Wędka spoczywała mu na kolanach.
        W każdym razie pod koniec roku 1965 i na początku 1966 mieliśmy już niezłą siatkę informatorów. Nie było to wcale trudne. Dowiadywaliśmy się, że jakiś facet jest członkiem Klanu, więc śledziliśmy go. Jechaliśmy za nim do domu w nocy, świeciliśmy reflektorami, parkowaliśmy mu pod domem. Zazwyczaj facet robił w gacie ze strachu. Potem jechaliśmy za nim do pracy, czasem rozmawialiśmy z jego szefem, błyskając odznakami, zachowując się, jakbyśmy mieli zamiar kogoś zastrzelić. Odwiedzaliśmy jego rodziców, ponownie wyciągaliśmy odznaki, pozwalaliśmy im zobaczyć nasze ciemne garnitury, usłyszeć nasze jankeskie akcenty i ci biedni wieśniacy dosłownie rozpadali się na naszych oczach. Jeśli facet chodził do kościoła, to śledziliśmy go w niedzielę, a potem szliśmy porozmawiać z jego proboszczem. Mówiliśmy księżulowi, że według posiadanych przez nas informacji pan taki a taki jest aktywnym członkiem KuKluxKlanu i czy proboszcz wie coś o tym. Zachowywaliśmy się, jakby przynależność do Klanu była przestępstwem. Jeśli facet miał nastoletnie dzieci, śledziliśmy je podczas randek, siadaliśmy za nimi w kinie, przyłapywaliśmy na parkowaniu w krzakach. Było to zwykłe dręczenie, ale działało. W końcu dzwoniliśmy do biednego faceta albo spotykaliśmy się z nim na osobności i oferowaliśmy mu pieniądze.
       Zazwyczaj do tego czasu był już psychicznym wrakiem i tylko czekał na propozycje współpracy. Widziałem, jak ci ludzie płaczą, synu, jeśli potrafisz w to uwierzyć. Jak płaczą, wyznając swoje grzechy.  Lettner zaśmiał się. i spojrzał na spławik. Ten jednak pozostawał całkiem nieruchomy.
       Adam pociągnął łyk piwa. Może kiedy wypijemy wszystkie butelki, Lettnerowi rozwiąże się język, pomyślał.
        Mieliśmy kiedyś jednego faceta, nigdy go nie zapomnę. Przyłapaliśmy go w łóżku z kochanką. Kochanka miała czarną skórę, co nie było wcale takie niezwykłe. Faceci palili swoje krzyże i podkładali bomby w kościołach, a potem wracali w te pędy, żeby nie spóźnić się na spotkanie z czarnymi przyjaciółkami. Nigdy nie rozumiałem, dlaczego te Murzynki się na to zgadzają. W każdym razie gość miał chatę myśliwską głęboko w lesie i używał jej jako garsoniery. Umówił się tam któregoś dnia ze swoją dziewczyną na szybki numerek, a kiedy skończyli i mieli już wychodzić, otworzyliśmy drzwi i zrobiliśmy im zdjęcie. Potem przeprowadziliśmy z nim rozmowę. Facet był diakonem w jakimś wiejskim kościele, prawdziwym jełopem, a my rozmawialiśmy z nim jak z psem. Odesłaliśmy dziewczynę, a jego posadziliśmy na stołku pośrodku chaty i nie minęła chwila, a facet już płakał. Okazał się jednym z naszych najlepszych świadków. Później jednak znalazł się w więzieniu.
        Za co?
        Cóż, wyszło na to, że kiedy on zabawiał się ze swoją czarną kochanką, jego żona robiła to samo z młodym Murzynem, który pracował na ich farmie. Żona zaszła w ciążę, dziecko było Mulatem, więc nasz facet pojechał do szpitala i zabił i matkę, i dziecko. Spędził piętnaście lat w Parchman.
        Co dalej?
        Nie uzyskiwaliśmy wtedy zbyt wielu wyroków skazujących, ale potrafiliśmy zaleźć im za skórę do tego stopnia, że bali się ruszyć palcem. Fala przemocy opadła znacząco, ale potem Dogan postanowił wziąć w obroty Żydów. Zaskoczył nas, muszę to przyznać. Niczego się nie domyślaliśmy.
        Dlaczego?
        Bo zrobił to sprytnie. Wiedział z doświadczenia, że jego ludzie będą przekazywać informacje nam, więc postanowił działać posługując się małymi, niezależnymi grupami.
        Grupami? To znaczy, że Cayhall nie działał samotnie?
        Coś w tym rodzaju.
        A kto jeszcze był w jego oddziale?
       Lettner prychnął i zachichotał jednocześnie, a potem uznał, że ryby przeniosły się gdzie indziej. Zwinął żyłkę, odłożył wędkę i szarpnął za linkę startera zapuszczając silnik. Ruszyli ponownie, dalej w dół rzeki. Adam wystawił nogi za burtę i wkrótce jego skórzane mokasyny i gołe kolana były mokre. Popijał piwo. Słońce zaczynało wreszcie znikać za wzgórzami i Adam mógł podziwiać piękno otoczenia.
       Zatrzymali się na odcinku spokojniejszej wody, przy stromej skarpie. Lettner zarzucał i zwijał, lecz bez rezultatu, więc po jakimś czasie objął rolę przesłuchującego. Zadał Adamowi setkę pytań na temat jego samego i jego rodziny  ucieczka na zachód, nowa tożsamość, samobójstwo ojca. Wyjaśnił, że kiedy Sam siedział w więzieniu, sprawdzali jego rodzinę i dowiedzieli się, że ma syna, który właśnie wyjechał z miasta, ale ponieważ Eddie wydawał się niegroźny, nie szukali dalej. Zamiast tego zajęli się obserwowaniem braci i kuzynów Sama. Lettner był zdziwiony młodym wiekiem Adama i tym, że Adam wychował się nie wiedząc praktycznie nic o swojej rodzinie.
       Adam zadał kilka pytań, ale odpowiedzi były niejasne i zamieniały się natychmiast w kolejne pytania na temat jego przeszłości. Adam rozmawiał z człowiekiem, który spędził dwadzieścia pięć lat na zadawaniu pytań.
       Trzecie i ostatnie łowisko znajdowało się niedaleko Calico Rock i zostali tam aż do zmierzchu. Po wypiciu pięciu piw Adam zebrał się na odwagę i zarzucił wędkę. Lettner był cierpliwym nauczycielem i w ciągu kilku minut Adam złowił imponującego pstrąga. Na krótką chwilę zapomnieli o Samie, zamachu na Kramera i innych koszmarach z przeszłości i po prostu łowili ryby. Pili i łowili.
       
       Pani Lettner miała na imię Irenę i powitała swojego męża i jego niespodziewanego gościa z wdziękiem i swobodą. Wyn wyjaśnił, kiedy Roń wiózł ich do domu, że Irenę jest przyzwyczajona do nieoczekiwanych wizyt. W każdym razie nie wyglądała na zdenerwowaną, kiedy Adam i Wyn weszli chwiejnie do domu i wręczyli jej siatkę z pstrągami.
       Lettnerowie mieszkali w drewnianym domu nad rzeką, milę na północ od miasteczka. Tylna weranda osłonięta była siatką dla obrony przed owadami i roztaczał się z niej wspaniały widok na płynącą opodal rzekę. Usiedli na bujanych fotelach z wikliny i otworzyli kolejne piwa, podczas gdy Irenę smażyła ryby.
       Jedzenie rękami było nowym doświadczeniem i Adam z wielkim smakiem pochłaniał pstrąga, którego złowił. Zawsze smakują lepiej, kiedy złowi się samemu, pouczył go Wyn popijając rybę piwem. Mniej więcej w połowie posiłku Wyn przeszedł na whisky. Adam odmówił. Miał ochotę na szklankę zwyczajnej wody, ale poczucie męskości kazało mu trwać przy piwie. Nie mógł wycofać się w tym momencie. Lettner z pewnością by go wyśmiał.
       Irenę pociągała wino i opowiadała historie z Missisipi. W tamtych latach Klan groził im wielokrotnie i ich dzieci nie chciały do nich przyjeżdżać. Oboje małżonkowie pochodzili z Ohio, ich rodziny bez przerwy martwiły się, czy są bezpieczni. To były czasy, powtarzała z nutą tęsknoty. Wydawała się niezwykle dumna ze swojego męża i jego postawy w czasie walki o przestrzeganie praw człowieka.
       Zostawiła ich po kolacji i zniknęła gdzieś w głębi domu. Dochodziła dziesiąta i Adam gotów był zasnąć. Wyn wstał przytrzymując się drewnianej belki i wyszedł skorzystać z łazienki. Wrócił po odpowiednim czasie z dwiema wysokimi szklankami szkockiej. Podał jedną Adamowi i usiadł na swoim fotelu.
       Bujali się i przez chwilę sączyli whisky w milczeniu, a potem Lettner rzekł:
        A więc jesteś przekonany, że Samowi ktoś pomagał.
        Oczywiście, że ktoś mu pomagał.  Adam był świadom, że plącze mu się język i mówi z trudem. Lettner nie miał jednak podobnych kłopotów.
        A co daje ci taką pewność?
       Adam odstawił ciężką szklankę i przysiągł sobie, że nie tknie następnego drinka.
        FBI przeszukało dom Sama po zamachu, prawda?
        Tak.
        Sam siedział w więzieniu w Greenville, a wy dostaliście zgodę na przeprowadzenie rewizji.
        Ja tam byłem, synu. Pojechałem tam z tuzinem agentów i spędziliśmy w tym domu trzy dni.
        I nic nie znaleźliście.
        Można tak powiedzieć.
        Ani śladu dynamitu. Ani śladu zapalników, lontów, detonatorów. Ani śladu jakiegokolwiek urządzenia czy substancji użytej przy którymkolwiek z zamachów. Zgadza się?
        Zgadza. Do czego zmierzasz?
        Sam nie znał się na materiałach wybuchowych, nigdy się nimi nie posługiwał.
        Nie, powiedziałbym, że posługiwał się nimi całkiem intensywnie. Zamach na Kramera był szóstym z kolei, jeśli dobrze pamiętam. Ci cholerni maniacy podkładali bomby jedną po drugiej, synu, a my nie potrafiliśmy ich powstrzymać. Nie było cię tam. Ja siedziałem w tym od samego początku. Mieliśmy w szeregach Klanu tylu agentów, że bali się poruszyć, a potem nagle zaczęła się kolejna wojna i bomby zaczęły wybuchać na każdym kroku. Nasłuchiwaliśmy wszędzie tam, gdzie należało nasłuchiwać. Wyginaliśmy znane nam ręce, aż zaczynały się łamać. Jednak wciąż bez rezultatów. Nasi informatorzy nic nie wiedzieli. Było tak, jakby jakiś niezależny oddział Klanu zaatakował Missisipi nie uprzedzając lokalnego dowództwa.
        Czy wiedzieliście o Samie?
        Był w naszych aktach. Jego ojciec również należał do Klanu, podobnie jak paru braci. Mieliśmy więc ich nazwiska. Wydawali się jednak niegroźni. Mieszkali w pomocnej części stanu, gdzie Klan nie działał zbyt intensywnie. Spalili pewnie parę krzyży, może ostrzelali parę domów, ale to nieporównywalne z tym, co robili Dogan i jego banda. Mieliśmy pełne ręce roboty przy morderstwach. Brakowało nam czasu, by zajmować się każdym członkiem Klanu w Missisipi.
        A wiec, jak chce pan wyjaśnić to, że Sam sięgnął nagle po przemoc?
        Nie potrafię tego wyjaśnić. Nie był aniołkiem, okay? Miał już krew na rękach.
        Przepraszam?
        Słyszałeś, co powiedziałem. Zastrzelił jednego ze swoich czarnych pracowników na początku lat pięćdziesiątych. Nigdy nie odsiedział za to choćby jednego dnia w więzieniu. W gruncie rzeczy nie jestem pewien, ale wydaje mi się, że nigdy nie został za to nawet aresztowany.
        Jest pan pewien, że to się naprawdę wydarzyło?  zapytał Adam.
        Tak. Sprawa wyszła na jaw, kiedy Sam siedział w więzieniu i czekał na proces. Przez wiele miesięcy szperaliśmy w Ford County i słyszeliśmy o tym więcej niż raz. Mogło być jeszcze inne morderstwo. Jeszcze jeden czarny.
        Wolałbym o tym nie wiedzieć.
        Zapytaj go. Sprawdź, czy stary sukisyn ma dość odwagi, żeby przyznać się do tego przed własnym wnukiem.  Pociągnął kolejny łyk.  Sam nie stronił od przemocy, synu, i z pewnością wiedział, jak podkładać bomby i zabijać ludzi. Nie bądź naiwny.
        Nie jestem. Próbuję tylko uratować mu życie.
        Dlaczego? Sam zabił dwóch niewinnych małych chłopców. Dwoje dzieci. Zdajesz sobie z tego sprawę?
        Skazano go za morderstwa. Ale jeśli zabicie synów Kramera było złem, to złem będzie również zabicie Sama przez państwo.
        Nie kupuję tych bzdur. Kara śmierci jest za dobra dla tych sukinsynów. Jest zbyt czysta i sterylna. Wiedzą, że mają umrzeć, mogą więc zmówić modlitwy i pożegnać się, z kim chcą. A co z ich ofiarami? Ile one miały czasu, żeby się przygotować?
        A więc chce pan, żeby Sama stracono.
        Tak. Chcę, żeby stracono ich wszystkich.
        Powiedział pan, zdaje się, że Sam nie jest złym człowiekiem.
        Kłamałem. Sam Cayhall jest zimnym mordercą. I jest winny jak diabli. Jak inaczej możesz wyjaśnić fakt, że zamachy urwały się po tym, jak Sam został aresztowany?
        Może po śmierci synów Kramera obleciał ich strach?
        Ich? Jakich ich?
        Sama i jego partnera. I jego partnera.
        Okay. Idę na to. Załóżmy, że Sam miał wspólnika.
        Nie. Załóżmy, że to Sam był wspólnikiem. Załóżmy, że to ten drugi facet był ekspertem od materiałów wybuchowych.
        Ekspertem? To były bardzo prymitywne bomby, synu. W pięciu pierwszych przypadkach użyto tylko kilku powiązanych razem lasek dynamitu i zwykłego lontu. Zapalasz zapałkę, dajesz dyla i piętnaście minut później: bum! W biurze Kramera umieszczono te same parę lasek z przyczepionym do detonatora budzikiem. Mieli szczęście, że całe świństwo nie wybuchło, kiedy je podłączali.
        Myśli pan, że rozmyślnie nastawili zapalnik na tak późny wybuch?
        Tak uznała ława przysięgłych. Dogan powiedział, że zamierzali zabić Marvina Kramera.
        A zatem po co Sam kręcił się w pobliżu? Dlaczego był tak blisko miejsca wybuchu, że trafiły go odłamki?
        O to musisz zapytać Sama, co zresztą na pewno już zrobiłeś. Czy twierdzi, że miał wspólnika?
        Nie.
        To załatwia sprawę. Jeśli twój własny klient mówi, że nie, to po co, do cholery, dalej w tym grzebiesz?
        Ponieważ sądzę, że mój klient kłamie.
        A więc tym gorzej dla niego. Jeśli chce kłamać i osłaniać kogoś innego, to dlaczego ciebie miałoby to obchodzić?
        Dlaczego miałby mnie okłamywać?
       Lettner potrząsnął z frustracją głową, mruknął coś pod nosem i upił kolejny łyk.
        Skąd, u diabła, mam wiedzieć? Nie chcę wiedzieć, okay? Naprawdę nie obchodzi mnie, czy Sam kłamie, czy też mówi prawdę. Ale jeśli nie chce rozmawiać szczerze z tobą, swoim obrońcą i do tego własnym wnukiem, to powiadam: do diabła z nim.
       Adam pociągnął długi łyk i wpatrzył się w ciemność. Momentami czuł się naprawdę głupio, próbując udowodnić, że jego własny klient go okłamuje. Spróbuję jeszcze raz, pomyślał, a potem dam sobie spokój.
        A więc nie wierzy pan świadkom, którzy widzieli Sama z inną osobą?
        Nie. Ich zeznania były całkiem mętne, jeśli sobie dobrze przypominam. Facet z postoju dla ciężarówek zgłosił się dopiero po dłuższym czasie. Inny widział Sama, ale ten świadek wychodził właśnie z baru o trzeciej nad ranem. Nie byli wiarygodni.
        Wierzy pan Doganowi?
        Przysięgli mu uwierzyli.
        Nie pytałem o przysięgłych.
       Oddech Lettnera stawał się wreszcie cięższy i Lettner zdawał się zasypiać.
        Dogan był szaleńcem, ale też i geniuszem. Powiedział, że bomba miała zabić, i ja mu wierzę. Pamiętaj, Adamie, mało brakowało, a rozwaliliby na kawałki całą rodzinę w Vicksburgu. Nie pamiętam ich nazwiska, ale
        Pinder. Ale pan też cały czas mówi oni zrobili to, oni zrobili tamto
        Teoretyzuję. Założyliśmy, że Sam miał ze sobą kumpla. W środku nocy podłożyli bombę w domu Pinderów. Cała rodzina mogła zginąć.
        Sam powiedział, że umieścił bombę w garażu, żeby nikomu nic się nie stało.
        Powiedział ci to? Przyznał się, że to zrobił? A więc dlaczego, u diabła, pytasz mnie, czy miał wspólnika? Mam wrażenie, że powinieneś posłuchać tego, co mówi twój klient. Ten sukinsyn jest winny, Adamie. Uwierz w to, co mówi.
       Adam pociągnął kolejny długi łyk i powieki zaczęły mu ciążyć. Spojrzał na zegarek, ale nie widział wskazówek.
        Opowiedz mi o taśmach  rzekł ziewając.
        Taśmach? Jakich taśmach?  zapytał Lettner również ziewając.
        Taśmach, które FBI odtworzyło podczas procesu. Na których Dogan rozmawiał z Waynem Gravesem o zabiciu Kramera.
        Mieliśmy wiele taśm. A oni mieli wiele upatrzonych ofiar. Kramer był tylko jednym z wielu. Do diabła, mieliśmy taśmę, na której paru drani z Klanu rozmawiało o tym, żeby zagazować synagogę, kiedy w środku będzie odbywał się ślub. Chcieli zablokować drzwi i wpuścić gaz przez kanały wentylacyjne, tak żeby wytruć całe zgromadzenie. Chore skurwysyny, chłopcze. To akurat nie był Dogan, nie użyliśmy więc tego .nagrania. Z kolei Wayne Graves, który też pracował dla nas, zgodził się, żebyśmy założyli podsłuch w jego telefonie. Którejś nocy zadzwonił do Dogana i zaczęli rozmawiać o zabiciu Kramera, Wspominali też o innych potencjalnych ofiarach. Te nagrania okazały się bardzo pomocne w trakcie procesu. Ale nie pomogły nam powstrzymać choćby jednego zamachu. I nie pomogły zidentyfikować Sama.
        Nie mieliście pojęcia, że Sam Cayhall bierze w tym wszystkim udział?
        Najmniejszego. Gdyby ten głupiec uciekł z Greenville na czas, pewnie nadal byłby wolnym człowiekiem.
        Czy Kramer wiedział, że może stać się celem zamachu?
        Mówiliśmy mu o tym. Ale był już wtedy przyzwyczajony do gróźb. Miał w domu strażnika.  Lettner, zaczynał bełkotać i broda opadła mu w stronę piersi.
       Adam przeprosił go na moment i poszedł do łazienki. Gdy wrócił na werandę, usłyszał ciężkie chrapanie. Lettner spał w swoim fotelu ze szklanką w ręce. Adam wyjął ją delikatnie i odłożył na stół, a potem poszedł znaleźć sofę.

ROZDZIAŁ 20
       
       Ranek nie był upalny, ale Adam miał wrażenie, że pali się od środka, kiedy wsiadł do pozbawionego klimatyzacji i innych podstawowych urządzeń wojskowego jeepa Lettnera. Teraz pocił się i trzymał dłoń na klamce, w nadziei, że drzwi otworzą się bez kłopotów, gdyby dostał nudności.
       Obudził się na podłodze obok wąskiej sofy w pokoju, który pomyłkowo wziął za sypialnię, a który okazał się w istocie pralnią przy kuchni. Rzekoma sofa była w rzeczywistości ławką, na której Lettner, jak wyjaśnił mu później ze śmiechem, zwykł siadać, żeby ściągnąć buty. Irenę znalazła Adama po dłuższych poszukiwaniach, a on tyle razy tłumaczył się i przepraszał, aż oboje kazali mu przestać. Irenę uparła się, że przyrządzi tłuste śniadanie. Był to jedyny dzień tygodnia, kiedy Lettnerowie tradycyjnie jedli wieprzowinę, i Adam siedział w kuchni popijając wodę z lodem, podczas gdy boczek skwierczał na patelni, Irenę nuciła cicho, a Wyn czytał gazetę. Irenę przyrządziła jajecznicę i zmieszała wódkę z sokiem pomidorowym.
       Krwawa Mary uśmierzyła nieco ból głowy, ale w żaden sposób nie pomogła uspokoić żołądka. Kiedy jechali wyboistymi wiejskimi drogami do Calico Rock, Adam myślał z przerażeniem, że zaraz zwymiotuje.
       Chociaż Lettner padł pierwszy, teraz wyglądał zupełnie świeżo. Ani śladu kaca. Zjadł pełen talerz tostów ze smalcem i wypił tylko jedną Krwawą Mary. Uważnie przeczytał gazetę, komentując to i owo, i Adam doszedł do wniosku, że Lettner jest jednym z tych alkoholików, którzy upijają się każdej nocy, ale łatwo wracają do normalnego stanu.
       Zobaczyli przed sobą pierwsze zabudowania. Droga jstała się nagle gładsza i żołądek Adama przestał podskakiwać.
        Przepraszam za wczoraj  powiedział nagle Lettner.
        Słucham?
        Za to, co mówiłem o Samie. Byłem szorstki. Wiem, że jest twoim dziadkiem i bardzo się o niego troszczysz. Naprawdę nie chcę, żeby go stracili. To nie jest zły facet.
        Powiem mu to.
        Tak. Na pewno będzie zachwycony.
       Wjechali do miasteczka i skręcili w kierunku mostu.
        I jeszcze coś, Adamie  powiedział Lettner.  Miałeś rację, zawsze podejrzewaliśmy, że Sam miał partnera.
       Adam uśmiechnął się i popatrzył przez okno. Mijali mały kościółek, gdzie starsi ludzie stali pod rozłożystym drzewem w swoich ładnych sukniach i schludnych garniturach.
        Dlaczego?  zapytał.
        Z tych samych powodów. Nie znał się na materiałach wybuchowych. Nie uczestniczył wcześniej w kampanii przemocy. Ci dwaj świadkowie, szczególnie kierowca ciężarówki z Cleveland, zawsze ,nas niepokoili. Kierowca nie miał powodu, żeby kłamać, i wydawał się diabelnie pewny siebie. Sam nie wyglądał po prostu na człowieka, który w pojedynkę rozpocząłby serię zamachów bombowych.
        A więc kto był jego wspólnikiem?
        Naprawdę nie mam pojęcia.  Zakręcili, żeby stanąć przy rzece, i Adam na wszelki wypadek uchylił drzwi. Lettner oparł się o kierownicę i przekrzywiwszy głowę spojrzał na Adama.  Po trzecim czy czwartym zamachu, rozwalili chyba wtedy synagogę w Jackson, paru ważnych Żydów z Nowego Jorku spotkało się z prezydentem. Prezydent powiadomił pana Hoovera, a ten z kolei zadzwonił po mnie. Pojechałem do Waszyngtonu, spotkałem się z panem Hooverem i prezydentem i dostałem potężny opieprz. Do Missisipi wróciłem zdeterminowany. Zaczęlimy naciskać na naszych informatorów. Innymi słowy przyłożyliśmy temu i owemu. Próbowaliśmy wszystkiego, ale bez rezultatu. Tylko Dogan wiedział, co się dzieje, było jednak jasne, że nie puści pary z gęby. Ale po piątym zamachu, po biurze pośrednictwa handlu nieruchomościami w Jackson, nastąpił przełom.
       Lettner otworzył drzwi i wysiadł z samochodu. Adam dołączył do niego i obaj stali patrząc na rzekę przepływającą przez Calico Rock.
        Chcesz piwo?  zapytał Lettner.  Mam parę butelek w sklepiku.
        Nie, naprawdę dziękuję. Jestem ledwie żywy.
        Żartowałem tylko. W każdym razie Dogan miał ten swój wielki komis samochodowy, a jednym z jego pracowników był stary niepiśmienny Murzyn, który mył samochody i zamiatał podłogi. Już wcześniej próbowaliśmy nawiązać z nim kontakt, ale odniósł się do nas wrogo. Ale oto nagle ni stąd, ni zowąd staruch informuje jednego z naszych agentów, że widział, jak kilka dni wcześniej Dogan i jeszcze jeden mężczyzna chowali coś do bagażnika zielonego pontiaca. Stary poczekał, a potem otworzył bagażnik i zobaczył dynamit. Następnego dnia usłyszał o kolejnym zamachu. Wiedział, że FBI interesuje się Doganem, uznał więc, że powinien nas o wszystkim poinformować. Tym drugim mężczyzną, który chował dynamit, był niejaki Virgil, również pracownik komisu. Pojechaliśmy go wiec odwiedzić. Zapukałem do jego drzwi o trzeciej nad ranem, wiesz, zabębniłem z całej siły, tak jak to wtedy robiliśmy, i po chwili zapaliło się światło i Virgil wyszedł na zewnątrz. Miałem ze sobą jakichś ośmiu agentów i wszyscy podstawiliśmy mu pod nos odznaki. Był przerażony jak diabli. Powiedziałem mu, że wiem, iż poprzedniego dnia dostarczył dynamit do Jackson i że grozi mu trzydzieści lat za kratami. Słyszeliśmy płacz jego żony za drzwiami. Virgil drżał i sam miał ochotę się rozpłakać. Zostawiłem mu wizytówkę i kazałem zadzwonić tego samego dnia jeszcze przed południem, grożąc konsekwencjami, gdyby pisnął choć słowo Doganowi. Powiedziałem mu, że będziemy obserwować go przez okrągłą dobę.
       Wątpię, czy Virgil zdołał jeszcze zasnąć tamtej nocy. Znalazł mnie parę godzin później, z oczami czerwonymi i opuchniętymi. Był gotów gadać. Zostaliśmy przyjaciółmi. Powiedział mi, że zamachy nie są dziełem zwykłej bandy Dogana. Nie wiedział wiele, ale z tego, co usłyszał od Dogana, wynikało, że zamachowcem jest młody chłopak z innego stanu. Młodzieniec ten pojawiał się znikąd i znał się podobno doskonale na materiałach wybuchowych. Dogan wyznaczał cele, planował robotę, a potem dzwonił po chłopaka, który niepostrzeżenie przyjeżdżał do miasta, podkładał bomby i znikał.
        Uwierzyłeś w to?
        Ogólnie rzecz biorąc, tak. Miało to sens. Musiał to być ktoś nowy, bo do tego czasu w szeregach Klanu aż roiło się od naszych informatorów. Znaliśmy praktycznie każdy ich ruch.
        Co stało się z Virgilem?
        Spędziłem z nim trochę czasu, dałem jakieś pieniądze, wiesz, tak jak zwykle. Oni zawsze chcieli pieniędzy. Nabrałem przekonania, że Virgil nie wie, kto podkłada bomby. Nigdy nie przyznał się, że uczestniczy w tym wszystkim, że dostarczał samochody i dynamit, ale my nie naciskaliśmy. Nie o niego nam chodziło.
        Czy brał udział w zamachu na Kramera?
        Nie. Dogan użył wtedy kogoś innego. Czasami zdawał się mieć genialny instynkt robienia zamieszania, zmieniania ustalonych procedur.
        Podejrzany, o którym mówił Virgil, z całą pewnością nie przypomina Sama Cayhalla, czyż nie?
        To prawda.
        A wy nie mieliście żadnych potencjalnych kandydatów?
        Nie.
        Daj spokój, Wyn. Musieliście mieć jakieś poszlaki.
        Przysięgam. Nie mieliśmy. Wkrótce po tym, jak poznaliśmy Virgila, nastąpił zamach na Kramera i było po wszystkim. Jeśli Sam miał kumpla, to ten kumpel go zostawił.
        I do FBI nie dotarły już później żadne informacje?
        Żadne. Mieliśmy Sama i wszystko wskazywało na to, że to on jest winny.
        A wy, oczywiście, chcieliście jak najszybciej zaniknąć sprawę.
        Pewnie. Pamiętaj, że zamachy ustały. Po aresztowaniu Sama wszystko się uspokoiło. Mieliśmy tego, o kogo nam chodziło. Pan Hoover był szczęśliwy. Żydzi byli szczęśliwi. Prezydent nie posiadał się z radości. Potem nie mogliśmy zapakować Sama do więzienia przez trzynaście lat, ale to już inna sprawa. Kiedy zamachy ustały, wszyscy odetchnęli z ulgą.
        A więc dlaczego Dogan nie złożył zeznań przeciwko prawdziwemu mordercy, skoro złożył zeznania przeciwko Samowi?
       Zeszli w dół i zatrzymali się pół metra od brzegu rzeki. Samochód Adama stał niedaleko. Lettner odchrząknął i splunął do wody.
        Czy puściłbyś parę na temat niebezpiecznego mordercy, który przebywa na wolności?
       Adam zawahał się na sekundę. Nie przypominał sobie, by kiedykolwiek zadano mu takie pytanie. Były agent uśmiechnął się, błysnął wielkimi żółtymi zębami, a potem zachichotał ruszając w stronę mola.
        Chodźmy na piwo  rzucił.
        Nie. Proszę. Muszę już jechać.
       Lettner zatrzymał się, uścisnął dłoń swego gościa i obiecał jeszcze się z nim spotkać. Adam zaprosił go do Memphis, a Lettner odparł, żeby to on przyjechał ponownie do Calico Rock na kolejne wędkowanie i picie. W tym momencie propozycja nie brzmiała zbyt atrakcyjnie. Adam przekazał pozdrowienia dla Irenę, raz jeszcze przeprosił za to, że zasnął w pralni, i ponownie podziękował za rozmowę.
       Wyjechał, zostawiając miasteczko z tyłu, kierując ostrożnie po pełnej zakrętów drodze, wciąż nie chcąc podrażnić sobie żołądka.
       
       Lee walczyła z włoską potrawą, kiedy wszedł do mieszkania. Stół zapełniała porcelanowa zastawa, srebrne sztućce i świeże kwiaty. Próbowała przyrządzić pieczone manicotti, ale nie szło jej najlepiej. W ciągu poprzedniego tygodnia nieraz mówiła Adamowi, że jest kiepską kucharką, a teraz dawała tego dowody. Wszędzie dookoła stały porozrzucane garnki i patelnie. Lee miała na sobie rzadko używany fartuch, cały poplamiony sosem pomidorowym. Zaśmiała się, gdy Adam pocałował ją w policzek, i powiedziała, że w zamrażarce ma pizzę na wypadek, gdyby sytuacja się pogorszyła.
        Wyglądasz okropnie  powiedziała zauważywszy jego oczy.
        Miałem ciężką noc.
        Pachniesz alkoholem.
        Wypiłem dwie Krwawe Mary przy śniadaniu. I mam ochotę wypić jeszcze jedną.
        Bar jest nieczynny.  Lee sięgnęła po nóż i podeszła do góry warzyw. Cukinia okazała się pierwszą ofiarą.  Co tam robiłeś?
        Upiłem się z facetem z FBI. Spałem na podłodze obok jego pralki.
        Jak miło.  Mało brakowało, a skaleczyłaby się nożem. Podniosła rękę i przyjrzała się palcowi.  Widziałeś gazetę z Memphis?
        Nie. A powinienem?
        Tak. Tam leży.  Wskazała róg kontuaru z przekąskami.
        Coś złego?
        Po prostu przeczytaj.
       Adam wziął niedzielne wydanie Memphis Press i usiadł przy stole. Ujrzał nagle swoją uśmiechniętą twarz. Było to znajome zdjęcie, zrobione niezbyt dawno, kiedy studiował na drugim roku prawa w Michigan. Artykuł zajmował poi strony, a obok jego zdjęcia zamieszczono jeszcze wiele innych  Sama, Mandna, Kramera, Ruth, Josha i Johna Kramerów, Davida McAllistera, prokuratora stanowego Stevea Roxburgha, Phillipa Naifeha, Jeremiasza Dogana i Elliotta Kramera, ojca Marvina.
       Todd Marks nie tracił czasu. Jego opowieść zaczynała się od zwięzłego opisu sprawy, co zajęło całą kolumnę, potem Marks przechodził szybko do teraźniejszości i powtarzał wszystko to, co napisał dwa dni wcześniej. Uzyskał trochę nowych informacji biograficznych na temat Adama  college w Peppardine, studia w Michigan, redaktor przeglądu prawniczego, krótka historia pracy w Kravitz & Bane. Naifeh miał bardzo niewiele do powiedzenia, praktycznie tylko to, że egzekucja odbędzie się w przewidzianym prawem trybie. McAllister z kolei miał gębę pełną mądrości. Od dwudziestu trzech lat towarzyszy mi koszmar zamachu na Kramera, powiedział ponuro, myślę o nim każdego dnia. McAllister dostąpił zaszczytu oskarżania Sama Cayhalla i przywiódł go przed oblicze sprawiedliwości. Teraz tylko egzekucja mogła zamknąć ten okropny rozdział historii stanu Missisipi. Nie, odparł McAllister po dłuższym namyśle, zastosowanie prawa łaski jest wykluczone. Nie byłoby to sprawiedliwe w stosunku do chłopców Kramera. I tak dalej i dalej.
       Również Steve Roxburgh udzielił wywiadu z widoczną satysfakcją. Był gotów stawić czoło desperackim wysiłkom powstrzymania egzekucji podejmowanym przez Sama Cayhalla i jego obrońcę. On i jego ludzie mogli pracować po osiemnaście godzin na dobę, żeby wypełnić wolę obywateli. Ta sprawa ciągnie się już zbyt długo, powtarzał prokurator stanowy raz po raz, nadszedł wreszcie czas, by wymierzyć sprawiedliwość. Nie, nie bał się wyzwań prawnych, jakie mógł rzucić mu jeszcze pan Cayhall. Pokładał ufność w swoich umiejętnościach prawnika i reprezentanta obywateli.
       Sam Cayhall odmówił komentarza, wyjaśniał Marks, a kontakt z Adamem Hallem okazał się niemożliwy, tak jakby Adam chciał mówić, ale po prostu nie dało się go znaleźć.
       Wypowiedzi członków rodziny poszkodowanych były jednocześnie ciekawe i przygnębiające. Elliotta Kramera, mężczyznę siedemdziesięciosiedmioletniego i wciąż aktywnego zawodowo, opisano jako pełnego życia, pomimo kłopotów z sercem. Elliott to jednak człowiek bardzo zgorzkniały. Winił Klan i Sama Cayhalla nie tylko za zabicie swoich dwóch wnuków, ale i za śmierć Marvina. Czekał od dwudziestu trzech lat na egzekucję Sama i uważał, że już najwyższy czas na nią. Krytykował system prawny, który pozwalał człowiekowi żyć przez dziesięć lat, po tym jak został skazany na śmierć. Elliott nie miał pewności, czy obejrzy egzekucję, zależało to od jego lekarzy, bardzo jednak tego chciał. Chciał znaleźć się w Parchman i spojrzeć Samowi w oczy, kiedy strażnicy będą przywiązywać go do krzesła.
       Ruth Kramer wypowiedziała się nieco spokojniej. Czas zagoił wiele ran i matka chłopców nie miała pojęcia, jak będzie się czuła po wykonaniu egzekucji. Jednak i tak nic nie mogło przywrócić do życia jej synów. Nie miała wiele do powiedzenia Toddowi Marksowi.
       Adam skończył czytać i odłożył gazetę. Pomyślał o Stevie Roxburghu i Davidzie McAllisterze i nagle rozbolał go żołądek. Chociaż jako prawnik wierzył, że ocali Samowi życie, strach go oblatywał, kiedy widział, z jaką gotowością jego przeciwnicy czekają na ostateczną rozgrywkę. Był zielony. Oni byli weteranami. Szczególnie Roxburgh znał się na rzeczy i miał grupę doświadczonych współpracowników, a wśród nich sławnego specjalistę, niejakiego Doktora Śmierć, zręcznego adwokata i zwolennika kary śmierci. Adam zaś miał tylko stos odrzuconych apelacji i nadzieję, że wydarzy się cud. Stał twarzą w twarz z przeważającymi siłami wroga i czuł się całkowicie bezbronny i bezsilny.
       Lee usiadła obok niego z filiżanką kawy.
        Wyglądasz na zmartwionego  powiedziała, głaszcząc go po ramieniu.
        Mój przyjaciel z mola pstrągowego nie zdał się na wiele.
        Wydaje się, że Kramerowie dyszą żądzą zemsty. Adam pomasował sobie skronie próbując zmniejszyć ból.
        Muszę zjeść coś przeciwbólowego  powiedział.
        Co powiesz na valium?
        Wspaniale.
        Jesteś głodny?
        Nie. Mam kłopoty z żołądkiem.
        Świetnie. Obiad został odwołany. Drobny problem z przepisem. Pizza z zamrażarki albo nic.
        Naprawdę nie mam na nic ochoty. Na nic z wyjątkiem valium.

ROZDZIAŁ 21
       
       Adam wrzucił kluczyki do czerwonego wiaderka i patrzył, jak podnosi się. ono na wysokość siedmiu metrów, a potem zatrzymuje i kołysze powoli w powietrzu. Podszedł do pierwszej bramy, która drgnęła i rozsunęła się. powoli. Zbliżył się do drugiej bramy i czekał. Packer wyszedł z oddalonych o sto metrów drzwi frontowych, przeciągając się i ziewając, jakby uciął sobie drzemkę na terenie Bloku.
       Druga brama zasunęła się za Adamem, a Packer stanął obok niego.
        Dzień dobry  powiedział. Dochodziła druga, najgorętsza pora dnia. Spiker radiowy wesołym głosem zapowiedział, że temperatura po raz pierwszy w roku przekroczy czterdzieści stopni Celsjusza.
        Cześć, sierżancie  odpowiedział Adam, jakby byli już starymi kumplami. Przeszli piaszczystą ścieżką do małych drzwi z krzewami z przodu. Packer otworzył drzwi i Adam wszedł do środka.
        Pójdę po Sama  rzekł Packer bez pośpiechu i zniknął.
       Krzesła po stronie gości porozrzucane były w nieładzie. Dwa leżały wywrócone, jakby prawnicy i goście wdali się w bójkę. Adam przyciągnął jedno z krzeseł do kontuaru, jak najdalej od wentylatora.
       Wyjął kopię wniosku, który złożył o dziewiątej tego ranka. Zgodnie z prawem, żadna skarga ani wniosek nie mogły być przedstawione w sądzie federalnym, jeśli wcześniej nie zostały rozpatrzone i odrzucone przez sąd stanowy. Adam, zgodnie z prawem przysługującym skazanym, złożył w Sądzie Najwyższym stanu Missisipi wniosek atakujący wykonywanie kary śmierci w komorze gazowej. W opinii Adama, a także Garnera Goodmana, sprawa była tylko formalnością. Goodman twierdził, że pracował nad wnioskiem przez cały weekend. W rzeczy samej, pracował w sobotę, gdy Adam pił piwo i łowił pstrągi z Wynem Lettnerem.
       Sam przybył jak zwykle, z rękami skutymi z tyłu i obojętną twarzą, w czerwonym kombinezonie rozpiętym prawie do pasa. Białe włosy na nagiej piersi miał mokre od potu. Jak dobrze wytresowane zwierzę odwrócił się tyłem do Packera, który szybko zdjął kajdanki, a potem wyszedł. Sam natychmiast sięgnął po papierosy i zapalił jednego, zanim usiadł.
        Witaj ponownie  powiedział.
        Złożyłem to dziś o dziewiątej rano  rzekł Adam, podając Samowi pozew przez wąski otwór w drucianej siatce.  Rozmawiałem z urzędniczką w Sądzie Najwyższym w Jackson. Stwierdziła, że sąd rozpozna w przepisanym terminie.
       Sam wziął dokument i spojrzał na Adama.
        Ależ oczywiście. Odrzucą twój wniosek z największą przyjemnością.
        Stan ma obowiązek udzielić niezwłocznie odpowiedzi, więc już zapędziliśmy do pracy prokuratora stanowego.
        Świetnie. Musimy oglądać wieczorne wiadomości. Roxburgh nie omieszka powiadomić o wszystkim dziennikarzy.
       Adam zdjął marynarkę i poluzował węzeł krawata. W pomieszczeniu panowała duszna wilgoć i już zaczynał się pocić.
        Czy nazwisko Wyn Lettner coś ci mówi?
       Sam cisnął kopię na puste krzesło i zaciągnął się mocno. Po chwili wypuścił potężny kłąb dymu w kierunku sufitu.
        Tak. Dlaczego pytasz?
        Spotkałeś go kiedyś?
       Sam zastanawiał się przez chwilę, a potem odpowiedział, jak zwykle wolno i spokojnie.
        Być może. Nie jestem pewny. Wiem, kim był wtedy. Dlaczego pytasz?  powtórzył.
        Znalazłem go podczas tego weekendu. Jest teraz na emeryturze i prowadzi molo pstrągowe nad White River. Odbyliśmy długą rozmowę.
        To miłe. I czego mianowicie się dowiedziałeś?
        Lettner nadal uważa, że miałeś wspólnika.
        Podał ci jakieś nazwiska?
        Nie. Nigdy nie mieli konkretnego podejrzanego, tak przynajmniej twierdzi. Ale jeden z ich informatorów, człowiek Dogana, powiedział Lettnerowi, że tym wspólnikiem był ktoś nowy, nie ze starej bandy Dogana. Myśleli, że pochodzi z innego stanu i jest bardzo młody. To wszystko, co Lettner wiedział.
        A ty w to wierzysz?
        Nie wiem, w co wierzę.
        Jakie to ma teraz znaczenie?
        Nie wiem. Być może jest w tym coś, z czego mógłbym skorzystać, żeby spróbować uratować ci życie. To wszystko. Jestem chyba zdesperowany.
        A ja nie jestem?
        Chwytam się brzytwy, Sam. Chwytam się brzytwy i staram wypełnić luki.
        A więc w mojej wersji wydarzeń są luki?
        Tak mi się wydaje. Lettner powiedział, że zawsze mieli wątpliwości, ponieważ nigdy nie znaleźli śladów dynamitu w twoim domu. A ty nigdy nie zajmowałeś się materiałami wybuchowymi. Powiedział, że nie wyglądałeś na człowieka, który w pojedynkę rozpętałby kampanię przemocy.
        A ty uwierzyłeś w każde jego słowo?
        Tak. Ponieważ to, co mówił, miało sens.
        Pozwól, że cię o coś zapytam. A gdybym ci powiedział, że był ktoś jeszcze? Gdybym dał ci jego nazwisko, adres, numer telefonu, grupę krwi i analizę moczu? Co byś z tym wszystkim zrobił?
        Zaczął wrzeszczeć w niebogłosy. Złożyłbym parę ton wniosków, skarg i apelacji. Poruszyłbym opinię publiczną i przedstawił cię jako kozła ofiarnego. Próbowałbym nagłośnić twoją niewinność w nadziei, że ktoś zwróci na to uwagę, ktoś taki jak sędzia sądu apelacyjnego.
       Sam skinął głową, jakby było to kompletnie idiotyczne, dokładnie tak jak się spodziewał.
        To by nic nie dało, Adamie  powiedział spokojnie, jakby pouczał dziecko.  Zostało mi trzy i pół tygodnia. Nie możesz podnieść teraz wrzasku, że zrobił to John Smith, skoro nikt o nim nigdy nie słyszał.
        Wiem. Ale i tak bym to zrobił.
        To nie ma sensu. Przestań szukać Johna Smitha.
        Kim on jest?
        On nie istnieje.
        Istnieje.
        Skąd masz tę pewność?
        Ponieważ chcę wierzyć, że jesteś niewinny, Sam. To dla mnie bardzo ważne.
        Powiedziałem ci, że jestem niewinny. Podłożyłem bombę, ale nie miałem zamiaru nikogo zabijać.
        Ale dlaczego podłożyłeś bombę? Dlaczego wysadziłeś w powietrze dom Pinderów i synagogę, i biuro handlu nieruchomościami? Dlaczego zabijałeś niewinnych ludzi?
       Sam palił tylko i wpatrywał się w podłogę.
        Dlaczego ty nienawidzisz, Sam? Dlaczego to przychodzi tak łatwo? Gdzie nauczyłeś się nienawidzić czarnych, Żydów, katolików i każdego choćby trochę innego od ciebie? Czy kiedykolwiek zadawałeś sobie te pytania?
        Nie. Nie miałem zamiaru.
        Okay, a więc chodzi po prostu o ciebie, tak? O twój charakter, twoją budowę ciała, o twój wzrost i niebieskie oczy. Chodzi o coś, z czym się urodziłeś i czego nie możesz zmienić. Otrzymałeś to w genach po swoim ojcu i dziadku, wiernych członkach Klanu, i z dumą zabierzesz to do grobu, tak?
        To był sposób na życie. Nie znałem nic innego.
        A zatem co stało się z moim ojcem? Dlaczego Eddie był inny?
       Sam rzucił niedopałek na podłogę i oparł się łokciami o blat biurka. Zmarszczki napięły mu się w kącikach oczu i na czole. Adam siedział dokładnie naprzeciwko, ale Sam nie zwracał na niego uwagi. Patrzył w dół, na podstawę siatki.
        A więc doszliśmy wreszcie do tego. Czas na naszą rozmowę o Eddiem.  Mówił teraz o wiele ciszej i wolniej.
        Co stało się z Eddiem?
        To przecież nie ma absolutnie nic wspólnego z tą zabawą w komorę gazową, którą dla mnie szykują. Prawda? Nic wspólnego z pozwami i apelacjami, sędziami i prawnikami, odroczeniami i wyrokami. To tylko strata czasu.
        Nie bądź tchórzem, Sam. Powiedz mi, co stało się z Eddiem. Czy nauczyłeś go słowa czarnuch? Czy nauczyłeś go nienawidzić małych murzyńskich dzieci? Czy próbowałeś nauczyć go, jak palić krzyże i podkładać bomby? Czy zabrałeś go na jego pierwszy lincz? Co z nim zrobiłeś, Sam? Gdzie popełniłeś błąd?
        Eddie dowiedział się, że jestem członkiem Klanu, dopiero w szkole średniej.
        Dlaczego tak późno? Przecież nie wstydziłeś się tego. Traktowałeś to jako źródło rodzinnej dumy, prawda?
        Nie rozmawialiśmy o tych sprawach.
        Dlaczego? Byłeś czwartym pokoleniem członków Klanu w rodzinie, której korzenie sięgały wojny secesyjnej. Czy nie tak mi powiedziałeś?
        Tak.
        A zatem dlaczego nie posadziłeś małego Eddiego i nie pokazałeś mu zdjęć z rodzinnego albumu? Dlaczego nie opowiadałeś mu na dobranoc o bohaterskich przygodach Cayhallów, jak jeździli w nocy z maskami na swoich szlachetnych twarzach i palili murzyńskie chaty? Wiesz, historie wojenne. Ojciec i syn.
        Powtarzam, nie rozmawialiśmy o tych sprawach.
        Cóż, czy próbowałeś zwerbować Eddiego, kiedy już dorósł?
        Nie. Eddie był inny.
        To znaczy, nie miał w sobie nienawiści?
       Sam pochylił się do przodu i zaniósł głębokim, charkoczącym kaszlem nałogowego palacza. Jego twarz poczerwieniała, kiedy próbował złapać oddech. Kaszel przybrał na sile i Sam spluną} na podłogę. Wstał i zgiął się wpół z rękami na biodrach, kaszląc, krztusząc się i obracając się wokół własnej osi, próbując przestać.
       Wreszcie sukces. Sam wyprostował się i kilkakrotnie nabrał powietrza. Przełknął ślinę i splunął ponownie, a potem rozluźnił się i odetchnął powoli. Usiadł naprzeciw Adama i zaczął ponownie zaciągać się papierosem, jakby jakaś inna choroba albo nałóg były odpowiedzialne za atak kaszlu. Nie śpieszył się, oddychając głęboko i odchrząkując raz po raz.
        Eddie był delikatnym dzieckiem  zaczął chrapliwie.  Odziedziczył to po matce. Nie był maminsynkiem, w gruncie rzeczy okazał się równie twardy jak pozostali chłopcy.  Długa pauza, kolejna dawka nikotyny.  Niedaleko naszego domu mieszkała rodzina czarnuchów
        Czy moglibyśmy nazywać ich po prostu Murzynami, Sam? Prosiłem cię już o to.
        Wybacz mi. Na naszym terenie mieszkała rodzina Afrykanów. Lincolnowie. Ojciec nazywał się Joe Lincoln i pracował dla nas od wiele lat. Żył w konkubinacie ze swoją kobietą i miał tuzin nieślubnych dzieci. Jeden z jego chłopców zaprzyjaźnił się z Eddiem, swoim rówieśnikiem. W tamtych czasach nie budziło to zdziwienia. Dzieciaki bawiły się z każdym, kto mieszkał w pobliżu. Nawet ja, choć być może trudno w to uwierzyć, miałem murzyńskich kumpli, kiedy byłem mały. Kiedy Eddie zaczął chodzić do szkoły, wkurzało go strasznie, że on i jego przyjaciel Afrykanin jeżdżą do szkoły różnymi autobusami. Dzieciak nazywał się Quince. Quince Lincoln. Nie mogli się doczekać, żeby wrócić ze szkoły i zacząć hasać po farmie. Pamiętam, że Eddie nigdy nie rozumiał, dlaczego nie mogą chodzić do jednej szkoły. Do tego Quince nie mógł nocować w naszym domu, a Eddie nie mógł zostawać na noc u Quincea. Zawsze pytał mnie, dlaczego Afrykanie z Ford County są tacy biedni i mieszkają w rozpadających się domach i nie mają ładnych ubrań, a za to tak wiele dzieci. Naprawdę go to bolało i to odróżniało go od innych. Kiedy dorósł, nabrał jeszcze większej sympatii dla Afrykanów. Próbowałem z nim rozmawiać.
        Oczywiście. Chciałeś, żeby myślał tak jak ty, prawda?
        Wyjaśniałem mu pewne rzeczy.
        Takie jak?
        Takie jak potrzebę utrzymywania separacji ras. Nie ma nic złego w oddzielnych, lecz równych szkołach. Nic złego w prawach zakazujących mieszanych małżeństw. Nic złego w trzymaniu Afrykanów tam, gdzie jest ich miejsce.
        A gdzie jest ich miejsce?
        Pod kontrolą. Teraz pozwolili im się trochę rozbrykać i spójrz, co się dzieje. Przestępstwa, narkotyki, AIDS, wzrastająca śmiertelność niemowląt, ogólny upadek moralności.
        A co z zagrożeniem nuklearnym i wścieklizną u zwierząt?
        Znakomicie łapiesz, o co mi chodzi.
        A co z podstawowymi prawami, radykalnymi ideami, takimi jak prawo do głosowania, prawo do używania publicznych toalet, jedzenia w restauracjach i zatrzymywania się w hotelach, prawo do ochrony przed dyskryminowaniem w domu, pracy, szkole?
        Mówisz jak Eddie.
        To dobrze.
        Kiedy kończył szkołę średnią, gadał właśnie w ten sposób, narzekając, jak źle traktuje się Murzynów. Opuścił dom, kiedy miał siedemnaście lat.
        Tęskniłeś za nim?
        Z początku chyba nie. Pokłóciliśmy się. On wiedział, że należę do Klanu i nie mógł znieść mojego widoku. Tak przynajmniej mówił.
        A więc Klan był dla ciebie ważniejszy niż własny syn? Sam spuścił wzrok. Adam nagryzmolił coś w notatniku. Wentylator zacharczał i stanął, przez chwilę wydawało się, że wysiadł na dobre.
        To był wspaniały chłopak  powiedział Sam cicho.  Uwielbialiśmy łowić razem ryby, to nas łączyło. Ja miałem starą łódź i godzinami pływaliśmy po jeziorze łowiąc krąpie, leszcze, czasem okonie. Potem Eddie dorósł i przestał mnie lubić. Wstydził się swojego ojca, a mnie oczywiście sprawiało to ból. On oczekiwał, że się zmienię, a ja spodziewałem się, że wreszcie ujrzy prawdę, tak jak wszyscy biali chłopcy w jego wieku. Nigdy do tego nie doszło. Oddaliliśmy się od siebie, kiedy Eddie poszedł do szkoły średniej, a potem zaczął się cały ten cyrk z ruchem obrony praw człowieka i musiałem pożegnać się z nadzieją.
        Czy Eddie włączył się do ruchu?
        Nie. Nie był aż tak głupi. W duchu mógł ich popierać, ale trzymał język za zębami. Nikt z Południa nie opowiadał się otwarcie za tymi bzdurami. Żydzi z Północy i radykałowie wystarczająco podgrzewali atmosferę. Nie potrzebowali dodatkowej pomocy.
        Co Eddie zrobił po opuszczeniu domu?
        Zaciągnął się do armii. To był łatwy sposób wyrwania się z miasta, opuszczenia Missisipi. Nie widziałem go przez trzy lata, a kiedy wrócił, przywiózł ze sobą żonę. Mieszkali w Clanton i rzadko ich widywałem. Eddie kontaktował się czasem z matką, ale ze mną prawie nie rozmawiał. We wczesnych latach sześćdziesiątych ruch Murzynów przybierał na sile. Odbywało się wiele spotkań Klanu, przygotowywano wiele akcji, głównie na południu stanu. Eddie trzymał się z daleka. Był bardzo spokojny, nigdy zresztą nie miał zbyt wiele do powiedzenia.
        A potem urodziłem się ja.
        Ty urodziłeś się mniej więcej wtedy, gdy zniknęli ci trzej działacze ruchu praw człowieka. Eddie miał czelność zapytać mnie, czy miałem z tym coś wspólnego.
        A miałeś?
        Do diabła, nie. Przez prawie rok nie wiedziałem, kto to zrobił.
        Zrobili to mordercy z klanu, prawda?
        Członkowie klanu.
        Byłeś zadowolony, kiedy okazało się, że tych trzech nie żyje?
        Co to, u diabła, ma wspólnego ze mną i komorą gazową?
        Czy Eddie wiedział, że brałeś udział w zamachach?
        Nikt w Ford County o tym nie wiedział. Nie byliśmy zbyt aktywni. Tak jak powiedziałem, większość akcji odbywała się na południu stanu, w okolicach Meridian.
        A ty nie mogłeś się doczekać, kiedy się dołączysz?
        Potrzebowali pomocy. Wśród członków organizacji było tylu kapusiów, że mało komu można było ufać. Ruch obrony praw człowieka nabierał rozpędu. Coś należało zrobić. Nie wstydzę się tego.
       Adam uśmiechnął się i potrząsnął głową.
        Eddie się wstydził, prawda?
        Eddie nie miał o niczym pojęcia, aż do czasu zamachu na Kramera.
        Dlaczego go w to wciągnąłeś?
        Nie zrobiłem tego.
        Ależ zrobiłeś. Kazałeś swojej żonie wysłać Eddiego do Cleveland po samochód. Posłużyłeś się nim.
        Siedziałem w więzieniu, okay? Bałem się. A poza tym nikt się nigdy nie dowiedział. Nie było w tym nic złego.
        Być może Eddie myślał inaczej.
        Nie wiem, co on myślał. Kiedy wypuścili mnie z więzienia, was już nie było. Wszyscy zniknęliście. Eddiego zobaczyłem dopiero na pogrzebie jego matki. Wślizgnął się po cichu do kościoła, a potem bez słowa odjechał.  Sam potarł czoło lewą ręką i przygładził włosy. Twarz miał smutną, a kiedy spojrzał przez otwór w siatce, Adam ujrzał łzy w jego oczach.  Ostatni raz go widziałem, kiedy po pogrzebie wsiadał do swojego samochodu. Śpieszył się. Coś mi mówiło, że już nigdy go nie zobaczę. Przyjechał, ponieważ umarła mu matka, ale wiedziałem, że jest to jego ostatnia wizyta w rodzinnych stronach. Nie miał już po co wracać. Stałem na schodach kościoła razem z Lee i oboje patrzyliśmy, jak Eddie odjeżdża. Właśnie umarła mi żona, a do tego mój jedyny syn opuszczał mnie na zawsze.
        Nie próbowałeś go odnaleźć?
        Nie. Nie próbowałem. Lee powiedziała mi kiedyś, że zna numer jego telefonu, ale nie miałem ochoty o niego błagać. Było oczywiste, że Eddie nie chce mieć ze mną nic wspólnego, zostawiłem go więc w spokoju. Jednak często myślałem o tobie i pamiętam, jak mówiłem twojej babce, że wspaniale byłoby cię zobaczyć. Ale nie miałem zamiaru marnować miesięcy na szukanie was.
        Nie byłoby ci łatwo nas odnaleźć.
        Wiem. Lee rozmawiała czasem z Eddiem i potem zdawała mi relacje. Odniosłem wrażenie, że przenosicie się do Kalifornii.
        Chodziłem do ośmiu szkół w ciągu dwunastu lat.
        Ale dlaczego? Co takiego się działo?
        Wiele rzeczy. Eddie tracił pracę i musieliśmy się wyprowadzać, bo nie mieliśmy na czynsz. Potem matka znajdowała robotę, więc przenosiliśmy się gdzie indziej. Potem tata wkurzał się z jakiegoś niejasnego powodu na moją szkołę i wypisywał mnie z niej.
        Czym on się zajmował?
        Kiedyś pracował na poczcie, ale go wylali. Groził, że poda ich do sądu, i przez długi czas toczył z nimi tę swoją małą upartą wojnę. Nie mógł znaleźć adwokata, który chciałby poprowadzić jego sprawę, więc walczył z nimi korespondencyjnie. Zawsze miał przy sobie mały stolik ze starą maszyną do pisania i pudłami pełnymi papierów  były to jego najcenniejsze rzeczy. Przy każdej przeprowadzce troskliwie opiekował się tym biurem, jak je nazywał. Nie obchodziło go nic więcej. Maszyna nie była warta złamanego centa, ale ochraniał ją, jakby zależało od niej całe jego życie. Pamiętam wiele nocy, kiedy próbowałem zasnąć słuchając tego cholernego stukotu czcionek. Eddie nienawidził władzy.
        Zostało mu to po mnie.
        W jego przypadku wyglądało to jednak trochę inaczej. Któregoś roku przyczepił się do niego urząd skarbowy, co było o tyle dziwne, że Eddie zarabiał tak mało, że nie musiał płacić nawet trzech dolarów podatku. Eddie wypowiedział więc wojnę uwiądowi skarbowemu, jak go nazywał, i toczyło się to latami. Któregoś roku cofnięto mu prawo jazdy, ponieważ go nie przedłużył, a to oznaczało według niego pogwałcenie wszelkiego rodzaju praw człowieka i obywatela. Matka musiała wozić go przez dwa lata, aż skapitulował. Zawsze pisał listy do gubernatora, prezydenta, senatorów, swojego kongresmana, każdego, kto miał biuro i personel. Pieklił się na temat tego czy owego, a kiedy otrzymywał odpowiedź, ogłaszał małe zwycięstwo. Przechowywał wszystkie listy. Pewnego dnia pokłócił się z sąsiadem z domu obok (poszło chyba o psa, który nasikał na naszą werandę), w każdym razie obaj wrzeszczeli na siebie zza żywopłotu. Im bardziej się wściekali, tym potężniejsi stawali się ich przyjaciele i obaj byli już gotowi dzwonić po wszelkiego rodzaju zbirów, którzy mieli porachować się z przeciwnikiem. W pewnym momencie tata pobiegł do domu i po kilku sekundach wrócił z trzynastoma Ustami od gubernatora stanu Kalifornia. Policzył je głośno, machając nimi przed nosem biednemu sąsiadowi. Ten był kompletnie zdruzgotany. Koniec kłótni. Koniec psów sikających na naszą werandę. Oczywiście w każdym z listów biuro gubernatora prosiło Eddiego w uprzejmych słowach, żeby się od nich odwalił.
       Chociaż Adam i Sam nie zdawali sobie z tego sprawy, pod koniec tej krótkiej historii obaj uśmiechali się wesoło.
        Jeśli nie potrafił zagrzać nigdzie dłużej miejsca, to z czego żyliście?  zapytał Sam patrząc na Adama przez otwór w siatce.
        Nie wiem. Matka ciągle pracowała. Była bardzo zaradna i czasem miała nawet dwie posady. Była kasjerką w sklepie spożywczym, potem sprzedawczynią. Mogła robić wszystko i pamiętam, że kiedyś zarabiała całkiem nieźle jako sekretarka. W którymś momencie tata otrzymał licencje na sprzedawanie ubezpieczeń na życie i przy tym już został. Myślę, że był w tym dobry, bo sprawy zaczęły iść lepiej, kiedy dorastałem. Mógł sam wybierać sobie godziny pracy i nie miał nad sobą szefa. To mu odpowiadało, chociaż mówił, że nienawidzi firm ubezpieczeniowych. Jedną z nich podał do sądu za wycofanie polisy czy coś takiego, ale przegrał. Całą winą za to obarczył oczywiście swojego prawnika. Ten popełnił poważny błąd i przysłał Eddiemu długi list pełen mocnych zdań. Tata przez trzy dni pisał na maszynie, a kiedy skończył swoje arcydzieło, z dumą pokazał je matce. Dwadzieścia jeden stron piętnujących błędy i kłamstwa adwokata. Matka kiwała tylko głową. Eddie walczył z tym biedakiem przez całe lata.
        Jakim był ojcem?
        Nie wiem. To trudne pytanie, Sam.
        Dlaczego?,
        Z powodu tego, jak umarł. Przez długi czas po jego śmierci byłem na niego wściekły i nie rozumiałem, jak mógł uznać, że powinien nas opuścić, że już go nie potrzebujemy, że nadszedł czas na to, by odejść. A kiedy dowiedziałem się prawdy, byłem na niego wściekły za okłamywanie mnie przez te wszystkie lata, za zmianę nazwiska i ucieczkę z Missisipi. To było strasznie trudne do zrozumienia. Nadal jest.
        Wciąż się na niego gniewasz?
        Już nie. Zapamiętałem go jako dobrego człowieka. Był jedynym ojcem, jakiego miałem, więc nie wiedziałem, jak go oceniać. Nie palił, nie pił, nie uprawiał hazardu, nie uganiał się za kobietami, nie bił swoich dzieci, nic takiego. Często pozostawał bez pracy, ale nigdy nie brakowało nam jedzenia ani dachu nad głową. On i matka bez przerwy rozmawiali o rozwodzie, ale nigdy do tego nie doszło. Ona odchodziła parę razy z rzędu, potem z kolei on się wynosił. Wprowadzało to całkowite zamieszanie, ale Carmen i ja przyzwyczailiśmy się stopniowo. Eddie miał swoje złe okresy, czarne dni, kiedy chował się w swoim pokoju, zamykał drzwi na klucz i zaciągał zasłony. Matka wołała nas do siebie i wyjaśniała, że ojciec nie czuje się najlepiej i powinniśmy zachowywać się bardzo spokojnie. Żadnego radia ani telewizji. Bardzo się o nas troszczyła, kiedy Eddie miał swoje czarne dni. Siedział w swoim pokoju przez kilka dni, a potem wychodził, jakby nic się nie stało. Nauczyliśmy się z tym żyć. Ubierał się i wyglądał normalnie. Prawie zawsze był na miejscu, kiedy go potrzebowaliśmy. Graliśmy z nim w koszykówkę na podwórku i jeździliśmy na karuzeli w wesołym miasteczku. Parę razy pojechał z nami do Disneylandu. Myślę, że był dobrym człowiekiem, dobrym ojcem, tyle że miał tę ciemną stronę, która czasami dawała o sobie znać.
        Ale nie byliście sobie bliscy.
        Nie, nie byliśmy. Pomagał mi odrabiać lekcje, przeprowadzać doświadczenia z biologii i fizyki. Oczekiwał, że będę przynosił dobre stopnie.
       Rozmawialiśmy o Układzie Słonecznym i środowisku naturalnym, ale nie o dziewczynach, samochodach czy seksie. Nigdy o rodzinie czy przodkach. Nie było miedzy nami bliskiego kontaktu. Eddie nie miał w sobie ciepła. Czasem potrzebowałem go, a on siedział zamknięty w swoim pokoju.
       Sam potarł kąciki oczu, a potem opierając się łokciami o kontuar pochylił się ku otworowi w siatce i spojrzał Adamowi prosto w oczy.
        A co z jego śmiercią?  zapytał.
        To znaczy?
        Jak to się stało?
       Adam zamyślił się głęboko. Mógł opowiedzieć tę historię na kilka sposobów. Mógł być okrutny, pełen nienawiści i brutalnie szczery, zadając w ten sposób ból staremu człowiekowi. Odczuwał przemożną pokusę, żeby tak właśnie postąpić. Po wielokroć powtarzał sobie, że musi to zrobić, że Sam powinien cierpieć, by zrozumieć, że ponosi winę za śmierć Eddiego. Adam naprawdę chciał zranić starego sukinsyna i zmusić go do płaczu.
       Ale jednocześnie chciał opowiedzieć tę historię jak najszybciej, tylko prześlizgując się po bolesnych momentach i przechodząc szybko do rzeczy przyjemniejszych. Biedny stary człowiek siedzący po drugiej stronie przegrody wycierpiał już wystarczająco dużo. Władze zamierzały uśmiercić go za niecałe cztery tygodnie. Adam podejrzewał poza tym, że Sam wie więcej o śmierci Eddiego, niż przyznaje.
        Miał wtedy właśnie jeden ze swoich złych okresów  powiedział, patrząc na siatkę, ale unikając wzroku Sama.  Siedział w pokoju od dwóch tygodni, dłużej niż zwykle. Matka mówiła nam, że jest już coraz lepiej, że za kilka dni Eddie dojdzie do siebie. Wierzyliśmy jej, bo jak dotąd wszystko zawsze kończyło się szczęśliwie. Eddie wybrał dzień, kiedy matka była w pracy, a Carmen u przyjaciółki i wiedział, że ja pierwszy wrócę do domu. Znalazłem go leżącego w mojej sypialni, z pistoletem, trzydziestkąósemką w dłoni. Jeden strzał w prawą skroń. Wokół jego głowy zebrała się kałuża krwi. Spojrzałem na to wszystko i usiadłem na łóżku.
        Ile miałeś lat?
        Niecałe siedemnaście. Druga klasa szkoły średniej. Same piątki. Spostrzegłem, że Eddie starannie umieścił pół tuzina ręczników na podłodze, a potem położył się na nich. Dotknąłem jego przegubu, żeby poszukać pulsu, ale było już po wszystkim. Koroner powiedział później, że Eddie nie żył od dobrych trzech godzin. Obok niego leżał list, wykaligrafowany starannie na eleganckim białym papierze. Rozpoczynał się słowami Drogi Adamie. Eddie pisał, że mnie kocha, przeprasza, chce, żebym zajął się dziewczętami i ma nadzieję, że być może któregoś dnia go zrozumiem. Potem zwracał moją uwagę na plastykową torbę na śmiecie leżącą obok na podłodze, mówiąc, żebym zapakował do niej brudne ręczniki, posprzątał cały bałagan i zadzwonił na policję. Nie ruszaj pistoletu, pisał. I pośpiesz się, zanim dziewczęta wrócą do domu.
       Adam odchrząknął i spuścił wzrok.
        Więc zrobiłem to, co mi kazał, i zacząłem czekać na policje. Przez piętnaście minut byliśmy sami, tylko on i ja. On leżał na podłodze, a ja siedziałem na łóżku i patrzyłem na niego. Zacząłem płakać i pytać go, dlaczego i po co, i co się stało, i zadawać setki innych pytań. Oto mój ojciec leżał obok mnie w swoich wytartych dżinsach, brudnych skarpetkach i ulubionej bluzie UCLA. Od szyi w dół wszystko wyglądało normalnie, ale miał dziurę w głowie i włosy sztywne od zakrzepłej krwi. Nienawidziłem go za to, że się zabił, i jednocześnie było mi go tak bardzo żal. Pamiętam, że pytałem go, dlaczego nie porozmawiał ze mną wcześniej. Zadałem mu wiele pytań. A potem usłyszałem głosy i w pokoju zrobiło się nagle tłoczno od policjantów. Zabrali mnie do kuchni i okryli kocem. I to był koniec mojego ojca.
       Sam wciąż siedział oparty łokciami o kontuar, ale jedną dłonią zasłaniał oczy. Adam miał jeszcze do dodania tylko parę rzeczy.
        Lee została z nami jakiś czas po pogrzebie. Powiedziała mi o tobie i rodzinie Cayhallów. Zdradziła mi wiele sekretów Eddiego. Zacząłem interesować się sprawą zamachu na Kramera, czytać artykuły ze starych gazet i czasopism. Minął jakiś rok, zanim zrozumiałem, dlaczego Eddie zabił się akurat wtedy. Ukrywał się w swoim pokoju przez cały czas twojego procesu i pociągnął za spust, kiedy proces dobiegł końca.
       Sam opuścił rękę i spojrzał na Adama wilgotnymi oczami.
        A więc winisz mnie za jego śmierć, tak, Adamie? To właśnie chcesz powiedzieć, prawda?
        Nie Nie do końca.
        A zatem ile? Osiemdziesiąt procent? Dziewięćdziesiąt? Miałeś czas wszystko obliczyć. De z tego to moja wina?
        Nie wiem, Sam. Dlaczego ty mi nie powiesz? Sam otarł oczy i powiedział podniesionym głosem:
        A niech tam! Przyznam się do stu procent. Wezmę całkowitą odpowiedzialność za jego śmierć, okay? Czy o to ci właśnie chodzi?
        Bierz sobie, co chcesz.
        Nie pouczaj mnie! Dopisz imię mojego syna na końcu listy, tego przecież chcesz, prawda? Bliźniacy Kramera, ich ojciec, potem Eddie. To razem cztery osoby, które zabiłem, zgadza się? Chcesz jeszcze kogoś dodać? To lepiej się pośpiesz, bo czas ucieka.
        Hę jest ich jeszcze?
        Trupów?
        Tak. Trupów. Słyszałem plotki.
        I oczywiście w nie uwierzyłeś, tak? Wydajesz się gotowy wierzyć we wszystkie złe rzeczy, które o mnie mówią.
        Nie powiedziałem, że w nie wierzę.
       Sam poderwał się z krzesła i poszedł na koniec sali.
        Mam dość tej rozmowy!  wrzasnął z odległości dziesięciu metrów.  I mam dość ciebie! Prawie żałuję, że nie ma tu znowu tych przeklętych żydowskich najmimordów.
        To da się załatwić!  odkrzyknął Adam. Sam podszedł powoli do swojego krzesła.
        Siedzę tutaj martwiąc się o własny tyłek, dwadzieścia trzy dni dzieli mnie od wizyty w komorze gazowej, a ty chcesz tylko rozmawiać o trupach. Rób tak dalej, a niedługo będziesz mógł w ten sposób rozmawiać o mnie! Chcę, żebyś coś robił.
        Złożyłem dziś rano wniosek.
        Świetnie! A teraz idź już, do diabła! Po prostu zniknij i przestań mnie dręczyć!

ROZDZIAŁ 22
       
       Drzwi z zewnątrz otworzyły się i Packer wprowadził do środka dwóch eleganckich mężczyzn. Obaj wyglądali na prawników  ciemne garnitury, poważne miny, grube, wypchane aktówki. Packer wskazał im krzesła w okolicy wentylatora i obaj mężczyźni usiedli. Packer spojrzał na Adama, a potem szczególnie uważnie na Sama, który wciąż stał przy przegrodzie.
        Wszystko w porządku?  zapytał Adama.
       Adam skinął głową i w tym samym momencie Sam usiadł. Packer wyszedł, a dwaj prawnicy zaczęli wyciągać ciężkie dokumenty ze swoich teczek. Po krótkiej chwili obaj zdjęli marynarki.
       Minęło pięć minut, a Sam wciąż milczał. Adam spostrzegł, że dwaj prawnicy zerkają co jakiś czas w ich stronę. Znaleźli się w jednym pomieszczeniu z najsłynniejszym więźniem bloku śmierci, następnym w kolejce do zagazowania, i nie byli w stanie opanować ciekawości.
       Potem otworzyły się drzwi za plecami Sama i do środka weszli dwaj strażnicy z małym żylastym Murzynem, skutym tak dokładnie, jakby miał zaraz dostać szału i gołymi rękami wymordować pół tuzina ludzi. Strażnicy posadzili go na krześle naprzeciw jego adwokatów i zaczęli zdejmować krępujące go łańcuchy. Zostawili jednak kajdanki na założonych do tyłu rękach. Jeden ze strażników wyszedł z sali, a drugi zajął pozycję w połowie drogi pomiędzy Samem a Murzynem.
       Sam spojrzał na współwięźnia, nerwowego osobnika, który najwyraźniej nie czuł się najlepiej w obecności swoich obrońców. Oni też nie wyglądali na szczególnie uradowanych. Po krótkiej chwili zbliżyli jednak głowy do otworu w siatce i zaczęli mówić, a ich klient siedział zdenerwowany, wciskając dłonie pod pośladki. Adam słyszał głosy, ale nie był w stanie rozróżnić poszczególnych słów.
       Sam oparł się łokciami o kontuar i pochylił do przodu dając znak, żeby Adam zrobił to samo. Ich twarze przybliżyły się do siebie na dziesięć centymetrów.
        To Stockholm Turner  powiedział Sam cicho, niemal szeptem.
        Stockholm?
        Tak, ale nazywają go Stock. Ci Afrykanie ze wsi używają dziwnych imion. Twierdzi, że ma brata o imieniu Denmark i siostrę Germany. Pewnie zresztą mówi prawdę.
        Za co siedzi?  zapytał Adam, nagle zaciekawiony.
        Zdaje się, że obrabował sklep monopolowy. Zastrzelił właściciela. Jakieś dwa lata temu dostał wyrok śmierci i ledwie się wykaraskał. Raz brakowało mu już dwóch godzin do wizyty w komorze.
        Jak się wywinął?
        Jego adwokaci uzyskali odroczenie i od tego czasu nie przestają walczyć. Sprawa jest skomplikowana, ale wszystko wskazuje na to, że Stock będzie następny po mnie.
       Obaj spojrzeli na drugi koniec sali, gdzie rozmowa nabierała tempa. Stock siedział na krawędzi krzesła i kłócił się ze swoimi obrońcami.
       Sam wyszczerzył zęby, zachichotał, a potem przysunął się jeszcze bliżej do siatki.
        Rodzina Stocka jest bardzo biedna i praktycznie się nim nie interesuje. Nie jest to czymś niezwykłym, szczególnie w przypadku czarnych więźniów. Stock rzadko dostaje listy, prawie nie ma gości. Urodził się pięćdziesiąt mil stąd, ale wolny świat zapomniał o nim. Kiedy jego apelacje przestały odnosić skutek, Stock zaczął myśleć o życiu, śmierci i innych ważnych sprawach. Według tutejszych zasad, jeśli rodzina nie zgłasza się po twoje ciało, państwo grzebie cię jak żebraka gdzieś pod płotem. Stock zaczął się martwić, że tak właśnie będzie w jego przypadku. Packer i inni strażnicy dowiedzieli się o tym i zaczęli przekonywać biedaka, że jego ciało zostanie odesłane do krematorium i spalone. Prochy rozsypano by z samolotu nad Parchman. Innym razem powiedzieli mu, że skoro i tak będzie pełen gazu, to jak tylko przyłożą do niego zapałkę, zaraz wybuchnie jak bomba. Stock przeraził się śmiertelnie. Nie mógł zasnąć, gwałtownie tracił na wadze. Potem zaczął pisać listy do rodziny i znajomych, błagając o parę dolarów na chrześcijański pogrzeb. Po jakimś czasie nadeszło trochę pieniędzy, a Stock wysyłał kolejne listy. Pisał do księży i grup obrony praw człowieka. Nawet jego obrońcy przysłali mu gotówkę. Kiedy cofnięto odroczenie, Stock miał blisko czterysta dolarów i był gotów na śmierć. Tak przynajmniej sądził.
       Oczy Sama błyskały, a w jego głosie słychać było kpiący ton. Opowiadał wolno, cicho, z dbałością o szczegóły. Adama śmieszył bardziej sposób mówienia niż sama opowieść.
        Niepisane prawo tego więzienia zezwala na niemal nieograniczone wizyty w ciągu ostatnich siedemdziesięciu dwóch godzin przed egzekucją. Jeśli nie ma zagrożenia dla bezpieczeństwa, pozwalają skazańcowi na prawie wszystko. Mają tu ten mały pokoik z biurkiem i telefonem i na ten czas staje; się on pokojem wizyt. Zazwyczaj pełno w nim ludzi  babek, siostrzenic, kuzynów, ciotek, wujków  szczególnie w przypadku tych Afrykanów. Do: diabła, przywożą ich tu autobusami. Krewni, którzy dotąd nie zadali sobie; trudu, żeby choćby pomyśleć o więźniu, teraz zjawiają się gromadnie, żeby dzielić z nim ostatnie chwile. Robi się z tego prawie spotkanie towarzyskie, szczególnie jeśli więźniem jest Murzyn.
       Mamy tu też inne prawo zwyczajowe. Otóż przed egzekucją pozwala się skazańcowi na jedno intymne spotkanie z żoną. Jeśli nieszczęśnik nie ma żony, dyrektor w swojej niezmierzonej łaskawości może zezwolić na krótką wizytę przyjaciółki. Ostatni sztos, zanim kochaś kopnie w kalendarz.  Sam spojrzał zezem na Stocka i przysunął się jeszcze bardziej do siatki.
        Cóż, nasz kumpel Stock jest jednym z najbardziej popularnych mieszkańców Bloku i jakoś udało mu się przekonać dyrektora, że ma zarówno żonę, jak i przyjaciółkę i że obie te damy zgodzą się spędzić z nim kilka chwil, zanim umrze. Obie naraz! Wszyscy troje w jednym pokoju! Dyrektor przeczuwał podobno, że coś jest nie tak, ale wszyscy tu lubią Stocka, a poza tym i tak mieli go zabić, więc nikt nie protestował. Stock siedział zatem w owym małym pokoiku  z matką, siostrami, kuzynkami i siostrzeńcami, całą menażerią Afrykanów, którzy nie wymówili jego imienia od dziesięciu lat  i jadł swój ostatni posiłek, stek z ziemniakami, podczas gdy wszyscy płakali, lamentowali i odmawiali pacierze. Potem, jakieś cztery godziny przed egzekucją, strażnicy opróżnili pokój i wysłali rodzinę do kaplicy. Stock czekał, a w tym samym czasie inna furgonetka przywiozła na teren Bloku jego żonę i przyjaciółkę. Obie zostały zabrane do biura wejściowego, tego małego pokoiku z przodu, gdzie czekał Stock, cały napalony i gotowy. Biedny facet spędził w Bloku dwanaście lat. Cóż, strażnicy dostarczyli na czas spotkania małą pryczę i towarzystwo wzięło się do roboty. Strażnicy powiedzieli później, że dziewczyny były ładne, powiedzieli również, że komentowali wtedy ich młody wiek. Stock miał właśnie po raz kolejny zająć się swoją żoną czy też może przyjaciółką, kiedy nagle zadzwonił telefon. Dzwonił jego obrońca. Płacząc i krztusząc się ze szczęścia, wykrzyczał, że Piąty Obwód udzielił odroczenia.
       Stock szybko odłożył słuchawkę. Miał ważniejsze sprawy na głowie. Minęło parę minut i telefon zadzwonił ponownie. Stock chwycił za słuchawkę. Był to raz jeszcze jego adwokat, który, tym razem spokojniej i z większym opanowaniem, wyjaśnił, za pomocą jakich to manewrów prawnych uzyskał odroczenie. Stock podziękował facetowi uprzejmie, a potem poprosił go, żeby jeszcze przez godzinę trzymał język za zębami.
       Adam zerknął ukradkiem w bok, zastanawiając się, który z dwóch adwokatów dzwonił do więźnia, kiedy ten korzystał ze swego przywileju ostatniej intymnej wizyty.
        Niestety, do tego czasu biuro prokuratora stanowego zdążyło już zawiadomić dyrektora o odroczeniu. Egzekucja została odwołana, odroczona, jak oni lubią mówić. Stockowi nie robiło to żadnej różnicy. Działał dalej, jakby nigdy w życiu miał już nie zobaczyć kobiety. Z oczywistych powodów drzwi do pokoju nie mogą być zamknięte od wewnątrz, więc Naifeh, po cierpliwym odczekaniu jakiegoś czasu, zapukał delikatnie i poprosił więźnia o wyjście. Czas wracać do celi. Stock odparł, że potrzebuje jeszcze tylko pięciu minut. Nie, powiedział Naifeh. Proszę, zawołał Stock, po czym znowu rozległy się charakterystyczne odgłosy. Więc dyrektor uśmiechnął się do strażników, oni uśmiechnęli się do niego i przez pięć minut wszyscy patrzyli na podłogę, podczas gdy prycza trzęsła się i skakała po małym pokoiku.
       Wreszcie Stock otworzył drzwi i wyszedł z pokoiku, dumny z siebie jak mistrz świata wagi ciężkiej. Strażnicy powiedzieli, że bardziej uszczęśliwiła go forma, jaką wykazał, niż uzyskane odroczenie. Strażnicy szybko odwieźli kobiety, które, jak było do przewidzenia, nigdy wcześniej nie widziały Stocka na oczy.
        Kim zatem były?
        Parą prostytutek.
        Prostytutek?!  powiedział Adam odrobinę za głośno i jeden z adwokatów spojrzał na niego.
       Sam przysunął się tak blisko, że jego nos niemal dotknął drucianej siatki.
        Tak, były to zwykłe kurwy z okolicy. Załatwił je brat Stocka, oczywiście za pomocą pieniędzy na pogrzeb, które skazaniec z takim trudem zebrał.
        Żartujesz chyba.
        Nie, mówię poważnie. Czterysta dolarów wydane na kurwy, to na pierwszy rzut oka odrobinę za dużo, szczególnie jeśli chodzi o miejscowe afrykańskie dziwki, ale dziewczęta były śmiertelnie przerażone i bały się wejść na teren bloku śmierci  w czym zresztą nie widzę nic dziwnego. Stock wydał na nie wszystkie swoje pieniądze. Powiedział mi później, że nie obchodzi go, jak go pochowają. To, co przeżył, warte było każdego centa z tych czterech setek. Naifeh trochę się zdenerwował i zagroził, że cofnie prawo do ostatniej wizyty. Ale adwokat Stocka, o, tamten mały brunet, złożył odpowiedni wniosek i sąd federalny potwierdził, że skazaniec ma prawo pohulać sobie przed śmiercią. Mam wrażenie, że teraz Stock z niecierpliwością czeka na następną okazję.
       Sam odsunął się od siatki i uśmiech zniknął powoli z jego twarzy.
        Ja osobiście nie zastanawiałem się zbytnio nad moją ostatnią intymną wizytą. Teoretycznie przysługuje ona tylko żonatym więźniom, taki jest sens tego prawa. Ale dyrektor nagnie pewnie dla mnie przepisy. Co o tym sądzisz?
        Naprawdę jeszcze o tym nie myślałem.
        Hej, żartuję tylko. Jestem starym człowiekiem. Wystarczy mi masaż karku i kropelka czegoś mocniejszego.
        A co z twoim ostatnim posiłkiem?  zapytał Adam, wciąż bardzo cicho.
        To nie jest śmieszne.
        Myślałem, że żartujemy.
        Zapewne poproszę o coś okropnego, w rodzaju gotowanej wieprzowiny z czerwoną fasolą. O to samo gówno, którym karmią mnie tutaj od dziesięciu lat. Może zażyczę sobie dodatkową grzankę. Nie chciałbym dać kucharzowi okazji przygotowania posiłku odpowiedniego dla człowieka z wolnego świata.
        Już cieknie mi ślinka.
        Och, nie bój się, podzielę się z tobą, jeśli chcesz. Często się zastanawiałem, dlaczego przed egzekucją karmią skazańców. Przyprowadzają też lekarza, który robi dodatkowe badanie. Wyobrażasz sobie? Muszą się upewnić, że jesteś wystarczająco zdrowy, żeby umrzeć. I mają tu też psychiatrę, pracownika więzienia, który bada cię przed egzekucją i składa dyrektorowi pisemny raport, że jesteś wystarczająco zdrowy na umyśle, żeby pójść na śmierć. Mają też specjalnego duchownego, który modli się i medytuje z tobą, by dopilnować, żeby twoja dusza udała się we właściwym kierunku. Wszyscy ci ludzie opłacani są przez podatników stanu Missisipi i należą do personelu naszego miłego ośrodka. A ostatnia intymna wizyta? Możesz umrzeć zaspokoiwszy swoją żądzę. Oni myślą o wszystkim. Są naprawdę mili. Troszczą się o twój apetyt, o twoje zdrowie duchowe i fizyczne. A na samym końcu wsadzają ci cewnik do penisa i lewatywę w tyłek, żebyś za bardzo nie napaskudził. To jest dla ich wygody, nie dla twojej. Nie chcą mieć potem kłopotów z czyszczeniem cię z brudu. Karmią cię więc, dają wszystko, co chcesz, a potem podłączają do tych pieprzonych rurek. Chore, prawda? Chore, chore, chore, chore.
        Porozmawiajmy o czymś innym.
       Sam skończył ostatniego papierosa i zgniótł go na podłodze na oczach strażnika.
        Nie. Skończmy już. Mam dość na dzisiaj.
        Okay.
        I koniec rozmów o Eddiem, okay? To naprawdę niesprawiedliwe, żebyś przyjeżdżał tutaj i gnębił mnie w ten sposób.
        Przepraszam. Koniec rozmów o Eddiem.
        Spróbujmy skoncentrować się na mnie przez następne trzy tygodnie, okay? To wystarczy, żebyśmy byli zajęci.
        Umowa stoi, Sam.
       
       Greenville ciągnęło się bez końca wzdłuż Trasy 82  niskie pawilony handlowe z wypożyczalniami kaset wideo i małymi sklepikami z alkoholem, niezliczone bary szybkiej obsługi oraz motele dla zmotoryzowanych z telewizją kablową i darmowym śniadaniem. Rzeka uniemożliwiała rozwój miasta w kierunku zachodnim, więc Trasa 82, jako główny szlak komunikacyjny, okazała się najatrakcyjniejszą lokalizacją dla nowych inwestorów.
       W przeciągu dwudziestu pięciu lat Greenville zamieniło się z sennej piętnastotysięcznej dziury w pełne życia pięćdziesięciotysięczne nadrzeczne miasto, prosperujące i nowoczesne. W roku 1990 było piątym co do wielkości miastem w Missisipi.
       Wzdłuż ulic prowadzących do dzielnicy centralnej ciągnęły się rzędy ładnych starych domów okolonych wysokimi drzwami. Centrum było stylowe i dobrze utrzymane. Odcinało się jaskrawo od bezmyślnego chaosu Trasy 82.
       Adam zaparkował na Washington Street parę minut po piątej, kiedy sklepy przeżywały właśnie najazd klientów chcących zrobić przedwieczorne zakupy. Adam zdjął krawat i zostawił go w samochodzie razem z marynarką. Temperatura wciąż przekraczała trzydzieści stopni i nic nie wskazywało na to, by wkrótce miało zrobić się chłodniej.
       Przeszedł trzy skrzyżowania i znalazł park z naturalnej wielkości brązowym pomnikiem przedstawiającym dwóch małych chłopców. Obaj chłopcy byli tego samego wzrostu i mieli takie same usta i oczy. Rzeźbiarz oddał ich idealnie: jednego w biegu, drugiego w wesołym wyskoku w powietrze. Josh i John Kramerowie, na zawsze pięcioletni, zastygli w stopie miedzi i cyny. Na mosiężnej tablicy umieszczonej na cokole pomnika widniał napis:
       
Josh i John Kramerowie zginęli tutaj 21 kwietnia 1967 roku
(2 marca 1962  21 kwietnia 1967)
       
       Park urządzono na kwadratowym placu, na którym kiedyś stało biuro Marvina Kramera i sąsiedni budynek. Teren ten od lat należał do rodziny Kramerów, a ojciec Marvina przekazał go miastu. Kancelaria Marvina uległa całkowitemu zniszczeniu w wyniku wybuchu, a wkrótce potem władze miejskie poleciły rozebrać sąsiedni, nadwerężony budynek. Park zaprojektowano bardzo starannie, nie poskąpiono też pieniędzy. Cały teren otaczało ogrodzenie z kutego żelaza, do środka prowadziły cztery ozdobne bramy. Wzdłuż ogrodzenia rosły idealnie równe rzędy dębów i klonów. Starannie przycięte żywopłoty stykały się pod precyzyjnie zaplanowanymi kątami, by zaraz potem otoczyć klomby pełne azalii i tulipanów. W jednym rogu, pod osłoną drzew, wybudowano niewielki amfiteatr, a na drugim końcu urządzono niewielki plac zabaw, gdzie grupka czarnych dzieci bawiła się na drewnianych huśtawkach.
       Był to miły, barwny ogród skryty w środku miasta. Adam minął parę kłócących się zapamiętale nastolatków. Obok fontanny przeniknął gang ośmioletnich rowerzystów. Starszy policjant zaskoczył Adama pozdrawiając go uchyleniem czapki.
       Adam usiadł na ławce i spojrzał na Josha i Johna, oddalonych o mniej niż dziesięć metrów. Nigdy nie zapominaj o ofiarach  powiedziała mu Lee. Ich rodziny mogą żądać odwetu. Mają do niego prawo.
       Adam przypomniał sobie wszystkie okropne szczegóły procesów Sama  eksperta FBI opowiadającego o budowie bomby i sile eksplozji, która zniszczyła budynek; koronera opisującego delikatne małe ciałka i to, w jaki sposób chłopcy zginęli; strażaków, którzy chcieli ratować malców, lecz mogli tylko wydobyć ich ciała. Istniały zdjęcia budynku i chłopców, ale sędziowie stanowczo odmawiali włączenia większości z nich do materiału dowodowego. McAllister chciał oczywiście pokazać ogromne kolorowe powiększenia zmasakrowanych ciał, jednak żaden z sędziów nie wyraził na to zgody.
       Adam siedział tu, gdzie kiedyś stała kancelaria Marvina Kramera, i teraz, zamykając oczy, próbował wyobrazić sobie moment, w którym zatrzęsła się ziemia. Ujrzał sceny ze swojego filmu wideo, porozrzucane odłamki, gruz, chmurę dymu zawieszonego nad pobojowiskiem. Usłyszał gorączkowe głosy reporterów, wycie syren w oddali.
       Ci chłopcy z brązu, kiedy zginęli z ręki jego dziadka, mieli po pięć lat. On miał wtedy trzy. Dzisiaj był dwudziestosześcioletnim mężczyzną, a oni mieliby po dwadzieścia osiem lat.
       Nagle przytłoczyło go poczucie winy. Zadrżał i oblał się potem. Słonce przesunęło się za dwa potężne dęby na zachodnim krańcu parku, przeświecając przez gałęzie i rozświetlając twarze chłopców. Jak Sam mógł zrobić coś takiego? Dlaczego był akurat jego dziadkiem? Kiedy zdecydował się przystąpić do prowadzonej przez Klan wojny z Żydami? Co sprawiło, że ze zwykłego podpalacza krzyży zmienił się w autentycznego terrorystę?
       Adam siedział na ławce, gapił się na pomnik i czuł nienawiść do swojego dziadka. Był wściekły, że zdecydował się przyjechać do Missisipi, żeby bronić starego sukinsyna.
       Jakiś czas potem znalazł miejscowy Holiday Inn i wynajął pokój. Odbył krótką rozmowę telefoniczną z Lee, a potem obejrzał wieczorne wiadomości lokalnej stacji z Jackson. Kończący się dzień był najwyraźniej jeszcze jednym leniwym letnim dniem, kiedy w Missisipi niewiele się dzieje. Sam Cayhall i jego ostatnie wysiłki, aby pozostać przy życiu, budziły więc szczególne zainteresowanie. Wszystkie stacje przytaczały twarde komentarze gubernatora i prokuratora stanowego na temat najnowszego wniosku złożonego rano przez obronę. Obaj politycy mieli już dość nie kończących się opóźnień. Obaj zapowiadali, że będą walczyć do końca, aż sprawiedliwości stanie się zadość. Jedna ze stacji rozpoczęła odliczanie  dwadzieścia trzy dni do egzekucji, ogłosiła prezenterka, jakby odliczała dni robocze pozostałe do Bożego Narodzenia. Liczbę dwadzieścia trzy umieszczono na tle tego samego, powtarzanego do znudzenia, zdjęcia Sama Cayhalla.
       Adam zjadł kolację w małej restauracji w centrum. Siedział samotnie w loży, jedząc pieczoną wołowinę z fasolą i słuchając beztroskiej paplaniny wokoło. Nikt nie rozmawiał o Samie.
       O zmierzchu spacerował chodnikami, mijając sklepy i restauracje, i myślał o Samie idącym wzdłuż tych samych ulic, po tym samym betonie, czekającym na eksplozję, zastanawiającym się, dlaczego bomba nie wybuchła. Potem zatrzymał się na chwile przy budce telefonicznej, być może tej samej, z której Sam próbował ostrzec Kramera.
       W parku było pusto i ciemno. Dwie gazowe latarnie stojące przy głównym wejściu stanowiły jedyne źródło światła. Adam usiadł na cokole pomnika, pod postaciami chłopców, pod mosiężną tablicą z ich nazwiskami i datami urodzin i śmierci. Zginęli dokładnie w tym miejscu, oznajmiała tablica.
       Siedział tam przez długi czas, nieświadom ciemności dookoła, myśląc o rzeczach nieuchwytnych, tracąc czas na bezcelowe rozważanie tego, co mogło się stać, ale się nie stało. Wiedział tylko, że bomba zdeterminowała jego życie. Sprawiła, że opuścił Missisipi i umieściła go w innym świecie. Zmieniła jego rodziców w uchodźców, uciekających od przeszłości i kryjących się przed teraźniejszością. To ona zabiła najprawdopodobniej jego ojca, chociaż nikt nie mógł przewidzieć, jak potoczyłoby się życie Eddiego Cayhalla, gdyby Sam nie został złapany. To ona kazała Adamowi zostać prawnikiem, gdyż swoje powołanie odkrył dopiero wtedy, kiedy dowiedział się, że jest wnukiem Sama Cayhalla. Wcześniej marzył o pilotowaniu samolotów.
       A teraz bomba przywiodła go z powrotem do Missisipi, gdzie czekało go bolesne i raczej beznadziejne zadanie. Wszystko wskazywało na to, że za dwadzieścia trzy dni bomba pochłonie swoją ostatnią ofiarę, i Adam zastanawiał się, co zrobi, jeśli nie zdoła temu przeszkodzić.
       Jakie jeszcze niespodzianki bomba miała dla niego w zanadrzu?

ROZDZIAŁ 23
       
       Apelacje w sprawach wyroków śmierci ciągną się zazwyczaj w ślimaczym tempie. Nikt się nie śpieszy. Rozważane kwestie są bardzo skomplikowane. Pozwy, wnioski i odwołania liczą wiele setek stron naszpikowanego prawniczym żargonem tekstu. Sądy mają o wiele bardziej naglące sprawy do rozpatrzenia.
       Czasem jednak orzeczenie może zostać wydane z niezwykłą szybkością. Wymiar sprawiedliwości potrafi zadziałać niesamowicie sprawnie. Dzieje się tak szczególnie w ostatnich dniach, kiedy data egzekucji została już wyznaczona i sądy mają już dość kolejnych pozwów i apelacji. Sąd Najwyższy stanu Missisipi postąpił właśnie w ten sposób, kiedy Adam włóczył się po ulicach Greenville w poniedziałkowe popołudnie.
       Sąd rzucił okiem na wniosek i odrzucił go w poniedziałek około piątej po południu. Adam, który przyjechał właśnie do Greenville, nic o tym nie wiedział. Odrzucenie wniosku nie było zaskoczeniem, dziwiła jednak szybkość, z jaką się to stało. Wszystko odbyło się w ciągu mniej niż ośmiu godzin, a przecież wymiar sprawiedliwości zajmował się Samem już od ponad dziesięciu lat.
       W ostatnich dniach przed egzekucją sądy uważnie obserwują się nawzajem. Kopie pozwów i orzeczeń przesyłane są faksami, żeby sędziowie cały czas orientowali się w aktualnej sytuacji. Decyzja Sądu Najwyższego stanu Missisipi została wiec rutynowo przesłana do okręgowego sądu federalnego w Jackson, następnej instancji Adama. Otrzymał ją czcigodny F.Lynn Slattery, młody sędzia federalny, który niedawno objął swoje stanowisko. Sędzia Slattery nie miał dotąd do czynienia ze sprawą SamaŤCayhalla.
       Jego biuro próbowało skontaktować się z Adamem pomiędzy piątą a szóstą w poniedziałek po południu, ale Adam siedział wtedy w parku Kramera. Sędzia Slattery zadzwonił do prokuratora stanowego, Stevea Roxburgha, i o wpół do dziewiątej w gabinecie sędziego odbyło się krótkie spotkanie. Sędzia po raz pierwszy zetknął się ze sprawą, w której wydano wyrok śmierci. Wraz z asystentem studiowali wniosek Adama aż do północy.
       Gdyby Adam oglądał wiadomości telewizyjne w poniedziałek w nocy, dowiedziałby się o decyzji Sądu Najwyższego stanu Missisipi. Tak się jednak złożyło, że w tym czasie smacznie już spał.
       O szóstej rano w poniedziałek sięgnął po gazetę z Jackson, z której dowiedział się, że Sąd Najwyższy odrzucił jego prośbę, że sprawa przydzielona została sędziemu Slattery z sądu federalnego i że gubernator i prokurator stanowy zdążyli już odtrąbić kolejne zwycięstwo. Wskoczył do samochodu i pojechał do oddalonego o dwie godziny drogi Jackson. O dziewiątej wszedł do siedziby sądu federalnego na Capitol Street w centrum miasta i spotkał się z Breckiem Jeffersonem, ponurym młodym człowiekiem świeżo po studiach prawniczych, zajmującym stanowisko asystenta w biurze sędziego Slattery. Jefferson wyznaczył Adamowi spotkanie ze swoim przełożonym na godzinę jedenastą.
       
       Chociaż Adam przybył do biura Slatteryego punktualnie o jedenastej, okazało się, że trwa jakieś spotkanie. Pośrodku ogromnego gabinetu Slatteryego znajdował się mahoniowy stół konferencyjny, długi i szeroki, z ośmioma fotelami z czarnej skóry po bokach. Tron Slatteryego stał na końcu, niedaleko jego biurka, a przed nim, na stole, leżały stosy dokumentów i notatniki. Na prawo od Slatteryego siedzieli w dwóch rzędach młodzi, pewni siebie mężczyźni w granatowych garniturach. Ta strona należała do stanu, a jej przywódca, gubernator David McAllister, znajdował się najbliżej Slatteryego. Prokurator stanowy Steve Roxburgh został usadowiony w środkowej części stołu, najwyraźniej w wyniku przegranej bitwy o teren. Obaj ci wysocy urzędnicy państwowi przybyli na spotkanie w otoczeniu swoich najlepszych asystentów i pomocników i ten szwadron strategów konferował z sędzią na długo przed przybyciem Adama.
       Breck Jefferson otworzył drzwi, uprzejmie przywitał Adama i zaprosił go do środka. W pomieszczeniu zapanowała nagła cisza, Adam zaś powoli podszedł do stołu. Slattery powstał z wahaniem, po czym przedstawił się Adamowi. Uścisk dłoni był chłodny i przelotny.
        Niech pan siada  powiedział sędzia złowróżbnie, wskazując lewą dłonią osiem pustych foteli po stronie wyznaczonej dla obrony.
       Adam zawahał się, a potem wybrał krzesło naprzeciw Roxburgha. Położył dyplomatkę na stole i usiadł. Cztery skórzane fotele znajdowały się po jego lewej stronie, między nim a Slatterym, trzy zaś po prawej. Adam poczuł się jak włóczęga, który nielegalnie wszedł na teren czyjejś posiadłości.
        Zakładam, że zna pan gubernatora i prokuratora generalnego  powiedział Slattery, jakby każdy został osobiście przedstawiony tym dwóm.
        Nie  odparł Adam potrząsając lekko głową.
        Jestem David McAllister, panie Hall, miło mi pana poznać  wtrącił szybko zawodowo uprzejmy gubernator, błyskając niesamowicie białymi zębami.
        Miło mi  odparł Adam prawie nie otwierając ust.
        A ja jestem Steve Roxburgh  dodał prokurator stanowy.
       Adam skinął tylko głową znajomej twarzy po drugiej stronie stołu. Znał ją z gazet.
       Prokurator przejął inicjatywę. Zaczął mówić i wskazywać kolejne osoby.
        To są prawnicy z mojego departamentu apelacji kryminalnych. Kevin Laird, Bart Moody, Morris Henry, Hugh Simms i Joseph Ely. Ci chłopcy zajmują się sprawami wyroków śmierci.  Wszyscy posłusznie pochylali głowy, nie spuszczając jednak z Adama podejrzliwego wzroku. Naliczył razem jedenastu mężczyzn po przeciwległej stronie stołu.
       McAllister postanowił nie przedstawiać swojego oddziału robotów, z których każdy zdawał się cierpieć na migrenę albo hemoroidy. Wszyscy siedzieli nieruchomo, z obolałymi minami, rozważając najwyraźniej jakieś wielce skomplikowane kwestie prawne.
        Mam nadzieję, że zanadto się nie pośpieszyliśmy, panie Hall  powiedział Slattery wkładając na nos okulary do czytania. Miał czterdzieści parę lat i był jednym z młodych prawników wyznaczonych przez Reagana.  Kiedy zamierza pan oficjalnie złożyć swój wniosek w tym sądzie federalnym?
        Dzisiaj  odparł Adam nerwowo, wciąż zdumiony błyskawicznym rozwojem wypadków. W drodze do Jackson zdecydował jednak, że negatywna decyzja sądu stanowego jest mimo wszystko korzystna dla niego i dla Sama. Ewentualnej zmiany wyroku należało spodziewać się po sądzie federalnym.
        Kiedy stan udzieli odpowiedzi?  zapytał Slattery Roxburgha.
        Jutro rano. Zakładając, że będzie identyczny z tym, który został złożony w Sądzie Najwyższym.
        Będzie identyczny  potwierdził Adam, a potem odwrócił się do Slatteryego.  Polecono mi być tutaj o godzinie jedenastej. Dlaczego to spotkanie rozpoczęło się wcześniej?
        Ponieważ miałem na to ochotę, panie Hall  odparł lodowato Slattery.  Czy widzi pan w tym coś niewłaściwego?
        Tak. Uważam, że powinienem być na nim od początku.
        Nie interesuje mnie to. To moje biuro i będę zaczynał spotkania, kiedy tylko chcę.
        Tak, ale to ja złożyłem wniosek i to mnie zaproszono, żeby go przedyskutować. Wydaje mi się, że powinienem być obecny na całym spotkaniu.
        Nie ufa mi pan, panie Hall?  Slattery pochylał się do przodu, wsparty na łokciach, wyraźnie rozweselony tą wymianą zdań.
        Nie ufam nikomu, sir  odparł Adam, patrząc na sędziego.
        Próbujemy ułatwić panu pracę, panie Hall. Pańskiemu klientowi nie pozostało zbyt wiele czasu, a ja staram się tylko, żeby wszystko szło gładko. Myślałem, ze będzie pan zadowolony z tempa, w jakim zwołaliśmy to spotkanie.
        Tak  przyznał Adam i spojrzał na swój notatnik. Nastąpiła krótka chwila ciszy i napięcie opadło nieco. Slattery sięgnął po kartkę papieru.
        Niech pan złoży dzisiaj swój wniosek. Stan udzieli jutro odpowiedzi. Rozważę ją w trakcie weekendu i wydam orzeczenie w najbliższy poniedziałek. Gdybym zdecydował się przeprowadzić rozprawę, muszę wiedzieć, ile czasu obie strony potrzebują na przygotowania. Pan, panie Hall? Kiedy może być pan gotów do rozprawy?
       Samowi zostały dwadzieścia dwa dni życia. Ewentualna rozprawa wraz z przesłuchaniem świadków musiałaby być przeprowadzona szybko i zakończona natychmiastowym wydaniem wyroku. Nie miał pojęcia, ile czasu zajmie mu przygotowanie się do rozprawy, jako że w żadnej rozprawie jeszcze nie uczestniczył. Brał udział w kilku drobnych potyczkach w Chicago, ale zawsze u boku Emmitta Wycoffa. Do diabła, był w końcu tylko pierwszoroczniakiem! Nie wiedział nawet właściwie, gdzie znajduje się sala rozpraw.
       A do tego coś mu mówiło, że jedenaście sępów obserwujących go z drugiej strony stołu doskonale zdaje sobie sprawę, że on nie ma pojęcia, co robić.
        Mogę być gotów w ciągu tygodnia  odparł z nieruchomą pokerową twarzą i tak pewnie, jak tylko potrafił.
        Doskonale  rzekł Slattery, jakby chciał powiedzieć: Dobra odpowiedź, grzeczny chłopiec. Termin tygodniowy był rozsądny. Potem Roxburgh wyszeptał coś do jednego ze swoich asystentów i cała gromada roześmiała się cicho. Adam nie zareagował.
       Slattery zanotował coś na skrawku papieru i podał go Breckowi. Ten pośpiesznie wybiegł z pokoju. Czcigodny Slattery przyjrzał się rzędowi ciężkozbrojnych adwokatów po swojej prawej stronie, a potem spojrzał na młodego Adama.
        A teraz, panie Hall, jest jeszcze coś, o czym chciałbym porozmawiać. Tak jak pan wspomniał, egzekucja ma odbyć się za dwadzieścia dwa dni. Chciałbym w związku z tym wiedzieć, czy mam spodziewać się od pana jakiś dodatkowych wniosków na rzecz pana Cayhalla. Wiem, że to nietypowe pytanie, ale działamy tutaj w niezwykłych okolicznościach. Szczerze mówiąc, jest to mój pierwszy kontakt ze sprawą zakończoną wyrokiem śmierci, sprawą o takiej złożoności. Uważam, że wszyscy powinniśmy pracować wspólnie.
       Innymi słowy, Wysoki Sąd chce dopilnować, żeby nie powstały żadne opóźnienia, pomyślał Adam przez sekundę. Było to żądanie niezwykłe i nie fair. Sam miał jednak konstytucyjne prawo do składania dowolnych pism procesowych w każdym czasie i żadne obietnice Adama nie mogły okazać się wiążące. Postanowił odpowiedzieć uprzejmie.
        Naprawdę nie potrafię udzielić odpowiedzi na to pytanie, Wysoki Sądzie. Przynajmniej nie teraz. Być może odpowiem za tydzień.
        Z pewnością zastosuje pan wszelkiego rodzaju chwyty  powiedział Roxburgh, a uśmiechnięci łajdacy wokół niego spojrzeli na Adama jakby ze zdumieniem.
        Jak pan doskonale wie, panie Roxburgh, nie mam obowiązku omawiać moich planów ani z panem, ani z sądem.
        Oczywiście  zawtórował z jakiegoś powodu McAllister, być może dlatego, że nie potrafił milczeć dłużej niż przez pięć minut.
       Adam zauważył prawnika siedzącego na prawo od prokuratora, nieruchomego osobnika, który bez przerwy świdrował Adama stalowym wzrokiem. Był młody, ale już siwy, gładko ogolony i bardzo elegancki. Gubernator wyróżniał go i kilka razy pochylał się ku niemu, jakby słuchał jego opinii. Pozostali ludzie prokuratora zdawali się uważnie śledzić jego ruchy i myśli. W jednym z setek opisujących sprawę Sama artykułów, które Adam zgromadził, znajdowała się wzmianka na temat bezlitosnego prawnika o przezwisku Doktor Śmierć, sprytnego oskarżyciela z talentem doprowadzania spraw wyroków śmierci do końca. Jego imię bądź nazwisko brzmiało Morris, a Adam przypomniał sobie, że McAllister przedstawiał mu przed momentem jakiegoś Morrisa.
       Adam założył, że nieruchomy, siwowłosy młodzieniec to właśnie Doktor Śmierć. Nazywał się Morris Henry.
        Cóż, niech się pan pośpieszy i złoży te wnioski jak najszybciej  powiedział Slattery niecierpliwie.  Nie chcę pracować dwadzieścia cztery godziny na dobę, kiedy ta sprawa nabierze rozgłosu.
        Oczywiście, sir  powiedział Adam z nutą szyderstwa. Slattery spojrzał na niego groźnie, a potem ponownie skoncentrował się na papierach przed sobą.
        A więc dobrze, panowie, sugeruję, żebyście nie odchodzili od telefonów w niedzielę wieczorem i poniedziałek rano. Będę dzwonił, kiedy tylko podejmę decyzję. Spotkanie uważam za zakończone.
       Ciszę po drugiej stronie przerwało szeleszczenie papierów zabieranych ze stołu i szmer nagłych rozmów. Adam pierwszy znalazł się przy drzwiach. Skinął głową w stronę Slatteryego, rzucił słabo:  Miłego dnia, Wysoki Sądzie  i wyszedł z gabinetu. Uśmiechnął się uprzejmie do sekretarki i był już w połowie korytarza, kiedy ktoś zawołał go po nazwisku. Był to gubernator, z dwoma giermkami po bokach.
        Czy możemy porozmawiać przez chwilę?  zapytał wyciągając rękę. Uścisk trwał nie dłużej niż sekundę.
        O czym?
        Tylko pięć minut, okay?
       Adam spojrzał na pachołków gubernatora czekających parę metrów dalej.
        W cztery oczy. Nie tutaj. I nieoficjalnie.
        Oczywiście  powiedział McAllister i wskazał podwójne drzwi obok. Weszli do małej, nie oświetlonej sali sądowej. Gubernator miał wolne ręce, bo ktoś inny nosił jego teczkę Wetknął dłonie do kieszeni i oparł się o barierkę. Był szczupły i elegancko ubrany, miał ładny garnitur, modny jedwabny krawat i obowiązkową białą koszulę z bawełny. Liczył sobie niecałe czterdzieści lat i starzał się w uroczy sposób. Tylko cień siwizny barwił jego baki.
        Jak czuje się Sam?  zapytał, udając głęboką troskę. Adam prychnął, uniósł wzrok, a potem postawił swoją dyplomatkę na ziemi.
        Och, wspaniale. Powiem mu, że pan pytał. Będzie zachwycony.
        Słyszałem, że ma kłopoty ze zdrowiem.
        Ze zdrowiem? Próbujecie go zabić. Jak może się pan troszczyć o jego zdrowie?
        Taką otrzymałem informację.
        On pana nienawidzi, wie pan o tym? Co zaś do zdrowia, to nie czuje się najlepiej, ale przetrzyma następne trzy tygodnie.
        Nienawiść to dla niego nic nowego, prawda?
        O czym właściwie chciał pan ze mną porozmawiać?
        Pomyślałem tylko, że się przywitam. Jestem pewny, że będzie się nam dobrze pracowało.
        Niech pan posłucha, gubernatorze, mam pisemną umowę z moim klientem, która zabrania mi rozmawiać z panem. Powtarzam, Sam pana nienawidzi. To przez pana znalazł się w bloku śmierci. Wini pana za wszystko i gdyby wiedział, że teraz rozmawiamy, zerwałby naszą umowę.
        Pański własny dziadek zrezygnowałby z pańskich usług?
        Tak. Naprawdę wierzę, że zrobiłby to. Wiem, że jeśli przeczytam w jutrzejszej gazecie o naszym spotkaniu, to będę musiał niezwłocznie wrócić do Chicago, co zapewne poważnie zakłóci przebieg egzekucji, ponieważ Sam nie będzie miał obrońcy. Nie można stracić człowieka, który nie ma adwokata.
        Na jakiej podstawie pan tak sądzi?
        Proszę tylko, żeby zachował pan tę rozmowę w tajemnicy, okay?
        Ma pan moje słowo. Ale jeśli nie możemy rozmawiać, to jak mamy przedyskutować kwestię ułaskawienia?
        Nie wiem. Nie zastanawiałem się jeszcze nad tym. McAllister miał zawsze miły wyraz twarzy. Uśmiechał się szeroko przy każdej okazji.
        Myślał pan przecież, żeby wystąpić o ułaskawienie, prawda?  zapytał.
        Tak. Mojemu klientowi zostały już tylko trzy tygodnie, więc musiałem o tym myśleć. O ułaskawieniu marzą jednak wszyscy więźniowie bloku śmierci. Ułaskawi pan jednego i pozostałych pięćdziesięciu nie da panu spokoju. Pięćdziesiąt rodzin piszących listy i dzwoniących do pana dzień i noc. Pięćdziesięciu adwokatów wywierających naciski i próbujących uzyskać audiencję. Obaj wiemy, ze pan tego nie zrobi.
        Nie jestem pewien, czy Sam powinien umrzeć.
       McAllister powiedział to spoglądając w bok, jakby dojrzał przez lata, jakby dokonała się w nim jakaś zmiana i osłabło jego postanowienie ukarania Sama. Adam zaczął coś mówić, a potem uświadomił sobie znaczenie słów gubernatora. Przez minutę patrzył w ziemię, ze szczególną uwagą przyglądając się jego eleganckim mokasynom. McAllister milczał, pogrążony w myślach.
        Ja też nie jestem pewien, czy on powinien umrzeć  powiedział Adam.
        Jak dużo się pan dowiedział?
        Na jaki temat?
        Na temat zamachu na Kramera.
        Sam twierdzi, że powiedział mi wszystko.
        Ale pan ma wątpliwości.
        Tak.
        Ja też. Zawsze je miałem.
        Dlaczego?
        Z wielu powodów. Jeremiasz Dogan był notorycznym kłamcą, a perspektywa pójścia do więzienia przerażała go. Urząd skarbowy miał na niego haka i Dogan był przekonany, że jeśli pójdzie do więzienia, to zostanie zgwałcony, poddany torturom i zabity przez bandę czarnych. Wie pan, był przecież wizardem. Poza tym nie miał pojęcia o wielu rzeczach. Był sprytny i przebiegły w kwestiach zamachów, ale niezupełnie rozumiał mechanizmy działania wymiaru sprawiedliwości. Zawsze podejrzewałem, że ktoś, zapewne jakiś agent FBI, postraszył go, że jeśli Sam nie zostanie skazany, to on, Dogan, będzie musiał pójść siedzieć za niego. Nie będzie wyroku dla Sama, nie będzie taryfy ulgowej dla ciebie. Zeznawał więc bardzo skwapliwie. Rozpaczliwie chciał, żeby ława przysięgłych wydała wyrok skazujący.
        A zatem kłamał?
        Nie wiem. Być może.
        Na jaki temat?
        Czy pytał pan Sama na temat ewentualnego wspólnika? Adam zawahał się, analizując pytanie.
        Naprawdę nie mogę dyskutować o tym, o czym rozmawialiśmy z moim klientem. To poufne sprawy.
        Pewnie że tak. Ale w tym stanie jest wielu ludzi, którzy w głębi ducha nie chcą, żeby Sam został stracony.  McAllister przyglądał mu się uważnie.
        Czy pan do nich należy?
        Tego nie wiem. Ale jeśli Sam nie zamierzał zabijać Marvina Kramera ani jego synów? Pewnie, że tam był, uczestniczył w zamachu. Ale jeśli to ktoś inny zamierzał dokonać morderstwa?
        Wtedy nie jest tak winny, jak myśleliśmy.
        Zgadza się. Z pewnością nie jest niewinny, ale nie jest winny na tyle, żeby miał zostać stracony. To właśnie mnie dręczy, panie Hall. Czy mogę mówić panu po imieniu?
        Oczywiście.
        Nie przypuszczam, żeby Sam wspominał cokolwiek na temat ewentualnego wspólnika.
        Naprawdę nie mogę o tym rozmawiać. W każdym razie nie teraz. Gubernator sięgnął do kieszeni i dał Adamowi wizytówkę.
        Na odwrocie są dwa numery. Jeden to bezpośredni numer do mojego biura. Drugi to mój telefon domowy. Żaden nie jest na podsłuchu, przysięgam. Czasem występuję przed kamerami* Adamie, to część mojej pracy, ale można mi też ufać.
       Adam przyjął wizytówkę i spojrzał na wypisane ręcznie numery.
        Całe życie miałbym wyrzuty sumienia, gdyby okazało się, że nie ułaskawiłem człowieka, który nie zasługiwał na śmierć  powiedział McAllister podchodząc do drzwi.  Proszę do mnie zadzwonić i niech pan nie zwleka zbyt długo. Sprawa i tak wywołuje już spore emocje. Dostaję dwadzieścia telefonów dziennie.
       To powiedziawszy gubernator mrugnął do Adama, raz jeszcze błysnął zębami i wyszedł z sali.
       Adam usiadł na metalowym krześle pod ścianą i przyglądał się wizytówce. Zdobiła ją złota, oficjalna pieczęć. Dwadzieścia telefonów dziennie. Co to miało znaczyć? Czy dzwoniący chcieli, żeby Sam umarł, czy też żądali jego ułaskawienia?
       Wielu ludzi w tym stanie nie chce jego śmierci, powiedział gubernator, tak jakby już kalkulował, ile głosów mógłby stracić, a ile zyskać.

ROZDZIAŁ 24
       
       Recepcjonistka w hallu uśmiechnęła się później niż zwykle, a Adam idąc do swojego gabinetu zauważył poważne miny na twarzach członków personelu i adwokatów, których mijał. Rozmowy były ciche. Wszyscy poruszali się szybko i zdecydowanie.
       A wiec pojawił się ktoś z Chicago. Raz na jakiś czas przybywał któryś z urzędników, niekoniecznie w celu przeprowadzenia inspekcji, częściej po to, by obsłużyć miejscowego klienta lub przeprowadzić małe spotkanie. Nikt nie został nigdy zwolniony w wyniku takiej wizyty. Nikomu nie zmyto głowy ani nie powiedziano nic nieprzyjemnego. Zawsze jednak, zanim gość z Chicago wyjechał i ruszył z powrotem na Północ, wszyscy musieli przeżyć parę nerwowych chwil.
       Adam otworzył drzwi swojego gabinetu i niemal wpadł na zatroskanego E.Gamera Goodmana. Gamer, w białej wykrochmalonej koszuli i zielonym wełnianym krawacie, spacerował po gabinecie. Adam stanął przed swoim mentorem i pośpiesznie uścisnął jego dłoń.
        Wejdź, wejdź  powiedział Goodman zamykając drzwi, jakby zapraszał go do własnego biura. Przez cały czas zachowywał poważny wyraz twarzy.
        Co pan tutaj robi?  zapytał Adam stawiając dyplomatkę na podłodze i podchodząc do biurka. Stanęli na wprost siebie.
       Gość podrapał się po swojej starannie przyciętej siwej brodzie, a następnie poprawił węzeł krawata.
        Obawiam się, że mamy pewien problem. Przywożę złe wiadomości.
        O co chodzi?
        Usiądź, usiądź. Potrwa chwilę, zanim wszystko ci wyjaśnię.
        Nie, nie chcę siadać.  Co takiego się wydarzyło? Musiało chodzić o coś naprawdę strasznego, jeśli Garner kazał mu usiąść.
       Goodman poskubał krawat, pomasował się po brodzie, a potem rzekł:
        Cóż, sprawa wynikła dzisiaj o dziewiątej rano. Widzisz, komisja do spraw kadrowych składa się z piętnastu wspólników. Niemal wszyscy z nich to młodzi chłopcy. Komisja ma oczywiście kilka podkomisji, jedną od naboru, inną od dyscypliny i tak dalej. Jest także, jak zapewne się domyślasz, podkomisja do spraw zwolnień. Podkomisja ta zebrała się dzisiaj rano i jak sądzisz, kto był na miejscu, żeby wszystkim pokierować?
        Daniel Rosen.
        Tak, Daniel Rosen. Najwyraźniej urabiał tę podkomisję od dziesięciu dni, próbując uzyskać wystarczającą liczbę głosów, by doprowadzić do twojego zwolnienia.
       Adam usiadł na krześle przy stole, a Goodman zajął miejsce naprzeciw niego.
        W skład podkomisji wchodzi siedmiu członków. Na spotkaniu obecnych było pięciu, mieli więc wymagane kworum. Rosen, oczywiście, nie powiadomił mnie ani nikogo innego. Spotkania podkomisji do spraw zwolnień są tajne z oczywistych powodów, a więc Rosen nie miał obowiązku nikogo powiadamiać.
        Nawet mnie?
        Nawet ciebie. Obrady dotyczyły tylko ciebie i trwały mniej niż godzinę. Rosen przygotował sobie grunt już wcześniej, ale przedstawił całą sprawę w sposób bardzo stanowczy. Pamiętaj, przez trzydzieści lat był postrachem sal sądowych. Treść wszystkich posiedzeń podkomisji jest rejestrowana, na wypadek gdyby w przyszłości doszło do procesu, więc Rosen nie żałował słów. Twierdzi, że oszukałeś firmę, kiedy złożyłeś podanie o pracę; że stawia to kancelarię w sytuacji konfliktu interesów i tak dalej, i tak dalej. Zrobił też ksero tuzina artykułów na twój i Sama temat. Dowodził, że naraziłeś firmę na ośmieszenie. Był doskonale przygotowany. Chyba nie doceniliśmy go w zeszły poniedziałek.
        A więc odbyło się głosowanie. 
        Cztery głosy za twoim zwolnieniem, jeden przeciw.
        Sukinsyny!
        Tak. Obserwowałem Rosena w trudnych momentach już wcześniej i wiem, że facet potrafi być cholernie przekonywający. Zazwyczaj dostaje to, czego chce. Nie uczestniczy już w procesach, prowokuje więc wojny na terenie biura. Za sześć miesięcy przechodzi na emeryturę.
        To małe pocieszenie.
        Na szczęście nie wszystko stracone. Około jedenastej dotarła do mnie wiadomość o tym, co się stało, i na szczęście Emmitt Wycoff był na miejscu. Poszliśmy razem do Rosena i zrobiliśmy mu piekielną awanturę, a potem złapaliśmy za telefony. Jedno jest pewne  komisja do spraw kadrowych zbiera się w pełnym składzie jutro o ósmej rano, żeby rozważyć decyzję o twoim zwolnieniu. Musisz tam być.
        Jutro o ósmej rano!
        Tak. Ci faceci mają bardzo napięte terminarze. Wielu musi być o dziewiątej w sądzie. Niektórzy przez cały dzień przesłuchują świadków. Będziemy mieli szczęście, jeśli zbierze się kworum.
        Ile wynosi kworum?
        Dwie trzecie składu. Dziesięć osób. A jeśli nie będzie kworum, możemy mieć kłopoty.
        Kłopoty! Co chce pan przez to powiedzieć?
        Sytuacja może się pogorszyć. Jeśli nie zbierze się kworum, będziesz mógł wystąpić o ponowne zwołanie posiedzenia w terminie trzydziestodniowym.
        Za trzydzieści dni Sam będzie martwy.
        Nie wiadomo. Myślę w każdym razie, że jutrzejsze posiedzenie dojdzie do skutku. Bmmitt i ja uzyskaliśmy obietnice przybycia od dziewięciu członków komisji.
        A co z tymi czterema, którzy głosowali przeciwko mnie dzisiaj rano? Goodman zazgrzytał zębami i odwrócił wzrok.
        Zgadnij. Rosen dopilnuje, żeby jego poplecznicy byli na miejscu. Adam uderzył nagle w stół obiema dłońmi.
        Do diabła, w takim razie składam wymówienie!
        Nie możesz tego zrobić. Obowiązuje decyzja o twoim zwolnieniu.
        A więc nie będę jej kwestionował. To skurwysyny!
        Posłuchaj, Adamie
        Skurwysyny!
       Goodman umilkł na moment, pozwalając mu nieco ochłonąć. Poprawił sobie krawat i przejechał dłonią po brodzie. Postukał palcami po stole. Potem rzekł:
        Adamie, jesteśmy dobrze przygotowani do jutrzejszego posiedzenia komisji. Emmitt tak sądzi. Ja tak sądzę. Masz w tej sprawie poparcie firmy. Wierzymy w to, co robisz, i szczerze mówiąc, cieszymy się z rozgłosu, jaki wywołałeś. W gazetach w Chicago ukazały się interesujące artykuły.
        A więc poprzecie mnie.
        Posłuchaj, Adamie. Mamy szansę pokonać Rosena. Ja też się wypowiem. Wycoff przekonuje teraz, kogo może. Inni ludzie również wywierają naciski.
        Rosen nie jest głupi, panie Goodman. Chce wygrać, to wszystko. Nie obchodzę go ja ani Sam, ani pan, ani nikt inny związany z tą sprawą. On po prostu chce wygrać. To rozgrywka i założę się, że facet siedzi dokładnie w tym momencie przy telefonie, zbierając głosy.
        A więc walczmy z tym cholernym idiotą, na miłość boską. Wejdźmy jutro na to posiedzenie z podniesioną głową. Sprawmy, żeby to Rosen wyszedł na furiata. Szczerze ci powiem, ten facet nie ma zbyt wielu przyjaciół.
       Adam podszedł do okna i wyjrzał na zewnątrz. Na pasażu w dole kłębiły się tłumy. Dochodziła piąta. Miał blisko pięć tysięcy dolarów w papierach funduszu powierniczego i gdyby zaczął oszczędzać i zmienił nieco tryb życia, pieniądze wystarczyłyby mu na następne sześć miesięcy. Jego pensja roczna wynosiła obecnie sześćdziesiąt dwa tysiące dolarów i znalezienie w najbliższej przyszłości równie dobrej pracy mogłoby okazać się trudne. Ale nigdy nie troszczył się zbytnio o pieniądze i nie miał zamiaru zaczynać troszczyć się o nie teraz. O wiele bardziej interesowało go to, jaki obrót przybiorą sprawy w Missisipi. Po dziesięciu dniach w roli obrońcy skazanego na śmierć wiedział, że potrzebuje pomocy.
        Czy pod sam koniec będzie ciężko?  zapytał przerywając martwą ciszę.
       Goodman wstał powoli z krzesła i podszedł do okna.
        Bardzo ciężko. Przez ostatnie kilka nocy nie będziesz mógł zasnąć. Zaczniesz się chwytać każdej szansy. Reakcje sądów są nieprzewidywalne. Reakcje całego systemu są nieprzewidywalne. Będziesz wysyłał wnioski, skargi, zażalenia i apelacje, wiedząc doskonale, że nie odniosą żadnego skutku. Dziennikarze będą siedzieli ci na karku. A co najważniejsze, będziesz chciał spędzić jak najwięcej czasu ze swoim klientem. To wariacka robota i do tego prowadzona w całości za darmo.
        A więc będę potrzebował pomocy.
        O tak. Nie poradzisz sobie w pojedynkę. W trakcie egzekucji Maynarda Tolea mieliśmy jednego prawnika z Jackson w biurze gubernatora, drugiego w siedzibie Sądu Najwyższego, następnego w Waszyngtonie i jeszcze dwóch w bloku śmierci. Dlatego musisz podjąć jutro rano walkę. Potrzebna ci jest firma i jej możliwości. Nie osiągniesz nic sam. Musi stać za tobą cały zespół.
        To zwyczajny cios poniżej pasa.
        Wiem. Rok temu skończyłeś studia, a teraz zostajesz zwolniony. Wiem, że to boli. Ale wierz mi, to potrwa tylko chwilę. Decyzja o twoim zwolnieniu nie uzyska poparcia. Za dziesięć lat będziesz wspólnikiem w tej firmie i wtedy ty będziesz terroryzował młody narybek.
        Niech pan za bardzo na to nie liczy.
        Adamie, musimy wracać do Chicago. Mam dwa bilety na samolot o siódmej piętnaście. Będziemy w Chicago o ósmej trzydzieści i znajdziemy sobie jakąś miłą restauracyjkę.
        Powinienem się spakować.
        Nie ma sprawy. Spotkajmy się na lotnisku o wpół do siódmej.
       Sprawa została załatwiona, zanim jeszcze rozpoczęło się posiedzenie. Obecnych było jedenastu członków komisji do spraw kadrowych, czyli przybyła jedna osoba więcej, niż wynosiło wymagane kworum. Wszyscy zamknęli się w bibliotece na sześćdziesiątym piętrze i usiedli przy stole zastawionym dzbankami z kawą, umieszczając na nim grube teczki z aktami, miniaturowe dyktafony i sfatygowane notatniki. Jeden z obecnych przyprowadził swoją sekretarkę, która która usiadła w przedpokoju i pisała coś bez chwili przerwy. Ci zapracowani ludzie mieli za niespełna godzinę rozpocząć kolejny szalony dzień pełen nie kończących się spotkań, konferencji, narad, zeznań, procesów, rozmów telefonicznych i ważnych lunchów. Dziesięciu mężczyzn, jedna kobieta, wszyscy pomiędzy trzydziestką a czterdziestką, wspólnicy w Krawitz & Bone, śpieszący się, by powrócić do swoich zagraconych biurek.
       Sprawa Adama Halla była dla nich utrapieniem. Cała komisja kadrowa była dla nich utrapieniem. Nie należała bowiem do tych zaszczytnych gremiów, w których przyjemnie zasiadać, oni jednak zostali wybrani w przewidzianym trybie i nie śmieli odmówić. Wszystko dla firmy!
       Adam przybył do biura o wpoi do ósmej. Nie było go przez osiem dni, co stanowiło jego najdłuższą jak dotąd nieobecność. Emmitt Wycoff przy dzielił jego zajęcia innemu młodemu pracownikowi. W Kravitz & Bane nigdy nie brakowało pierwszoroczniaków.
       O ósmej Adam ukrył się w małym, nie używanym pomieszczeniu konferencyjnym niedaleko biblioteki. Był zdenerwowany, ale robił wszystko, żeby tego nie okazywać. Pił kawę i czytał poranne gazety. Przestudiował listę piętnastu członków komisji kadrowej, z których żadnego nie znał. Piętnastu obcych ludzi, którzy mieli przez najbliższą godzinę żonglować jego przyszłością, a potem odbyć szybkie głosowanie i wrócić do ważniejszych zajęć. Wycoff pojawił się na kilka minut przed ósmą. Adam podziękował mu za wszystko, przeprosił, że sprawił taki kłopot, a Emmitt obiecał mu szybkie i pozytywne zakończenie sprawy.
       Parę minut po ósmej do pokoju wszedł Garner Goodman.
        Wygląda to całkiem nieźle  powiedział prawie szeptem.  Na razie obecnych jest jedenaście osób. Mamy poparcie co najmniej pięciu. Trzej ludzie Rosena z podkomisji są również obecni, ale wygląda na to, że Rosenowi może zabraknąć jednego czy dwóch głosów.
        Czy Rosen też tam jest?  zapytał Adam, znając odpowiedź, ale mając nadzieję, że stary sukinsyn wyzionął ducha we śnie.
        Tak, oczywiście. I myślę, że jest zaniepokojony. Emmitt dzwonił po ludziach do późna w nocy. Mamy duże poparcie i Rosen o tym wie.  Goodman wyślizgnął się z pokoju i zniknął.
       O ósmej piętnaście sekretarz rozpoczął posiedzenie, stwierdzając, że jest kworum. Zwolnienie Adama Halla było jedynym punktem porządku dziennego. Emmitt Wycoff mówił pierwszy i w ciągu dziesięciu minut opisał gładko, jak wspaniałym prawnikiem jest Adam. Stał na końcu stołu przed rzędem półek z książkami i referował spokojnie, jakby przekonywał o czymś ławę przysięgłych. Duża część członków komisji w ogóle go nie słuchała. Przeglądali dokumenty i gryzmolili w swoich kalendarzykach.
       Garner Goodman był następny. Szybko scharakteryzował sprawę Sama Cayhalla i szczerze stwierdził, że w jego opinii Sam zostanie stracony w przewidzianym terminie. Potem zaczął wychwalać Adama i powiedział, że być może postąpił źle nie ujawniając swojego związku z Samem, ale że nie ma to teraz żadnego znaczenia. Tamto było wtedy, a teraz jest teraz i trzeba wziąć się do roboty, skoro klientowi zostały tylko trzy tygodnie życia.
       Wycoffowi ani Goodmanowi nie zadano ani jednego pytania. Najwyraźniej rezerwowano je dla Daniela Rosena.
       Prawnicy mają dobrą pamięć. Poderżniesz któremuś gardło jednego dnia, a on będzie latami czekał w krzakach, żeby się zemścić. Daniel Rosen dał wiele powodów, żeby inni chcieli się na nim zemścić. Przez długie lat ranił swoich własnych ludzi. Zachowywał się jak gbur, kłamca i łajdak. W swoich złotych latach był jednak sercem i duszą firmy, i doskonale zdawał sobie sprawę, że otacza go legenda. Sądził, że nikt nie stanie przeciw niemu. Obrażał więc młodych pracowników i prześladował wspólników. Ośmieszał komisje, łamał zasady polityki firmy, kradł klientów innym prawnikom Kravitz & Bane i teraz, u schyłku swojej kariery, miał za to odpokutować.
       Kiedy był w drugiej minucie swojego przemówienia, przerwał mu młody wspólnik, który jeździł na motocyklach z Emmittem Wycoffem. Rosen przechadzał się miarowym krokiem, jakby grał przed publicznością w zatłoczonej sali sądowej. Pytanie sprawiło, że zatrzymał się jak wryty. Zanim zdołał wymyślić odpowiednio sarkastyczną odpowiedź, trafiło go następne pytanie. Nie minęła chwila, a skądś nadleciało trzecie. Zaczęła się zabawa.
       Trzej przesłuchujący pracowali jak zgrany oddział i widać było, że sporo ćwiczyli. Na zmianę atakowali Rosena bezlitosnymi pytaniami i po minucie Rosen klął pod nosem i rzucał obelgami. Jego przeciwnicy zachowywali spokój. Każdy z nich miał przed sobą notatnik z długą listą pytań.
        Na czym polega konflikt interesów, panie Rosen?
        Prawnik może chyba reprezentować członka własnej rodziny, tak, panie Rosen?
        Czy w formularzu ankiety personalnej pytano pana Halla, czy nasza firma reprezentuje członka jego rodziny, panie Rosen?
        Czy ma pan coś przeciwko rozgłosowi, panie Rosen?
        Dlaczego uważa pan rozgłos za coś negatywnego?
        Czy próbowałby pan pomóc członkowi rodziny, który został skazany na śmierć?
        Jaka jest pańska opinia na temat kary śmierci, panie Rosen?
        Czy w duchu pragnie pan, żeby Sam Cayhall zginął, ponieważ zabijał Żydów?
        Czy nie wydaje się panu, że zastawił pan pułapkę na Halla?
       Sytuacja nie należała do przyjemnych. Część z największych zwycięstw z niedawnej historii prawniczej Chicago była dziełem Daniela Rosena, a teraz ten sam Daniel Rosen dostawał kopniaki w tyłek podczas bezsensownej potyczki z komisją. Nie od ławy przysięgłych. Nie od sędziego. Od komisji.
       Nawet przez chwilę nie myślał o kapitulacji. Parł do przodu, coraz głośniej i bardziej brutalnie. Jego riposty i kwaśne komentarze stawały się coraz bardziej osobiste i w pewnym momencie Rosen zaczął mówić obrzydliwe rzeczy na temat Adama Halla.
       Był to błąd. Inni przyłączyli się do ataku i wkrótce Rosen słaniał się jak ranny jeleń, uciekający przed stadem wilków. Kiedy stało się jasne, że nie zdobędzie większości głosów komisji, ściszył głos i wyprostował się.
       Zakończył spokojną wypowiedzią na temat kwestii etycznych i unikania niestosownych zachowań, posługując się argumentami, których prawnicy uczą się na studiach i używają podczas wystąpień przed sądem, ale w innych wypadkach starają się unikać.
       Skończywszy, wypadł z pomieszczenia, zapamiętując w duchu, kto miał czelność wystąpić przeciwko niemu. Zapiszę ich nazwiska, kiedy tylko znajdę się przy swoim biurku, myślał, a pewnego dnia, cóż, pewnego dnia wszyscy gorzko pożałują tego, co zrobili.
       Ze stołu w bibliotece zniknęły nagle dokumenty, notatniki i przyrządy elektroniczne, została na nim tylko kawa i puste filiżanki. Sekretarz zarządził głosowanie. Rosen otrzymał pięć głosów, Adam sześć, a komisja kadrowa momentalnie zakończyła posiedzenie i zniknęła.
        Sześć do pięciu?  powtórzył Adam i spojrzał na pełne ulgi, lecz poważne twarze Goodmana i Wycoffa.
        Przytłaczająca większość  zażartował Wycoff.
        Mogło być gorzej  powiedział Goodman.  Mogłeś wylecieć z pracy.
        Dlaczego nie czuję się uradowany? Do diabła, jeden głupi głos i byłoby po mnie.
        Niezupełnie  odparł Wycoff.  Głosy zostały zdobyte jeszcze przed rozpoczęciem spotkania. Rosen miał być może dwa pewne głosy, a pozostali głosowali na niego, ponieważ wiedzieli, że i tak wygrasz. Nie masz pojęcia, ile nacisków zostało wywartych ostatniej nocy. To załatwiło Rosena. Za trzy miesiące już go tu nie będzie.
        Albo i wcześniej  dodał Goodman.  Jest zupełnie nieobliczalny. Wszyscy mają go dość.
        Łącznie ze mną  rzekł Adam.
       Wycoff zerknął na zegarek. Była ósma czterdzieści pięć, a on miał pojawić się w sądzie o dziewiątej.
        Adamie, musze pędzić  powiedział, zapinając marynarkę.  Kiedy wracasz do Memphis?
        Chyba dzisiaj.
        Czy możemy zjeść razem lunch? Chciałbym z tobą porozmawiać.
        Oczywiście.
        Świetnie  rzekł Wycoff otwierając drzwi.  Moja sekretarka zadzwoni do ciebie. Muszę znikać. Do zobaczenia.
       Goodman również spojrzał nagle na zegarek. Dla niego czas biegł o wiele wolniej niż dla innych pracowników firmy, ale i on miał umówione spotkania.
        Muszę wracać do biura. Zobaczymy się na lunchu.
        Jeden głupi głos  powtórzył Adam wpatrując się w ścianę.
        Daj spokój. Nie było aż tak źle.
        Jakoś nie mogę w to uwierzyć.
        Posłuchaj, musimy spędzić razem parę godzin, zanim wyjedziesz. Chcę, żebyś opowiedział mi o Samie, okay? Zacznijmy od lunchu.  Goodman otworzył drzwi i zniknął.
       Adam usiadł na blacie stołu, potrząsając głową.

ROZDZIAŁ 25
       
       Jeśli Baker Cooley i inni prawnicy z biura w Memphis wiedzieli o niedoszłym zwolnieniu Adama, nie dali tego po sobie poznać. Traktowali go tak samo jak przedtem, to znaczy trzymali go na dystans i nie zbliżali się zanadto do jego gabinetu. Nie byli niegrzeczni, ponieważ, w końcu, przyjechał z Chicago. Uśmiechali się, kiedy musieli, a jeśli Adam był w nastroju, ucinali sobie z nim czasem króciutką pogawędkę na korytarzu. Byli jednak prawnikami na usługach wielkich korporacji, ludźmi o delikatnych dłoniach, ubranymi w sztywno nakrochmalone koszule, nie przyzwyczajonymi do brudu spraw kryminalnych. Nie jeździli do więzień ani aresztów, żeby spotkać się z klientami, nie walczyli z policjantami, prokuratorami ani niechętnymi sędziami. Pracowali głównie za biurkami i przy mahoniowych stołach konferencyjnych. Spędzali czas na rozmowach z klientami, których stać było na płacenie kilkuset dolarów za godzinę porady, a kiedy nie rozmawiali z klientami, siedzieli przy telefonie albo jedli lunch z bankierami, urzędnikami firm ubezpieczeniowych i innymi prawnikami.
       W gazetach ukazało się już wystarczająco wiele artykułów, żeby wzbudzić ich niechęć. Większość pracowników firmy była zawstydzona, widząc nazwę swojej firmy powiązaną z takim osobnikiem jak Sam Cayhall. Prawie żaden z nich nie miał pojęcia, że Cayhall był od siedmiu lat reprezentowany przez centralę z Chicago. Teraz znajomi zadawali nieprzyjemne pytania. Inni prawnicy robili głupie dowcipy. Żony doznawały upokorzeń podczas ekskluzywnych herbatek. Krewni zaczynali nagle interesować się ich karierami prawniczymi.
       Sam Cayhall i jego wnuk szybko stali się niewygodni dla biura w Memphis, ale nic nie można było z tym zrobić. Adam wyczuwał to, ale ignorował. Memphis było siedzibą tymczasową, tylko na trzy tygodnie i miał nadzieję, że nie na dłużej.
       Wyszedł z windy w piątkowy poranek, nie zwracając uwagi na recepcjonistkę, która nagle zajęła się układaniem czasopism. Zamienił parę słów ze swoją sekretarką, młodą dziewczyną imieniem Darlene, a ta wręczyła mu kartkę z wiadomością od Todda Marksa z Memphis Press.
       Adam zabrał różową karteczkę do swojego gabinetu i wyrzucił ją do kosza. Powiesił marynarkę na wieszaku i zaczął wykładać papiery na stół. Miał dziesiątki stron notatek, które porobił w samolocie, a także wypożyczone z archiwum Garnera Goodmana stosy przykładowych pism procesowych i tuziny kopii niedawnych orzeczeń sądów federalnych.
       Wkróce zagłębił się całkowicie w świecie prawniczych teorii i myślał o strategii. Chicago szybko stawało się odległym wspomnieniem.
       
       Rollie Wedge wszedł do budynku Brinkley Plaża przez frontowe drzwi. Wcześniej czekał cierpliwie przy stoliku wystawionym na ulicę przez pobliską kawiarnię, aż czarny saab nadjechał wolno i skręcił do podziemnego garażu. Wedge ubrany był w białą koszulę i krawat, bawełniane spodnie w paski i sportowe mokasyny. Sączył herbatę z lodem, obserwując Adama idącego chodnikiem i wchodzącego do budynku.
       W hallu było pusto, kiedy Wedge studiował tablicę informacyjną. Kravitz & Bane zajmowała biura na trzecim i czwartym piętrze. Wedge wjechał jedną z czterech wind na ósme piętro. Znalazł się w wąskim foyer. Na prawo znajdowały się drzwi z nazwą przedsiębiorstwa ubezpieczeniowego wygrawerowaną na tablicy z brązu, a po prawej biegł korytarz z wejściami do różnych firm. Obok fontanny mieściły się drzwi prowadzące na schody. Zszedł spokojnie osiem pięter, sprawdzając drzwi po drodze. Nie spotkał nikogo na schodach. Wszedł ponownie do hallu, wsiadł do innej windy i samotnie wjechał na trzecie piętro. Uśmiechnął się do recepcjonistki, która nadal zajmowała się czasopismami, i miał właśnie zapytać, jak znaleźć drogę do firmy ubezpieczeniowej, kiedy nagle zadzwonił telefon i recepcjonistka zaczęła rozmawiać. Podwójne szklane drzwi oddzielały recepcję od wejścia do wind. Wjechał na czwarte piętro i znalazł identyczne drzwi. Nie zauważył nigdzie w pobliżu recepcjonistki. Drzwi były zamknięte. Na ścianie po prawej stronie znajdował się panel kontrolny z dziewięcioma numerowanymi przyciskami.
       Usłyszał głosy i cofnął się na schody. Drzwi nie miały zamka ani po jednej, ani po drugiej stronie. Odczekał chwilę, a potem przecisnął się przez drzwi i z powrotem znalazł się w hallu. Otworzyła się winda i ze środka wyszedł młody mężczyzna w spodniach khaki i niebieskim blezerze. Pod pachą trzymał tekturowe pudełko, a w prawej ręce niósł grubą książkę. Ruszył w stronę drzwi Kravitz & Bane. Nucił głośno jakąś melodię, nie zauważając Wedgea idącego za nim. Zatrzymał się i umieścił książkę na pudle, uwalniając prawą rękę, żeby wystukać kod. Siedem, siedem, trzy, a panel buczał przy każdym naciśnięciu. Wedge był pół metra za młodzieńcem, zaglądając mu przez ramie, zapamiętując kod.
       Młodzieniec chwycił szybko książkę i miał się odwrócić, kiedy Wedge zderzył się z nim i zawołał:  Do diabła! Przepraszam! Nie chciałem  po czym zrobił krok do tyłu i spojrzał na napis na drzwiach.
        To nie jest Riverbend Trust  powiedział, zaskoczony i skonsternowany.
        Nie. To Kravitz & Bane.
        Które to piętro?  zapytał Wedge. Coś szczęknęło i drzwi odblokowały się automatycznie.
        Czwarte. Riverbend Trust jest na ósmym.
        Przepraszam  powiedział zawstydzony.  Musiałem pomylić piętra. Młody mężczyzna zmarszczył brwi, potrząsnął głową, a potem otworzył drzwi i wszedł do środka.
        Przepraszam  powiedział po raz trzeci, odsuwając się do tyło. Drzwi zamknęły się i młodzieniec zniknął. Wedge zjechał windą do głównego hallu i wyszedł z budynku.
       Opuścił centrum i przez dziesięć minut jechał na wschód i północ, aż dotarł do ekskluzywnej dzielnicy. Skręcił w aleję obok Auburn House, gdzie zatrzymał go umundurowany strażnik. Właśnie zawracałem, wyjaśnił, znowu zagubiony, bardzo mi przykro. Cofając się z powrotem ku ulicy, spostrzegł ciemnoczerwonego jaguara Lee Booth zaparkowanego pomiędzy dwoma kabrioletami.
       Pojechał w stronę rzeki, z powrotem w kierunku centrum i dwadzieścia minut później zaparkował koło nie używanego magazynu z czerwonej cegły stojącego przy nadrzecznej skarpie. Siedząc w samochodzie szybko przebrał się w brązową koszulę z niebieskim wzorem wokół krótkich rękawów i imieniem Rusty wyszytym nad kieszenią. Potem zniknął za rogiem budynku i ruszył szybko w dół po zboczu, by po kilku minutach zatrzymać się w kępie zarośli. Małe drzewko dało mu osłonę przed palącym słońcem, kiedy łapał oddech. W przodzie rozciągała się niewielka połać trawy, gęstej, zielonej i doskonale utrzymanej, a za nią zaczynała się stroma skarpa, na szczycie której przycupnął rząd luksusowych domów jednorodzinnych. Ogrodzenie z kamienia i stali przedstawiało poważny problem i Wedge przyglądał mu się uważnie ze swojej kryjówki w zaroślach.
       Na końcu kondominium znajdował się parking z zamkniętą bramą prowadzącą do jedynego wejścia. Umundurowany strażnik siedział w małej, przypominającej pudełko, klimatyzowanej wartowni. Na parkingu stało tylko kilka samochodów. Dochodziła dziesiąta rano. Wedge widział zarys sylwetki strażnika za nieprzezroczystym szkłem okna wartowni.
       Przestał myśleć o ogrodzeniu i postanowił zaatakować od strony skarpy. Poczołgał się wzdłuż rzędu bukszpanów, chwytając się traw, by nie ześlizgnąć się trzydzieści metrów w dół na asfalt Riverside Drive. Przemykał się pod drewnianymi tarasami, niektóre z nich wystawały na trzy metry w górę ponad opadającym stromo zboczem skarpy. Zatrzymał się przy siódmym budynku i wdrapał na taras.
       Odpoczął przez moment w wiklinowym fotelu, a potem pobawił się biegnącym wzdłuż ściany kablem, tak jakby wezwano go w celu przeprowadzenia naprawy. Nikt go nie obserwował. Poczucie prywatności było ważne dla tych bogatych ludzi, płacili za nie drogo, i każdy z małych tarasów odgrodzony był od sąsiednich ścianami wyłożonymi boazerią i wszelkiego rodzaju pnącymi roślinami. Koszula zdążyła się już przykleić Wedgeowi do spoconych pleców.
       Przesuwane oszklone drzwi prowadzące z tarasu do kuchni były zamknięte na prosty zamek. Pokonał go w niecałą minutę, nie zostawiając żadnych śladów, i rozejrzał się uważnie. Miał do rozwiązania delikatną kwestię. Zakładał, że w oknach i drzwiach znajdują się czujniki alarmowe. Ponieważ nikogo nie było w domu, wydawało się bardzo prawdopodobne, że alarm będzie włączony. Nie wiedział, jak wiele hałasu spowoduje, kiedy otworzy drzwi. Alarm mógł tylko powiadamiać strażnika, ale mógł też włączać ogłuszającą syrenę. Wedge nabrał tchu w piersi, a potem ostrożnie odsunął drzwi. Nic. Cisza. Szybko obejrzał czujnik nad drzwiami i wszedł do środka.
       Czujnik natychmiast powiadomił Willisa, strażnika przy bramie, który usłyszał natarczywe, choć niezbyt głośne buczenie na swojej tablicy kontrolnej. Spojrzał na czerwoną lampkę migającą przy numerze siódmym, oznaczającym dom pani Booth, i odczekał chwilę. Pani Booth przypadkowo włączała swój alarm przynajmniej dwa razy w miesiącu, podobnie zresztą jak reszta trzódki, którą strzegł. Sprawdził zapis w swoim zeszycie i przekonał się, że pani Booth wyjechała o godzinie dziewiątej piętnaście. Czasem jednak miała gości, a teraz mieszkał u niej siostrzeniec, więc strażnik obserwował lampkę przez czterdzieści pięć sekund, aż lampka przestała migać i ustaliła się w pozycji Włączone.
       To było niezwykłe, ale nie oznaczało jeszcze powodu do paniki. Ci ludzie mieszkali za murami i opłacali uzbrojonych strażników, nie traktowali więc swoich alarmów poważnie. Willis szybko wykręcił numer pani Booth, ale nikt nie podnosił słuchawki. Wcisnął guzik i uruchomił nagrany tekst powiadamiający policję. Otworzył szufladę i wyjął klucz do numeru siedem, a potem opuścił wartownię i szybko ruszył przez parking do domu pani Booth. Rozpiął kaburę, żeby móc w razie czego błyskawicznie wyciągnąć pistolet.
       Rollie Wedge wszedł do wartowni i spostrzegł otwartą szufladę z kluczami. Wziął zestaw oznaczony numerem siedem, razem z instrukcją dotyczącą alarmu, a potem sięgnął jeszcze po klucze i karty dla numerów osiem i trzynaście, ot tak, żeby zabić ćwieka staremu Willisowi i gliniarzom.

ROZDZIAŁ 26
       
       Dojechali najpierw na cmentarz, żeby oddać hołd zmarłym. Cmentarz zajmował dwa wzgórza na skraju Clanton, jedno wypełnione rzędami ozdobnych nagrobków i małych pomników, gdzie bogate rodziny chowały swoich członków rzeźbiąc ich nazwiska w twardym granicie. Na drugim wzgórzu znajdowały się nowsze groby i tam nagrobki były już o wiele mniejsze. Stateczne dęby i wiązy ocieniały prawie cały teren cmentarza. Trawa była równo przystrzyżona, podobnie jak krzewy. Azalie rosły niemal w każdym zakątku. Clanton starannie pielęgnowało swoją historię.
       Był piękny sobotni dzień, bezchmurny, z lekkim wiaterkiem, który zaczął wiać w nocy i zdążył już odpędzić wilgoć. Deszcze ustały na jakiś czas, a na wzgórzach pyszniły się wszystkimi kolorami krzewy i polne kwiaty. Lee uklękła przy grobie swojej matki i położyła mały bukiet kwiatów na nagrobku. Zamknęła oczy, a Adam stał za nią i patrzył na grób. Anna Gates Cayhall, 3 września 1922  18 września 1977. Miała pięćdziesiąt pięć lat, kiedy umarła, obliczył Adam, ja miałem wtedy trzynaście i żyłem w stanie błogosławionej ignorancji gdzieś w południowej Kalifornii.
       Została pochowana samotnie, w pojedynczym grobie, co stanowiło pewien problem. Na Południu małżonków chowa się bowiem zazwyczaj obok siebie, w przygotowanym zawczasu podwójnym grobie. Podczas każdej wizyty na cmentarzu ten, który przeżył, widzi swoje nazwisko wyrzeźbione na nagrobku niczym najbardziej dosłowne memento mori.
        Tatuś miał pięćdziesiąt sześć lat, kiedy mima umarła  wyjaśniła Lee biorąc Adama za rękę i odciągając go od grobu.  Chciałam, żeby pochował ją w podwójnym grobie, tak by mógł do niej później dołączyć, ale odmówił. Chyba myślał, że zostało mu jeszcze parę lat życia i zdąży ponownie się ożenić.
        Powiedziałaś mi kiedyś, że nie lubiła Sama.
        Jestem pewna, że kochała go na swój sposób, byli przecież razem przez prawie czterdzieści lat. Ale nigdy nie stali się sobie bliscy. Kiedy trochę dorosłam, zdałam sobie sprawę, że ona nie lubi przebywać w jego obecności. Czasem mi się zwierzała. Była prostą wiejską dziewczyną, która wyszła młodo za mąż, urodziła dzieci, mieszkała z nimi w domu i miała słuchać swojego męża. I nie było to nic niezwykłego w tamtych czasach. Myślę, że jej życie było pełne frustracji.
        Może nie chciała leżeć obok Sama aż po koniec świata.
        Myślałam o tym. W gruncie rzeczy Eddie chciał, żeby ich rozdzielono i pochowano na dwóch przeciwległych krańcach cmentarza.
        Wspaniale.
        Wcale nie żartował.
        Czy ona wiedziała coś na temat związków Sama z Klanem?
        Nie mam pojęcia. Nie rozmawialiśmy o takich rzeczach. Pamiętam, że po jego aresztowaniu czuła się upokorzona. Przez jakiś czas mieszkała nawet z Eddiem i wami, ponieważ dziennikarze nie dawali jej spokoju.
        I nie była na żadnym z procesów.
        Nie. Sam nie chciał, żeby go oglądała. Miała jakieś problemy z podwyższonym ciśnieniem krwi i użył tego jako pretekstu, żeby zabronić jej przyjazdu.
       Skręcili w wąską alejkę biegnącą przez starą część cmentarza. Szli trzymając się za ręce i oglądając mijane nagrobki. Lee wskazała rząd drzew rosnących po drugiej stronie ulicy na sąsiednim wzgórzu.
        Tam chowani są Murzyni  powiedziała.  Pod tamtymi drzewami. To mały cmentarz.
        Żartujesz? Nawet teraz?
        Pewnie, ludzie nie znieśliby myśli, że będą musieli zetknąć się z czarnymi, choćby po śmierci.
       Adam potrząsnął głową z niedowierzaniem. Wspięli się na wzgórze i usiedli pod dębem. Za nimi rozciągały się rzędy grobów. Budynek sądu okręgu Ford lśnił w słońcu parę ulic dalej.
        Bawiłam się tutaj jako mała dziewczynka  powiedziała Lee cicho. Wskazała na prawo, na północ.  Co roku na święto Czwartego Lipca miasto urządza pokaz sztucznych ogni, a najlepsze miejsca widokowe znajdują się tutaj, na tym cmentarzu. W dole jest park, skąd odpalają fajerwerki. Wsiadaliśmy na rowery i jechaliśmy do miasta oglądać paradę, pływać w miejskim basenie i bawić się z przyjaciółmi. A zaraz po zmroku gromadziliśmy się tutaj, pomiędzy zmarłymi, siadając na nagrobkach, żeby oglądać sztuczne ognie. Mężczyźni zostawali w samochodach, gdzie mieli schowane piwo i whisky, kobiety zaś leżały na kocach i pilnowały niemowląt. My jeździliśmy rowerami po całym terenie, biegaliśmy i skakaliśmy.
        A Eddie?
        On oczywiście też. Był zwyczajnym młodszym bratem, czasem wyjątkowo denerwującym, ale generalnie takim samym jak każdy chłopak w jego wieku. Wiesz, tęsknię za nim. Bardzo za nim tęsknię. Przez długie lata nie byliśmy ze sobą blisko, ale kiedy wracam do tego miasta, zawsze myślę o moim młodszym braciszku.
        Ja też za nim tęsknię.
        On i ja przyszliśmy dokładnie w to miejsce w noc, kiedy Eddie skończył szkołę średnią. Ja mieszkałam w Nashville od dwóch lat, ale przyjechałam tutaj, ponieważ Eddie chciał, żebym była na jego promocji. Wypiliśmy butelkę taniego wina i myślę, że wówczas pierwszy raz Eddie pił alkohol. Nigdy tego nie zapomnę. Siedzieliśmy na grobie Emila Jacoba i piliśmy wino, aż w butelce pokazało się dno.
        Który to był rok?
        Tysiąc dziewięćset sześćdziesiąty, jak sądzę. Eddie chciał wstąpić do armii, żeby wyjechać z Clanton i uciec od Sama. Nie podobał mi się ten pomysł i spieraliśmy się aż do świtu.
        Uważasz, że nie wiedział, co robi?
        Miał osiemnaście lat i wiedział dokładnie tyle, co wszyscy jego rówieśnicy. Bał się panicznie, że jeśli zostanie w Clanton, to coś mu się stanie, jakaś genetyczna wada da o sobie znać i zrobi z niego następnego Sama. Następnego Cayhalla w kapturze. Rozpaczliwie chciał uciec z tego miasta.
        Ale ty też zwiałaś stąd najszybciej, jak tylko mogłaś.
        Tak, ale ja byłam twardsza niż Eddie, przynajmniej wtedy, kiedy miałam osiemnaście lat. Nie potrafiłam go sobie wyobrazić opuszczającego dom. Piliśmy więc wino i próbowaliśmy znaleźć sposób na życie.
        Czy mojemu ojcu kiedykolwiek się to udało?
        Mam co do tego wątpliwości, Adamie. Oboje nas prześladował nasz ojciec i nienawiść jego rodziny. Są rzeczy, o których, mani nadzieję, nigdy się nie dowiesz. Modlę się, żeby pewne historie pozostały nie opowiedziane. Ja chyba zepchnęłam je do nieświadomości, ale Eddiemu nigdy się to nie udało.
       Ponownie wzięła go za rękę i razem wyszli na słońce, a potem ruszyli w dół piaszczystą ścieżką w kierunku nowszej części cmentarza. W pewnym momencie Lee zatrzymała się i wskazała rząd małych nagrobków.
        Tutaj leżą twoi pradziadkowie  powiedziała.  Razem z ciotkami, wujami i innymi członkami rodziny Cayhallów.
       Adam naliczył w sumie osiem nagrobków. Przebiegł wzrokiem nazwiska i daty, a potem odczytał głośno wiersze i pożegnania wyryte w granicie.
        Na terenie okręgu jest ich dużo więcej  powiedziała Lee.  Cayhałlowie wywodzą się z miasteczka Karaway, odległego stąd o piętnaście mil. Byli ludźmi ze wsi i chowano ich przy wiejskich kościółkach.
        Czy byłaś obecna na pogrzebach ludzi, którzy lezą tutaj?
        Na kilku z nich. To nie jest moja najbliższa rodzina, Adamie. O śmierci niektórych z nich dowiedziałam się dopiero po latach.
        Dlaczego twoja matka nie została tutaj pochowana?
        Ponieważ tego nie chciała. Wiedziała, że wkrótce umrze, i sama wybrała sobie miejsce. Nigdy nie uważała się za członka rodziny Cayhallów. Zawsze była jedną z Gatesów.
        Mądra kobieta.
       Lee wyrwała kępę chwastów z mogiły swojej babki i przetarła palcami litery nazwiska Lydii Newsome Cayhall, która umarła w roku 1961 w wieku siedemdziesięciu dwóch lat.
        Tak dobrze ją pamiętam  powiedziała, klękając na trawie.  Wspaniała, pełna wiary kobieta. Przewróciłaby się w grobie, gdyby wiedziała, że jej trzeci syn siedzi w celi śmierci.
        A co z nim?  zapytał Adam wskazując grób męża Lydii, Nathanela Lucasa Cayhalla, który zmarł w roku 1952 mając sześćdziesiąt cztery lata. Twarz Lee stwardniała.
        Okrutny staruch  odpowiedziała.  Jestem pewna, że byłby dumny z Sama. Nat, tak się na niego mówiło, ten, którego zabito podczas pogrzebu.
        Podczas pogrzebu?
        Tak. Tradycyjnie pogrzeby były tutaj okazją do spotkań towarzyskich. Najpierw odbywały się długie stypy, z przyjmowaniem gości i jedzeniem. A także piciem. Na prowincji życie było ciężkie i stypy przeradzały się często w pijackie orgie. Nat był bardzo popędliwy i któregoś razu zaraz po ceremonii pogrzebowej wdał się w bójkę. Został pobity na śmierć drewnianą pałką.
        A gdzie był wtedy Sam?
        Uczestniczył w bijatyce. Też doznał obrażeń, ale przeżył. Byłam wtedy małą dziewczynką i pamiętam pogrzeb Nata. Sam wówczas leżał w szpitalu i nie mógł przyjechać.
        Czy Nat został pomszczony?
        Oczywiście.
        Jak?
        Nikomu nigdy nic nie udowodniono, ale kilka lat później dwaj mężczyźni, którzy pobili na śmierć Nata, wyszli z więzienia. Pojawili się na krótko w okolicy, a potem zniknęli. Ciało jednego znaleziono parę miesięcy później w sąsiednim okręgu Milburn. Śmiertelne pobicie, naturalnie. Drugiego mężczyzny nigdy nie odnaleziono. Policja przesłuchiwała Sama i jego braci, ale nie miała żadnych dowodów.
        Myślisz, że on to zrobił?
        Oczywiście. Nikt nie igrał z Cayhallami w tamtych czasach. Byli uważani za mocno stukniętych i piekielnie pamiętliwych. Weszli z powrotem na ścieżkę i ruszyli dalej.
        Tak więc, Adamie, pytanie dla nas brzmi: gdzie pochowamy Sama?
        Myślę, że powinniśmy pochować go tam, razem z czarnymi.  Adam wskazał palcem.  To byłaby dla niego nauczka.
        A skąd wiesz, że czarni by się na to zgodzili?
        Słuszna uwaga.
        Pytałam poważnie.
        Sam i ja nie rozmawialiśmy jeszcze o tym.
        Myślisz, że będzie chciał, żeby pochowano tutaj? W Ford County?
        Nie wiem. Z oczywistych powodów nie poruszaliśmy tego tematu. Wciąż mamy szansę na zwycięstwo.
        Jak duże szansę?
        Bardzo niewielkie. Ale wystarczające, żeby nie załamywać rąk.
       Opuścili cmentarz i zaczęli iść spokojną ulicą, wzdłuż której rosły potężne dęby. Domy były stare i starannie pomalowane, z długimi werandami i frontowymi schodami, na których wygrzewały się w słońcu kocury. Dzieci jeździły na rowerach i deskorolkach, a staruszkowie na werandach bujali się w wiklinowych fotelach.
        To miejsca mojego dzieciństwa  powiedziała Lee, kiedy tak szli bez celu przed siebie. Ręce trzymała wepchnięte głęboko w kieszenie, a jej oczy mokre były od wspomnień, miłych i smutnych zarazem. Spoglądała na każdy dom, jakby mieszkała w nim jako dziecko i przypominała sobie małe dziewczynki, które były jej przyjaciółkami. Słyszała chichoty i śmiechy, widziała głupie zabawy i poważne bójki dziesięciolatków.
        Czy byłaś wtedy szczęśliwa?  zapytał Adam.
        Nie wiem. Nigdy nie mieszkaliśmy w mieście, więc nazywano nas wsiowymi dzieciakami. Zawsze marzyłam o jednym z takich domów, z przyjaciółmi dookoła i sklepami w pobliżu. Dzieciaki z miasta uważały się za coś trochę lepszego od nas, ale nie przejmowaliśmy się tym. Moje najlepsze przyjaciółki mieszkały tutaj i spędziłam wiele godzin bawiąc się na tych ulicach, wspinając się na te drzewa. Tak, chyba byłam wtedy szczęśliwa. Ale wspomnienia z domu na wsi nie są przyjemne.
        Z powodu Sama?
       Nagle ujrzeli starszą kobietę w sukni w kwiaty i dużym słomkowym kapeluszu zamiatającą frontowe schodki swojego domu. Kobieta spojrzała na nich, a potem zamarła, wbijając w nich wzrok. Lee zwolniła i zatrzymała się przy alejce prowadzącej do jej domu. Spojrzała na starszą kobietę, a tamta spojrzała na nią.
        Dzień dobry, pani Langston  powiedziała Lee przyjaznym tonem. Pani Langston zacisnęła dłoń na szczotce i wyprostowała się, nie spuszczając wzroku z Lee.
        Jestem Lee Cayhall. Musi mnie pani pamiętać  dodała Lee.
       Kiedy nazwisko jego dziadka zostało wypowiedziane, Adam rozejrzał się nerwowo, żeby sprawdzić, czy ktokolwiek je usłyszał. Wciąż wywoływało w nim uczucie wstydu. Jeśli pani Langston pamiętała Lee, to nie dała tego po sobie poznać. Skinęła tylko uprzejmie głową, dość niepewnie, jakby chciała powiedzieć: Dzień dobry wam. A teraz ruszajcie dalej.
        Miło panią znowu zobaczyć  powiedziała Lee i zaczęła odchodzić.
       Pani Langston wbiegła pośpiesznie po schodkach i zniknęła we wnętrzu domu.  Chodziłam z jej synem w szkole średniej  powiedziała Lee potrząsając z niedowierzaniem głową.
        Nie wyglądała na zachwyconą  rzekł Adam.
        Zawsze była trochę szurnięta  odparła Lee bez przekonania.  A może nie chce rozmawiać z Cayhallami. Boi się tego, co mogliby powiedzieć sąsiedzi.
        Myślę, że byłoby najlepiej, gdybyśmy przez resztę dnia występowali incognito. Co ty na to?
        Doskonale.
       Mijali kolejnych ludzi pielęgnujących swoje klomby i czekających na listonosza. Lee założyła ciemne okulary. Szli ulicami kierując się w stronę rynku, gawędząc o starych przyjaciółkach Lee i o tym, co się z nimi stało. Lee utrzymywała kontakty z dwiema z nich, jedna mieszkała w Clanton, druga przeniosła się do Teksasu. Rozmawiali unikając poruszania tematów rodzinnych, aż znaleźli się na ulicy z mniejszymi, drewnianymi domami stojącymi ciasno jeden obok drugiego. Zatrzymali się na rogu i Lee wskazała coś w głębi ulicy.
        Widzisz trzeci dom po lewej, ten mały pomalowany na brązowo?
        Tak.
        Tam właśnie mieszkałeś. Moglibyśmy podejść, ale widzę ludzi w pobliżu.
       Dwoje małych dzieci bawiło się plastykowymi pistoletami na podwórku od frontu, a na wąskiej werandzie ktoś siedział. Dom był mały, zwarty i schludny, idealny dla młodego małżeństwa z dziećmi.
       Adam miał niecałe trzy lata, kiedy Eddie i Evelyn wyjechali z miasta i teraz, stojąc na rogu, rozpaczliwie próbował przypomnieć sobie cokolwiek na temat domu rodzinnego. Bez rezultatu. Żadne wspomnienie nie przychodziło mu do głowy.
        Był wówczas pomalowany na biało i oczywiście drzewa nie sięgały tak wysoko. Eddie wynajął go od miejscowego właściciela nieruchomości.
        Jak wyglądał w środku?
        Całkiem ładnie. Eddie i Evelyn byli młodym małżeństwem. Zwykłymi szczeniakami, którym urodziło się dziecko. Eddie pracował w sklepie z częściami samochodowymi, ale niedługo, bo zaraz przeniósł się do stanowego wydziału dróg i mostów. Potem znalazł sobie jeszcze inną robotę.
        To dla niego typowe.
        Evelyn pracowała na pół etatu w sklepie jubilerskim na rynku. Myślę, że czuli się szczęśliwi. Ona, wiesz, nie pochodziła stąd, nie znała więc zbyt wielu ludzi. Trzymali się raczej na uboczu.
       Podeszli do domu i jedno z dzieci wycelowało w Adama pomarańczowy pistolet maszynowy. Adam nie miał żadnych wspomnień dotyczących domu. Uśmiechnął się do dziecka i odwrócił wzrok. Wkrótce znaleźli się na innej ulicy, z której widać było rynek.
       Lee zamieniła się nagle w przewodnika i nauczyciela historii. Jankesi, bękarty, spalili Clanton w roku 1863, a po zakończeniu wojny generał Clanton, bohater konfederatów, do którego rodziny należało całe hrabstwo, powrócił z jedną tylko nogą, gdyż drugą stracił podczas bitwy pod Shiloh. Zaprojektował nowy budynek sądu i ulice wokół niego. Jego oryginalne rysunki znajdują się na ścianie pierwszego piętra sądu. Generał chciał mieć dużo cienia, zasadził więc idealnie równe rzędy dębów wokół nowego gmachu sądu. Był człowiekiem światłym, który oczami wyobraźni widział już małe miasteczko powstające z popiołów i bogacące się, zaprojektował więc ulice na planie idealnego kwadratu wokół siedziby sądu. Właśnie przeszliśmy obok grobu tego wielkiego człowieka, powiedziała Lee, pokażę ci go później.
       W pomocnej części miasta znajdował się dom towarowy, na wschodzie wybudowano rząd tanich supermarketów, ale mieszkańcy Ford County wciąż lubią robić zakupy na rynku w sobotni poranek, wyjaśniła Lee, kiedy szli niespiesznie chodnikiem wzdłuż Washington Street. Samochody jechały powoli, ludzie, poruszali się jeszcze wolniej. Budynki były stare, połączone ze sobą, pełne kancelarii prawniczych i firm ubezpieczeniowych, banków i kawiarni, sklepów z elektroniką i odzieżą. Nad głowami przechodniów rozciągały się parasole i markizy rozpięte przez urzędy, kawiarnie i sklepy. Zawieszone nisko wentylatory obracały się leniwie.
       Zatrzymali się przed starą apteką i Lee zdjęła okulary.
        Tu się zbieraliśmy  powiedziała Lee.  Z tyłu był pawilon z oranżadą, a w nim szafa grająca i stojaki z komiksami. Mogłeś tu kupić lody z sokiem wiśniowym za dziesięć centów, a jedzenie ich trwało całe godziny. Nawet więcej, jeśli chłopcy byli w pobliżu.
       Zupełnie jak na filmie, pomyślał Adam. Stanęli przed sklepem z narzędziami i obserwowali łopaty, motyki i grabie oparte o szybę. Lee spojrzała na podniszczone podwójne drzwi, przytrzymywane w pozycji otwarte przez parę cegieł, i pomyślała o czymś ze swojego dzieciństwa. Zatrzymała jednak tę myśl dla siebie.
       Przeszli na drugą stronę ulicy trzymając się za ręce i minęli grupę starych mężczyzn strugających scyzorykami patyki i żujących tytoń wokół pomnika pamięci wojennej. Lee wskazała głową statuę i poinformowała Adama, że przedstawia ona generała Clantona, jeszcze z obiema nogami. Sąd był zamknięty w soboty. Kupili więc sobie po puszce coli z automatu na zewnątrz i pili ją siedząc w altance przed budynkiem sądu. Lee opowiedziała Adamowi historię najsłynniejszego procesu w historii Ford County, procesu oskarżonego o morderstwo Carla Lee Haileya z roku 1984. Hailey był Murzynem, który zastrzelił dwóch chłopaków ze wsi, sprawców gwałtu na jego małej córeczce. Zarówno czarni, jak i KuKluxKlan organizowali marsze i protesty, wiec Gwardia Narodowa musiała dosłownie rozbić się obozem wokół gmachu sądu, żeby utrzymać porządek. Lee przyjechała z Memphis, żeby oglądać proces.
       Adam pamiętał to wydarzenie. Był wtedy na drugim roku w Peppardine i śledził doniesienia z rozprawy, ponieważ odbywała się ona w jego rodzinnych stronach.
       W latach młodości Lee rozrywek nie było zbyt wiele, toteż sale sądowe zawsze wypełniali widzowie. Sam zaprowadził kiedyś Lee i Eddiego na proces człowieka, który zastrzelił czyjegoś myśliwskiego psa. Mężczyzna został skazany i spędził rok w więzieniu. Ludność okręgu podzieliła się  mieszkańcy miast byli przeciwni skazywaniu człowieka za tak małe przewinienie, podczas gdy ludzie ze wsi bardzo cenili sobie dobre wyżły. Sam był wyjątkowo szczęśliwy, kiedy oskarżonego zamknięto do więzienia.
       Lee chciała Adamowi coś pokazać. Obeszli gmach sądu i zbliżyli się do tylnego wejścia, gdzie stały oddalone od siebie o trzy metry dwie pompy. Obie wyglądały na nieczynne od wielu lat. Jedna przeznaczona dla białych, druga dla czarnych. Lee pamiętała historię Rosii Alfie Gatewood, panny Allie, jak ją nazywano, pierwszej czarnej osoby, która wypiła wodę z pompy dla białych i uszła bez szwanku. Wkrótce potem ujęcia wody zostały zamknięte.
       Znaleźli wolny stolik w zatłoczonym lokalu zwanym po prostu Herbaciarnią, po zachodniej stronie rynku. Lee opowiadała historie, wszystkie z nich przyjemne, w większości zabawne. Oboje jedli kanapki z boczkiem i sałatą oraz frytki. Lee nie zdjęła ciemnych okularów i Adam przyłapał ją na obserwowaniu innych gości.
       
       Wyjechali z Clanton po lunchu, wróciwszy leniwym krokiem do samochodu zaparkowanego przy cmentarzu. Adam prowadził, a Lee wskazywała to w tę, to w tamtą stronę, aż wjechali na okręgową szosę prowadzącą miedzy ładnymi, schludnymi farmami. Na stokach wzgórz pasły się krowy. Mijali czasem skupiska białej biedoty  rozpadające się przyczepy mieszkalne otoczone kiepskimi samochodami, mijali też drewniane szopy wciąż zamieszkiwane przez czarnych biedaków.
       Lee wskazała ponownie na bok i po chwili skręcili w mniejszą, utwardzaną drogę, która zagłębiała się w las. Wreszcie zatrzymali się przed opustoszałym białym domem z werandą zarosła chwastami i bluszczem wpychającym się do środka przez okna. Dom stał pięćdziesiąt metrów od szosy, a prowadzący do niego podjazd tak jak podwórko porastała wysoka trawa i kąkol. Ledwie widoczna skrzynka na listy stała w rowie koło drogi.
        Posiadłość Cayhallów  mruknęła Lee, a potem oboje siedzieli przez długi czas w samochodzie i obserwowali mały, smutny domek.
        Co się z nim stało?  zapytał wreszcie Adam.
        Och, to był dobry dom. Ale nie miał większych szans. Ludzie wszystko zepsuli.  Powoli zdjęła okulary i otarła oczy.  Mieszkałam tutaj przez osiemnaście lat i nie mogłam się doczekać, kiedy go wreszcie opuszczę.
        Dlaczego stoi pusty?
       Lee wzięła głęboki oddech, układając sobie odpowiedź w myślach.
        Sądzę, że został spłacony wiele lat temu, ale tatuś zastawił go, żeby zapłacić adwokatom przed swoim ostatnim procesem. Nigdy więcej nie wrócił tutaj i w pewnym momencie bank zajął wszystko. Trzydzieści hektarów ziemi i lasu poszło w diabły. Nie byłam tutaj od tamtego czasu. Prosiłam Phelpsa, żeby odkupił dom i ziemię, ale odmówił. Nie winie go za to. Dowiedziałam się później od przyjaciół, że dom był wynajmowany kilka razy, aż wreszcie zaczai marnieć i opustoszał. Nie wiedziałam, czy w ogóle jeszcze stoi.
        Co stało się z rzeczami osobistymi?
        Dzień przed zajęciem posiadłości bank pozwolił mi wejść do środka i zabrać wszystko, co chciałam. Ocaliłam trochę rzeczy  albumy ze zdjęciami, pamiętniki, kalendarze, egzemplarze Biblii, nieco wartościowych rzeczy matki. Wszystko jest w skrytce w Memphis.
        Chciałbym to zobaczyć.
        Meble nie były nic warte, same stare rupiecie. Moja matka nie żyła, brat właśnie popełnił samobójstwo, a ojciec został zamknięty w celi śmierci, więc nie miałam ochoty zatrzymywać zbyt wielu pamiątek. Było to coś okropnego, chodzić po tym domu, próbując ocalić rzeczy, które pewnego dnia mogłyby wywołać uśmiech. Do diabła, chciałam to wszystko spalić. Mało brakowało, abym to zrobiła.
        Chyba nie mówisz poważnie.
        Ależ tak. Po paru godzinach spędzonych tutaj zdecydowałam się spalić cały ten cholerny dom i wszystko, co w nim było. To zdarza się całkiem często, prawda? Znalazłam starą lampę z odrobiną nafty, postawiłam ją na stole w kuchni i gadałam do niej, pakując rzeczy. Nie byłoby to trudne.
        A więc dlaczego tego nie zrobiłaś?
        Nie wiem. Żałuję, że nie miałam dość odwagi, ale z drugiej strony pamiętam, że martwiłam się o reakcję banku, a poza tym, cóż, podpalenie jest ciężkim przestępstwem, prawda? Pamiętam, jak śmiałam się na myśl, że pójdę do więzienia, tam gdzie Sam. To dlatego nie zapaliłam zapałki. Bałam się, że wpadnę w tarapaty i mnie przymkną.
       W samochodzie zrobiło się gorąco i Adam otworzył drzwi po swojej stronie.
        Chciałbym się rozejrzeć  powiedział wysiadając.
       Zaczęli iść żwirową ścieżką, przestępując nad szerokimi na pól metra koleinami. Zatrzymali się przy werandzie.
        Ja nie wchodzę do środka powiedziała Lee stanowczo i cofnęła swoją dłoń. Adam obrzucił bacznym spojrzeniem gnijące deski podłogi i postanowił nie ryzykować. Podszedł do frontowej ściany, oglądając potłuczone szyby i winorośl znikającą wewnątrz. Potem ruszył alejką wokół domu, a Lee podreptała za nim.
       Za domem rosły stare dęby i klony, a między nimi przeświecały płaty nagiej ziemi, odciętej od dopływu światła. Teren opadał łagodnie i kończył się odległym o dwieście metrów gęstym żywopłotem. W oddali rósł las.
       Lee ponownie wzięła Adama za rękę i razem podeszli do drzewa rosnącego koło drewnianej szopy, która z jakiegoś powodu była w znacznie lepszym stanie niż dom.
        To moje drzewo  powiedziała spoglądając w górę na gałęzie.  Mój własny orzech.  Jej głos drżał lekko.
        To wspaniałe drzewo.
        Doskonałe do wspinania. Spędzałam na nim całe godziny, siedząc na konarach, dyndając nogami i opierając brodę o gałęzie. Na wiosnę i w lecie wspinałam się mniej więcej do połowy wysokości i nikt nie mógł mnie zobaczyć. Miałam tu swój własny świat.
       Nagle zamknęła oczy i przykryła usta dłonią. lej ramiona zadrżały. Objął ją lekko, szukając odpowiednich słów.
        To tutaj się to stało  powiedziała po chwili. Przygryzła wargi, powstrzymując łzy. Adam milczał.
        Pytałeś mnie o tamtą historię  rzekła przez zaciśnięte zęby, wycierając policzki grzbietami dłoni.  Historię o tym, jak tata zastrzelił Murzyna.  Wskazała za siebie. Drżały jej dłonie, więc wetknęła je do kieszeni.
       Minęła minuta, podczas gdy oboje patrzyli na dom, nie próbując się odezwać. Tylne drzwi wychodziły na małą, kwadratową werandę otoczoną barierką. Jedynym dźwiękiem był szelest poruszanych lekkim wiatrem liści w górze.
       Lee wzięła głęboki oddech i powiedziała:
        Murzyn nazywał się Joe Lincoln i mieszkał ze swoją rodziną kawałek stąd.  Wskazała ruchem głowy piaszczystą ścieżkę biegnącą brzegiem pola i znikającą w lesie.  Miał jakiś tuzin dzieciaków.
        A wśród nich syna o imieniu Quince?
        Tak. Skąd wiesz?
        Sam powiedział mi o nim, kiedy rozmawialiśmy o Eddiem. Powiedział mi, że Quince i Eddie byli w dzieciństwie przyjaciółmi.
        Nie wspominał p ojcu Quincea, prawda?
        Nie.
        Tak myślałam. Joe pracował na naszej farmie, a jego rodzina mieszkała w prymitywnej chacie, która również należała do nas. Byli to dobrzy ludzie, którzy, tak jak większość czarnych w tamtych czasach, ledwie wiązali koniec z końcem. Znałam część dzieciaków Joego, ale z żadnym nie przyjaźniłam się tak jak Eddie z Quincem. Któregoś dnia chłopcy bawili się tutaj na podwórku, było lato, więc nie chodziliśmy do szkoły. W pewnym momencie chłopcy zaczęli kłócić się o zabawkę, małą figurkę żołnierza wojsk Konfederacji. Eddie oskarżył kolegę o kradzież figurki. Typowo dziecięca kłótnia, rozumiesz. Musieli mieć po osiem czy dziewięć lat. Tatuś przechodził akurat obok, o, tam, i Eddie pobiegł do niego na skargę. Quince stanowczo zaprzeczył, że ukradł mu zabawkę. Obaj chłopcy byli naprawdę zdenerwowani i bliscy płaczu. Sam, jak to on, wpadł w szał i zaczął wrzeszczeć na Quincea, nazywając go małym śmierdzącym złodziejaszkiem i przeklętym czarnym pomiotem. Zażądał zwrotu zabawki i mały zaczął płakać. Raz po raz powtarzał, że nie ma żołnierzyka, a Eddie odpowiadał, że to kłamstwo. Sam chwycił dzieciaka, potrząsnął nim naprawdę mocno i zaczął lać po pupie. Wrzeszczał przy tym, krzyczał i przeklinał, a Quince płakał i błagał go, żeby przestał. Wreszcie chłopiec wyrwał się i uciekł. Eddie wbiegł do domu, a ojciec poszedł za nim. Chwilę później Sam wyszedł na werandę. W ręku miał drewnianą laskę, którą troskliwie oparł o barierkę. Potem usiadł na schodach i czekał cierpliwie. Palił papierosa i obserwował ścieżkę. Dom Lincolnów był całkiem niedaleko i rzeczywiście, po kilku minutach z drzew, o, tych tam, wyłonił się Joe. Quince biegł zaraz za nim. Kiedy Joe zbliżył się do domu, ujrzał Sama czekającego na niego i się zatrzymał. Tata krzyknął przez ramię: Eddie! Eddie! Chodź, zobaczysz, jak będę ćwiczył tego czarnucha! Lee ruszyła w stronę domu i stanęła parę kroków od werandy.
        Kiedy Joe był mniej więcej tutaj, zatrzymał się i spojrzał na Sama. Powiedział coś w tym rodzaju: Quince mówi, że go pan uderzył, panie Sam. Quince to mały śmierdzący złodziejaszek, Joe, odpowiedział mój ojciec. Musisz nauczyć swoje dzieci, żeby przestały kraść. Zaczęli się kłócić i widać było, że zaraz dojdzie do bójki. Sam zeskoczył nagle z werandy i wymierzył pierwszy cios. Upadli na ziemię, dokładnie tutaj, i zaczęli się okładać. Joe był o kilka lat młodszy i trochę silniejszy, ale tatuś walczył tak wściekle, że żaden nie miał wyraźnej przewagi. Bili się po twarzach, przeklinali i kopali jak dwaj opętańcy.  Urwała, rozejrzała się po podwórku i wskazała tylne drzwi.  W którymś momencie Eddie wyszedł na werandę, żeby obserwować walkę. Quince stał parę metrów dalej i wrzeszczał do swojego ojca. Sam podbiegł ku werandzie, chwycił laskę i sprawa wymknęła się spod kontroli. Zaczął bić Joego po twarzy i głowie, aż Joe osunął się na kolana, a potem tłukł go w brzuch i krocze tak długo, że Joe ledwie mógł się poruszyć. Wreszcie krzyknął do Quincea, żeby pobiegł po strzelbę. Mały puścił się pędem. Sam przestał bić Joego i odwrócił się do Eddiego. Przynieś mi strzelbę, powiedział. Eddie zamarł i tata powtórzył to sarno wrzeszcząc. Joe był na ziemi, na czworakach, próbował się podnieść i właśnie kiedy miał wstać, Sam uderzył go i ponownie powalił na ziemię. Eddie pobiegł do środka, a Sam wszedł na werandę. Eddie wrócił po chwili ze strzelbą i Sam kazał mu schować się w domu. Eddie znikną! zamykając za sobą drzwi.
       Lee podeszła do werandy, usiadła na jej krawędzi. Ukryła twarz w dłoniach i płakała przez długi czas. Adam stał parę metrów od niej, ze wzrokiem wbitym w ziemię, słuchając łkań Lee, zastanawiając się, czy Lee zna wszystkie szczegóły. Kiedy Lee spojrzała wreszcie na niego, jej oczy były mokre, a makijaż spływał czarnymi strużkami. Osuszyła twarz dłońmi, które następnie wytarta o dżinsy.
        Przepraszam  wyszeptała.
        Dokończ opowiadać  poprosił Adam szybko.
       Oddychała głęboko przez dłuższą chwile, a potem ponownie otarła oczy.
        Joe stał mniej więcej tam gdzie ty teraz  powiedziała.  Zdołał się podnieść, obrócił się i ujrzał tatusia ze strzelbą. Obejrzał się w stronę swojego domu, ale Quincea ze strzelbą nie było widać. Odwrócił się więc plecami do ojca, który stał, o, tam, na skraju werandy. Potem mój kochany, drogi ojciec uniósł powoli strzelbę, zawahał się przez moment, rozejrzał dokoła, żeby upewnić się, że nikt go nie widzi, i pociągnął za spust. Tak po prostu. Joe upadł ciężko na ziemię i nie poruszył się więcej.
        Widziałaś to na własne oczy, prawda?
        Tak.
        Gdzie byłaś?
        Tam  wskazała ruchem głowy.  Na moim orzechu. Ukryta przed całym światem.
        Sam cię nie widział?
        Nikt mnie nie widział. Obserwowałam wszystko od początku do końca.  Ponownie zakryła oczy dłońmi, próbując powstrzymać płacz. Adam podszedł do werandy i usiadł obok Lee.
       Lee odchrząknęła i spojrzała w bok.
        Sam obserwował Joego przez chwilę, gotów w razie konieczności strzelić ponownie. Ale Joe leżał nieruchomo. Był martwy. Wokół jego głowy zebrało się na trawie trochę krwi, widziałam ją nawet z drzewa. Pamiętam, jak wbijałam paznokcie w korę, żeby nie spaść, i pamiętam, że chciałam krzyczeć, ale za bardzo się bałam. Nie chciałam, żeby Sam mnie usłyszał. Quince pojawił się po kilku minutach. Słyszał strzał i płakał, kiedy go zobaczyłam. Biegł jak szalony i płakał, a kiedy zobaczył swojego ojca leżącego na ziemi, zaczął wrzeszczeć, jak zrobiłoby każde dziecko na jego miejscu. Mój ojciec uniósł strzelbę i przez sekundę widziałam, że ma zamiar zastrzelić również chłopca. Ten jednak rzucił strzelbę i podbiegł do swojego ojca. Jęczał i łkał głośno. Miał na sobie koszulkę jasnego koloru, która wkrótce była cała czerwona od krwi. Sam podniósł z ziemi strzelbę Joego i poszedł do domu.
       Lee wstała powoli i zrobiła kilka ostrożnych kroków.
        Quince i Joe byli mniej więcej tutaj  powiedziała, zaznaczając miejsce obcasem.  Mały trzymał głowę ojca na kolanach, cały zakrwawiony, i wył jak umierające zwierzę.  Lee odwróciła się i spojrzała na swoje drzewo.  A ja siedziałam tam, na gałęzi, jak mały ptaszek, i też płakałam. Tak bardzo nienawidziłam mojego ojca w tamtej chwili.
        A gdzie był Eddie?
        W domu, zamknięty w swoim pokoju.  Wskazała okno z połamaną framugą.  Tam był jego pokój. Powiedział mi później, że wyjrzał na zewnątrz, kiedy usłyszał strzał, i ujrzał Quincea obejmującego swojego ojca. Po kilku minutach nadbiegła Ruby Lincoln z wianuszkiem dzieci. Wszyscy upadli obok Quincea i Joego. Boże, to było okropne. Wrzeszczeli, płakali, krzyczeli na Joego, żeby wstał, żeby nie umierał na ich rękach.
       Sam wszedł do domu i zadzwonił po karetkę. Zadzwonił też do Alberta, jednego ze swoich braci, oraz do paru sąsiadów. Wkrótce na podwórku zebrał się spory dum. Sam i jego kumple stali na werandzie ze strzelbami i obserwowali czarnych, którzy odciągnęli ciało pod tamto drzewo.  Wskazała na potężny dąb.  Karetka przyjechała wreszcie i zabrała ciało. Ruby i jej dzieci wrócili do swojego domu, a mój ojciec i jego banda zaśmiewali się na werandzie.
        Jak długo siedziałaś na tym drzewie?
        Nie wiem. Kiedy wszyscy już sobie poszli, zsunęłam się na dół i pobiegłam do lasu. Eddie i ja mieliśmy ulubione miejsce nad strumieniem i wiedziałam, że Eddie tam mnie poszuka. Nie myliłam się. Był przestraszony i zdyszany; opowiedział mi, co się stało, a ja powiedziałam mu, że wszystko widziałam. Nie wierzył mi z początku, ale podałam mu szczegóły. Oboje byliśmy śmiertelnie przerażeni. Eddie sięgnął do kieszeni i wyciągnął małą figurkę żołnierza Konfederacji, o którą pokłócił się z Quincem. Znalazł ją poniewczasie pod swoim łóżkiem i oczywiście natychmiast uznał, że jest wszystkiemu winny. Obiecaliśmy sobie, że dochowamy tajemnicy. On przyrzekł nie zdradzić nigdy, że ja widziałam zabójstwo Joego, a ja przysięgłam, że nie powiem nikomu o żołnierzyku pod łóżkiem. Eddie wyrzucił go do strumienia.
        Czy kiedykolwiek złamaliście przysięgę?
       W odpowiedzi Lee przez długą chwilę potrząsała głową.
        Sam nigdy nie dowiedział się, że byłaś na tym drzewie?
        Nie. Nie powiedziałam też matce. Eddie i ja rozmawialiśmy o tym czasami, ale z upływem czasu w pewnym sensie udało nam się o tym zapomnieć. Tamtego dnia, kiedy wróciliśmy do domu, rodzice byli w trakcie potwornej kłótni. Matka zachowywała się histerycznie, a Sam wściekał się jak diabli. Myślę, że uderzył ją parę razy. Anna złapała nas i kazała nam wsiąść do samochodu. Kiedy odjeżdżaliśmy spod domu, pojawił się szeryf. Pojeździliśmy trochę po okolicy, matka za kierownicą, ja i Eddie z tyłu, oboje zbyt przerażeni, żeby się odzywać. Matka też milczała. Myśleliśmy, że Sama zabiorą do więzienia, ale kiedy wróciliśmy do domu, Sam siedział na werandzie jak gdyby nigdy nic.
        Co zrobił szeryf?
        Nic, dosłownie. Pogadał sobie z Samem. Sam pokazał mu strzelbę Joego i wyjaśnił, że musiał działać w obronie własnej. Po prostu jeszcze jeden martwy czarnuch.
        Nie został aresztowany?
        Nie, Adamie. To było Missisipi w roku 1950. Jestem pewna, że szeryf pośmiał się trochę, poklepał Sama po plecach, a potem odjechał. Pozwolił mu nawet zatrzymać strzelbę Joego.
        To nieprawdopodobne.
        Mieliśmy nadzieję, że zamkną go na parę lat do więzienia.
        Co zrobili Lincolnowie?
        A co mogli zrobić? Kto miałby ochotę ich wysłuchiwać? Sam zabronił Eddiemu widywać się z Quincem, a żeby upewnić się, że chłopcy nie będą się ze sobą kontaktować, kazał Lincolnom wynieść się z chaty.
        Dobry Boże!
        Dał im tydzień na spakowanie rzeczy i szeryf przybył, żeby spełnić swój obowiązek i zmusić ich do opuszczenia domu. Sam zapewniał matkę, że eksmisja jest w pełni legalna. To był jedyny raz, kiedy myślałam, że go naprawdę opuści. Żałuję, że tego nie zrobiła.
        Czy Eddie kiedykolwiek spotkał jeszcze Quincea?
        Wiele lat później. Kiedy Eddie zrobił prawo jazdy, zaczął jeździć i szukać Lincolnów. Lincolnowie przenieśli się do małego osiedla po drugiej stronie Clanton i Eddie znalazł ich tam. Przepraszał Quincea i sto razy prosił o wybaczenie. Ale Quince nie chciał być już jego przyjacielem. Ruby poprosiła, żeby zostawił ich w spokoju. Powiedział mi później, że mieszkali w rozsypującej się szopie bez prądu.
       Lee podeszła do orzecha i usiadła pod nim. Adam oparł się o pień. Spojrzał w dół na Lee i pomyślał o wszystkich tych latach, kiedy musiała dźwigać swój ciężar. I pomyślał o swoim ojcu, o jego udręce i bólu, o nieusuwalnych bliznach, które nosił aż po śmierć. Adam miał teraz pierwszą wskazówkę na temat przyczyn samobójstwa swojego ojca i zastanawiał się, czy pewnego dnia pozna wszystkie fragmenty łamigłówki. Pomyślał także o Samie i kiedy spojrzał na werandę, wyobraził sobie młodego mężczyznę ze strzelbą w dłoniach i nienawiścią wyrytą na twarzy. Lee łkała cicho.
        Jak Sam zachowywał się po tym wszystkim? Lee wzruszyła ramionami, próbując się opanować.
        Przez jakiś tydzień czy miesiąc w domu panował niezwykły spokój. Ale wydawało się, że upłynęły całe lata, zanim zaczęliśmy odzywać się do siebie przy obiedzie. Eddie zamykał się bez przerwy w swoim pokoju. Słyszałam, jak płacze po nocach. Raz po raz mówił mi, jak bardzo nienawidzi swojego ojca. Chciał, żeby umarł. Chciał uciec z domu. Obwiniał się za wszystko, co się stało. Matka zaczęła się niepokoić i spędzała z nim dużo czasu. Co zaś do mnie, to wszyscy myśleli, że bawiłam się w lesie, kiedy wszystko się wydarzyło. Wkrótce potem wyszłam za Phelpsa i zaczęłam w tajemnicy leczyć się u psychiatry. Próbowałam poradzić sobie z tym wszystkim za pomocą terapii i chciałam, żeby Eddie zrobił to samo. Ale on mnie nie słuchał. Kiedy rozmawiałam z nim ostatni raz przed jego śmiercią, wciąż wspominał o tamtym zabójstwie. Nigdy nie przestał o tym myśleć.
        A ty przestałaś?
        Tego nie powiedziałam. Terapia pomogła mi, ale nadal zastanawiam się, co by się stało, gdybym krzyknęła, zanim tata pociągnął za spust. Czy zabiłby Joego na oczach swojej córki? Nie sądzę.
        Daj spokój, Lee. To było czterdzieści lat temu. Nie możesz mieć do siebie pretensji.
        Eddie mnie winił. Obwiniał też siebie, oboje przypisywaliśmy sobie winę. Byliśmy dziećmi, kiedy się to stało, a mimo to nie mogliśmy pobiec po pomoc do rodziców. Byliśmy bezradni.
       Adam miał na końcu języka dziesiątki pytań na temat zabójstwa Joego Lincolna. Nie sądził, żeby Lee jeszcze kiedykolwiek poruszyła ten temat, a on chciał wiedzieć wszystko, znać każdy szczegół. Gdzie pochowano Joego? Co stało się z jego strzelbą? Czy o zabójstwie napisano w miejscowej gazecie? Czy sprawę przedstawiono ławie przysięgłych? Czy Sam wspominał o niej kiedykolwiek przy swoich dzieciach? Gdzie była matka Lee podczas bójki? Czy słyszała kłótnię i strzał? Jakie były losy rodziny Joego? Czy nadal mieszkała w Ford County?
        Spalmy ten dom, Adamie  powiedziała Lee stanowczo, ocierając policzki i wbijając wzrok w siostrzeńca.
        Nie mówisz chyba poważnie.
        Ależ tak! Spalmy całe to przeklęte miejsce: dom, szopę, to drzewo, trawę i krzewy. To nie będzie trudne. Tylko parę zapałek tu i tam. Chodź.
        Nie, Lee.
        Chodź.
       Adam nachylił się lekko i chwycił Lee za rękę.
        Jedźmy już, Lee. Mam dość na dzisiaj.
       Nie opierała się zanadto. Ona też przeżyła wystarczająco wiele jak na jeden dzień. Adam poprowadził ją przez zarośla, wokół domu, przez pozostałości podjazdu, z powrotem do samochodu.
       Opuścili posiadłość Cayhallów w milczeniu. Piaszczysta droga przeszła w żwirową, a potem zatrzymali się na skrzyżowaniu z asfaltową szosą. Lee wskazała na lewo, a potem zamknęła oczy, jakby próbowała zasnąć.
       Ominęli Clanton i stanęli przy sklepie niedaleko Holly Springs. Lee powiedziała, że musi napić się coli, i uparła się, że kupi ją sobie sama. Wróciła do samochodu z sześcioma butelkami piwa i zaoferowała jedną Adamowi.
        Co ty robisz?  zapytał.
        Nic, naprawdę. odparła.  Jestem strasznie zdenerwowana. Nie pozwól mi wypić więcej niż dwie butelki. Tylko dwie.
        Naprawdę nie powinnaś, Lee.
        Nic mi nie będzie  powiedziała z naciskiem i pociągnęła łyk.
       Odmówił i odjechał sprzed sklepu. Lee opróżniła dwie butelki w piętnaście minut i zasnęła. Adam położył butelki na tylnym siedzeniu i skoncentrował się na prowadzeniu.
       Miał nagle ochotę opuścić Missisipi i zaczął tęsknić za światłami Chicago.

ROZDZIAŁ 27
       
       L/okładnie tydzień wcześniej obudził się z ostrym bólem głowy i niespokojnym żołądkiem, a potem został zmuszony do zjedzenia tłustego bekonu i smażonej na oleju jajecznicy pani Lettner. W ciągu tego tygodnia odwiedził biuro sędziego Slattery, a także Chicago, Greenville, Ford County i Parchman. Spotkał się z gubernatorem i prokuratorem stanowym. Nie rozmawiał ze swoim klientem od sześciu dni. Do diabła z nim. Do drugiej w nocy siedział na tarasie, oglądając płynące rzeką statki i pijąc bezkofeinową kawę. Zabijał komary i walczył z powracającymi obrazami Quincea Lincolna tulącego ciało ojca i Sama Cayhalla patrzącego na to z werandy, zadowolonego z siebie. Słyszał stłumiony śmiech Sama i jego kumpli stojących na wąskiej werandzie i patrzących, jak Ruby Lincoln i jej dzieci odciągają ciało ojca pod drzewo po drugiej stronie podwórka. Widział Sama przed domem, trzymającego obie strzelby i wyjaśniającego szeryfowi, że ten szurnięty czarnuch próbował go zabić i że musiał działać w obronie własnej. Oczywiście szeryf rozumiał to w pełni. Adam słyszał szepty udręczonych dzieci, Eddiego i Lee, winiących siebie za to, co się stało, i próbujących ogarnąć ogrom zbrodni ojca. I przeklinał społeczeństwo, tak skwapliwie ignorujące przemoc wymierzoną w pogardzaną przez siebie rasę.
       Spał z przerwami, a w pewnym momencie usiadł na brzegu łóżka i stwierdził, że Sam może poszukać sobie innego adwokata, że kara śmierci jest jednak odpowiednia dla niektórych ludzi, a szczególnie dla jego dziadka, że nazajutrz wróci do Chicago, gdzie ponownie zmieni nazwisko. Kiedy obudził się na dobre, promienie słońca przeciskały się już przez żaluzje i kładły równymi liniami na jego łóżko. Przez pół godziny leżał, wpatrując się w sufit i odtwarzając szczegóły podróży do Clanton. Postanowił, że dużą część dnia spędzi przy gazecie i mocnej kawie. Do biura pojedzie dopiero po południu. Jego klientowi zostało siedemnaście dni.
       Kiedy przyjechali do domu, Lee wypiła trzecie piwo i położyła się do łóżka. Adam obserwował ją uważnie, oczekując dzikiej awantury albo napadu pijackiej gadatliwości. Lee jednak była bardzo spokojna i przez całą noc twardo spała.
       Wziął prysznic i nie ogolony poszedł do kuchni, gdzie czekały na niego resztki porannej kawy w dzbanku. Lee wstała już jakiś czas temu. Zawołał ją, a potem poszedł do jej sypialni. Szybko sprawdził taras i przeszukał cały dom. Nie znalazł jej. Na stoliku w gabinecie leżała starannie złożona gazeta.
       Zrobił sobie tosta, zaparzył dzbanek świeżej kawy, po czym zabrał śniadanie na taras. Dochodziło wpół do dziesiątej i szczęśliwie dzięki sporemu zachmurzeniu temperatura nie była zbyt wysoka. Zapowiadała się dobra niedziela do pracy. Przeczytał gazetę, zaczynając od pierwszej strony.
       Być może pobiegła do sklepu albo coś w tym rodzaju. Może poszła do kościoła. Nie doszli jeszcze do momentu, w którym zostawialiby sobie wiadomości. Ale Lee nie wspominała nic, że ma zamiar wyjść tego ranka.
       Zjadł tosta z dżemem truskawkowym i nagle opuścił go apetyt. Na pierwszej strome miejskiej części gazety znalazł kolejny artykuł na temat Sama, z tym samym zdjęciem sprzed dziesięciu lat. Artykuł był starannym podsumowaniem wydarzeń ostatniego tygodnia, z dołączoną tablicą chronologiczną zawierającą wszystkie ważne daty z przebiegu sprawy. Przy dniu ósmym sierpnia dyndał zgrabny znak zapytania. Czy tego dnia odbędzie się egzekucja? W artykule nie znalazło się prawie nic nowego. Zaniepokojenie Adama wzbudziła tylko wypowiedź wykładowcy z Ole Miss, eksperta od prawa konstytucyjnego, który wielokrotnie zajmował się sprawą kary śmierci. Uczony profesor nie żałował słów, lecz jego wypowiedź sprowadzała się generalnie do stwierdzenia, że Sam jest już nie do uratowania. Profesor znał doskonale sprawę, śledził ją od wielu lat i był zdania, że nie pozostało już praktycznie nic do zrobienia. Wyjaśniał, że w sprawach osób skazanych na śmierć, w ostatniej chwili zdarzają się czasem cuda, ponieważ zazwyczaj więzień nie miał właściwej pomocy prawnej, nawet podczas apelacji. W tych wypadkach eksperci, tacy jak on, mogą często dokonywać rzeczy pozornie niemożliwych, gdyż są po prostu tak genialni, że odkrywają istotne dla sprawy fakty, których nie dostrzegli posiadacze przeciętnych umysłów. Sprawa Sama wygląda jednak nieco inaczej, stwierdzał z żalem profesor, ponieważ przez cały czas reprezentowali go bardzo dobrzy prawnicy z Chicago.
       Apelacje Sama były prowadzone bardzo umiejętnie, teraz jednak dobiegły końca. Profesor, najwyraźniej hazardzista, stawiał pięć do jednego, że egzekucja odbędzie się ósmego sierpnia. I za to wszystko, za tę opinię i za pięć do jednego, gazeta zamieściła jego zdjęcie.
       Adam poczuł nagły niepokój. Znał dziesiątki spraw, w których adwokaci w ostatniej chwili chwytali się sposobów, jakich nikt nigdy nie chwytał się wcześniej, i przekonywali sędziego, żeby ich wysłuchał. Wśród adwokatów krążyło wiele opowieści o kluczowych kwestiach prawnych, które były odkrywane dopiero wtedy, gdy nowy obrońca ze świeżym spojrzeniem wkraczał na scenę i uzyskiwał odroczenie. Ale ekspert z Missisipi mówił prawdę. Sam miał szczęście. Chociaż nienawidził prawników z Krawitz & Bone, ci zapewnili mu obronę na najwyższym poziomie. Teraz nie zostało już nic oprócz rozpaczliwych kruczków prawnych, apelacji ostatniej szansy, jak je nazywano.
       Adam rzucił gazetę na drewnianą podłogę i wszedł z powrotem do środka, żeby nalać sobie nowy kubek kawy. Kiedy mijał rozsuwane drzwi, rozległ się dźwięk brzęczyka, części nowego systemu alarmowego zainstalowanego w ostatni poniedziałek, po tym jak stary system uległ awarii, a niektóre klucze zniknęły bez śladu w tajemniczy sposób. Nie odkryto jednak żadnych śladów włamania. Całe osiedle było pilnie strzeżone. A Willis nie wiedział naprawdę, ile zestawów kluczy przypada na każdy dom. Policjanci z komendy w Memphis uznali, że drzwi nie zostały zamknięte na klucz i w jakiś sposób otworzyły się same. Adam i Lee nie przejęli się całą sprawą.
       Adam wszedł do kuchni i wyciągając rękę niechcący potrącił szklankę stojącą obok zlewu. Szklanka upadła na ziemię i stłukła się. Kawałki szkła rozsypały się wokół bosych stóp Adama, podreptał więc ostrożnie do spiżarni po szczotkę i szufelkę. Starannie zamiótł odłamki szkła i wysypał je do kosza pod zlewem. Nagle coś przykuło jego uwagę. Powoli sięgnął do czarnej plastykowej torby na śmiecie i odgarnąwszy fusy po kawie wyciągnął butelkę. Była to pusta półlitrówka po wódce.
       Oczyścił ją z fusów i przeczytał naklejkę. Kosz na śmiecie opróżniano co dwa dni, czasem nawet codziennie. Teraz napełniony był do połowy. Butelka nie mogła leżeć w nim długo. Adam otworzył lodówkę, szukając trzech butelek piwa pozostałych z poprzedniego dnia. Lee wypiła dwie w powrotnej drodze do Memphis i jedną w domu. Nie pamiętał, gdzie włożyła pozostałe trzy, ale nie było ich w lodówce. Ani w kuchni, gabinecie, żadnej z łazienek czy sypialni. Im dłużej szukał, tym bardziej chciał je znaleźć. Sprawdził spiżarnię, szafę na szczotki, pojemnik na pościel i szuflady w kuchni. Przeszukał komody i szafy w pokoju Lee i poczuł się jak złodziej i oszust, ale szukał dalej, ponieważ strasznie się bał.
       Znalazł je pod łóżkiem, puste oczywiście, starannie schowane do starego pudełka po butach. Trzy puste butelki po heinekenie, ułożone równo, jakby miały zostać wysłane do kogoś w prezencie. Usiadł na podłodze i obejrzał je. Wypito je niedawno, na dnie było jeszcze parę kropel.
       Ocenił wagę. ciotki na jakieś pięćdziesiąt pięć kilogramów, jej wzrost na jakieś metr siedemdziesiąt dwa czy trzy. Była szczupła, ale nie chuda. Jej ciało nie mogło być zbyt odporne na alkohol. Położyła się wcześnie, około dziewiątej, a potem wymknęła się po piwo i wódkę. Adam oparł się o ścianę, myśląc. Lee starannie ukryła butelki po piwie, bo zdawała sobie sprawę, że Adam zacznie ich szukać. Dlaczego postąpiła tak nieostrożnie z butelką po wódce? Dlaczego wrzuciła ją do kosza, podczas gdy flaszki po heinekenie ukryte były pod łóżkiem?
       Zamknął oczy i postukał tyłem głowy o ścianę. Zabrał ciotkę do Ford County, gdzie oglądali groby i odtworzyli koszmar z przeszłości. Lee nosiła tam ciemne okulary, żeby ukryć swoją twarz. Od dwóch tygodni dopominał się o nowe sekrety rodzinne i wczoraj ogłuszyło go kilka z nich. Musiał wiedzieć. Nie był pewny dlaczego, ale czuł, że musi znać powody, dla których jego rodzina jest tak dziwna, tak skłonna do przemocy i pełna nienawiści.
       A teraz po raz pierwszy przyszło mu do głowy, że być może to, co robi, jest bolesne dla wszystkich zainteresowanych. Może jego samolubne tropienie rodzinnych tajemnic nie jest ważniejsze niż spokój ducha Lee.
       Wsunął pudełko po butach z powrotem pod łóżko i ponownie wyrzucił butelkę po wódce do kosza. Ubrał się szybko i wyszedł z domu. Zapytał strażnika przy bramie o Lee. Według notatki w jego zeszycie, Lee opuściła teren osiedla niemal dwie godziny temu, o ósmej dziesięć.
       Dla prawników Kravitz & Bone z Chicago praca w niedziele była rzeczą normalną, jednak w Memphis praktyka ta pozostawała najwyraźniej nieznana. Adam miał całe biuro dla siebie. Zamknął drzwi i wkrótce pogrążył się w studiowaniu interesujących go orzeczeń sądów federalnych.
       Miał jednak trudności z koncentracją. Martwił się o Lee i z nienawiścią myślał o Samie. Wiedział, że trudno mu będzie spojrzeć na niego ponownie, zapewne już nazajutrz, przez drucianą siatkę w sali wizyt w Parchman. Sam był chudy, słaby i pomarszczony i należała mu się odrobina współczucia. Ostatnim razem rozmawiali o Eddiem, a kiedy skończyli, Sam zabronił Adamowi poruszać więcej tematy rodzinne. Miał wystarczająco wiele zmartwień na głowie. Konfrontowanie człowieka skazanego na śmierć z jego dawnymi grzechami nie wydawało się uczciwe.
       Adam nie był biografem ani historykiem. Nie uczono go socjologii ani psychiatrii i w tym momencie, mówiąc szczerze, miał już serdecznie dość wypraw w tajemniczą historię rodziny Cayhallów. Był tylko prawnikiem, do tego dość zielonym, a jego klient potrzebował pomocy.
       Nadszedł czas zająć się prawem i zapomnieć o przeszłości.
       O wpół do dwunastej wykręcił numer Lee, ale nikt nie podnosił słuchawki. Nagrał wiadomość na automatycznej sekretarce, informując Lee, że jest w biurze i prosi o telefon. Zadzwonił ponownie o pierwszej i o drugiej. Nadal bez rezultatu. Przygotowywał tekst apelacji, kiedy rozległ się dzwonek telefonu
       Zamiast przyjemnego głosu Lee usłyszał cedzącego słowa czcigodnego F.Lynna Slatteryego.
        Panie Hall, mówi sędzia Slattery. Starannie przeanalizowałem sprawę i odmawiam jakiegokolwiek złagodzenia kary, w tym uwzględnienia pańskiej prośby o odroczenie egzekucji.  W jego głosie brzmiała nuta radości.  Jest po temu wiele powodów, ale nie będziemy się nimi teraz zajmować. Za moment powinien pan otrzymać faksem kopię mojej decyzji.
        Tak jest, sir  powiedział Adam.
        Będzie pan musiał złożyć apelację tak szybko, jak to możliwe. Sugeruję, żeby zrobił to pan jutro z samego rana.
        Właśnie nad nią pracuję, Wysoki Sądzie. W gruncie rzeczy jest prawie skończona.
        To dobrze. A więc oczekiwał pan takiego obrotu sprawy?
        Tak, sir. Zacząłem przygotowywać apelację jeszcze we wtorek, zaraz po wyjściu z pańskiego biura.  Miał ochotę wsadzić sędziemu parę szpileczek. W końcu dzieliło ich dobre dwieście mil. Slattery to jednak sędzia federalny i Adam zdawał sobie doskonale sprawę, że bardzo niedługo będzie go potrzebował.
        Dobrego dnia, panie Hall  powiedział Slattery i odłożył słuchawkę.
       Adam obszedł stół kilkanaście razy, a potem stanął przy oknie obserwując deszcz padający na pasaż w dole. Rzucił pod nosem kilka cichych przekleństw na temat sędziów ogólnie i Slatteryego w szczególności, a potem usiadł przy komputerze, gapiąc się na ekran i czekając na natchnienie.
       Pisał i czytał, przerabiał i drukował, wyglądał przez okna i marzył o cudach, aż zrobiło się ciemno. Zmarnował parę godzin na mało efektywne działania, a zrobił to tylko po to, by dać Lee czas na powrót do domu.
       Lee jednak nie wróciła. Strażnik przy bramie nic nie wiedział. Włączył automatyczną sekretarkę, ale poza wiadomością od niego nie było żadnej innej. Zjadł prażoną kukurydzę z kuchenki mikrofalowej i obejrzał dwa filmy na wideo. Myśl, by zadzwonić do Phelpsa Bootha, była tak wstrętna, że aż zadrżał.
       Chciał położyć się na sofie w gabinecie, żeby usłyszeć, kiedy Lee będzie wracała do domu, ale po ostatnim filmie poszedł na górę do swojego pokoju i zamknął drzwi.

ROZDZIAŁ 28
       
       Wyjaśnienia Lee dotyczące niedzielnego zniknięcia brzmiały przekonywająco. Spędziła cały dzień w szpitalu z jedną ze swoich dziewczynek z Auburtt House, wyjaśniła kręcąc się po kuchni. Biedna mała miała dopiero trzynaście lat, była to jej pierwsza ciąża, choć oczywiście nie ostatnia, a na dodatek miesiąc wcześniej dziewczynka podjęła pracę fizyczną. Jej matka siedziała w więzieniu, ciotka sprzedawała narkotyki i biedaczka nie miała do kogo się zwrócić. Lee trzymała ją za rękę podczas porodu. Wszystko przebiegło bez większych komplikacji i w ten sposób w murzyńskim getcie Memphis pojawiło się kolejne nie chciane dziecko.
       Mówiła ochryple, a jej oczy były czerwone i opuchnięte. Powiedziała, że wróciła parę minut po pierwszej. Zadzwoniłaby wcześniej, ale poród trwał osiem godzin. Szpital Miejski pod wezwaniem Świętego Piotra to istne zoo, szczególnie oddział porodowy, no i po prostu nie mogła nigdzie znaleźć telefonu.
       Adam siedział w piżamie przy stole, pijąc kawę i czytając gazetę, podczas gdy Lee opowiadała. Nie prosił jej o wyjaśnienia. Starał się udawać, że ma na nich nie zależy. Uparła się, że zrobi śniadanie: jajecznicę i herbatniki z puszki. Krzątała się po kuchni, opowiadając z przejęciem i unikając kontaktu wzrokowego.
        Jak się nazywa ta dziewczyna?  zapytał, jakby cała historia poważnie go interesowała.
        Hmm, Natasha. Natasha Perkins. 
        I ma tylko trzynaście lat?
        Tak. Jej matka ma dwadzieścia dziewięć. Wyobrażasz sobie? Dwudziestodziewięcioletnia babka.
       Adam potrząsnął z niedowierzaniem głową. Czytał akurat tę część Memphis Press, w której podawano suche fakty z życia lokalnej populacji.
       Śluby. Rozwody. Aresztowania. Urodziny. Zgony. Przejrzał listę urodzin z poprzedniego dnia, tak jakby sprawdzał wyniki sportowe, lecz nie znalazł młodej matki o nazwisku Natasha Perkins. Lee zdołała wreszcie otworzyć puszkę z herbatnikami. Wyłożyła je na mały talerz razem z jajecznicą i podała Adamowi, a potem usiadła na drugim końcu stołu, jak najdalej od niego.
        Smacznego  powiedziała z wymuszonym uśmiechem. Śniadanie samo w sobie było śmiechu warte.
       Odwzajemnił uśmiech, jakby wszystko było w porządku. Wiedział, że powinien powiedzieć coś wesołego, ale nic nie przychodziło mu do głowy.
        Cubs znowu przegrali  rzekł wreszcie, zjadając trochę jajecznicy i nachylając się nad gazetą.
        Cubs zawsze przegrywają, nieprawdaż?
        Nie zawsze. Interesujesz się baseballem?
        Nienawidzę go. Phelps skutecznie obrzydził mi sport na resztę życia.
       Uśmiechnął się i wrócił do lektury. Jedli w milczeniu przez kilka minut i cisza zaczynała stawać się nieprzyjemna. Lee wcisnęła guzik w pilocie i telewizor na kuchennym kontuarze włączył się i zaczął hałasować. Oboje z nagłym zaciekawieniem prześledzili prognozę pogody. Znowu miało być upalnie i sucho. Lee bawiła się jedzeniem, skubiąc kawałek nie dopieczonego herbatnika i dziobiąc jajecznicę widelcem. Przypuszczał, że musi mieć kłopoty z żołądkiem.
       Szybko skończył jeść i położył swój talerz w zlewie. Potem usiadł ponownie przy stole, żeby dokończyć gazetę. Lee oglądała telewizję, robiąc wszystko, zęby nie patrzeć na siostrzeńca.
        Pewnie pojadę dzisiaj odwiedzić Sama  rzekł w pewnym momencie.  Nie byłem tam od tygodnia.
       Spojrzała na jakiś niewidzialny punkt na blacie stołu.
        Żałuję, że pojechaliśmy wczoraj do Clanton  powiedziała.
        Wiem.
        To nie był dobry pomysł.
        Przykro mi, Lee. To ja nalegałem i rzeczywiście nie był to dobry pomysł. Nalegałem na wiele innych rzeczy i może nie miałem racji.
        To niesprawiedliwe, żeby
        Wiem, że to niesprawiedliwe. Rozumiem teraz, że to nie jest kwestia zwykłego poznawania historii rodziny.
        To jest niesprawiedliwe w stosunku do niego, Adamie. To okrutne wypominać mu te wszystkie rzeczy, kiedy ma przed sobą tylko dwa tygodnie życia.
        Masz rację. Nie powinienem był też kazać tobie przeżywać tego wszystkiego po raz kolejny.
        Nic mi się nie stało.  Powiedziała to, jakby czuła się całkiem źle, ale wierzyła, że w przyszłości coś się zmieni.
        Przykro mi. Naprawdę mi przykro.
       269
        Nie ma sprawy. Co ty i Sam będziecie dzisiaj robić?
        Głównie rozmawiać. Miejscowy sąd federalny wydał wczoraj niekorzystną dla nas decyzję, więc dziś rano złożymy apelację. Sam lubi rozmawiać o strategiach obronnych.
        Powiedz mu, że o nim myślę.
        Dobrze.
       Odsunęła od siebie talerz i chwyciła filiżankę obiema dłońmi.
        I zapytaj go, czy chce, żebym go odwiedziła.
        Naprawdę chciałabyś to zrobić?  zapytał Adam, nie mogąc ukryć zaskoczenia.
        Coś mi mówi, że powinnam; Nie widziałam go od wielu lat.
        Zapytam go.
        I nie wspominaj mu o Joe Lincolnie, okay? Nigdy nie powiedziałam Samowi, że siedziałam na tym drzewie, więc znienawidziłby mnie, gdyby się o tym teraz dowiedział.
        Nigdy nie poruszyliście tematu śmierci Joego Lincolna?
        Nigdy. Wszyscy w okolicy znali tę sprawę. Eddie i ja dorastaliśmy z nią i dźwigaliśmy jej ciężar, ale uwierz, Adamie, sąsiedzi nie traktowali tego jako coś wielkiego. Mój ojciec zabił Murzyna. Był rok 1950, działo się to w Missisipi. W naszym domu nigdy się o tym nie rozmawiało.
        A więc Sam umrze, jakby nigdy nie popełnił tego zabójstwa?
        Co osiągniesz wyciągając ponownie tę sprawę? Minęło ponad czterdzieści lat.
        Nie wiem. Być może chcę, żeby Sam okazał skruchę.
        Przed tobą? Przeprosi ciebie i wszystko będzie w porządku? Daj spokój, Adamie, jesteś młody i nic nie rozumiesz. Zostaw tę sprawę w spokoju. Nie rań starego człowieka. W tym momencie jesteś jedynym jasnym punktem w jego smutnym życiu.
        No dobrze
        Nie masz prawa wyrządzać mu krzywdy.
        Masz rację. Nie zrobię mu tego. Obiecuję.
       Spojrzała na niego przekrwionymi oczami i patrzyła tak długo, aż odwrócił wzrok, a wtedy przeprosiła go szybko i zniknęła w drzwiach gabinetu. Po chwili usłyszał trzask zamykanych drzwi do łazienki. Przeszedł do dywanie i stanął w przedpokoju, słuchając, jak ciotka krztusi się i wymiotuje. Potem rozległ się odgłos spuszczanej wody i Adam pobiegł na górę, żeby przebrać się i wykąpać.
       
       O dziesiątej rano skończył szlifować tekst apelacji zaadresowanej do Sądu Apelacyjnego Piątego Obwodu w Nowym Orleanie. Sędzia Slattery przesłał już kopię swojej decyzji do Piątego Obwodu i Adam przefaksował tekst apelacji zaraz po przybyciu do biura. Oryginał wysłał w nocy pocztą kurierską Federal Express.
       Odbył też pierwszą rozmowę z Urzędnikiem do Spraw Śmierci, pełnoetatowym pracownikiem Sądu Najwyższego Stanów Zjednoczonych, którego jedynym zajęciem jest śledzenie końcowych apelacji wszystkich więźniów skazanych na śmierć. Kiedy zbliża się termin wykonania egzekucji, Urzędnik do Spraw Śmierci pracuje często dwadzieścia cztery godziny na dobę. E.Garner Goodman opowiedział Adamowi o machinacjach Urzędnika i jego biura i dlatego Adam przeprowadził tę pierwszą rozmowę z pewną dozą niechęci.
       Urzędnik nazywał się Richard Olander i był dość rzeczowym człowiekiem. Wydawał się jednak dość przemęczony.
        Oczekiwaliśmy tego  stwierdził, jakby chciał powiedzieć, że apelację należało złożyć już dawno. Potem zapytał Adama, czy to jego pierwsza egzekucja.
        Tak  odparł Adam.  I mam nadzieję, że ostatnia.
        Cóż, nie mógł pan wybrać gorzej  stwierdził Olander i szczegółowo objaśnił przepisy dotyczące końcowego etapu sprawy. Każdy dokument od tego momentu aż do samego końca, bez względu na to, gdzie był składany i czego dotyczył, ma być równocześnie przesyłany do jego biura, stwierdził beznamiętnie, jakby czytał podpunkt regulaminu. Oznajmił również, że prześle zaraz Adamowi kopie orzeczeń sądu. Jego biuro pracuje bez przerwy, dwadzieścia cztery godziny na dobę, powtórzył kilkakrotnie, i jest rzeczą najważniejszą, żeby Adam przesyłał mu kopie wszelkich dokumentów. To jest, oczywiście, jeśli chce, żeby sąd w uczciwy sposób zbadał sprawę jego klienta. Jeśli go to nie obchodziło, to cóż, mógł działać wedle własnego uznania, lecz jego klient poniósłby tego konsekwencje.
       Adam zobowiązał się przestrzegać przepisów. Sąd Najwyższy był już zmęczony nie kończącymi się opóźnieniami w wykonywaniu prawomocnych wyroków śmierci i chciał niezwłocznie otrzymywać wszystkie dokumenty, żeby przyśpieszyć bieg rzeczy. Apelacja Adama złożona w Piątym Obwodzie miała być analizowana przez waszyngtońskich sędziów i ich asystentów na długo przed przekazaniem sprawy przez Nowy Orlean. To samo dotyczyło wszystkich możliwych apelacji ostatniej szansy.
       Urzędnik do Spraw Śmierci był tak szybki i efektywny, że Sąd Najwyższy najadł się niedawno wstydu, odrzuciwszy apelację, która nie została jeszcze złożona.
       Potem pan Olander wyjaśnił, że jego biuro posiada listę wszystkich potencjalnych skarg, zażaleń, wniosków, próśb i podań i że on oraz jego personel bezustannie śledzą każdą sprawę, żeby sprawdzić, czy wszystkie możliwości zostały wykorzystane. Poza tym gdyby adwokat pominął jakąś kwestię, biuro pana Olandera zawiadomiłoby owego obrońcę o jego niedopatrzeniu. Czy Adam chciałby otrzymać kopię listy możliwych posunięć?
        Nie  odparł Adam, wyjaśniając, że już tę listę posiada. E.Garner Goodman napisał w końcu książkę na temat apelacji ostatniej szansy.
        Doskonale  powiedział pan Olander. Pan Cayhall ma szesnaście dni i, oczywiście, wiele może się zdarzyć w tym czasie. Jednak według jego skromnej opinii był bardzo umiejętnie broniony i wszystkie aspekty sprawy zostały drobiazgowo przeanalizowane. Byłby zaskoczony, mówił dalej, gdyby nastąpiły jeszcze jakieś opóźnienia.
       Mam gdzieś twoje opinie, pomyślał Adam.
       Pan Olander i jego pracownicy uważnie śledzili pewną sprawę rozgrywającą się w Teksasie. Tam datę egzekucji wyznaczono na jeden dzień przed straceniem Sama, ale, w opinii Urzędnika, wiele wskazywało na to, że uzwględniona zostanie prośba o odroczenie. Floryda planowała egzekucję dwa dni po Samie. Georgia wyznaczyła dwie tydzień później, ale cóż, kto wie? Pan Olander przyrzekł, że on albo któryś z jego ludzi będzie w biurze przez dwadzieścia cztery godziny na dobę, a on sam zasiądzie przy telefonie przez ostatnie dwanaście godzin przed egzekucją.
        Proszę dzwonić bez względu na porę  dodał i zakończył rozmowę, obiecując, że postara się pomóc Adamowi i jego klientowi we wszystkim, co będzie w jego mocy.
       Adam cisnął słuchawkę na widełki i zaczął krążyć wściekle po pokoju. Drzwi były jak zwykle zamknięte, a z korytarza docierał szmer porannych plotek. Jego twarz ponownie znalazła się w gazecie i nie chciał się pokazywać. Zadzwonił do Auburn House, pytając o Lee Booth, ale jej nie zastał. Zadzwonił do jej domu, ale tam też jej nie było. Połączył się więc z Parchman i powiedział strażnikowi przy bramie, żeby oczekiwał go około pierwszej.
       Potem zasiadł przed komputerem i zajął się jednym ze swoich ważnych dokumentów, zwięzłą, ułożoną chronologicznie historią sprawy Sama.
       
       Ława przysięgłych sądu w Lakehead County skazała Sama w dniu dwunastego lutego 1981 roku i dwa dni później wydała wyrok śmierci. Sam niezwłocznie złożył apelację do Sądu Najwyższego stanu Missisipi, wskazując szereg uchybień związanych z procesem i aktem oskarżenia, szczególnie jednak podkreślając fakt, że proces odbył się prawie czternaście lat po zamachu. Obrońca Sama, Beniamin Keys, dowodził płomiennie, że jego klientowi odmówiono prawa do szybkiego procesu, a także, wbrew konstytucji, trzykrotnie postawiono przed sądem za tę samą zbrodnię. Argumenty Keysa były bardzo przekonywające. Sąd Najwyższy stanu Missisipi, po gwałtownej dyskusji, wydał dwudziestego trzeciego lipca 1982 roku niejednomyślną decyzję utrzymującą w mocy wyrok sądu z Lakehead County. Pięciu sędziów głosowało za utrzymaniem wyroku, trzech przeciw, a jeden wstrzymał się od głosu.
       Keys złożył następnie w Sądzie Najwyższym Stanów Zjednoczonych wniosek o unieważnienie procesu, prosząc jednocześnie, by sąd ponownie zbadał sprawę Sama. Ponieważ Sąd Najwyższy bardzo rzadko unieważnia procesy, jego zgoda na ponowne rozważenie sprawy, wydana czwartego marca 1983 roku, zaskoczyła wszystkich.
       Zdania sędziów Sądu Najwyższego na temat zarzutu o trzykrotnym wytoczeniu procesu za to samo przestępstwo byty równie podzielone jak zdania sędziów z Missisipi, decyzja została jednak podtrzymana. Podczas pierwszych dwóch procesów ławnicy znaleźli się w impasie, omotani przez gładkie słowa T.Louisa Brazeltona, przepis Piątej Poprawki zakazujący oskarżania dwa razy za jedno przestępstwo nie miał więc tu zastosowania. Sam nie został skazany podczas żadnego z pierwszych dwóch procesów. Ani jedna, ani druga ława przysięgłych nie potrafiła wydać werdyktu, ponowne postawienie Sama przed sądem było więc zgodne z prawem. Dwudziestego pierwszego września 1983 roku Sąd Najwyższy Stanów Zjednoczonych sześcioma głosami do trzech podtrzymał pierwotny wyrok. Keys natychmiast złożył odpowiednie wnioski, żądając powtórzenia rozprawy, lecz bez rezultatu.
       Sam zaangażował Keysa, żeby ten reprezentował go podczas procesu oraz, w razie konieczności, podczas procedury apelacyjnej przed Sądem Najwyższym stanu Missisipi. Kiedy Sąd Najwyższy potwierdził słuszność wyroku, Keys pracował już za darmo. Jego umowa wygasła i wkrótce Keys napisał do Sama długi list, w którym wyjaśniał, że nadszedł czas, by jego klient rozejrzał się za nowym obrońcą. Sam rozumiał to.
       Keys napisał też do swojego przyjaciela, prawnika z Waszyngtonu, który z kolei porozumiał się ze swoim dobrym znajomym E.Garnerem Goodmanem z Kravitz & Bane w Chicago. List wylądował na biurku Goodmana w najbardziej sprzyjającym momencie. Sam miał coraz mniej czasu, Goodman zaś rozglądał się za sprawą charytatywną. Wymienili listy i osiemnastego grudnia 1983 roku Wallace Tyner, prawnik w dziale obrony kryminalnej w Kravitz & Bane, złożył w Sądzie Najwyższym stanu Missisipi wniosek o złagodzenie wyroku.
       Tyner powoływał się na wiele błędów popełnionych podczas procesu Sama, w tym na włączenie do materiału dowodowego drastycznych zdjęć Josha i Johna Kramerów. Atakował wybór ławników, twierdząc, że McAllister systematycznie dyskryminował białych. Dowodził, że proces nie mógł być sprawiedliwy, ponieważ klimat społeczny w roku 1981 był zupełnie inny niż w roku 1967. Utrzymywał, że miejsce przeprowadzenia procesu wyznaczone zostało niesprawiedliwie. Raz jeszcze poruszył sprawę trzykrotnego oskarżenia i złamania prawa do szybkiego procesu. Ogółem Wallace Tyner i E.Garner Goodman podnieśli w swoim wniosku osiem kwestii. Nie twierdzili jednak, że skazany był niewłaściwie broniony podczas procesu, na co powołują się praktycznie wszyscy więźniowie bloku śmierci. Chcieli to zrobić, ale Sam sprzeciwił się kategorycznie. Z miejsca odmówił podpisania pozwu atakującego Beniamina Keysa, prawnika, którego darzył sympatią.
       Pierwszego czerwca 1985 Sąd Najwyższy stanu Missisipi odmówił złagodzenia wyroku. Tyner ponownie złożył apelację w Sądzie Najwyższym, ale apelacja została raz jeszcze odrzucona. Tyner złożył następnie w sądzie federalnym w Missisipi pierwszą prośbę o odroczenie egzekucji. Prośba tradycyjnie była obszerna i zawierała wszystkie kwestie poruszone wcześniej w sądzie stanowym.
       Dwa lata później, trzeciego maja 1987 roku, sąd okręgowy odmówił złagodzenia wyroku, a Tyner złożył odwołanie w Sądzie Piątego Obwodu w Nowym Orleanie, który w przepisanym trybie utrzymał w mocy decyzje sądu niższej instancji. Dwudziestego marca 1988 roku Tyner złożył wniosek o powtórzenie procesu, który Piąty Obwód również odrzucił. Trzeciego września 1988 Tyner i Goodman raz jeszcze udali się do Sądu Najwyższego Stanów Zjednoczonych, by prosić o ponowne rozpatrzenie sprawy.
       Sąd Najwyższy udzielił ostatniego odroczenia w dniu czternastego maja 1989 roku, w związku z precedensem odroczenia udzielonego w procesie z Florydy, którą sąd zdecydował się rozpatrzyć. Tyner dowodził skutecznie, że w sprawie z Florydy występowały podobne kwestie jak w sprawie Sama, a Sąd Najwyższy udzielił odroczeń w kilkudziesięciu sprawach w całych Stanach.
       Podczas gdy Sąd Najwyższy badał proces z Florydy, Tyner i Goodman nie składali żadnych nowych dokumentów. Sam rozpoczął jednak działania mające na celu zerwanie kontraktu z Kravitz & Bane. Złożył kilka napisanych przez siebie, niestarannych wniosków, które zostały szybko odrzucone. Udało mu się jednak uzyskać odpowiednie orzeczenie sądu Piątego Obwodu i zerwać umowę ze swoimi obrońcami. Dwudziestego dziewiątego czerwca Piąty Obwód pozwolił mu na reprezentowanie samego siebie i Garner Goodman zamknął akta sprawy Sama Cayhalla. Akta nie pozostały jednak zamknięte na długo.
       Dziewiątego lipca 1990 Sąd Najwyższy cofnął odroczenie. Dzień później Piąty Obwód również cofnął odroczenie i tego samego dnia Sad Najwyższy stanu Missisipi wyznaczyłdatę egzekucji na ósmego sierpnia, cztery tygodnie później.
       Po dziewięciu latach wojny apelacyjnej Samowi pozostało szesnaście dni życia.

ROZDZIAŁ 29
       
       W Bloku panował spokój i cisza. Zbliżało się kolejne wtorkowe południe. Wentylatory wszelkich kształtów i rozmiarów brzęczały w maleńkich celach, próbując poruszyć powietrze, które gęstniało z każdą minutą.
       Poranne wiadomości telewizyjne pełne były doniesień, że Sam Cayhall przegrał swoją najnowszą bitwę. Decyzje Slatteryego roztrąbiono po całym stanie, jakby rzeczywiście stanowiła ona ostatni gwóźdź do trumny Sama. Stacja z Jackson kontynuowała odliczanie: pozostało już tylko piętnaście dni. DZIEŃ PIĘTNASTY! krzyczał nagłówek nad tym samym co zawsze, starym zdjęciem więźnia. Podniecone, mocno umalowane, zupełnie nie znające się na prawie dziennikarki pompatycznie ogłaszały przed kamerami swoje autorytatywne przepowiednie: W opinii naszych rozmówców Sam Cayhall praktycznie wyczerpał wszystkie możliwości obrony. Wielu ludzi wierzy, że jego egzekucja odbędzie się w przewidzianym terminie, czyli ósmego sierpnia. A teraz przejdźmy do sportu i pogody.
       W Bloku w poniedziałek i wtorek było o wiele mniej rozmów, mniej wrzasków, mniej grypsów wędrujących miedzy celami. Zbliżała się egzekucja. Sierżant Packer uśmiechnął się do siebie idąc korytarzem oddziału A. Narzekanie i złorzeczenia będące częścią jego codziennej pracy zniknęły niemal zupełnie. Teraz więźniowie interesowali się bardziej swoimi obrońcami i strategiami apelacyjnymi. Najczęstszą w ciągu ostatnich dwóch tygodni była prośba o możliwość skorzystania z telefonu w celu skontaktowania się z prawnikiem.
       Packera nie cieszyła zbliżająca się egzekucja, ale podobał mu się spokój. Wiedział jednak, że jest tylko tymczasowy. Jeśli Samowi zostanie nazajutrz przyznane odroczenie, hałas w SMB natychmiast wzrośnie.
       Stanął przed jego celą.
        Przerwa, Sam.
       Więzień siedział na łóżku, jak zwykle pisząc na maszynie i paląc.
        Która godzina?  zapytał odkładając maszynę i wstając.
        Jedenasta.
       Sam odwrócił się plecami do Packera i włożył dłonie w otwór w drzwiach. Packer skuł go starannie.
        Wychodzisz z kimś?
       Cayhall stanął przodem do Packera.
        Tak. Henshaw chce wyjść ze mną.
        Wyprowadzę go  powiedział Packer dając znak strażnikowi na końcu korytarza. Drzwi otworzyły się i Sam powoli ruszył za Packerem mijając kolejne cele. Każdy więzień stał oparty o kraty, z rękami przewieszonymi na zewnątrz, uważnie obserwując Cayhalla.
       Przeszli przez, kolejne bramki i korytarze i wreszcie Packer otworzył nie pomalowane metalowe drzwi. Sam przestąpił przez próg i znalazł się na słońcu. Nienawidził tej części swojego spaceru. Stanął na trawie i zacisnął powieki, kiedy Packer zdejmował mu kajdanki, a potem otworzył je ponownie, czekając, aż przyzwyczają się do oślepiającego blasku słońca.
       Packer bez słowa wrócił do środka, a więzień stał w jednym miejsce przez długą minutę, podczas gdy światła błyskały i waliło mu w głowie. Upał nie denerwował go, ponieważ żył z nim przez cały czas, ale promienie słońca cięły jak lasery, wywołując potężną migrenę za każdym razem, gdy pozwalano mu wyłonić się z lochu. Stać go było oczywiście na kupno pary tandetnych okularów przeciwsłonecznych, takich jakie miał Packer, jednak zgoda na ich noszenie byłaby w opinii władz więzienia zbytnim złagodzeniem rygoru. Okulary przeciwsłoneczne nie znalazły się więc na liście przedmiotów, które mogli posiadać więźniowie.
       Ruszył niepewnie po przystrzyżonej trawie, patrząc przez siatkę na rozciągające się wokoło pola bawełny. Teren spacerowy nie był niczym więcej niż ogrodzonym kawałkiem piasku i trawy z dwiema drewnianymi ławeczkami i tablicą do koszykówki dla Afrykanów. Zarówno więźniowie, jak i strażnicy nazywali go Wybiegiem. Sam odmierzył krokami jego wielkość setki razy, a następnie porównał swoje obliczenia z pozostałymi więźniami. Wybieg miał siedemnaście metrów długości i dwanaście szerokości Siatka była wysoka na trzy metry i zakończona półmetrową koroną drutu kolczastego. Za siatką rozpoczynał się pas trawy, który ciągnął się przez jakieś trzydzieści metrów aż do głównego ogrodzenia, strzeżonego przez strażników na wieżach.
       Szedł prosto wzdłuż siatki, a potem skręcał pod kątem dziewięćdziesięciu stopni i kontynuował swój spacer, licząc każdy krok po kolei. Siedemnaście na dwanaście. Cela miała dwa na trzy. Biblioteka prawnicza  sześć na pięć. Jego część sali widzeń mierzyła dwa metry na siedem. Powiedziano mu kiedyś, że sala egzekucyjna ma wymiary pięć metrów na cztery, a sama komora jest klitką szeroką na marne półtora metra.
       Podczas pierwszego roku w więzieniu Sam truchtał wokół krawędzi Wybiegu, próbując wycisnąć z siebie trochę potu i wzmocnić serce. Rzucał też piłką do kosza, ale przestał, kiedy przez całe dnie ani razu nie udawało mi się trafić. W końcu zupełnie zarzucił ćwiczenia i od lat traktował spacer wyłącznie jako okazję do opuszczenia swojej celi. W pewnym okresie nabrał zwyczaju stania przy siatce i patrzenia ponad polami na drzewa. Wyobrażał sobie wtedy zwykłe życie. Wolność. Autostrady. Łowienie ryb. Jedzenie. Czasem seks. Odtwarzał prawie wierny obraz małej farmy w Ford County, leżącej gdzieś tam, niezbyt daleko, pomiędzy dwoma kawałkami lasu. Marzył o Brazylii i Argentynie i innych odległych krajach, gdzie mógłby mieszkać pod przybranym nazwiskiem.
       A potem przestał marzyć. Przestał gapić się przez siatkę i oczekiwać cudu. Spacerował i palił, prawie zawsze w pojedynkę. Czasem pozwalał sobie tylko na partyjkę warcabów.
       Drzwi otworzyły się ponownie i na zewnątrz wyszedł Hank Henshaw. Zamrugał wściekle oczami i wbił wzrok w ziemię, podczas gdy Packer zdejmował mu kajdanki. Potem rozmasował sobie nadgarstki i przeciągnął się mocno. Packer podszedł do jednej z ławeczek i położył na niej zniszczone tekturowe pudełko.
       Obaj więźniowie odprowadzili sierżanta wzrokiem, a następnie podeszli do ławeczki i usiedli na niej okrakiem, umieszczając pudełko pośrodku. Sam rozłożył szachownicę, podczas gdy Henshaw ustawiał bierki.
        Dziś moja kolej na czerwone  powiedział Sam.
        Grałeś czerwonymi ostatnim razem  odparł Henshaw patrząc na niego.
        Grałem czarnymi.
        Nie, ja grałem czarnymi. Moja kolej na czerwone.
        Posłuchaj, Hank, zostało mi piętnaście dni, więc jeśli chcę grać czerwonymi, to będę grał czerwonymi. Henshaw wzruszył ramionami.
        Ty chyba zaczynasz  powiedział Henshaw.
        Oczywiście, że tak.  Sam przesunął bierkę na puste pole i partia została rozpoczęta. Południowe słońce paliło niemiłosiernie i po kilku minutach czerwone kombinezony przykleiły się obu mężczyznom do pleców.
       Hank Henshaw miał czterdzieści jeden lat, od siedmiu był mieszkańcem Bloku, lecz nie sądził, by miał kiedykolwiek ujrzeć wnętrze komory gazowej. Podczas jego procesu popełniono dwa kluczowe błędy i istniała spora szansa, że jego wyrok zostanie cofnięty, a on sam zwolniony.
        Kiepskie wiadomości  powiedział, kiedy Sam zastanawiał się nad kolejnym ruchem.
        Tak, sprawy wyglądają nie najlepiej, nie uważasz?
        Tak. Co mówi na to wszystko twój prawnik?  Żaden nie podnosił wzroku znad szachownicy.
        Mówi, że nic nie jest przesądzone.
        Co to, u diabła, znaczy?  zapytał Hank robiąc ruch.
        Chyba to, że mnie zagazują, ale nie pójdę tam jak bezbronne cielę.
        Czy ten dzieciak wie, co robi?
        O tak. Jest ostry. Wiesz, to rodzinne.
        Ale jest strasznie młody.
        To bystry chłopak. Odebrał staranne wykształcenie. Drugi wynik na swoim roku w Michigan. Wydawca Przeglądu Prawniczego.
        Co to znaczy?
        To znaczy, że ma łeb. Coś wymyśli.
        Mówisz poważnie, Sam? Naprawdę w to wierzysz?
       Jego przeciwnik zbił nagle dwie czarne bierki i Henshaw zaklął.
        Jesteś żałosny  powiedział Sam z uśmiechem.  Kiedy ze mną ostatnio wygrałeś?
        Dwa tygodnie temu.
        Ty łgarzu. Nie wygrałeś ze mną od trzech lat.
       Henshaw z wahaniem zrobił ruch i ponownie stracił bierkę. Pięć minut później partia zakończyła się zwycięstwem Sama. Dwaj więźniowie starannie ustawili bierki i zaczęli grać od nowa.
       
       W południe pojawił się Packer i jeszcze jeden strażnik z kajdankami i zabawa dobiegła końca. Więźniowie zostali odprowadzeni do swoich cel, gdzie podawano obiad. Fasola, groch, tłuczone ziemniaki i kilka kromek suchego chleba. Sam zjadł mniej niż jedną trzecią tego świństwa i czekał cierpliwie, aż przyjdzie po niego strażnik. W ręce trzymał czystą parę szortów i kostkę mydła. Nadszedł czas na kąpiel.
       Strażnik pojawił się wreszcie i zaprowadził go do małego prysznica na końcu korytarza. Zgodnie z rozporządzeniem sądu, więźniom bloku śmierci przysługiwało w tygodniu pięć szybkich wizyt pod prysznicem, bez względu na to, czy mieli na nie ochotę czy nie, jak lubili mówić strażnicy.
       Wykąpał się szybko, dwukrotnie myjąc włosy mydłem i spłukując się pod ciepłą wodą. Kabina była stosunkowo czysta, ale używało jej wszystkich czternastu więźniów z bloku śmierci. Dlatego nie zdejmował z nóg swoich gumowych klapek. Po pięciu minutach woda przestała lecieć, a Sam stał jeszcze pod prysznicem przez parę chwil, patrząc na pleśniejące kafelki na ścianach. Były rzeczy w Bloku, za którymi nie miał zamiaru tęsknić.
       Dwadzieścia minut później załadowano go do więziennej furgonetki i przewieziono do odległej o kilometr biblioteki prawniczej.
       Adam czekał już w środku. Zdjął marynarkę i podwinął rękawy koszuli, a strażnicy rozkuli Sama i wyszli. Przywitali się uściskiem dłoni. Sam szybko usiadł i zapalił papierosa.
        Co robiłeś?  zapytał.
        Byłem zajęty  odparł Adam siadając naprzeciwko.  W środę musiałem nieoczekiwanie pojechać do Chicago.
        W związku ze mną?
        Można tak powiedzieć. Goodman chciał omówić postępowanie i było jeszcze parę innych kwestii.
        A więc Goodman wciąż się mną zajmuje?
        Goodman jest moim szefem, Sam. Muszę składać mu raporty, jeśli chcę dalej tam pracować. Wiem, że go nienawidzisz, ale on naprawdę troszczy się o ciebie i twoją sprawę. Wierz lub nie, Goodman nie chce, żebyś został zagazowany.
        Nie nienawidzę go już.
        Skąd ta zmiana?
        Nie wiem. Kiedy zbliża się śmierć, zaczynasz myśleć na temat wielu rzeczy.
       Adam chciał usłyszeć coś więcej, ale Sam zamilkł. Zaczął więc obserwować palącego dziadka i próbował nie myśleć o Joe Lincolnie. Ani o ojcu Sama bitym na stypie. Starał się też zapomnieć o wszystkich innych okropnych historiach, które Lee opowiedziała mu w Ford County. Próbował wyrzucić te rzeczy z pamięci, ale mu się to nie udawało.
       Obiecał ciotce, że nie będzie więcej wspominał o koszmarach z przeszłości.
        Spodziewam się, że słyszałeś o naszej ostatniej porażce  powiedział wyciągając papiery z dyplomatki.
        Nie trwało to długo, co?
        Tak. Dość szybka porażka, ale już złożyłem apelację w Piątym Obwodzie.
        Nigdy nie wygrałem w Piątym Obwodzie.
        Wiem. Ale na tym etapie nie możemy wybierać sobie sądu apelacyjnego.
        Co nam jeszcze pozostało?
        Parę rzeczy. We wtorek po spotkaniu z sędzią federalnym przypadkowo natknąłem się na gubernatora. Chciał porozmawiać ze mną na osobności. Dał mi swój prywatny numer telefonu i poprosił, żebym zadzwonił do niego w twojej sprawie. Powiedział, że ma wątpliwości co do wielkości twojej winy.
       Sam wbił wzrok w Adama.
        Wątpliwości? Przecież tylko przez niego tu jestem. Ten kretyn nie może się doczekać, kiedy mnie zagazują.
        Zapewne masz rację, ale
        Obiecałeś, że nie będziesz z nim rozmawiał. Podpisałeś ze mną umowę, która wyraźnie zabrania ci jakichkolwiek kontaktów z tym głupcem.
        Uspokój się, Sam. Facet złapał mnie, kiedy wychodziliśmy z sądu.
        Dziwne, że nie zwołał w związku z tym konferencji prasowej.
        Zagroziłem mu. Wymogłem na nim obietnicę, że się nie wygada.
        A zatem jesteś pierwszą osobą w historii, która zdołała uciszyć tego sukinsyna.
        Nie wyklucza możliwości zastosowania prawa łaski.
        Powiedział ci to?
        Tak.
        Czym to uzasadnia? Nie wierzę mu.
        Nie mam pojęcia, Sam. I szczerze mówiąc, nie obchodzi mnie to. Ale w czym może nam to zaszkodzić? Co stracimy, jeśli wniesiemy o przeprowadzenie rozprawy rewizyjnej? Zgoda, znowu pojawią się kamery. Ale jeśli jest szansa, że przyzna nam rację, to dlaczego miałoby cię obchodzić, czy w jakiś sposób to wykorzysta?
        Nie. Odpowiedź brzmi nie. Nie zgadzam się, żebyś wystąpił o rozprawę rewizyjną. Do diabła, nie. Po tysiąckroć nie. Ja go znam, Adamie. Facet próbuje wciągnąć cię do swojej gry. To wszystko sztuczka, gra na pokaz. Sukinsyn będzie okazywał swój żal aż do samego końca, ciągnąc z tego, ile się da. Uzyska większy rozgłos niż ja, a to przecież moja egzekucja.
        Ale w czym miałoby to nam zaszkodzić? Sam uderzył otwartą dłonią w stoi.
        W tym, że to nic nie da, Adamie! On nie zmieni zdania.
       Adam nagryzmolił coś w swoim notatniku. Więzień usiadł wygodniej w krześle i zapalił następnego papierosa. Włosy miał wciąż mokre i przyczesywał je palcami.
       Adam położył pióro na stole i spojrzał na swojego klienta.
        Co chcesz zrobić, Sam? Poddać się? Skoro tak dobrze znasz się na tym pieprzonym prawie, to powiedz mi, co chcesz zrobić.
        Cóż, myślałem nad tym.
        Nie mam co do tego wątpliwości.
        Wniosek złożony w Piątym Obwodzie jest dość sensowny, ale nie wygląda obiecująco. Według mnie, nie mamy już zbyt wiele możliwości.
        Oprócz Beniamina Keysa.
        Słusznie. Oprócz Keysa. Bronił mnie dobrze podczas procesu i później podczas apelacji i był niemal moim przyjacielem. Nie chciałbym występować przeciwko niemu.
        To standardowe postępowanie w sprawach wyroków śmierci, Sam. Zawsze oskarża się adwokata reprezentującego cię na procesie o niewłaściwie prowadzoną obronę. Goodman powiedział mi, że chciał tak postąpić, ale ty się sprzeciwiłeś. Należało to zrobić już dawno.
        Goodman mówi prawdę. Błagał mnie, żebyśmy wzięli się za Keysa, ale ja powiedziałem nie. Teraz tego żałuję.
       Adam siedział na krawędzi krzesła i robił notatki.
        Przeanalizowałem stenogramy i myślę, że Keys popełnił błąd nie pozwalając ci zeznawać.
        Wiesz, ja chciałem złożyć zeznania. Chyba już ci to powiedziałem. Kiedy usłyszałem zeznania Dogana, pomyślałem, że muszę wyjaśnić przysięgłym, iż to ja podłożyłem bombę, ale nie chciałem nikogo zabijać. To prawda, Adamie. Nie miałem zamiaru nikogo zabijać.
        Chciałeś zeznawać, ale twój obrońca nie pozwolił ci na to. Sam uśmiechnął się i spuścił wzrok.
        Czy to właśnie chcesz, żebym powiedział?
        Tak.
        Nie mam zbyt wielkiego wyboru, prawda?
        Nie.
        Okay. Tak właśnie było. Chciałem złożyć zeznania, ale mój adwokat nie pozwolił mi na to.
        Złożę odpowiednie pismo procesowe z samego rana.
        I tak jest już za późno, prawda?
        Cóż, z pewnością jest późno, a tę kwestię należało podnieść dawno temu. Ale co mamy do stracenia?
        Czy zadzwonisz do Keysa i powiesz mu o tym?
        Jeśli znajdę czas. Naprawdę niewiele obchodzą mnie teraz jego odczucia.
        Ani mnie. Do diabła z nim. Kogo jeszcze możemy zaatakować?
        Lista jest raczej krótka.
       Sam zerwał się z krzesła i zaczął spacerować wokół stołu odmierzając równo kroki. Szedł wokół stołu, za plecami Adama i wzdłuż wszystkich czterech ścian, licząc przez cały czas. Potem zatrzymał się i oparł o jedną z półek z książkami.
       Adam dokończył robić notatki.
        Lee pyta, czy może cię odwiedzić.
       Sam wlepił w niego wzrok i powoli wrócił na swoje miejsce.
        A chciałaby?
        Myślę, że tak.
        Będę musiał się nad tym zastanowić.
        Cóż, nie zastanawiaj się zbyt długo.
        Jak się jej wiedzie?
        Całkiem nieźle, jak sądzę. Przesyła wyrazy miłości i dużo się za ciebie modli.
        Czy ludzie w Memphis wiedzą, że jest moją córką?
        Nie sądzę. Gazety jeszcze o tym nie pisały.
        Mam nadzieję, że się to nie wyda.
        W ostatnią sobotę pojechaliśmy razem do Clanton.
       Sam spojrzał smutno na Adama, a potem wbił wzrok w sufit.
        Co oglądaliście?  zapytał.
        Dużo rzeczy. Pokazała mi grób mojej babki i miejsce, gdzie leżą inni Cayhallowie.
        Nie chciała być pochowana z Cayhallami, czy Lee powiedziała ci o tym?
        Tak. Zapytała mnie też, gdzie ty chcesz leżeć.
        Jeszcze się nie zdecydowałem.
        Pewnie. Daj mi tylko znad, kiedy podejmiesz decyzje. W niedzielę przeszliśmy się trochę po mieście i Lee pokazała mi dom, w którym mieszkałem. Poszliśmy do centrum i siedzieliśmy w altance przed gmachem sądu. Miasto dobrze prosperuje. Było pełno ludzi.
        Zawsze oglądaliśmy sztuczne ognie z cmentarza.
        Lee powiedziała mi o tym. Zjedliśmy lunch i pojechaliśmy za miasto. Lee zabrała mnie do domu swojego dzieciństwa.
        Czy on jeszcze stoi?
        Tak, ale jest nie zamieszkany. Ogród zarósł chwastami. Spacerowaliśmy trochę po terenie. Lee opowiadała mi historie z dzieciństwa. Mówiła dużo o Eddiem.
        Czy ma dobre wspomnienia?
        Niezupełnie.
       Sam założył ręce i spojrzał na blat stołu. Minuta przeszła w ciszy. Wreszcie zapytał:
        Czy Lee opowiedziała ci o małym przyjacielu Eddiego, Quinsie Lincolnie?
       Adam skinął powoli głową i obaj spojrzeli sobie prosto w oczy.
        Tak, opowiedziała mi o nim.
        I o jego ojcu?
        Opowiedziała mi całą historię.
        Wierzysz jej?
        Tak. A powinienem?
        To prawda. To wszystko prawda.
        Tak myślałem.
        Jak się czułeś, kiedy Lee ci to opowiedziała? To znaczy, jak na to zareagowałeś?
        Nienawidziłem cię.
        A teraz jak się czujesz?
        Inaczej.
       Sam wstał i podszedł do końca stołu, a potem zatrzymał się i stanął plecami do Adama.
        To było czterdzieści lat temu  wymamrotał, ledwie słyszalnie.
        Nie przyszedłem tutaj, żeby o tym rozmawiać  powiedział Adam, czując się winny.
       Sam odwrócił się i oparł o tę samą półkę z książkami. Założył ponownie ręce i wbił wzrok w ścianę.
        Tysiące razy żałowałem, że to się stało.
        Obiecałem Lee, że nie poruszę tego tematu. Przepraszam.
        Joe Lincoln był dobrym człowiekiem. Często się zastanawiałem, co stało się z Ruby, Quincem i resztą dzieciaków.
        Daj temu spokój, Sam. Porozmawiajmy o czymś innym.
        Mam nadzieję, że będą szczęśliwi, kiedy umrę.

ROZDZIAŁ 30
       
       Kiedy Adam mijał wartownię przy głównej bramie, strażnik pomachał do niego, jakby miał do czynienia ze stałym klientem. Adam kiwnął dłonią, a potem przyhamował i wcisnął guzik otwierający bagażnik. Przy wyjeździe z Parchman nie były wymagane żadne dokumenty, strażnik musiał tylko zerknąć do bagażnika, żeby upewnić się, że żaden z więźniów nie postanowił wybrać się na przejażdżkę. Wjechał na szosę i ruszył na południe, oddalając się od Memphis. Obliczył, że była to jego piąta wizyta w Parchman. Pięć wizyt w ciągu dwóch tygodni. Przypuszczał, że na następne piętnaście dni więzienie stanie się jego drugim domem. Cóż za okropna perspektywa.
       Nie miał ochoty widzieć się z Lee tego wieczora. Czuł się w pewnym stopniu odpowiedzialny za jej powrót do alkoholu, choć sama przyznała, że żyła w ten sposób od wielu lat. Była alkoholiczką i jeśli chciała pić, to nie mógł nic na to poradzić. Przyjadę do niej jutro wieczorem, postanowił, wypijemy kawę i porozmawiamy. Dzisiaj jednak potrzebuję chwili dla siebie.
       Dochodziła trzecia, gorąco promieniowało z asfaltu, pola były zakurzone i wyschnięte, maszyny rolnicze powolne, ruch na szosie niewielki i leniwy. W pewnej chwili Adam zjechał na pobocze i podniósł składany dach saaba. Zatrzymał się przy chińskim sklepie w Ruleville i kupił puszkę mrożonej herbaty, a potem popędził pustą szosą w kierunku Greenyille. Miał zadanie do wykonania, zapewne nieprzyjemne, czuł jednak, że musi je spełnić. Żywił nadzieję, że wystarczy mu odwagi.
       Trzymał się bocznych dróg, małych wiejskich gruntówek i jechał pozornie bezsensownymi zygzakami po Delcie. Zgubił się dwukrotnie, ale zdołał odnaleźć właściwą drogę. Dotarł do Greenville parę minut przed piątą i ruszył w stronę centrum, szukając miejsca przeznaczenia. Dwa razy miną) Park Kramerów. Znalazł synagogę, stojącą naprzeciw Pierwszego Kościoła Baptystów. Zaparkował na Main Street, koło nadrzecznego wału strzegącego miasta przed powodzią. Poprawił krawat i przeszedł trzy skrzyżowania ulicą Washington, aż dotarł do starego murowanego budynku z napisem Magazyn Kramera nad wejściem. Ciężkie przeszklone drzwi otworzyły się do środka, a stare deski podłogi skrzypiały głośno, kiedy szedł po nich. Przedmą cześć budynku zaprojektowano tak, by przypominała staromodny sklep, ze szklanymi ladami umieszczonymi przed szerokimi półkami biegnącymi aż do sufitu. Półki i lady zapełnione były skrzynkami i pudełkami z artykułami spożywczymi, które już dawno przestano produkować. Na jednej z lad stała antyczna metalowa kasa. To małe muzeum było jednak nowoczesnym sklepem. Resztę budynku odnowiono i sprawiała wrażenie bardzo porządnej. Ściana szklanych szyb przecinała wejściowe foyer, a szeroki, wyłożony dywanem korytarz biegł przez środek budynku, prowadząc niewątpliwie do gabinetów urzędników i pokojów sekretarek. Gdzieś w głębi musiał znajdować się magazyn.
       Adam podziwiał staroświeckie przedmioty wystawione na szklanych ladach, kiedy nagle z tyłu wyłonił się młody mężczyzna w dżinsach.
        W czym mogę panu pomóc?  zapytał.
       Adam uśmiechnął się i poczuł, że jest nieco zdenerwowany.
        Chciałbym się widzieć z panem Kramerem  powiedział.
        Sprzedaje pan coś?
        Nie.
        Kupuje?
        Również nie.
       Młody człowiek trzymał w ręku ołówek i najwyraźniej był zajęty.
        A zatem czy mogę zapytać, czego pan potrzebuje?
        Chciałbym spotkać się z panem Kramerem. Czy go zastałem?
        Pan Kramer spędza większość czasu w głównym magazynie na południe od miasta.
       Adam zrobił trzy kroki w stronę mężczyzny i podał mu swoją wizytówkę.
        Nazywam się Adam Hall. Jestem prawnikiem z Chicago. Naprawdę muszę spotkać się z panem Kramerem.
       Mężczyzna wziął wizytówkę i studiował ją przez kilka sekund, a potem spojrzał na Adama podejrzliwie.
        Chwileczkę  powiedział i odszedł.
       Adam oparł się o ladę i podziwiał zabytkową kasę. Czytał w którymś ze zgromadzonych przez siebie artykułów, że rodzina Marvina Kramera od pokoleń zajmowała się handlem na terenie Delty. Jeden z przodków zsiadł z parowca w porcie Greenville i postanowił tam osiąść. Otworzył mały sklepik z artykułami spożywczymi i tak się to zaczęło. Dziennikarze opisujący tragedię Kramera zawsze podkreślali bogactwo jego rodziny.
       Po dwudziestu minutach czekania Adam zdecydował się już odjechać i czuł sporą ulgę. Zrobił wymagany wysiłek. Jeśli pan Kramer nie chce się z nim spotkać, to trudno.
       Nagle usłyszał kroki na drewnianej podłodze i odwrócił się na pięcie.
       Starszy dżentelmen stał przed nim z jego wizytówką w dłoni. Wysoki i szczupły, z falistymi siwymi włosami, ciemnobrązowymi, podkrążonymi oczami i pociągłą, mocną twarzą, na której nie było uśmiechu. Stał wyprostowany, patrzył z niechęcią na Adama i milczał.
       Przez moment Adam żałował, że nie wyszedł pięć minut wcześniej. Potem zapytał siebie, dlaczego tu w ogóle przyjechał, i postanowił mimo wszystko spróbować.
        Dzień dobry  powiedział, kiedy stało się oczywiste, że starszy dżentelmen nie przemówi pierwszy.  Czy pan Elliott Kramer?
       Mężczyzna skinął głową, ale tak wolno, jakby już samo pytanie stanowiło dla niego wyzwanie.
        Nazywam się Adam Hall. Pracuję w kancelarii adwokackiej w Chicago. Sam Cayhall jest moim dziadkiem, a ja go reprezentuję.  Było oczywiste, że Kramer już się tego domyślił, ponieważ słowa Adama nie zaskoczyły go.  Chciałbym z panem porozmawiać.
        Porozmawiać o czym?
        O Samie.
        Mam nadzieję, że Sam zgnije w piekle  powiedział Kramer, jakby nie miał wątpliwości co do kierunku pośmiertnej podróży Sama. Oczy miał niemal czarne.
       Adam spuścił wzrok, próbując wymyślić jakąś nie zadrażniającą odpowiedź.
        Tak jest, sir  powiedział wreszcie, pamiętając, że znajduje się na głębokim Południu, gdzie grzeczność jest formą obowiązującą.  Rozumiem, co pan czuje. Nie dziwię się panu, chciałbym tylko porozmawiać przez kilka minut.
        Czy Sam przysyła swoje przeprosiny?  zapytał Kramer. Fakt, że użył imienia Sama, wydał się Adamowi dziwny. Nie pan Cayhall, nie Cayhall, po prostu Sam, tak jakby byli dwoma starymi przyjaciółmi, którzy pokłócili się kiedyś i postanowili się wreszcie pogodzić. Powiedz tylko przepraszam, Sam, i wszystko będzie okay.
       Myśl o gładkim kłamstwie przemknęła Adamowi przez głowę. Mógł znaleźć parę słodkich słów, opowiedzieć, jak okropnie czuje się Sam teraz, kiedy zostało mu już tak niewiele czasu, jak rozpaczliwie pragnie przebaczenia. Ale nie potrafił się do tego zmusić.
        Czy to by cokolwiek zmieniło?  zapytał w zamian. Pan Kramer powoli schował wizytówkę do kieszeni koszuli i spojrzał obok Adama na coś za oknem.
        Nie  odparł.  To by nic nie zmieniło. Należało to zrobić dawno temu.  Mówił z ciężkim akcentem Delty i chociaż jego słowa nie były przyjemne, ich dźwięk miał działanie kojące. Padały wolno i po namyśle, jakby czas nic nie znaczył. Pobrzmiewała w nich nuta cierpienia, a także przeświadczenie, że życie zakończyło się przed wieloma laty.
        Nie, panie Kramer. Sam nie wie, że tu jestem, nie przesyła wice przeprosin. Ale ja to robię.
       Wzrok skierowany za okno i w przeszłość nie drgnął ani na moment. Ale ojciec Marvina słuchał.
       Adam ciągnął dalej:
        Czuję się w obowiązku, żeby powiedzieć, przynajmniej za siebie i córkę Sama, że jest nam okropnie przykro ze względu na to, co się stało.
        Dlaczego Sam nie powiedział tego wiele lat temu?
        Nie potrafię na to odpowiedzieć.
        Wiem. Jest pan nowy.
       Ach, potęga prasy. Pan Kramer czytał oczywiście gazety jak wszyscy inni.
        Tak jest, sir. Próbuję ocalić mu życie.
        Dlaczego?
        Z wielu powodów. Zabicie go nie przywróci życia pańskim wnukom ani pańskiemu synowi. Postąpił źle, ale również władza nie powinnna go zabijać.
        Rozumiem. I myśli pan, że ja nie słyszałem tego wszystkiego jut wcześniej?
        Nie, sir. Jestem pewny, że słyszał pan to wszystko nieraz. Widział pan to wszystko. Czuł pan to wszystko. Nie potrafię sobie wyobrazić, przez co pan przeszedł. Próbuję tylko sam tego uniknąć.
        Czego jeszcze pan chce?
        Czy mógłby pan poświęcić mi pięć minut?
        Poświęciłem panu już trzy. Zostały panu jeszcze dwie.  Spojrzał na zegarek, jakby chciał włączyć stoper, a potem wsunął długie palce swoich dłoni do kieszeni spodni. Jego wzrok ponownie spoczął na oknie i tym, co było za nim.
        Gazeta z Memphis cytowała pańską wypowiedź, że chciałby pan być w komorze, kiedy przywiążą Sama do krzesła, chciałby pan patrzyć mu prosto w oczy.
        To wierny cytat. Ale nie sądzę, by do tego doszło.
        Dlaczego?
        Ponieważ mamy zgniły wymiar sprawiedliwości. Sama rozpieszczano i ochraniano w więzieniu przez niemal dziesięć lat. Jego apelacje ciągną się w nieskończoność. Pan składa nowe pozwy i pociąga za wszelkie możliwe sznurki, żeby utrzymać go przy życiu. System jest chory. Nie oczekujemy już sprawiedliwości.
        Zapewniam pana, że Sama nikt nie rozpieszcza. Blok śmierci to straszliwe miejsce. Właśnie stamtąd wyjechałem.
        Tak, ale żyje. Żyje, oddycha, ogląda telewizję, czyta książki. Rozmawia z panem. Składa kolejne apelacje. A kiedy  i jeśli  nadejdzie czas śmierci, będzie miał pełno czasu, żeby sobie ją zaplanować. Pożegnać się. Pomodlić. Moi wnukowie nie mieli czasu, żeby się pożegnać, panie Hall. Nie zdołali uściskać rodziców i pocałować ich przed śmiercią. Zostali po prostu rozerwani na kawałki, kiedy wesoło się bawili.
        Rozumiem to, panie Kramer. Ale zabicie Sama nie zwróci ich panu.
        Nie, nie zwróci. Ale sprawi, że poczujemy się o wiele lepiej. Złagodzi ból. Milion razy modliłem się, żebym dożył chwili, kiedy on umrze. Pięć lat temu przeszedłem atak serca. Przywiązali mnie na dwa tygodnie do jakiejś cholernej maszyny i jednym, co trzymało mnie przy życiu, było pragnienie, żeby nie umrzeć przed Samem Cayhallem. Stawię się tam, panie Hall, jeśli pozwolą mi na to lekarze. Chcę patrzyć, jak on umiera, a potem pojadę do domu i też umrę.
        Przykro mi, że myśli pan w ten sposób.
        Też mi jest z tego powodu przykro. Przykro mi, że kiedykolwiek usłyszałem nazwisko Sam Cayhall.
       Adam zrobił krok do tyłu i oparł się o ladę koło antycznej kasy. Wlepił wzrok w podłogę, a Kramer wyglądał przez okno. Słońce opadało ku zachodowi, za budynek, i w małym, stylowym muzeum robiło się coraz ciemniej.
        Straciłem przez to ojca  powiedział Adam cicho.
        Współczuję panu. Czytałem gdzieś, że popełnił samobójstwo wkrótce po ostatnim procesie.
        Sam też cierpiał, panie Kramer. Zniszczył swoją rodzinę, zniszczył pańską. I dźwiga na karku większy ciężar, niż jest pan sobie w stanie wyobrazić.
        Może nie będzie mu tak ciężko, kiedy umrze.
        Być może. Ale dlaczego nie powstrzymamy tego zabijania?
        Jak ja miałbym je powstrzymać?
        Czytałem gdzieś; że przyjaźni się pan z gubernatorem.
        Dlaczego to pana obchodzi?
        A więc to prawda?
        To chłopak z okolicy. Znam go od wielu lat.
        Spotkałem się z nim w zeszłym tygodniu. Jak pan wie, gubernator ma prawo ułaskawić więźnia.
        Nie liczyłbym na to, że to zrobi.
        Toteż nie liczę. Jestem jednak zdesperowany. Nie mam nic do stracenia, poza własnym dziadkiem. Jeśli pan i pańska rodzina tak bardzo chcecie, żeby ta egzekucja doszła do skutku, to McAllister z pewnością was wysłucha.
        Zgadzam się z panem.
        A gdybyście zdecydowali, że jesteście jej przeciwni, to gubernator mógłby podzielić wasze zdanie.
        A więc wszystko zależy ode mnie  powiedział stary Kramer, poruszając się wreszcie. Przeszedł obok Adama i stanął przed oknem.  Jest pan nie tylko zdesperowany, panie Hall, ale także niezwykle naiwny.
        Nic na to nie odpowiem.
        Miło jest wiedzieć, że mam tak wielką władz?. Gdybym o tym wiedział, pański dziadek umarłby już dawno temu.
        On nie zasługuje na to, żeby umrzeć, panie Kramer  powiedział Adam podchodząc do drzwi. Nie spodziewał się, że znajdzie współczucie. Ważne było tylko, żeby pan Kramer zobaczył go i dowiedział się, że inni ludzie też cierpią.
        Moi wnukowie też na to nie zasługiwali. Ani mój syn. Adam otworzył drzwi i powiedział:
        Przepraszam za najście i dziękuję za czas, który mi pan poświęcił. Mam siostrę, kuzyna i ciotkę, córkę Sama. Chciałem tylko, żeby pan wiedział, że Sam też ma rodzinę. Będziemy cierpieli, jeśli on umrze. Jeśli nie zostanie stracony, nigdy nie wyjdzie z więzienia. Zmarnieje tylko i pewnego, niezbyt odległego dnia umrze z przyczyn naturalnych.
        Wy będziecie cierpieli?
        Tak jest, sir. To żałosna rodzina, panie Kramer, która doświadczył wielu tragedii. Próbuję nie dopuścić, żeby wydarzyła się jeszcze jedna. Elliott Kramer odwrócił się i spojrzał na Adama. Jego twarz była obojętna.
        A zatem współczuję panu  powiedział.
        Dziękuję raz jeszcze  rzekł Adam.
        Życzę panu miłego dnia  dodał siwowłosy dżentelmen bez uśmiechu i Adam wyszedł.
       Ruszył ocienioną ulicą i po jakimś czasie dotarł do centrum miasta. Znalazł park pamięci ofiar zamachu i usiadł na ławce niedaleko brązowego pomnika dwóch małych chłopców. Po kilku minutach jednak, zmęczony poczuciem winy i ciężarem wspomnień, wstał i odszedł.
       Wstąpił do tego samego zatłoczonego baru na sąsiedniej ulicy, wypił kawę i zjadł trochę smażonego sera. Parę stolików dalej jacyś ludzie prowadzili rozmowę na temat Sama Cayhalla, ale nie był w stanie usłyszeć, o czym dokładnie mówią.
       Wynajął pokój w motelu i zadzwonił do Lee. Sądząc po głosie, była trzeźwa i zdawała się odczuwać ulgę, że Adam nie wróci do domu na noc. Obiecał jej, że zjawi się nazajutrz wieczorem. Kiedy zapadł zmrok, spał już od ponad półgodziny.

ROZDZIAŁ 31
       
       Środa, dwudziesty piąty lipca. Czternaście dni do wyznaczonej daty egzekucji.
       Adam pojechał do Memphis przed świtem i od siódmej siedział już zamknięty w swoim biurze. Do ósmej zdążył przeprowadzić trzy rozmowy telefoniczne z E.Garnerem Goodmanem. Goodman sprawiał wrażenie podminowanego i niewyspanego. Omówili szczegółowo kwestie taktyki obronnej przyjętej przez Keysa na procesie. Akta Sama pełne były notatek i analiz wyjaśniających, dlaczego proces został przegrany, niewiele z nich obarczało jednak winą Beniamina Keysa. Keys był doskonałym adwokatem i jego obrona nie dawała praktycznie żadnych powodów do krytyki. Mimo to Goodman i Tyner chcieli złożyć wniosek o stwierdzenie niewłaściwie prowadzonej obrony, Sam sprzeciwił się jednak temu. Goodman i Tyner wyjaśnili mu, że argumentu tego używa się zawsze przy prośbie o unieważnienie wyroku. Mimo to Sam pozostał nieugięty. Lubił Keysa i stanowczo zabronił atakowania go w jakikolwiek sposób.
       Wydarzyło się to jednak wiele lat wcześniej, kiedy perspektywa komory gazowej wydawała się jeszcze zbyt odległa, by należało się nią przejmować. Goodman ucieszył się więc, że Sam zmienił zdanie. Nadal miał wątpliwości co do wersji wydarzeń przedstawionej przez Sama, musiał jednak ją przyjąć.
       Zarówno Goodman, jak i Adam wiedzieli, ze kwestię niewłaściwie prowadzonej obrony należało podnieść już dawno, i że robienie tego teraz było działaniem co najmniej desperackim. W podręcznikach prawniczych roiło się od przykładów decyzji Sądu Najwyższego odrzucających słuszne wnioski, ponieważ nie zostały one na czas złożone. Mimo to kwestia niewłaściwie prowadzonej obrony stanowiła poważny argument, zawsze starannie analizowany przez sądy apelacyjne, i Adam poczuł falę podniecenia, kiedy raz po raz przerabiał tekst wniosku i wymieniał faksy z Goodmanem.
       I tym razem wniosek miał zostać najpierw złożony w sądzie stanowym. Po jego szybkim odrzuceniu Adam planował przesłać go niezwłocznie do j sądu federalnego.
       O dziesiątej wysłał faksem ostateczną wersję pisma do Sądu Najwyższego stanu Missisipi, a potem także do Brecka Jeffersona, asystenta sedziego Slattery. Kopię otrzymał również pracownik Piątego Obwodu w Nowym Orleanie. Następnie Adam zadzwonił do biura Urzędnika do Spraw Śmierci] przy Sądzie Najwyższym i powiedział panu Olanderowi, co robi. Te poinstruował go, by niezwłocznie przysłał mu tekst wniosku do Waszyngtonu, l
       Darlene zapukała do drzwi i Adam otworzył. W recepcji czekał na niego j gość, niejaki pan Wyn Lettner. Adam podziękował i kilka minut później! wyszedł z pokoju, by przywitać się z Lettnerem, który wyglądał dokładnie tak j jak właściciel nadrzecznej przystani. Wysokie gumowe kalosze, wędkarska 1 czapeczka. Wymienili kilka nic nie znaczących uwag: ryby brały, Irenę czuła | się doskonale, kiedy Adam miał zamiar ponownie odwiedzić Calico Rock?
        Przyjechałem do miasta w interesach i postanowiłem wpaść do ciebie na parę minut  powiedział wreszcie Lettner cichym szeptem, odwracając się tyłem do recepcjonistki.
        Jasne  odparł równie cicho Adam.  Mój gabinet jest w głębi j korytarza.
        Nie. Chodźmy lepiej na spacer.
       Zjechali windą na dół i wyszli na pasaż. Lettner kupił torebkę prażonych; orzeszków od ulicznego sprzedawcy i poczęstował Adama. Adam odmówił. Szli powoli, kierując się na północ, w stronę ratusza miejskiego i siedziby władz federalnych. Lettner na zmianę jadł orzeszki albo rzucał je gołębiom.
        Jak czuje się Sam?  zapytał wreszcie.
        Zostało mu czternaście dni. Jak pan by się czuł, gdyby zostało pana czternaście dni do śmierci?
        Pewnie sporo bym się modlił.
        Sam nie robi tego jeszcze, ale nie mam wątpliwości, że niedługo zacznie.
        Czy egzekucja dojdzie do skutku?
        Przygotowania do niej trwają w każdym razie w najlepsze. Nie wiem, co mogłoby ją powstrzymać.
       Lettner wsadził sobie do ust garść orzeszków.
        Cóż, życzę ci szczęścia, synu. Ponieważ ty odwiedziłeś mnie nad rzeką, ja postanowiłem pomóc trochę tobie i staremu Samowi.
        I przyjechał pan do Memphis, żeby życzyć mi szczęścia?
        Niezupełnie. Po twoim wyjeździe myślałem sporo o Samie i zamachu na Kramera. Spojrzałem w moje osobiste materiały oraz notatki  rzeczy, których nie oglądałem od lat. To przywołało wiele wspomnień. Zadzwoniłem do moich starych kumpli i powymienialiśmy trochę wojennych opowieści na temat Klanu. To były czasy.
        Żałuję, że nie udało mi się w nich uczestniczyć.
        W każdym razie pomyślałem o paru. rzeczach, o których zapewne powinienem ci powiedzieć.
        Takich jak?
        Takich jak historia Dogana, na przykład. Dogan zginął rok po złożeniu zeznań.
        Sam powiedział mi o tym.
        On i jego żona zginęli, kiedy w ich domu nastąpił wybuch. Jakiś rodzaj nieszczelności w piecu grzewczym. Cały dom wypełnił się gazem, a potem coś wywołało zapłon. Wszystko wybuchło jak bomba, dom zamienił się w gigantyczną kulę ognia.
        To smutne, ale co z tego?
        Nigdy nie wierzyliśmy, że stało się to na skutek wypadku. Chłopcy z laboratorium policyjnego próbowali zrekonstruować piec grzewczy. Chociaż był w dużym stopniu zniszczony, doszli do wniosku, że nieszczelność została spowodowana umyślnie.
        Jakie to ma znaczenie dla Sama?
        Żadnego.
        A więc dlaczego mi o tym mówisz?
        Bo może mieć znaczenie dla ciebie.
        Naprawdę nie rozumiem.
        Dogan miał syna, który wstąpił do wojska w roku 1979 i został wysłany do Niemiec. W lecie 1980 roku do sądu okręgowego w Greenville ponownie wniesiono akt oskarżenia przeciwko Samowi i Doganowi i wkrótce potem stało się powszechnie wiadome, że Dogan zgodził się zeznawać przeciw Samowi. Wszyscy o tym mówili. W październiku 1980 roku syn Dogana zdezerterował ze swojej jednostki w Niemczech. Zniknął.  Lettner przełknął garść orzeszków i rzucił okruchy gromadzie gołębi.  Nigdy go nie odnaleziono. Armia przetrząsnęła całe Niemcy. Minęły miesiące. Potem rok. Dogan umarł nie wiedząc, co stało się z chłopakiem.
        A co się z nim stało?
        Nie wiem. Nie pojawił się do dzisiaj.
        Nie żyje?
        Zapewne. Nikt go nigdy nie widział.
        Kto go zabił?
        Może ta sama osoba, która zabiła jego rodziców.
        To znaczy kto?
        Mieliśmy teorię, ale brakowało nam podejrzanego. Myśleliśmy, że być może chłopaka porwano przed procesem, żeby przestraszyć Dogana. Być może Dogan trzymał w zanadrzu jakieś sekrety.
        W takim razie po co miano by go zabijać po procesie? Zatrzymali się pod drzewem przy Court Square i usiedli na ławce. Adam poczęstował się wreszcie orzeszkami.
        Kto znał szczegóły zamachu?  zapytał Lettner.  Wszystkie szczegóły.
        Sam. I Jeremiasz Dogan.
        Zgadza się. A kto był ich obrońcą podczas pierwszego procesu?
        Louis Brazelton.
        Czy można przyjąć, że Brazelton również znał te szczegóły?
        Chyba tak. Należał do Klanu, prawda?
        Tak, był aktywnym członkiem. To już trzech  Sam, Dogan i Brazelton. Ktoś jeszcze?
       Adam zastanowił się przez chwilę.
        Być może ów tajemniczy wspornik.
        Być może. Dogan nie żyje. Sam nie chciał mówić. A Brazelton zginął wiele lat temu.
        W jaki sposób zginął?
        W wypadku lotniczym. Dzięki sprawie Kramera stał się bardzo sławny w tych okolicach i wkrótce dorobił się niezłej fortunki. Lubił latać, kupił więc sobie samolot i fruwał wszędzie dookoła na rozprawy. Wracał którejś nocy z wybrzeża i samolot zniknął z radaru. Ciało adwokata znaleziono na drzewie. Pogoda była dobra. Eksperci z Federalnej Agencji Lotniczej orzekli, że nastąpiła awaria silnika.
        Kolejna tajemnicza śmierć.
        Tak. Wszyscy oprócz Sama nie żyją, a jego czas dobiega powoli końca.
        Czy istniał jakiś związek między śmiercią Dogana a wypadkiem Brazeltona?
        Nie. Dzieliły je całe lata. Ale nasza teoria głosiła, że sprawcą wszystkich tych śmierci była jedna i ta sama osoba.
        Kto miałby to być?
        Ktoś, komu bardzo zależało na tym, by pewne sprawy nie wyszły na jaw. Być może ów tajemniczy wspólnik Sama. Nazwijmy go John Smith.
        To całkiem nieprawdopodobna teoria.
        Tak, zgadzam się. I nie ma żadnych dowodów na jej poparcie. Ale tak jak powiedziałem ci w Całico Rock, zawsze podejrzewaliśmy, że Sam miał pomocnika. A może sam był tylko pomocnikiem Johna Smitha. W każdym razie kiedy Sam spieprzył sprawę i dał się złapać, John Smith zniknął. Być może zajmował się od tamtego czasu eliminowaniem niewygodnych świadków.
        Dlaczego miałby zabijać żonę Dogana?
        Ponieważ była razem z mężem w łóżku, kiedy w ich domu nastąpił wybuch.
        Dlaczego miałby ginąć jego syn?
        Żeby zagwarantować milczenie jego ojca. Pamiętaj, zaczął zeznawać pięć miesięcy po zaginięciu syna.
        Nigdy nie czytałem nic na ten temat.
        Niewielu ludzi o tym wiedziało. Cała sprawa zdarzyła się w Niemczech. Poradziliśmy mu, żeby siedział cicho.
        Nic nie rozumiem. Dogan nie wskazał nikogo palcem podczas procesu. Tylko Sama. Dlaczego John Smith miałby go potem zabijać?
        Ponieważ nadal wiedział za dużo. A także dlatego, że złożył zeznania obciążające innego członka Klanu.
       Adam rozłupał dwie skorupki i rzucił orzeszki tłustemu gołębiowi. Lettner opróżnił torebkę do końca i wysypał okruszki na chodnik przed pompą wodną. Dochodziło południe i dziesiątki urzędników śpieszyły przez park w poszukiwaniu idealnego lunchu.
        Jesteś głodny?  zapytał Lettner spoglądając na zegarek.
        Nie.
        Spragniony?
        Nie. Jakie znaczenie ma dla mnie John Smith?
        Sam jest jedynym żywym świadkiem, a za dwa tygodnie ma zostać uciszony na zawsze. Gdy umrze nie puściwszy pary z gęby, John Smith nareszcie zaśnie spokojnie. Ale jeśli Sam nie wyzionie ducha za dwa tygodnie, to John Smith nadal będzie miał powód do strachu. A jeżeli Sam zacznie mówić, to komuś może się coś stać.
        Mnie?
        Tylko ty próbujesz poznać prawdę.
        Myślisz, że facet czai się gdzieś w pobliżu?
        To możliwe. Ale równie dobrze może być kierowcą taksówki w Montrealu. A może nigdy nie istniał.
       Adam obejrzał się za siebie udając przestrach.
        Wiem, jak niesamowicie to brzmi  powiedział Lettner.
        John Smith nie powinien się obawiać. Sam milczy.
        Ale potencjalne niebezpieczeństwo istnieje, Adamie. Chciałem cię tylko ostrzec.
        Nie wystraszyłem się. Gdyby Sam podał mi teraz nazwisko Johna Smitha, zacząłbym wrzeszczeć o tym na ulicach i złożyłbym pięć ton pism procesowych. Ale i tak nic bym nie osiągnął. Jest już za późno na nowe teorie dotyczące winy i niewinności.
        A co z gubernatorem?
        Wątpię, żeby chciał pomóc Samowi.
        Cóż, proponuję ci tylko, żebyś był ostrożny.
        Dzięki.
        Chodźmy na piwo.
       Nie mogę dopuścić, żeby Lee poznała tego faceta, pomyślał Adam.
        Jest za dziesięć dwunasta. Chyba nie zaczynasz tak wcześnie.
        Och, czasem zaczynam już przy śniadaniu.
       John Smith siedział na parkowej ławce ukryty za gazetą, a gołębie spacerowały wokół jego stóp. Dwadzieścia metrów dzieliło go od Adama i Lettnera, nie słyszał więc, o czym rozmawiają. Miał wrażenie, że w starszym mężczyźnie rozpoznaje agenta FBI, którego twarz pojawiła się w gazetach przed wieloma łaty. Postanowił ruszyć za tym mężczyzną, żeby dowiedzieć się, kim jest i gdzie mieszka.
       Nudziło mu się już w Memphis, więc taki plan odpowiadał mu w pełni. Chłopak pracował w biurze, jeździł do Parchman, spał w domu swojej ciotki i zdawał się dreptać w miejscu. Wedge uważnie czytał gazety i śledził doniesienia telewizyjne. Jego nazwisko nie było wymieniane. Nikt o nim nie wiedział.
       
       Liścik leżący na kontuarze w kuchni nosił właściwą datę. Napisany był o siódmej piętnaście. Pismo Lee, które nigdy nie było specjalnie ładne, teraz wyglądało jeszcze gorzej. Oznajmiała, że leży w łóżku i ma coś, co wygląda na grypę. Prosiła, by jej nie niepokoić. Była u lekarza, który zalecił jej jak najwięcej snu. Dla dodatkowego efektu obok liściku stała buteleczka z pastylkami z miejscowej apteki i opróżniona do połowy szklanka wody. Lekarstwo kupiono tego samego dnia.
       Adam szybko sprawdził kosz na śmieci pod zlewem  ani śladu alkoholu.
       Po cichu włożył mrożoną pizzę do mikrofalówki i wyszedł na taras oglądać płynące rzeką barki.

ROZDZIAŁ 32
       
       Pierwszy poranny gryps nadszedł zaraz po śniadaniu, kiedy Sam w swoich workowatych szortach stanął przy kracie i zapalił papierosa. Gryps pochodził od Preacher Boya i zawierał złe wiadomości. Głosił:
       Drogi Samie! Sen dobiegł końca. Pan pracował nade mną dziś w nocy i pokazał mi wreszcie jego zakończenie. Wolałbym, żeby tego nie robił. Wiele się dowiedziałem i jeśli chcesz, wyjaśnię ci wszystko. Mówiąc w skrócie, Pan zawiadamia, że wkrótce się z nim połączysz. Kazał mi powiedzieć ci, żebyś się przygotował. On czeka. Podróż będzie ciężka, ale nagroda okaże się tego warta. Kocham cię. Brat Randy.
       Szczęśliwej drogi, mruknął Sam pod nosem, zgniatając papier i rzucając go na ziemię. Dzieciak wariował powoli i nie było sposobu, żeby mu pomóc. Sam miał już przygotowaną serię pozwów, które należało złożyć w tej nieokreślonej chwili, kiedy brat Randy oszaleje na dobre.
       Nagle ujrzał ręce Gullitta wyłaniające się zza krat sąsiedniej celi.
        Jak leci, Sam?  zapytał.
        Bóg gniewa się na mnie  odparł Sam.
        Naprawdę?
        Tak. Preacher Boy dokończył swój sen dzisiaj w nocy.
        I dzięki Bogu.
        Był to raczej koszmar.
        Nie przejmowałbym się tym za bardzo. Ten pieprznięty sukinsyn śni nawet na jawie. Wczoraj powiedzieli mi, że przez cały tydzień płakał.
        Słyszysz go?
        Nie. Dzięki Bogu.
        Biedny dzieciak. Przygotowałem dla niego trochę pozwów, na wypadek gdybym miał opuścić to miejsce. Chcę zostawić je tobie.
        Nie będę wiedział, co z nimi zrobić.
        Zostawię ci instrukcje. Trzeba je wysłać mojemu adwokatowi. Gullitt gwizdnął cicho.
        Człowieku, och, człowieku. Co ja bez ciebie zrobię? Od roku nic rozmawiałem ze swoim adwokatem.
        Twój adwokat to kretyn.
        A wiec pomóż mi go zwolnić, Sam. Proszę. Właśnie wywaliłeś swoich. Pomóż mi wywalić mojego. Ja nie mam pojęcia, jak to zrobić.
        A kto cię będzie wtedy reprezentował?
        Twój wnuk. Powiedz mu, że może wziąć moją sprawę.
       Sam uśmiechnął się i zachichotał. A potem roześmiał się już głośno na myśl o zwołaniu swoich kolesiów z Bloku i przekazaniu ich beznadziejnych spraw Adamowi.
        Co cię tak cholernie śmieszy?  zapytał gniewnie Gullitt.
        Ty. Dlaczego myślisz, że będzie chciał wziąć twoją sprawę?
        Daj spokój, Sam. Pogadaj z nim o mnie. Musi być bystry, jeśli jest twoim wnukiem.
        A jeśli mnie zagazują? Chcesz mieć obrońcę, który właśnie stracił swojego pierwszego klienta z bloku śmierci?
        Do diabła, w mojej sytuacji nie mogę być zbyt wybredny.
        Rozluźnij się, Gullitt. Masz przed sobą lata życia.
        Ile lat?
        Przynajmniej pięć, może więcej.
        Przysięgasz?
        Masz moje słowo. Dam ci to na piśmie. Jeśli się okaże, że nie miałem racji, będziesz mógł podać mnie do sądu.
        Bardzo śmieszne, Sam. Bardzo.
       Na końcu korytarza trzasnęły drzwi i w ich stronę zaczęły zbliżać się ciężkie kroki. Był to Packer, który stanął przed celą numer sześć.
        Dzień dobry, Sam  powiedział.
        Dzień dobry, Packer.
        Włóż kombinezon, Sam. Masz gościa.
        Kto to?
        Ktoś, kto chce z tobą porozmawiać.
        Kto to?  powtórzył Sam wciągając szybko swój czerwony kombinezon i łapiąc paczkę papierosów. Nie obchodziło go, kim jest jego gość ani czego chce. Każda wizyta była zbawieniem, ponieważ pozwalała mu opuścić celę.
        Pośpiesz się, Sam  powiedział Packer.
        Czy to mój obrońca?  zapytał Cayhall wsuwając stopy w gumowe klapki.
        Nie.  Packer skuł więźnia przez kraty i otworzył drzwi do celi. Wyszli z korytarza oddziału A i znaleźli się przed tym samym małym pomieszczeniem, w którym zawsze czekali prawnicy.
       Packer zdjął Samowi kajdanki i zamknął za nim drzwi. Cayhall stanął przed siedzącą po drugiej stronie drucianej siatki otyłą kobietą. Zrobił kilka kroków w stronę stojącego naprzeciw niej krzesła. Nie rozpoznawał kobiety. Usiadł, zapalił papierosa i wbił w nią wzrok.
       Kobieta podsunęła się ze swoim krzesłem i powiedziała nerwowo:
        Panie Cayhall, nazywam się doktor Stegall.  Wsunęła wizytówkę przez otwór w siatce.  Jestem psychiatrą i pracuję w stanowym wydziale więziennictwa.
       Sam zerknął na leżącą przed nim wizytówkę. Potem wziął ją do ręki i obejrzał ją podejrzliwie.
        Jest tu napisane, ze nazywa się pani B.Stegall, doktor B.Stegall.
        Zgadza się.
        To dziwne imię, B. Nigdy nie spotkałem kobiety, która miałaby na imię B.
       Nikły, nerwowy uśmieszek ulotnił się z twarzy kobiety, a jej kark zesztywniał.
        To tylko inicjał, okay? Znalazł się tu z określonych powodów.
        Co ma oznaczać?
        To naprawdę nie pana sprawa.
        Beth? Barbara? Beryl?
        Gdybym chciała, żeby pan znał moje imię, to umieściłabym je na wizytówce, prawda?
        Nie mam pojęcia. To musi być coś okropnego, cokolwiek to jest. Becky? Berenice? Nie potrafię sobie wyobrazić, co ukrywa pani za tym inicjałem.
        Ja niczego nie ukrywam, panie Cayhall.
        W takim razie proszę mi mówić S., okay?
       Jej szczęki zacisnęły się, a twarz wykrzywiła nieprzyjemnie.
        Jestem tutaj, żeby panu pomóc.
        Spóźniłaś się, B.
        Proszę nazywać mnie doktor Stegall.
        Cóż, w takim razie niech pani mówi do mnie prawnik Cayhall.
        Prawnik Cayhall?
        Tak. Znam się na prawie lepiej niż większość z tych idiotów. Zdołała przywołać pełen wyższości uśmieszek, a potem powiedziała:
        Przepisy wymagają, żebym spotkała się z tobą na tym etapie przygotowań i sprawdziła, czy mogę okazać się w czymś pomocna.
        Jestem naprawdę wielce zobowiązany.
        Jeśli chcesz ze mną porozmawiać albo potrzebujesz lekarstw na teraz albo później, to proszę, powiedz mi o tym.
        Chciałbym trochę whisky.
        Tego nie mogę przepisać.
        Dlaczego?
        Zabrania mi tego regulamin więzienny.
        Co może pani przepisać?
        Środki uspokajające, valium, pigułki nasenne, tego typu rzeczy.
        Rzeczy na co?
        Na nerwy.
        Moje nerwy są w porządku.
        Czy masz kłopoty z zaśnięciem? Sam zastanawiał się przez długą chwilę.
        Cóż, jeśli mam mówić szczerze, to tak, rzeczywiście kiepsko mi się ostatnio spało. Wczoraj spałem z przerwami i tylko przez dwanaście godzin. Zazwyczaj śpię przez co najmniej piętnaście lub szesnaście.
        Dwanaście godzin?
        Tak. Jak często odwiedza pani blok śmierci?
        Niezbyt często.
        Tak też myślałem. Gdyby znała się pani na swojej robocie, wiedziałaby pani, że przeciętnie śpi się tutaj po szesnaście godzin na dobę.
        Rozumiem. Czego jeszcze mogłabym się dowiedzieć?
        Och, wielu rzeczy. Na przykład tego, że Randy Dupree powoli wariuje, a nikogo stąd to nie obchodzi. Dlaczego nie spotkała się pani z nim?
        W Parchman jest pięć tysięcy więźniów, panie Cayhall. Nie mogę
        A więc proszę już iść. Zniknąć stąd. Niech się pani zajmie resztą z tych pięciu tysięcy. Ja siedzę tutaj od dziewięciu lat i nigdy pani nie widziałem. Teraz, kiedy mają mnie zagazować, przybiega tu pani z całym workiem prochów, żebym był potulny jak baranek, kiedy będziecie mnie zabijać. Dlaczego miałaby się pani troszczyć o moje nerwy i sposób, w jaki śpię? Jest pani na usługach państwa, a państwo za wszelką cenę stara się mnie zabić.
        Wykonuję swoją pracę, panie Cayhall.
        Pani praca cuchnie, Bethia. Niech pani znajdzie sobie taką pracę, w której pomaga się ludziom. Siedzi pani tutaj, ponieważ zostało mi trzynaście dni, a wy chcecie, żebym odszedł w pokoju. Jest pani tylko jeszcze jednym pachołkiem władz.
        Nie przyszłam tutaj, żeby mnie obrażano.
        Więc zabierz stąd swoje tłuste dupsko, Betty. Spadaj. Idź i pieprz gdzie indziej.
       Doktor Stegall zerwała się z krzesła i chwyciła swoją walizeczkę.
        Ma pan moją wizytówkę. Gdyby pan czegoś potrzebował, proszę do mnie zadzwonić.
        Pewnie, Brenda. Ale nie licz na to zbytnio.  Sam wstał i podszedł do drzwi po swojej stronie siatki. Zabębnił w nie pięścią i stojąc tyłem do lekarki poczekał, aż Packer otworzy i wypuści go.
       Adam pakował swoją dyplomatkę przygotowując się do szybkiej podróży do Parchman, kiedy zadzwonił telefon. Darlene powiedziała, że sprawa jest ważna. Miała rację.
       Dzwoniący przedstawił się jako urzędnik Sądu Apelacyjnego Piątego Obwodu w Nowym Orleanie i sprawiał wrażenie wyjątkowo przyjaznego. Powiedział, że skarga Adama podważająca prawo do wykonywania wyroków śmierci w komorze gazowej dotarła do sądu w poniedziałek, została przydzielona trzyosobowemu składowi sędziowskiemu i teraz sędziowie chcieli wysłuchać ustnych argumentów obu stron. Czy Adam mógłby być w Nowym Orleanie nazajutrz, w piątek, o pierwszej po południu, żeby przedstawić swoje argumenty?
       Adam niemal upuścił słuchawkę. Nazajutrz? Oczywiście, odparł, po lekkim wahaniu. Punktualnie o pierwszej, powtórzył urzędnik, a potem wyjaśnił, że normalnie sąd nie wysłuchuje argumentów ustnych po południu. Jednak ze względu na pilność sprawy sąd wyznaczył dodatkowy termin. Zapytał następnie, czy Adam stawał kiedykolwiek przed sądem Piątego Obwodu.
       Chyba żartujesz, pomyślał Adam. Rok temu byłem jeszcze studentem. Odpowiedział, że nie, nie stawał, na co urzędnik odparł, że niezwłocznie przefaksuje mu odpowiednie przepisy sądowe. Adam podziękował mu wylewnie i odłożył słuchawkę.
       Usiadł na krawędzi stołu, próbując zebrać myśli. Darlene przyniosła mu faks, a Adam poprosił ją, żeby sprawdziła godziny lotów do Nowego Orleanu.
       Czy zwrócił uwagę sądu swoimi argumentami? Czy był to przełom, czy też tylko formalność? W czasie swojej krótkiej kariery adwokata tylko raz stał przed ławą sędziowską, żeby przemawiać na korzyść klienta. Wtedy jednak Emmitt Wycoff siedział obok niego, na wszelki wypadek. A poza tym znał sędziego. A wszystko działo się w centrum Chicago, niedaleko biura firmy. Nazajutrz miał wejść do obcej sali sądowej w obcym mieście i bronić skargi ostatniej szansy przed sędziami, których nigdy w życiu nie widział.
       Zadzwonił do E.Gamera Goodmana, żeby przekazać mu wiadomości. Goodman wiele razy gościł w Piątym Obwodzie i Adam uspokoił się podczas rozmowy z nim. Według Goodmana debata przed sądem nie była ani przełomem, ani formalnością. Treść skargi zainteresowała najwyraźniej Piąty Obwód, tyle że sędziowie setki razy słyszeli już wszystkie możliwe argumenty. Zarówno w Teksasie, jak i w Luizjanie złożono w ostatnich latach podobne skargi.
       Goodman zapewnił, że z łatwością poradzi sobie podczas debaty. Przygotuj się tylko, powiedział. I postaraj uspokoić. Dodał, że może przylecieć do Nowego Orleanu, ale Adam odparł, żeby tego nie robił.
        Zrobię to sam  rzekł.
        Trzymaj się  zakończył rozmowę Goodman.
       Zadzwonił do Darlene, a potem zamknął się w swoim gabinecie. Wkuł na pamięć przepisy dotyczące debaty. Przestudiował skargę atakującą komorę gazową jako sposób wykonywania egzekucji. Przeanalizował podobne wnioski i sprawy. Wreszcie zadzwonił do Parchman i zostawił wiadomość dla Sama, ze tego dnia nie będzie mógł się z nim spotkać.
       Pracował do zmroku, a potem z drżeniem pojechał do domu ciotki. Na kontuarze znalazł ten sam liścik, nie tknięty i wciąż oznajmiający, że Lee leży w łóżku z powody grypy. Rozejrzał się po apartamencie, lecz nie zauważył, żeby w ciągu dnia cokolwiek się zmieniło.
       Drzwi do jej sypialni były lekko uchylone. Adam zapukał, pchając je jednocześnie.
        Lee!  zawołał cicho w ciemności.  Lee, jesteś tu? Coś poruszyło się na łóżku, chociaż nie wiedział co.
        Tak, kochanie  odparła Lee.  Wejdź.
       Usiadł powoli na krawędzi łóżka i próbował przyzwyczaić wzrok do ciemności. Jedynie wąski strumień światła wpadał przez uchylone drzwi z korytarza. Lee usiadła, opierając się o poduszki.
        Czuję się lepiej  powiedziała.  A co u ciebie, kochanie?
        Wszystko w porządku. Martwię się o ciebie.
        Nic mi nie będzie. To tylko mały złośliwy wirus.
       Pierwsza fala ciężkiego odoru uniosła się znad prześcieradła i koca i Adam miał ochotę się rozpłakać. Poczuł przenikliwy smród stęchłej wódki, ginu albo whisky, albo wszystkiego jednocześnie. Nie widział oczu ciotki ciemnościach, tylko niewyraźny zarys jej twarzy. Miała na sobie jakąś ciemną bluzkę.
        Jakie lekarstwa przyjmujesz?  zapytał.
        Nie wiem. Jakieś proszki. Lekarz powiedział, że potrwa to tylko przez kilka dni. Już czuję się lepiej.
       Adam zaczął mówić coś o niezwykłości pojawienia się wirusa grypy w połowie lipca, ale urwał.
        Czy możesz jeść?  zapytał.
        Nie mam apetytu.
        Czy jest coś, co mogę dla ciebie zrobić?
        Nie, kochanie. Gdzie się podziewałeś? Jaki jest dziś dzień?
        Czwartek.
        Czuję się, jakbym przez tydzień siedziała w jaskini.
       Adam miał dwa wyjścia. Mógł udawać, że wierzy w jej opowieść o małym złośliwym wirusie, i mieć nadzieję, że ciotka przestanie pić, zanim sprawa przybierze gorszy obrót. Mógł też powiedzieć prawdę i uprzytomnić jej, że nie zdołała go oszukać. Być może powinien się z nią pokłócić, może to właśnie należało robić z pijakami, którzy utracili nad sobą kontrolę. Skąd miał wiedzieć, co począć?
        Czy twój lekarz wie, że pijesz?  zapytał, wstrzymując oddech. Nastąpiła długa chwila ciszy.
        Nie piłam  odparła ledwo słyszalnie.
        Daj spokój, Lee. Znalazłem butelkę po wódce w koszu na śmieci. Wiem, że trzy butelki piwa zniknęły w sobotę. Cuchniesz teraz jak sklep monopolowy. Nie wyprowadzisz nikogo w pole. Pijesz bez umiaru, a ja chce ci pomóc.
       Lee usiadła prosto i podciągnęła kolana pod brodę. Potem znieruchomiała na długą chwilę. Adam zerkał na nią co jakiś czas. Mijały minuty. W apartamencie panowała śmiertelna cisza.
        Jak czuje się mój drogi ojciec?  wymamrotała wreszcie. Jej głos był pełen goryczy.
        Nie widziałem się z nim dzisiaj.
        Nie sądzisz, że będzie lepiej dla nas wszystkich, jeśli on umrze? Adam spojrzał na zarys jej twarzy.
        Nie, nie sądzę tak. A ty?
       Siedziała nieruchomo, milcząc przez co najmniej minutę.
        Żal ci go, prawda?  zapytała wreszcie.
        Tak.
        Czy jest godny pożałowania?
        Tak, jest.
        Jak wygląda?
        Jak bardzo stary człowiek, z długimi zaczesanymi do tyłu siwymi włosami, które są zawsze przetłuszczone. Ma krótką siwą bródkę, dużo zmarszczek i bardzo bladą skórę.
        W co się ubiera?
        W czerwony uniform. Wszyscy więźniowie z bloku śmierci noszą to samo ubranie.
       Zastanawiała się nad tym przez kolejną długą chwilę.
        Myślę, że nie jest trudno litować się nad nim  powiedziała.
        Mnie przyszło to łatwo.
        Ale widzisz, Adamie, ja nigdy nie widziałam go tak, jak ty go widzisz. Zawsze widziałam inną osobę.
        Jaką?
       Poprawiła koc wokół nóg i znieruchomiała ponownie.
        Mój ojciec był człowiekiem, którym pogardzałam.
        Nadal nim pogardzasz?
        Tak.  Myślę, że powinien umrzeć. Bóg wie, że sobie na to zasłużył.
        Dlaczego uważasz, że Sam zasługuje na śmierć?
       Kolejna długa przerwa. Lee pochyliła się lekko w lewo i sięgnęła po kubek stojący na nocnym stoliku. Zaczęła pić małymi rykami. Adam obserwował ją, ale nie zapytał, co pije.
        Czy rozmawiacie o przeszłości?
        Tylko wtedy, kiedy go zapytam. Rozmawialiśmy o Eddiem, ale dałem słowo, że to był ostami raz.
        To przez niego Eddie się zabił. Czy on zdaje sobie z tego sprawę?
        Chyba tak.
        Powiedziałeś mu to? Obarczyłeś go winą za śmierć Eddiego?
        Nie.
        A powinieneś. Zbyt łagodnie go traktujesz. On musi zrozumieć, co zrobił.
        Myślę, że rozumie. Sama jednak powiedziałaś, że nie jest uczciwie ranić go akurat teraz.
        A co z Joe Lincolnem? Rozmawiałeś z nim o Joe Lincolnie?
        Powiedziałem mu, że byliśmy w starym rodzinnym domu. Zapytał mnie, czy znam sprawę Joego Lincolna. Odpowiedziałem, że tak.
        Wypierał się?
        Nie. Widać było, że ma wyrzuty sumienia.
        Udawał.
        Nie. Myślę, że to autentyczne. Kolejna długa pauza. Wreszcie:
        Czy opowiedział ci o linczu?
       Adam zamknął oczy i oparł się łokciami o kolana.
        Nie  wymamrotał.
        Tak sądziłam.
        Nie chcę o tym wiedzieć, Lee.
        Ależ chcesz. Przyjechałeś tu z gębą pełną pytań na temat rodziny i przeszłości. Dwa tygodnie temu po prostu nie mogłeś się doprosić opowiadań o nieszczęściach Cayhallów. Chciałeś słyszeć więcej i więcej.
        Teraz mam już dość.
        Jaki jest dzisiaj dzień?
        Czwartek. Pytałaś już raz.
        Jedna z moich dziewcząt miała dzisiaj rodzić. To jej drugie dziecko. Nie zadzwoniłam do biura. To chyba przez te lekarstwa.
        I przez alkohol.
        W porządku, do cholery. A więc jestem alkoholiczką. Kto może mnie za to winić? Czasami żałuje, że nie mam odwagi zrobić tego co Eddie.
        Daj spokój, Lee. Pozwól sobie pomóc.
        Och, ty już mi niezmiernie pomogłeś, Adamie. Do czasu twojego przyjazdu byłam rozluźniona, spokojna i trzeźwa.
        Okay. Źle zrobiłem. Przepraszam. Nie zdawałem sobie tylko sprawy, że  zawiesił głos i umilkł.
       Lee poruszyła się lekko i pociągnęła następny łyk. Kolejna minuta przeszła w ciężkim milczeniu. Czuł kwaśny zapach.
        Matka opowiedziała mi tę historię.  Mówiła cicho, niemal szeptem.  Od lat słyszała na ten temat plotki. Na długo przed ich ślubem wiedziała, że Sam brał udział w linczu na młodym Murzynie.
        Proszę, Lee.
        Nigdy go o to nie zapytałam, ale zrobił to za mnie Eddie. Szeptaliśmy na ten temat przez wiele lat, aż wreszcie pewnego dnia Eddie wstał i zapytał go wprost. Pokłócili się wściekle, ale ojciec przyznał, że to prawda. Stwierdził jednak, że nie wzrusza go to zbytnio. Czarny małolat zgwałcił rzekomo białą dziewczynę. Ona pochodziła z biedoty i mało kto wierzył, że był to naprawdę gwałt. Tak przedstawiała to jej matka. Sam miał wtedy piętnaście lat. Pojechał do więzienia razem z grupą mężczyzn, którzy wywlekli czarnego i zawieźli do lasu. Ojciec Sama był oczywiście prowodyrem, a jego bracia też brali w tym udział.
        Wystarczy, Lee.
        Wychłostali go bykowcem, a potem powiesili na drzewie. Mój drogi ojciec był miedzy nimi. Nie mógł się tego wyprzeć, ponieważ ktoś zrobił mu zdjęcie.
        Zdjęcie?
        Tak. Parę lat później jakimś sposobem znalazło się ono w książce opisującej los czarnych na głębokim Południu. Opublikowano ją w roku 1947. Moja matka przez wiele lat miała jej egzemplarz. Eddie znalazł go na strychu.
        Ze zdjęciem Sama w środku.
        Pewnie. Uśmiechniętego od ucha do ucha. Wszyscy stoją pod drzewem, a nogi Murzyna dyndają im zaraz nad głowami. Wszyscy sprawiają wrażenie, jakby się świetnie bawili. Jeszcze jeden powieszony czarnuch. Nie jest podane, kto zrobił zdjęcie, nie ma żadnych nazwisk. Zdjęcie mówi samo za siebie. Podpis głosi, że jest to Lincz na wsi w stanie Missisipi w roku 1936.
        Gdzie jest ta książka?
        Tam, w szufladzie. Przechowywałam ją razem z innymi rodzinnymi skarbami od czasu zajęcia domu. Wyjęłam ją parę dni temu. Pomyślałam, że może będziesz chciał na nią zerknąć.
        Nie. Nie chcę na nią zerkać.
        Zrób to. Chciałeś poznać historię swojej rodziny. Cóż, oto ona. Dziadek, pradziadek i inni Cayhallowie przy robocie. Złapani na gorącym uczynku i całkiem z tego dumni.
        Przestań.
        Były też inne lincze.
        Zamknij się, Lee. Okay? Nie chcę słyszeć ani słowa więcej. Pochyliła się ponownie i sięgnęła po kubek.
        Co tam pijesz?
        Syrop na kaszel.
        Bzdura!  Adam poderwał się i podszedł do nocnego stolika. Lee pośpiesznie wypiła resztkę płynu. Wyrwał jej kubek z dłoni i powąchał go.  To whisky.
        W spiżarni jest więcej. Przyniesiesz mi trochę?
        Nie! Wypiłaś już o wiele za dużo.
        Jeśli będę chciała, sama sobie wezmę.
        Nie weźmiesz, Lee. Nie wypijesz już dzisiaj ani kropli. Jutro zabiorę cię do lekarza.
        Żadna pomoc na nic mi się nie przyda. Potrzebny mi pistolet.
       Adam postawił kubek na szafie i włączył lampę. Lee osłaniała oczy przez parę sekund, a potem spojrzała na Adama. Jej oczy były czerwone i opuchnięte. Włosy miała rozczochrane i brudne.
        Nie najpiękniejszy widok, co?  powiedziała bełkotliwie, odwracając wzrok.
        Zgadza się. Jutro pojedziemy po pomoc.
        Przynieś mi coś do picia, Adamie. Proszę.
        Nie.
        A więc zostaw mnie w spokoju. To wszystko twoja wina. Wyjdź już. Idź spać.
       Chwycił poduszkę leżącą na środku łóżka i cisnął ją pod drzwi.
        Dzisiaj śpię tutaj  powiedział stanowczo.  Zamykam drzwi, więc nawet nie myśl, że zdołasz wydostać się z tego pokoju.
       Spojrzała na niego z wściekłością, ale nic nie powiedziała. Adam zgasił lampę i pokój ogarnęły kompletne ciemności. Zamknął drzwi na zasuwkę i wyciągnął się na dywanie pod drzwiami.
        A teraz śpij.
        Idź do swojego łóżka, Adamie. Obiecuję, że nie wyjdę z pokoju.
        Nie. Jesteś pijana, a ja nie ruszam się stąd. Jeśli spróbujesz otworzyć te drzwi, to siłą zaniosę cię z powrotem do łóżka.
        To brzmi dość romantycznie.
        Daj spokój, Lee. Śpij.
        Nie mogę.
        Spróbuj.
        Poopowiadajmy sobie jeszcze o Cayhallach, okay? Znam historie paru linczów.
        Zamknij się!  ryknął i Lee umilkła nagle. Łóżko skrzypiało, gdy układała się do snu. Po piętnastu minutach znieruchomiała. Po trzydziestu podłoga stała się niewygodna i Adam zaczął przewracać się z boku na bok.
       Budził się kilka razy i przez długie minuty wpatrywał się w sufit, myśląc o Lee i o Piątym Obwodzie. W którymś momencie usiadł oparty plecami o drzwi i spojrzał przez ciemności w kierunku szuflady. Czy książka naprawdę tam była? Kusiło go, żeby podkraść się i wydostać ją, a potem wymknąć się do kuchni i odnaleźć zdjęcie Sama. Ale nie mógł ryzykować, że ciotka się obudzi. A poza tym wcale nie chciał oglądać tego zdjęcia.

ROZDZIAŁ 33
       
       Znalazł półlitrówkę whisky schowaną za pudełkiem krakersów w spiżarni i wylał jej zawartość do zlewu. Na dworze panował jeszcze mrok. Słońce miało wzejść dopiero za godzinę. Zrobił sobie mocną kawę i pił ją siedząc na sofie, powtarzając raz jeszcze argumenty, które za parę godzin miał przedstawić w Nowym Orleanie.
       O świcie przejrzał na tarasie notatki, a o siódmej poszedł do kuchni zrobić sobie tosta. Lee się nie pokazała. Adam nie parł ku konfrontacji, ale wiedział, że będzie ona nieunikniona. Musiał jej powiedzieć pewne rzeczy, ona musiała go przeprosić, dzwonił więc talerzami i sztućcami na stole. Kiedy rozpoczęły się poranne wiadomości, hałas zrobił się jeszcze większy.
       Ciotka nadal nie dawała jednak znaku tycia. Adam wykąpał się, ubrał i podszedł do drzwi jej sypialni. Były zamknięte. Lee ukryła się najwyraźniej w swojej jaskini, żeby uniknąć przykrej rozmowy. Adam zostawił jej wiadomość, wyjaśniając, że przez cały dzień będzie w Nowym Orleanie i spotka się z nią dopiero następnego dnia. Przeprosił ją za sytuację z poprzedniego dnia i stwierdził, że porozmawiają o wszystkim później. Błagał, żeby więcej nie piła.
       Położył wiadomość na kontuarze w kuchni, tam gdzie musiała ją znaleźć. Potem wyszedł z domu i pojechał na lotnisko.
       Lot do Nowego Orleanu trwał pięćdziesiąt pięć minut. Adam popijał sok pomarańczowy, próbując usiąść tak, by nie bolały go zesztywniałe kości. Na podłodze pod drzwiami udało mu się przespać najwyżej trzy godziny, więc poprzysiągł sobie, że już nigdy więcej nie pójdzie na coś takiego. Lee sama przecież przyznała, że trzykrotnie rozpoczynała kurację odwykową. Jeśli wciąż nie mogła poradzić sobie z alkoholem, to on nie mógł nic jej pomóc. Postanowił, że zostanie w Memphis aż do końca tej smutnej sprawy, a jeśli jego ciotka nie będzie w stanie przestać pić, to cóż, wynajmie sobie pokój w hotelu.
       Z trudem oderwał się od tych rozważań. Musiał skoncentrować się na kwestiach prawnych, a nie myśleć o linczach, fotografiach i koszmarnych opowieściach z przeszłości, o swojej drogiej ciotce alkoholiczce i jej problemach.
       Samolot wylądował w Nowym Orleanie i w jednej chwili problemy z koncentracją zniknęły. Przypomniał sobie rozpatrywane ostatnio przez Piąty Obwód i Sąd Najwyższy sprawy, w których orzeczono wyrok śmierci.
       Przed lotniskiem czekał na niego cadillac, wynajęty przez Darlene i opłacony przez Kravitz & Bane. Za kierownicą siedział człowiek w uniformie i kiedy Adam usadowił się wygodnie na tylnym fotelu, pomyślał, że praca w dużej firmie ma jednak swoje dobre strony.
       Nigdy wcześniej nie był w Nowym Orleanie, ale droga z lotniska nie wyróżniała się niczym szczególnym. Widział tylko samochody i zjazdy z autostrad. Skręcili w Poydras Street koło Hall Superdome. Nagle znaleźli się. w centrum. Kierowca wyjaśnił, że granica Dzielnicy Francuskiej leży zaledwie kilka ulic dalej, bardzo blisko hotelu, w którym miał się zatrzymać. Limuzyna stanęła na Camp Street i Adam wysiadł przed gmachem Sądu Apelacyjnego Piątego Obwodu. Była to robiąca spore wrażenie budowla z greckimi kolumnami i wysokimi schodami prowadzącymi do głównego wejścia.
       Znalazł biuro na parterze i zapytał o dżentelmena, z którym rozmawiał przez telefon, pana Feridaya. Pan Feriday okazał się miły i uprzejmy. Zarejestrował Adama i wyjaśnił mu niektóre z przepisów regulaminu wewnętrznego sądu. Zapytał, czy Adam chciałby przejść się po budynku. Dochodziło południe, prawie wszyscy udali się na lunch i był doskonały moment, by rozejrzeć się trochę dookoła. Ruszyli w stronę sal sądowych, mijając gabinety kolejnych sędziów.
        W Piątym Obwodzie pracuje piętnastu sędziów  wyjaśnił pan Feriday, kiedy szli spokojnie po marmurowej podłodze.  Ich gabinety znajdują się w tym korytarzu. Trzy stanowiska są obecnie nie obsadzone, a sprawa nominacji utknęła w Waszyngtonie.  Korytarze były ciemne i ciche, jakby za szerokimi drewnianymi drzwiami pracowały w skupienia potężne umysły.
       Zaprowadził Adama najpierw do Sali Ogólnej, wielkiego, onieśmielającego pomieszczenia z piętnastoma krzesłami ustawionymi w półokrąg.
        Większość spraw przydziela się trzyosobowym składom sędziowskim  wyjaśnił ściszonym głosem, jakby czuł respekt przed powagą sali.  Czasem jednak sąd zasiada w komplecie i wtedy używa się Sali Ogólnej.  Ławę sędziowską umieszczono na sporym podwyższeniu, tak że adwokaci musieli zadzierać głowę, kiedy wygłaszali swoje przemówienia. Sala wyłożona była marmurem i dębiną, w oknach wisiały ciężkie zasłony, a u sufitu ogromny kandelabr. Sala była elegancka, lecz nie krzykliwa; stara, lecz nienagannie utrzymana i kiedy Adam wodził wzrokiem po jej wnętrzu, począł ukłucie strachu.
        Wysoki Sąd bardzo rzadko zasiada w komplecie  wyjaśnił pan Feriday, jakby pouczał studenta pierwszego roku prawa, dodając zaraz z nieskrywaną dumą, że fundamentalne decyzje na temat praw człowieka z lat sześćdziesiątych i siedemdziesiątych zapadały właśnie w tej sali. Portrety zmarłych sędziów wisiały na ścianie za ławą.
       I choć sala była piękna i pełna dostojeństwa, Adam miał nadzieję, że nie ujrzy jej nigdy więcej, przynajmniej nie jako adwokat broniący klienta.
       Przeszli następnie korytarzem do Sali Zachodniej, która, choć mniejsza od Ogólnej, wywierała równie przytłaczające wrażenie.
        Tutaj zasiadają trzyosobowe składy sędziowskie  wyjaśnił pan Feriday, po czym poprowadził Adama pomiędzy krzesłami dla publiczności i przez znajdującą się za barierką część dla oskarżenia i obrony. Wkrótce stanęli przy mównicy. I w tej sali ława sędziowska była wysoka, chociaż nie tak długa i ozdobna jak w Sali Ogólnej.
        Praktycznie wszystkie debaty odbywają się rano, poczynając od dziewiątej. Twoja sprawa jest nieco inna, ponieważ wyznaczono już termin wykonania wyroku.  Feriday wskazał zakrzywionym palcem na krzesła z tyłu.  Zajmiesz tam miejsce na parę minut przed pierwszą i woźny wywoła twoją sprawę. Wtedy wstaniesz i podejdziesz do stolika obrony. Twojego przemówienia sąd wysłucha w pierwszej kolejności, będziesz miał na nie dwadzieścia minut.
       Adam wiedział to wszystko, ale nie odzywał się, zadowolony z miłego przyjęcia.
       Feriday wskazał następnie przyrząd przy mównicy podobny nieco do ulicznych świateł.
        To jest zegar  powiedział z namaszczeniem.  Gra niezwykle istotną rolę. Na wygłoszenie swojej mowy masz dokładnie dwadzieścia minut. Znam pełno historii o adwokatach, którzy tak się rozpędzili, że o tym zapomnieli. Nie najlepiej się to dla nich skończyło. Zielone pali się, kiedy mówisz. Żółte zapala się jako ostrzeżenie  na dwie minuty, pięć minut czy trzydzieści sekund przed końcem, według twoich zaleceń. Kiedy pojawia się czerwone, milkniesz po prostu w połowie zdania i wracasz na swoje miejsce. To wszystko. Jakieś pytania?
        Których sędziów mi przydzielono?
        McNeelyego, Robichaux i Judyego.  Feriday powiedział to, jakby Adam osobiście znał wszystkich trzech.  Zaraz obok jest poczekalnia, a na trzecim piętrze mamy bibliotekę. Zjaw się tutaj tylko jakieś dziesięć minut przed pierwszą. Coś jeszcze?
        Nie, sir. Dziękuję bardzo.
        Będę w swoim biurze, gdybyś mnie potrzebował. Życzę szczęścia.  Uścisnęli sobie dłonie i pan Feriday zostawił Adama na podium.
       O dwunastej pięćdziesiąt Adam po raz drugi wszedł przez masywne dębowe drzwi do Sali Zachodniej i ujrzał prawników strony przeciwnej przygotowujących się do bitwy. W pierwszym rzędzie za barierką prokurator stanowy Steve Roxburgh i grupka jego asystentów zbitych w ciasną gromadkę omawiali taktykę walki. Uciszyli się, kiedy Adam wszedł do środka, a kilku z nich skinęło głowami i próbowało przywołać na twarz uśmiechy. Adam usiadł samotnie przy przejściu i nie zwracał na nich uwagi.
       Lucas Mann siedział w swobodnej pozie po ich stronie sali, ale parę rzędów bliżej drzwi. Czytał gazetę i pomachał do Adama, kiedy napotkał jego wzrok. Adam ucieszył się, że go widzi. Mann miał na sobie ciemnozielony garnitur z niemnącego materiału i krawat tak jaskrawy, że mógłby świecić w ciemnościach. Równie widoczne jak to, że Mann zna na wylot Piąty Obwód i jego pułapki, było, że trzyma się z dala od Roxburgha. Jako prawnik wydziału więziennictwa znalazł się tu służbowo. Byłby zadowolony, gdyby Piąty Obwód udzielił odroczenia i odwołał egzekucję. Adam skinął Lucasowi głową i uśmiechnął się do niego.
       Roxburgh i jego ludzie ponownie zbili się w gromadkę. Morris Henry, Doktor Śmierć, siedział w samym środku, wyjaśniając sytuację mniej doświadczonym kolegom.
       Adam nabrał tchu, próbując uspokoić nerwy. Nie było to łatwe. Bolał go żołądek, drętwiały stopy, ale mimo to powtarzał sobie raz po raz, że wszystko potrwa tylko dwadzieścia minut. Sędziowie nie mogli go zabić, mogli go ośmieszyć, a i to tylko na dwadzieścia minut. Przez dwadzieścia minut był w stanie znieść wszystko. Zerknął w swoje notatki i żeby dodać sobie odwagi, zaczął myśleć o Samie. Nie Samie rasiście, mordercy, oprawcy Klanu, lecz o Samie kliencie, starym człowieku marniejącym powoli w bloku śmierci, człowieku mającym prawo do spokojnej i godnej śmierci. Sąd miał mu poświęcić całe dwadzieścia minut i Adam chciał wykorzystać ten czas w pełni.
       Nagle rozległo się trzaśniecie ciężkich drzwi i Adam aż podskoczył na krześle. Woźny wyłonił się zza ławy i ogłosił, że sąd otwiera rozprawę. Chwilę później pojawiły się trzy postacie w luźnych czarnych togach  McNeely, Robichaux i Judy, z teczkami akt pod pachą, sprawiający wrażenie całkowicie obojętnych. Zasiedli w masywnych skórzanych fotelach wysoko za lśniącą, ciemną, wyłożoną dębowym drewnem ławą i zaszczycili obecnych łaskawym spojrzeniem. Wywołano sprawę Sama Cayhalla przeciwko stanowi Missisipi i wezwano prawników stron, by się zbliżyli. Zdenerwowany Adam przeszedł przez bramkę w barierce, słysząc za sobą kroki Stevea Roxburgha. Asystenci prokuratora stanowego zostali na miejscach, podobnie jak Lucas Mann i garstka innych widzów, z których większość, jak Adam dowiedział się później, stanowili dziennikarze.
       Przewodniczyła sędzia Judy, czcigodna T. Eileen Judy, młoda prawniczka z Teksasu. Robichau był z Luizjany i miał niecałe sześćdziesiąt lat. McNeely wyglądał na sto dwadzieścia i również pochodził z Teksasu. Judy zreferowała sprawę, a następnie zapytała pana Adama Halla z Chicago, czy jest gotów. Adam wstał nerwowo na miękkich kolanach, czując potężne ssanie w żołądku i odpowiedział, że owszem, jest gotów. Podszedł do mównicy na środku sali i podniósł wzrok na trójkę siedzących bardzo, bardzo wysoko sędziów.
       Zapaliło się zielone światło, co Adam słusznie odczytał jako sygnał do rozpoczęcia. W sali zapanowała cisza. Sędziowie nie spuszczali z niego wzroku. Odchrząknął, spojrzał na portrety na ścianie z tyłu i rozpoczął swój gwałtowny atak na komorę gazową jako sposób wykonywania egzekucji.
       Unikał kontaktu wzrokowego z trojgiem sędziów, którzy przez jakieś pięć minut pozwalali mu powtarzać to, co napisał już w swojej skardze. Było już po przerwie na lunch, panował upał i trwało parę minut, zanim troje sędziów otrząsnęło się z bezruchu.
        Panie Hall, mam wrażenie, że powtarza pan tylko to, co znalazło się w pańskiej skardze  powiedziała Judy kwaśno.  Proszę nie myśleć, że jesteśmy analfabetami.
       Pan Hall nie przejął się zbytnio tą reprymendą. Pomyślał, że jest to jego dwadzieścia minut i nawet gdyby miał ochotę złapać się za nos i recytować wiersze, powinno mu się na to pozwolić. Przez pełne dwadzieścia minut. Chociaż był zielony, obserwował już kiedyś, jak sędzia przywołuje obrońcę do porządku. Było to na studiach, kiedy w ramach zajęć poszli do sądu. Podczas debat ustnych takie utarczki zdarzały się niezwykle często.
        Oczywiście, Wysoki Sądzie  odparł uprzejmie, a następnie przeszedł do opisu efektów wywoływanych przez cyjanek na szczurach laboratoryjnych. Opis ten nie znalazł się w jego pozwie. Eksperymenty przeprowadzono rok wcześniej w Szwecji, w celu udowodnienia, że śmierć wcale nie następuje natychmiast po dostaniu się cyjanku do płuc. Badania sfinansowała europejska organizacja działająca na rzecz zniesienia kary śmierci w Ameryce.
       Szczury dostawały konwulsji. Ich serca i płuca przerywały pracę, a potem podejmowały ją ponownie. Gaz rozrywał naczyńka krwionośne w całym ciele, również w mózgu. Mięśnie drżały w niekontrolowany sposób. Zwierzęta śliniły się i piszczały.
       Autorzy eksperymentu twierdzili, że szczury nie tylko nie zdychają szybko, lecz także bardzo cierpią. Badania przeprowadzono z naukową dokładnością. Małym zwierzętom podano odpowiednio mniejsze dawki trucizny. Według szwedzkich naukowców zejście następowało przeciętnie dopiero po dziesięciu minutach. Adam przedstawiał kolejne przykłady i kiedy już się nieco rozgrzał, poczuł, że jego zdenerwowanie znikło bez śladu. Sędziowie słuchali go uważnie, z zaciekawieniem chłonąc szczegóły cierpień małych stworzeń.
       Adam znalazł relację z badań w przypisach do niedawnej sprawy z Karoliny Północnej. Podano ją drobnym drukiem na samym dole strony, nie była więc powszechnie znana.
        Niech pan pozwoli, że coś sobie uściślimy  przerwał mu Robichaux piskliwym głosem.  Nie chce pan, żeby pański klient zginął w komorze gazowej, ponieważ jest to okrutny sposób wykonywania egzekucji, ale nie ma pan nic przeciwko temu, żeby stracono go za pomocą zastrzyku z trucizną?
        Nie, Wysoki Sądzie. Nie twierdze tego. W ogóle nie chcę, żeby mój klient został stracony, bez względu na to, jaką metodą miano by się posłużyć.
        Ale zastrzyk wydaje się panu najmniej okrutny?
        Wszystkie metody są okrutne, zastrzyk wydaje się jednak najbardziej humanitarny. Nie ma wątpliwości co do tego, że śmierć w komorze gazowej jest czymś okropnym.
        Gorszym niż śmierć w wybuchu? Niż rozerwanie na strzępy?
       Po tym pytaniu Robichaux na sali zapadło ciężkie milczenie. Robichaux położył nacisk na słowie rozerwanie i Adam desperacko próbował znaleźć właściwą odpowiedź. McNeely rzucił swojemu koledze nieprzyjemne spojrzenie.
       Zagranie Robichaux było nie fair i Adam miał ochotę wytknąć mu to. Opanował się jednak i powiedział stanowczo:
        Rozmawiamy o metodach egzekucji, Wysoki Sądzie, a nie o zbrodniach, za które ludzie trafiają do bloku śmierci.
        Dlaczego nie chce pan rozmawiać o przestępstwie?
        Ponieważ przestępstwo nie jest tematem tej debaty. Ponieważ mam tylko dwadzieścia minut, a mojemu klientowi zostało dwanaście dni.
        Być może pański klient nie powinien był podkładać bomb?
        Oczywiście, że nie. Ale został skazany za swoją zbrodnię i teraz grozi mu śmierć w komorze gazowej. Według nas komora gazowa jest okrutną metodą wykonywania egzekucji.
        A co z krzesłem elektrycznym?
        Tak samo. Powszechnie znane są przypadki ludzi, którzy straszliwie cierpieli, nim zginęli na krześle elektrycznym.
        A co z plutonem egzekucyjnym?
        On również wydaje mi się okrutny.
        A szubienica?
        Nie wiem zbyt wiele na temat wieszania, ale mam wrażenie, że to wyjątkowo okrutna metoda.
        Ale idea zastrzyku z trucizną całkiem panu odpowiada?
        Nie powiedziałem tego. Stwierdziłem tylko, że jest to metoda mniej okrutna od pozostałych.
       Sędzia McNeely wtrącił się i zapytał:
        Panie Hall, dlaczego Missisipi zmieniło metodę wykonywania kary Śmierci z komory gazowej na zastrzyk z trucizną?
       To zostało szczegółowo opisane w skardze i Adam natychmiast wyczuł w McNeelym przyjaciela.
        Zawarłem skróconą historię losów tego przepisu w moim piśmie, Wysoki Sądzie, generalnie jednak chodziło o to, by usprawnić wykonywanie egzekucji. Ustawodawca przyznał, że łatwiej jest zabić człowieka za pomocą zastrzyku i żeby uniknąć wątpliwości natury prawnej, takich jak te wyrażone w mojej skardze, zmienił metodę wykonywania egzekucji.
        A zatem w rezultacie państwo przyznało, że komora gazowa nie jest najlepszą metodą?
        Tak, sir. Ustawa weszła jednak w życie dopiero w roku 1984 i objęła tylko więźniów skazanych po tej dacie. Nie objęła więc Sama Cayhalla.
        Rozumiem to. Prosi nas pan, żebyśmy zdelegalizowali komorę gazową jako metodę wykonywania egzekucji. Ale co się stanie, jeśli to zrobimy? Co się stanie z pańskim klientem i tymi, którzy zostali skazani przed rokiem 1984? Czy po prostu im się upiecze? W ustawie nie ma podstaw do stracenia ich za pomocą zastrzyku.
       Adam spodziewał się tego narzucającego się pytania. Zadał je sobie już wcześniej.
        Nie potrafię na to odpowiedzieć, Wysoki Sądzie, mogę tylko stwierdzić, że pokładam wielką wiarę w wolę i zdolność ustawodawcy do wydania nowego prawa, które obejmie mojego klienta i innych znajdujących się w jego sytuacji.
       Sędzina Judy wtrąciła się w tym momencie.
        Zakładając, że ustawodawca wyda takie prawo, o czym będzie pan nas przekonywał, kiedy znajdzie się pan tutaj ponownie za trzy lata?
       Na szczęście zapaliło się żółte światło i Adamowi została tylko jedna minuta.
        Coś wymyślę  odparł z uśmiechem.  Dajcie mi tylko czas.
        Podobna argumentacja była już rozpatrywana, panie Hall  powiedział Robichaux.  W rzeczy samej, cytuje ją pan w swojej skardze. Mówię o sprawie z Teksasu.
        Tak, Wysoki Sądzie. Proszę, żeby sąd raz jeszcze przeanalizował swoją decyzję. Praktycznie wszystkie stany przestały już wykonywać egzekucje w komorach gazowych. Przyczyna jest oczywista.
       Zostało mu kilka sekund, ale uznał, że to dobry moment, żeby skończyć. Nie chciał odpowiadać na kolejne pytanie.
        Dziękuję  powiedział i pewnym krokiem wrócił na swoje miejsce. To było wszystko. Nie dał się zapędzić w kozi róg i jak na debiutanta argumentował zupełnie dobrze. Następnym razem będzie łatwiej, powiedział sobie w duchu.
       Roxburgh mówił nudnym, drewnianym głosem, był jednak doskonale przygotowany. Spróbował rzucić parę dowcipów na temat zbrodni popełnianych przez szczury, ale sędziowie nie podzielali jego rozbawienia. McNeely zapytał, dlaczego inne stany dokonują egzekucji za pomocą trucizny. W odpowiedzi Roxburgh wyrecytował długą listę spraw, w których sądy federalne różnych obwodów orzekły śmierć przez zagazowanie, porażenie prądem, powieszenie i rozstrzelanie. Praktyka prawna świadczyła przeciw Adamowi i prokurator stanowy wykorzystywał to w pełni. Dwadzieścia minut przemknęło błyskawicznie i Roxburgh wrócił na miejsce równie pośpiesznie jak Adam.
       Sędzia Judy potwierdziła w kilku słowach pilność sprawy i obiecała, że decyzja zostanie wydana w przeciągu kilku dni. Wszyscy wstali i trójka sędziów opuściła salę. Woźny ogłosił zamknięcie rozprawy do poniedziałku rano.
       Adam uścisnął dłoń Roxburghowi i wyszedł na korytarz, gdzie zatrzymał go dziennikarz. Reprezentował dziennik z Memphis i chciał zadać tylko parę pytań. Adam grzecznie odmówił komentarza. Następnie powtórzył to samo dwóm kolejnym reporterom. Roxburgh, jak zwykle, miał coś do powiedzenia, i gdy Adam odchodził, reporterzy otoczyli prokuratora generalnego, przystawiając mu dyktafony do ust.
       Adam chciał opuścić budynek. Wyszedł na tropikalny upał i szybko założył ciemne okulary.
        Jadłeś lunch?  dobiegł go głos z tyłu. Był to Lucas Mann w ciemnych okularach. Uścisnęli sobie dłonie stojąc między kolumnami.
        Nie byłem w stanie jeść  przyznał Adam.
        Spisałeś się dzielnie. Niezła nerwówka, co?
        Tak. Dlaczego pan tu przyjechał?
        To część mojej pracy. Dyrektor prosił mnie, żebym obserwował debatę. Nie możemy rozpoczynać przygotowań do egzekucji, dopóki sąd nie wyda orzeczenia. Chodźmy coś zjeść.
       Limuzyna Adama zatrzymała się przy krawężniku i obaj mężczyźni wsiedli do środka.
        Znasz miasto?  zapytał Mann.
        Nie. To moja pierwsza wizyta.
        Restauracja Bon Ton  powiedział Mann do kierowcy.  To piękny, stylowy lokal, bardzo niedaleko stąd. Ładny samochód.
        Zalety pracy w wielkiej firmie.
       Zaczęli lunch od czegoś, co było dla Adama nowością  od surowych ostryg w połówkach muszli. Adam słyszał wcześniej o tej potrawie, ale nigdy nie miał okazji jej. skosztować. Mann zademonstrował, jak połączyć chrzan, sok z cytryny i sos tabasco, a potem zanurzył ostrygę w tej mieszance. Potem położył ją na krakersie i połknął od razu. Adamowi pierwsza ostryga spadła z krakersa na stół, ale drugą zdołał wsunąć do ust.
        Nie gryź ich  pouczył go Mann.  Pozwól, żeby spłynęły ci w gardło.  Następna ostryga spłynęła Adamowi w gardło i było to niezapomniane przeżycie. Szybko opróżnił pozostałe dziesięć muszli. Popijając piwo czekali na remuladę z krewetek.
        Zdaje się, że złożyłeś wniosek o stwierdzenie niewłaściwie prowadzonej obrony  powiedział Mann pogryzając krakersa.
        Będziemy wykorzystywać wszystkie możliwości.
        Sąd Najwyższy nie poświęcił mu zbyt wiele uwagi.
        Niestety nie. Wygląda na to, że wszyscy mają już dość Sama Cayhalla. Złożę dziś pozew w sądzie okręgowym, ale nie spodziewam się, żeby Slattery wydał korzystne orzeczenie.
        Też bym się tego nie spodziewał.
        Jak pan ocenia nasze szansę dziś, na dwanaście dni przed datą egzekucji?
        Coraz gorzej, ale nadal wszystko może się zdarzyć. Powiedziałbym, że wciąż macie jakieś pięćdziesiąt procent szans na uzyskanie odroczenia. Parę lat temu Stockholm Turner wywinął się w ostatniej chwili. Na dwa tygodnie przed terminem egzekucji wydawało się, że nic już go nie uratuje. Na tydzień przed terminem wyczerpały mu się możliwości apelacji. Miał dobrego prawnika, ale ten nie mógł już nic zdziałać. Turner dostał swój ostatni posiłek i
        I przeżył ostatnie intymne spotkanie z dwiema prostytutkami  wtrącił Adam
        Skąd o tym wiesz?
        Sam Cayhall opowiedział mi całą historię.
        To prawda. Cóż, w ostatniej chwili otrzymał kolejne odroczenie i teraz znów lata dzielą go od wizyty w komorze. Nigdy nic nie wiadomo.
        Ale co podpowiada panu instynkt?
       Mann pociągnął długi łyk piwa i oparł się wygodniej. Chwilę później kelner postawił na stole dwa duże talerze remulady z krewetek.
        Jeśli chodzi o egzekucje, mój instynkt nie ma żadnego znaczenia, Adamie. Wszystko może się zdarzyć. Piszcie dalej pozwy i apelacje. To prawdziwy maraton. Nie możecie się poddać. Obrońca Jumbo Parrisa stracił przytomność na dwanaście godzin przed egzekucją i leżał w szpitalu, kiedy Parris umierał w komorze.
       Adam pogryzł gotowaną krewetkę i popił ją piwem.
        Gubernator chce ze mną porozmawiać. Czy powinienem się zgodzić?
        A czego chce twój klient?
        A jak pan sądzi? Nienawidzi gubernatora. Zabronił mi z nim rozmawiać.
        Musisz poprosić o ułaskawienie. To standardowa procedura.
        Czy zna pan dobrze McAllistera?
        Nie. Ale to polityczna bestia o wielkich ambicjach i nie ufałbym mu za grosz. Z drugiej jednak strony może ułaskawić skazanego. Może darować mu życie, a nawet nakazać jego zwolnienie. Prawo daje tu gubernatorowi szerokie uprawnienia. Dlatego McAllister stanowi zapewne waszą ostatnią szansę.
        A zatem niech Bóg ma nas w swojej opiece.
        Jak smakuje ci remulada?  zapytał Mann z pełnymi ustami.
        Jest wspaniała.
       Przez jakiś czas jedli w milczeniu. Adam był wdzięczny za towarzystwo, ale postanowił nie zdradzać Mannowi zbyt wielu szczegółów strategii apelacyjnej. Lubił Manna, ale Sam powiedziałby, że to pachołek państwa, które próbuje posłać go na śmierć.
       
       Gdyby wrócił do Memphis późnopopołudniowym samolotem, znalazłby się na miejscu o wpół do siódmej, na długo przed zmrokiem. Mógłby przesiedzieć godzinkę w biurze i wrócić do Lee. Nie chciał jednak tego robić. Miał elegancki pokój w nowoczesnym hotelu opodal rzeki, opłacany w całości, podobnie jak wszystkie wydatki, przez chłopców z Kravitz & Bane. A do tego nigdy nie był w Dzielnicy Francuskiej.
       Obudził się więc o szóstej po trzygodzinnej drzemce spowodowanej trzema piwami przy obiedzie i zarwaną poprzednią nocą. Leżał na łóżku w butach i zanim wstał, przez pół godziny obserwował wentylator pod sufitem.
       Lee nie odbierała telefonu. Zostawił nagraną wiadomość, mając nadzieję, że jego ciotka jest trzeźwa. Szybko wyszorował zęby, uczesał się i zjechał windą do przestronnego hallu, gdzie przygrywała grupa jazzowa. Goście bili się o miniaturowej wielkości ostrygi sprzedawane w barze w rogu sali.
       Na dworze panował piekielny upał. Ruszył ulicą Canal, dotarł do Royal, skręcił w prawo i wkrótce znalazł się pośród tłumu turystów. Był piątkowy wieczór i Dzielnica Francuska budziła się do życia. Zerkał na witryny klubów ze striptizem, desperacko próbując zajrzeć do środka. W pewnym momencie stanął jak wryty, bowiem przez otwarte drzwi ujrzał na scenie rząd przebranych za kobiety mężczyzn. Potem kupił chińską zapiekankę z ulicznej garkuchni. Ominął wymiotującego pijaka. Przez godzinę siedział przy stoliku w klubie jazzowym, słuchając doskonałego zespołu i popijając piwo po cztery dolary butelka. Kiedy zrobiło się ciemno, poszedł na Jackson Square i obserwował, jak malarze zbierają swoje sztalugi i rozchodzą się powoli. Przed starą katedrą roiło się za to od ulicznych tancerzy i muzyków. Adam gorąco oklaskiwał zadziwiająco dobry kwartet smyczkowy złożony ze studentów z Tulane. Wszędzie dookoła byli ludzie, pijący i tańczący, korzystający z gościnnej atmosfery Dzielnicy Francuskiej.
       Kupił sobie porcję lodów waniliowych i ruszył w stronę Canal. Innego wieczora i w innych okolicznościach poszedłby zapewne do lokalu ze striptizem i usiadł z tyłu, gdzie nikt nie mógłby go zobaczyć, albo piłby piwo w modnym klubie, wyglądając samotnych młodych kobiet.
       Ale nie dzisiaj. Pijacy przypominali mu o Lee i zaczął żałować, że nie wrócił do Memphis. Muzyka i śmiechy zaś przypominały mu o Samie, który dokładnie w tym momencie siedział w rozgrzanym, wilgotnym piecu, wpatrując się w kraty i odliczając dni, myśląc i modląc się, żeby jego adwokat spowodował cud. Sam nigdy nie zobaczy Nowego Orleanu, nigdy nie będzie jadł ostryg ani czerwonej fasoli z ryżem, nigdy nie spróbuje zimnego piwa ani dobrej kawy. Nigdy nie usłyszy jazzu i nie będzie obserwował pracujących malarzy. Nigdy nie poleci samolotem i nie zatrzyma się w eleganckim hotelu. Nigdy nie będzie łowił ryb ani prowadził samochodu, ani robił tych tysięcy rzeczy, które wolni ludzie uważają za zupełnie normalne.
       Nawet jeśli przeżyje dzień ósmego sierpnia, każda chwila będzie dla niego tylko powolnym zbliżaniem się do śmierci.
       Adam opuścił Dzielnicę Francuską i ruszył pośpiesznie do hotelu. Musiał odpocząć. Rozpoczynał się maraton.

ROZDZIAŁ 34
       
       Strażnik zwany Tiny, Maleńki, skuł Sama i wyprowadził go z oddziału. Sam niósł ze sobą plastykową torbę z listami sympatyków z ostatnich dwóch tygodni. Przez większość swojej kariery więźnia bloku śmierci otrzymywał co miesiąc torbę listów od swoich sympatyków  do których należeli członkowie klanu i ich poplecznicy, zwolennicy czystości rasowej, antysemici oraz wszelkiego rodzaju nawiedzeni. Przez kilka lat odpowiadał na te listy, ale potem dał sobie spokój. Po co miałby to ciągnąć? Dla niektórych ludzi był bohaterem, ale im więcej listów z nimi wymieniał, tym bardziej szalem mu się wydawali. Na zewnątrz pełno było świrów i maniaków. Czasem myślał, ze w Bloku jest bezpieczniej niż na wolności.
       Sąd federalny uznał korespondencję za prawo więźniów, a nie za ich przywilej. Dlatego nie można było więźniów jej pozbawić. Można ją było jednak regulować. Odpowiedni inspektor otwierał wszystkie listy z wyjątkiem tych, które pochodziły od adwokatów. Jeśli więźnia nie objęto cenzurą korespondencji, listy nie były czytane. Dostarczano je do Bloku w odpowiednim trybie i rozdawano więźniom. Pudła i paczki również otwierano i sprawdzano.
       Perspektywa odejścia Sama była dla wielu fanatyków przerażająca, poczta, którą otrzymywał, wzrosła więc niepomiernie od czasu, gdy Piąty Obwód cofnął mu odroczenie. Piszący ofiarowali swoje nieustające poparcie, a także swoje modlitwy. Niektórzy przesyłali pieniądze. Listy były zazwyczaj długie, a ich autorzy zawsze klęli Żydów, czarnuchów, liberałów i innych spiskowców. Czasem narzekali na podatki, ustawy ograniczające posiadanie broni, dług państwowy. Czasem wygłaszali kazania.
       Sam miał już dość listów. Dostawał ich przeciętnie sześć dziennie. Teraz, kiedy zdjęto mu kajdanki, położył torbę na kontuarze i poprosił strażnika o otworzenie małych drzwiczek w drucianej siatce. Strażnik przepchnął torbę przez drzwiczki, zamknął je i wyszedł.
        Co to jest?  zapytał Adam sięgając po torbę.
        Listy od wielbicieli.  Sam usiadł na swoim zwykłym miejscu i zapalił papierosa.
        Co mam z nimi zrobić?
        Przeczytaj je. Spal. Nie obchodzi mnie to. Sprzątałem dzisiaj celę i te śmiecie wpadły mi w ręce. Rozumiem, że byłeś wczoraj w Nowym Orleanie. Opowiedz mi o tym.
       Adam położył torbę na krześle i usiadł naprzeciw Sama. Na dworze było prawie czterdzieści stopni Celsjusza, w sali widzeń niewiele mniej. Adam miał na sobie dżinsy, mokasyny i bardzo przewiewną koszulkę polo.
        Zadzwonili do mnie w czwartek z Piątego Obwodu i powiedzieli, że chcą spotkać się ze mną następnego dnia. Pojechałem tam, olśniłem ich moją inteligencją i dziś rano wróciłem do Memphis.
        Kiedy wydadzą orzeczenie?
        Niedługo.
        Trzyosobowy skład?
        Tak.
        Kto?
        Judy, Robichaux i McNeely.
       Sam milczał przez chwilę, analizując to, co usłyszał.
        McNeely to stary wojownik, który stanie po naszej stronie. Judy to konserwatywna suka, och, przepraszam, konserwatywna Amerykanka płci żeńskiej, nominowana przez administrację republikańską. Wątpię, żeby chciała nam pomóc. Nie słyszałem o Robichaux. Skąd pochodzi?
        Z południowej Luizjany.
        Ach, Francuzik.
        Chyba tak. Twarda sztuka. Nic dla nas nie zrobi.
        A zatem przegramy dwa do jednego. Powiedziałeś, zdaje się, że olśniłeś ich swoją inteligencją.
        Jeszcze nie przegraliśmy.  Adam był zaskoczony, że Sam tak dobrze zna poszczególnych sędziów. Z drugiej strony śledził przecież orzeczenia Piątego Obwodu od ponad dziewięciu lat.
        Gdzie znajduje się wniosek na temat niewłaściwie prowadzonej obrony?
        Nadal w sądzie obwodowym. Jest spóźniony o parę dni.
        Złóżmy coś nowego, okay?
        Pracuję nad tym.
        Pośpiesz się. Zostało mi jedenaście dni. Na ścianie w mojej celi wisi kalendarz i codziennie przez trzy godziny wpatruję się w niego. Kiedy budzę się rano, stawiam krzyżyk przy poprzednim dniu. Ósmy sierpnia oznaczony jest kółkiem. Krzyżyki coraz bardziej zbliżają się do niego. Zrób coś.
        Pracuję nad tym, Sam. Właśnie planowałem nową strategię ataku.
        Tak trzymaj, chłopcze.
        Myślę, że moglibyśmy dowieść, iż jesteś niespełna rozumu.
        Zastanawiałem się nad tym.
        Jesteś stary. Zgrzybiały. Zachowujesz się zbyt spokojnie. Coś musi być nie tak. Najwyraźniej nie potrafisz zrozumieć powodów, dla których masz zostać stracony.
        Analizowaliśmy takie sprawy.
        Goodman zna eksperta, który za pieniądze zezna praktycznie wszystka Chcieliśmy ściągnąć go tutaj, żeby cię zbadał.
        Wspaniale. Będę wyrywał sobie włosy z głowy i ganiał po celi za motylami.
        Myślę, że mielibyśmy szansę na sukces.
        Zgadzam się. Zróbmy to. Przygotujmy całe setki pism.
        Zrobię to w poniedziałek.
       Sam zaciągał się i myślał przez parę minut. Obaj pocili się mocno, a Adamowi zaczynało brakować powietrza. Chciał wsiąść do samochodu, zamknąć okna i włączyć klimatyzację na maksimum.
        Kiedy przyjedziesz ponownie?  zapytał Sam.
        W poniedziałek. Posłuchaj, to nie jest przyjemny temat, ale muszę go poruszyć. Pewnego dnia umrzesz. Może stanie się to ósmego sierpnia, a może za pięć lat. Przy ilości papierosów, jaką palisz, nie przetrwasz zbyt długo.
        Mam ważniejsze sprawy na głowie niż martwienie się o skutki palenia.
        Wiem o tym. Ale Lee i ja, czyli twoja rodzina, musimy poczynić pewne ustalenia dotyczące pogrzebu. Nie można tego odkładać na ostatnią chwilę.
       Więzień zaczął przyglądać się szczegółom drucianej siatki przed sobą. Adam gryzmolił coś w notatniku. Wentylator charczał i rzęził, nie osiągając odczuwalnych efektów.
        Twoja babka była dobrą kobietą, Adamie. Przykro mi, że jej nie poznałeś. Zasługiwała na lepszy los niż ja.
        Lee pokazała mi jej grób.
        Wiele przeze mnie wycierpiała, ale zniosła to dobrze. Pochowajcie  mnie obok niej i może będę mógł ją przeprosić.
        Dopilnuję tego.
        Zrób to. W jaki sposób chcesz zapłacić za miejsce?
        Poradzę sobie, Sam.
        Ja nie mam żadnych pieniędzy, Adamie. Straciłem je wiele lat temu, z powodów, które są chyba oczywiste. Straciłem ziemię i dom i nie zostało, mi nic.
        Czy masz testament?
        Tak. Spisałem go własnoręcznie.
        Zerkniemy do niego w przyszłym tygodniu.  *
        Obiecałeś, że będziesz tu w poniedziałek.
        Obiecałem, Sam. Czy mogę ci coś przywieźć?
       Sam zawahał się na moment i wydawało się, że jest lekko zażenowany.
        Wiesz, co naprawdę bym chciał?  zapytał z dziecinnym uśmieszkiem.
        Co? Przywiozę ci wszystko, co chcesz.
        Kiedy byłem mały, największą rozkoszą życia były Eskimosy.
        Eskimosy?
        Tak, takie małe lody na patyku. Waniliowe, w czekoladowej polewie. Jadłem je do dnia, kiedy znalazłem się w tym miejscu. Myślę, że nadal je produkują.
        Eskimosy?  powtórzył Adam.
        Tak. Wciąż pamiętam ich smak. Najlepsze lody na świecie. Wyobrażasz sobie, jak dobrze smakowałyby teraz w tym rozgrzanym piekle?
        A zatem, Sam, dostaniesz Eskimosa.
        Przywieź więcej niż jednego.
        Przywiozę cały tuzin. Zjemy je razem, pocąc się okrutnie.
       
       Drugi gość Sama tego dnia pojawił się nieoczekiwanie. Zatrzymał się przed wartownią przy głównej bramie i wylegitymował się wydanym w Karolinie Północnej prawem jazdy. Wyjaśnił strażniczce, że jest bratem Sama Cayhalla i powiedziano mu, że może wedle uznania odwiedzać Sama aż do dnia egzekucji. Oznajmił, że rozmawiał z niejakim panem Hollandem z wydziału więziennictwa, który zapewnił go o rozluźnieniu przepisów dotyczących odwiedzania Sama. Według jego słów Sama można było teraz odwiedzać codziennie pomiędzy ósmą rano a piątą po południu. Strażniczka weszła do wartowni i zatelefonowała gdzieś.
       Minęło pięć minut, podczas których mężczyzna siedział cierpliwie w swoim samochodzie. Strażniczka dzwoniła jeszcze dwa razy, a potem zapisała numer rejestracyjny samochodu przybysza w swoim zeszycie. Kazała gościowi zaparkować parę metrów dalej, zamknąć samochód i czekać przy wartowni. Gość zrobił to i po kilku minutach pojawiła się biała więzienna furgonetka. Uzbrojony strażnik w mundurze siedzący za kierownicą dał mu znak, żeby wsiadał.
       Furgonetka minęła podwójną bramę przed SMB i podjechała do głównego wejścia, gdzie czekało dwóch strażników. Przeszukali gościa, ale nie znaleźli nic podejrzanego. Mężczyzna nie miał przy sobie żadnych toreb ani pakunków.
        Gdzie chciałby pan spotkać się z Samem?  zapytał jeden ze strażników?
        Nie rozumiem  odparł mężczyzna.
        Cóż, zazwyczaj wszystkie spotkania odbywają się w sali widzeń, zaraz za rogiem, ale Sam ma teraz prawo przyjmować gości w biurze wejściowym. To mały pokoik, którego używamy, kiedy zbliża się czas danego skazańca.
       Gość nie spodziewał się tego.
        W którym pomieszczeniu znajduje się siatka oddzielająca więźniów od gości?  zapytał nerwowo.
        W sali widzeń.
        Cóż, zaprowadźcie mnie wiec do sali widzeń.
       Strażnicy wymienili pytające spojrzenia. Było to niezwykłe życzenie, tym bardziej że mężczyzna należał do rodziny skazanego, choć z drugiej strony nic w sprawie Sama nie mogło już dziwić.
       Zaprowadzili gościa piaszczystą ścieżką do pustej sali widzeń. Mężczyzna zajął miejsce pośrodku sali.
        Pójdziemy teraz po niego  powiedział jeden ze strażników.  Zajmie to jakieś pięć minut.
       Sam pisał list, kiedy strażnicy stanęli przed jego drzwiami.
        Chodź, Sam. Masz gościa.
       Więzień podniósł wzrok znad maszyny i spojrzał na strażników. Przenośny wentylator pracował ciężko, a telewizor nastawiony był na transmisje meczu baseballowego.
        Kto przyjechał?  warknął.
        Twój brat.
       Skazaniec ostrożnie odłożył maszynę do pisania na półkę i sięgnął po swój kombinezon.
        Jaki brat?
        Nie pytaliśmy go o nic. Po prostu twój brat. Chodź już.
       Skuli go i poprowadzili korytarzem. Miał kiedyś trzech braci, ale najstarszy z nich umarł na atak serca w młodym wieku, zanim jeszcze Sam poszedł do więzienia. Donnie, najmłodszy, liczący sobie sześćdziesiąt jeden lat, mieszkał obecnie niedaleko Durham w Karolinie Północnej. Albert, lat sześćdziesiąt siedem, mieszkał w którejś z ukrytych w lasach wiosek Ford County i ostatnio podupadł na zdrowiu. Donnie przysyłał co miesiąc papierosy, parę dolarów i czasem krótki list. Albert nie napisał od paru lat. Ciotka, stara panna, pisała aż do swej śmierci w roku 1985. Reszta Cayhallów zapomniała o nim
       To musi być Donnie, pomyślał. Tylko Donniemu zależało na nim na tyle, żeby go odwiedzić. Nie widział Donniego od dwóch lat i ruszył żwawszym krokiem, kiedy zaczęli zbliżać się do drzwi prowadzących do sali widzeń. Cóż za przyjemna niespodzianka.
       Wszedł do sali i ujrzał mężczyznę siedzącego po drugiej stronie siatki. Nie znał go. Rozejrzał się po sali i stwierdził, że nikogo więcej nie ma z wyjątkiem owego mężczyzny, który taksował Sama spokojnym, nieruchomym spojrzeniem. Strażnicy obserwowali więźnia uważnie, rozpinając mu kajdanki, Sara uśmiechnął się wiec i skinął mężczyźnie głową. Potem spojrzał na strażników, którzy wyszli zamykając za sobą drzwi. Usiadł naprzeciw gościa i w milczeniu zapalił papierosa.
       Mężczyzna wydał mu się skądś znajomy, ale Sam nie potrafił przypomnieć sobie, gdzie go widział. Spojrzeli na siebie przez otwór w siatce.
        Czy ja cię znam?  zapytał wreszcie więzień.
        Tak  odparł mężczyzna.
        Skąd?
        Z przeszłości, Sam. Z Greenville, i Jackson, i Vicksburga. Z synagogi i biura pośrednictwa handlu nieruchomościami, z domu Pindera i biura Marvina Kramera.
        Wedge?
       Mężczyzna skinął powoli głową, a Sam zamknął oczy i wypuścił dym w stronę sufitu. Potem rzucił papierosa na ziemię i skurczył się w swoim krześle.
        Na Boga, miałem nadzieję, że nie żyjesz.
        Szkoda.
       Sam wbił w Wedgea wściekły wzrok.
        Ty skurwysynu  powiedział przez zaciśnięte zęby.  Ty skurwysynu. Przez dwadzieścia trzy lata marzyłem i modliłem się, żebyś zdechł. Zabijałem cię tysiące razy, gołymi rękami, kijami, nożami i każdą inną bronią, jaką zna człowiek. Patrzyłem, jak krwawisz, i słyszałem twoje błagania o litość.
        Przykro mi. Oto siedzę przed tobą, Sam.
        Nienawidzę cię tak, jak nikt nigdy nikogo nie nienawidził. Gdybym miał teraz pistolet, rozwaliłbym ci łeb na tysiąc kawałków. Naszpikowałbym ci czaszkę ołowiem i śmiałbym się, aż pociekłyby mi łzy. Boże, jak ja cię nienawidzę.
        Czy wszystkich gości traktujesz w ten sposób, Sam?
        Czego chcesz, Wedge?
        Czy oni słyszą, o czym rozmawiamy?
        Nic ich to nie obchodzi.
        Ale w tej sali może być podsłuch.
        No to spadaj, głupcze, odejdź, jeśli się boisz.
        Zrobię to za chwilę. Ale najpierw chciałem ci powiedzieć, że jestem tutaj, obserwuję wszystko bardzo uważnie i podoba mi się, że jak na razie nikt nie wymienił mojego nazwiska. Mam wielką nadzieję, że tak pozostanie. Potrafię zmuszać ludzi do milczenia.
        Jesteś bardzo subtelny.
        Po prostu przyjmij to jak mężczyzna. Odejdź z godnością. Byłeś ze mną. Współdziałałeś w popełnieniu zbrodni i według prawa jesteś tak samo winny jak ja. Jasne, ja jestem wolny, ale cóż, kto powiedział, że życie jest sprawiedliwe. Po prostu zabierz swój mały sekret do grobu.
        Gdzie byłeś przez te wszystkie lata?
        Wszędzie. Nie nazywam się naprawdę Wedge, Sam, gdyby przypadkiem przyszły ci do głowy jakieś głupie pomysły. Nigdy się tak nie nazywałem. Nawet Dogan nie znał mojego prawdziwego nazwiska. W 1966 dostałem wezwanie do wojska, ale nie chciałem jechać do Wietnamu. Uciekłem więc do Kanady, a po powrocie zszedłem do podziemia. Ukrywam się do dzisiaj. Oficjalnie nie istnieję, Sam.
        To ty powinieneś siedzieć na moim miejscu.
        Nie, mylisz się. Ani ja nie powinienem tam siedzieć, ani ty. Byłeś idiotą, że wróciłeś wtedy do Greenville. FBI nie miało żadnych poszlak. Nigdy by nas nie złapali. Ja byłem zbyt sprytny. Dogan też miał głowę na karku. Ty jednak okazałeś się słabym ogniwem. Byłby to nasz ostatni zamach, wiesz, ze względu na ofiary i tak dalej. Należało dać sobie spokój. Ja uciekłem z kraju i nigdy bym tu nie wrócił. Ty ponownie zająłbyś się swoimi kurami i krowami. Kto wie, co zrobiłby Dogan. Niestety, Sam, byłeś idiotą i dlatego znalazłeś się tutaj.
        A ty jesteś idiotą, że tu dzisiaj przyjechałeś.
        Nie, Sam. I tak nikt by ci nie uwierzył, gdybyś nagle zaczął mnie oskarżać. Do diabła, wszyscy i tak myślą, że jesteś stuknięty. Mimo to wolałbym, żeby nic nie strzeliło ci do głowy. Nie potrzebuję żadnych afer. Zaakceptuj to, co się zbliża, Sam, przyjmij to spokojnie.
       Sam starannie zapalił następnego papierosa i strząsnął popiół na podłogę.
        Idź stąd, Wedge. I nigdy nie wracaj.
        Pewnie. Głupio mi to mówić, Sam, ale mam nadzieję, że cię zagazują. Sam wstał i podszedł do drzwi z tyłu. Strażnik otworzył je i więzień zniknął.
       
       Siedzieli w ostatnim rzędzie i jedli kukurydzę jak para nastolatków. Pójście do kina było pomysłem Adama. Lee spędziła trzy dni w swoim pokoju, lecząc grypę, a w sobotę rano ciąg alkoholowy dobiegł końca. Obiad zjedli w restauracji szybkiej obsługi, gdzie nie podawano alkoholu. Lee pochłonęła dużą ilość orzechowych wafli z bitą śmietaną.
       Film, na który poszli, okazał się politycznie słusznym westernem z Indianami po stronie dobra i kowbojami w roli rzezimieszków. Wszyscy biali byli źli i w końcu ponieśli zasłużoną karę. Lee wypiła dwa duże toniki. Świeżo umyte włosy zaczesała sobie do tyłu nad uszami. Oczy miała ponownie błyszczące i ładne. Makijaż na twarzy ukrywał skutki pijaństwa. Wyglądała supermłodzieżowo w dżinsach i flanelowej koszuli. A co najważniejsze, była trzeźwa.
       O czwartkowej nocy, kiedy to Adam spał na podłodze pod drzwiami, rozmawiali niewiele. Postanowili, że pomówią o tym później, w jakimś odległym momencie przyszłości, kiedy Lee będzie gotowa. Teraz kroczyła po chwiejnej linie, ryzykując, że w każdej chwili może ponownie spaść w otchłań alkoholizmu. Adam miał ochronić ją od bólu i kłopotów. Zapewnić jej spokój. Koniec rozmów o Samie i jego zbrodniach. Koniec rozmów o Eddiem. Koniec rodzinnych historii Cayhallów.
       Lee była jego ciotką i kochał ją niezmiernie. Była chora i słaba i potrzebowała jego mocnego głosu i szerokich ramion.

ROZDZIAŁ 35
       
       Phillip Naifeh obudził się w sobotę rano z ostrymi bólami klatki piersiowej i został natychmiast przewieziony do szpitala w Cleveland. Mieszkał w nowoczesnym domu na terenie Parchman ze swoją czterdziestojednoletnią żoną. Jazda karetką trwała dwadzieścia minut, lecz kiedy dyrektora wwieziono na ostry dyżur, jego stan już uległ poprawie.
       Żona czekała zdenerwowana na korytarzu, obserwując krzątające się wokoło pielęgniarki. Tak samo czekała trzy lata temu, kiedy Naifeh miał pierwszy atak. Młody lekarz o poważnej twarzy wyjaśnił jej teraz, że atak nie był zbyt silny i życiu jej męża, odpoczywającego po zażyciu leków, nie zagraża niebezpieczeństwo. Naifeh miał być uważnie obserwowany przez następną dobę i w razie dalszej poprawy znaleźć się w domu w przeciągu tygodnia.
       Lekarz zakazał mu jednak zbliżania się do Parchman, nie mówiąc już o zajmowaniu się egzekucją Cayhalla. Zabronił mu nawet kontaktować się z więzieniem telefonicznie.
       
       Zaśnięcie stawało się coraz trudniejsze. Adam miał zwyczaj czytać przez godzinę po położeniu się do łóżka, a podczas studiów nauczył się, że podręczniki prawnicze są wspaniałymi środkami nasennymi. Teraz jednak im dłużej czytał, tym bardziej się martwił. Umysł wypełniały mu wydarzenia ostatnich dwóch tygodni  ludzie, których spotkał, rzeczy, których się dowiedział, miejsca, w których był. A na myśl o tym, co go czekało, robiło mu się zimno.
       Spał z przerwami, budząc się na drugie chwile. Kiedy wreszcie obudził się po raz ostatni, słońce zdążyło już wstać. Dochodziła ósma. Lee wspominała o możliwości kolejnej przygody w kuchni. Powiedziała, że umiała kiedyś robić jajecznicę na kiełbasie, jednak Adam nie czuł żadnego zapachu, kiedy naciągał dżinsy i wkładał lekką koszulkę.
       W kuchni panowała cisza. Obejrzał dzbanek z kawą  opróżniony do połowy. Zawołał Lee. Drzwi do jej sypialni były uchylone, ale w środku nie paliło się światło. Szybko sprawdził pozostałe pokoje. Nie znalazł jej na tarasie z kubkiem kawy i gazetą w ręce. Nagle ogarnął go strach. Pobiegł na parking  ani śladu jej samochodu. Przeszedł boso po rozgrzanym asfalcie, zbliżył się do wartowni i zapytał strażnika, kiedy Lee wyjechała. Strażnik zajrzał do zeszyta i odparł, że prawie dwie godziny wcześniej. Wyglądała zupełnie normalnie, dodał.
       Na sofie w gabinecie znalazł przyczynę jej zniknięcia  gruby na pięć centymetrów stos artykułów i reklam, czyli niedzielne wydanie Memphis Press. Gazeta leżała równo złożona, z częścią miejską na wierzchu. Na pierwszej stronie widniała uśmiechnięta Lee, sfotografowana na którymi z bali charytatywnych. Obok Lee stał Phelps, również cały rozpromieniony. Lee wyglądała olśniewająco w czarnej sukni bez ramiączek. Phelps miał modny czarny krawat. Sprawiali wrażenie całkowicie szczęśliwych.
       Todd Marks w swoim artykule po raz kolejny zgłębiał aferę Cayhalla, a jego styl stawał się coraz bardziej brukowy. Artykuł zaczynał się stosunkowo obiektywnie, od zestawienia zdarzeń z ostatniego tygodnia. Potem te same postacie co zwykle  McAllister, Roxburgh, Lucas Mann i Naifeh  zgodnie odmawiały komentarza.
       A potem Todd Marks wpadał w bardziej złośliwy ton i przedstawiał Lee Cayhall Booth  osobę ze śmietanki towarzyskiej Memphis, żonę znanego bankiera Phelpsa Bootha ze starej i bogatej rodziny Boothów, działaczkę społeczną, ciotkę Adama Halla i  wierzcie lub nie  córkę niesławnego Sama Cayhalla!
       Artykuł napisano tak, jakby sama Lee winna była jakiejś okropnej zbrodni. Marks cytował rzekomych przyjaciół, anonimowych oczywiście, zaszokowanych poznaniem jej prawdziwej tożsamości. Opisywał rodzinę Boothów i jej bogactwo i zastanawiał się, jak ktoś o tak błękitnej krwi jak Phelps mógł popełnić mezalians żeniąc się z członkinią klanu Cayhallów. Wspominał też o Walcie i ponownie cytował anonimowe źródła spekulujące na temat jego odmowy powrotu do Memphis. Walt nie ożenił się nigdy, donosił Marks z podnieceniem, i mieszka teraz w Amsterdamie.
       A potem następowała najgorsza część: kolejny anonimowy rozmówca opisywał niezbyt odległą w czasie historię ekskluzywnego przyjęcia połączonego ze zbiórką pieniędzy, podczas którego obecni tam Lee i Phelps Booth siedzieli przy jednym stole z Ruth Kramer. Rozmówca też uczestniczył w przyjęciu i pamiętał dokładnie, gdzie kto siedział. Ponieważ przyjaźnił się z Ruth i znał Lee, był zwyczajnie zaszokowany, kiedy dowiedział się, że Lee jest córką kogoś takiego. ,
       Artykułowi towarzyszyło małe zdjęcie Ruth Kramer, ładnej kobiety po pięćdziesiątce.
       Po sensacyjnym zdemaskowaniu Lee Marks streszczał przebieg piątkowej debaty przed sądem w Nowym Orleanie i opisywał ostatnie manewry prawne obrońcy Sama.
       Adam rzucił gazetę na podłogę i wypił łyk kawy. Lee obudziła się w ten ciepły niedzielny poranek, czysta i trzeźwa po raz pierwszy od wielu dni, zapewne w zupełnie niezłym nastroju, po czym usiadła na sofie z kubkiem gorącej kawy i świeżą gazetą. W ciągu kilku minut została uderzona w twarz i kopnięta w żołądek. Teraz znowu zniknęła. Dokąd jechała w takich chwilach? Gdzie miała swój azyl? Z pewnością trzymała się z dala od Phelpsa. Może miała gdzieś przyjaciela, który brał ją pod swój dach i otaczał opieką, ale Adam wątpił w to. Modlił się, żeby nie jeździła bez celu po ulicach z butelką w ręce.
       Tego ranka atmosfera w posiadłościach Boothów musiała być wybuchowa. Ich mały brudny sekret został wyciągnięty na światło dzienne, cały świat mógł o nim przeczytać. Jak poradzą sobie z tym poniżeniem? Wyobraźcie sobie, Booth ożenił się z takim białym śmieciem, spłodził z nią potomstwo, a teraz nagle wszyscy się o tym dowiedzieli. Rodzina może nigdy nie podnieść się po takim ciosie. Madame Booth na pewno bierze środki uspokajające, być może nawet leży w łóżku.
       I dobrze, pomyślał. Wziął prysznic, przebrał się i opuścił dach saaba. Nie oczekiwał, że natknie się na ciemnoczerwonego jaguara Lee, ale mimo to ruszył na przejażdżkę. Zaczął na Front Street niedaleko rzeki i włączywszy kasetę Springsteena na cały regulator, pojechał klucząc na wschód, obok szpitali na Union, między dostojnymi budynkami centrum, aż po slumsy koło Auburn House. Oczywiście nie znalazł jej, ale świeże powietrze sprawiło, że poczuł się lepiej. W południe, kiedy ulice znów były zatłoczone, skierował swe kroki do biura.
       
       Niedzielny gość Sama był również nieoczekiwany. Sam pomasował sobie nadgarstki i usiadł naprzeciw siwowłosego mężczyzny o jowialnej twarzy i ciepłym uśmiechu.
        Panie Cayhall, nazywam się Ralph Griffin i pełnię funkcję kapelana Parchman. Pracuję tu od niedawna i dlatego się nie znamy. Sam skinął głową i powiedział:
        Miło mi ojca poznać.
        Mnie również. Jestem pewny, że znał pan mojego poprzednika.
        Ach tak, szanownego ojca Ruckera. Co się z nim stało?
        Przeszedł na emeryturę.
        To dobrze. Nigdy go nie lubiłem. Wątpię, czy znajdzie drogę do nieba.
        Tak, słyszałem, że nie był zbyt popularny.
        Popularny? Gardziliśmy nim wszyscy. Po prostu nie mógł zdobyć naszego zaufania. Nie wiem dlaczego. Może dlatego że był zwolennikiem kary śmierci? Wyobraża ojciec sobie? Bóg wezwał go, by nam służył, a mimo to uważał, że powinniśmy umrzeć. Mówił, że tak napisane jest w Biblii. Wie pan, oko za oko i tak dalej.
        Słyszałem już podobne argumenty.
        Nie mam co do tego wątpliwości. Jakiego rodzaju jest pan duchownym? Z jakiego Kościoła?
        Zostałem wyświęcony jako baptysta, ale teraz nie należę do żadnego Kościoła. Myślę, że to dzisiejsze sekciarstwo musi być dla pana źródłem sporej frustracji.
        Nie tylko ono  rzekł Sam.
        Jak to?
        Zna ojciec Randyego Dupree, tutejszego więźnia? Mieszka w celi obok mnie. Gwałt i morderstwo.
        Tak. Zapoznałem się z jego aktami. Był kiedyś kaznodzieją.
        Tak, nazywamy go Preacher Boy. Otóż Randy uzyskał ostatnio dar interpretowania snów. Śpiewa też i uzdrawia. Bawiłby się pewnie z wężami, gdyby mu pozwolono. Wie pan, weźcie węże, Ewangelia świętego Marka, rozdział szesnasty, wers osiemnasty. W każdym razie Randy skończył właśnie bardzo długi sen, trwało to cały miesiąc, coś w rodzaju serialu odcinkowego. We śnie tym Bóg powiedział mu, że zostanę stracony i że On czeka, abym załatwił swoje ziemskie sprawy.
        Wie, pan, to nie byłby zły pomysł. Uporządkować wszystko.
        Skąd ten pośpiech? Mam jeszcze całe dziesięć dni.
        A więc wierzy pan w Boga?
        Tak, wierzę. A czy ojciec wierzy w karę śmierci?
        Nie, nie wierzę.
       Sam przyglądał mu się przez chwilę, a potem zapytał:
        Naprawdę?
        Zabijanie jest złem, panie Cayhall. Jeśli rzeczywiście jest pan winny, to popełnił pan zbrodnię zabijając. Ale kiedy państwo zabija, to również jest to zbrodnia.
        Alleluja, bracie.
        Nigdy nie byłem przekonany, że Jezus chce, żebyśmy zabijali w odwecie za zbrodnię. Nigdy tego nie nauczał. Nauczał miłości i przebaczenia.
        Ja też odczytuję Biblię w ten sposób. Jak, u diabła, dostał ojciec pracę w tym miejscu?
        Mam kuzyna w senacie stanowym.
       Sam uśmiechnął się i zachichotał na tę odpowiedź.
        Nie przetrwa tu ojciec długo. Jest zbyt szczery.
        Mój kuzyn jest przewodniczącym komisji więziennictwa, i to dość potężnym.
        A więc niech się ojciec lepiej modli, żeby został ponownie wybrany.
        Robię to każdego ranka. Wstąpiłem, żeby się przedstawić. Chciałbym porozmawiać z tobą przez kilka następnych dni. Chciałbym też pomodlić się z tobą, jeśli masz na to ochotę. Nigdy wcześniej nie uczestniczyłem w egzekucji.
        Ja też nie.
        Boisz się?
        Jestem bardzo starym człowiekiem, ojcze. Za cztery miesiące, jeśli dożyję do tego czasu, skończę siedemdziesiąt lat. Czasem myśl o śmierci jest całkiem przyjemna. Opuszczenie tego zapomnianego przez Boga miejsca sprawi mi ulgę.
        Ale wciąż walczysz.
        Tak, chociaż czasem sam nie wiem dlaczego. To jest jak długie zmagania z rakiem. Opada się stopniowo z sił, słabnie. Każdego dnia umiera się odrobinę i wreszcie nadchodzi moment, kiedy śmierć wydaje się wybawieniem. Ale nikt tak naprawdę nie chce umierać. Nawet ja.
        Czytałem o twoim wnuku. To musi być pocieszające. Wiem, że jesteś z niego dumny.
       Sam uśmiechnął się i spuścił wzrok.
        W każdym razie  rzekł kapelan  będę w pobliżu. Czy chciałbyś, żebym przyszedł do ciebie jutro?
        To byłoby miłe. Proszę pozwolić mi trochę pomyśleć, okay?
        Pewnie. Znasz tutejsze przepisy, prawda? Podczas ostatnich godzin mogą być przy tobie tylko dwie osoby. Twój prawnik i twój doradca duchowy. Byłbym zaszczycony mogąc ci towarzyszyć.
        Dzięki. A czy znajdzie ojciec czas, żeby porozmawiać z Randym Dupree? Biedny dzieciak marnieje w oczach. Naprawdę potrzebuje pomocy.
        Spotkam się z nim jutro.
        Dzięki.
       
       Adam obejrzał film na wideo siedząc przy aparacie telefonicznym. Lee nie dała jednak znaku życia. O dziesiątej odbył dwie rozmowy telefoniczne z Zachodnim Wybrzeżem. Najpierw zadzwonił do swojej matki w Portland. Była zaspana, ale ucieszyła się, że dzwoni. Nie zapytała o Sama, a Adam też o nim nie wspomniał. Powiedział tylko, że ciężko pracuje, jest pełen nadziei i najprawdopodobniej wróci do Chicago za kilka tygodni. Matka odparła, że czytała parę artykułów w gazetach i myśli o nim często. U Lee wszystko w porządku, powiedział Adam.
       Drugi telefon wykonał do swojej młodszej siostry, Carmen, w Berkeley. Usłyszał męski głos, należący, jeśli Adam dobrze pamiętał, do niejakiego Kevina, jej stałego partnera. Carmen podeszła szybko do telefonu i natychmiast zainteresowała się sytuacją w Missisipi. Ona też uważnie śledziła rozwój wypadków, więc Adam starał się, żeby jego wypowiedź zabrzmiała optymistycznie. Carmen martwiła się o niego, samego między tymi okropnymi członkami Klanu i rasistami. Adam odparł, że jest bezpieczny i wszystko odbywa się zupełnie spokojnie. Ludzie są niespodziewanie łagodni i rozluźnieni. Zatrzymał się u Lee. Ku zaskoczeniu Adama Carmen chciała wiedzieć wszystko o Samie  jak wygląda, jakie ma poglądy, czy chce rozmawiać o Eddiem. Zapytała, czy może przylecieć i spotkać się z Samem przed ósmym sierpnia. Adam, którego to zdziwiło, odpowiedział, że zastanowi się i zapyta Sama.
       Zasnął na sofie, przy włączonym telewizorze.
       O wpół do czwartej rano obudził go telefon. Nie znany mężczyzna przedstawił się jako Phelps Booth.
        Ty musisz być Adamem  powiedział. Adam usiadł i przetarł oczy.
        Tak, to ja.
        Czy widziałeś Lee?  zapytał Phelps lekko zdenerwowanym głosem. Adam spojrzał na zegar wiszący na ścianie nad telewizorem.
        Nie. Co się stało?
        Cóż, ma kłopoty. Zadzwonili do mnie z policji jakąś godzinę temu. Złapali ją, kiedy jechała po pijanemu o ósmej dwadzieścia dziś wieczorem, i zabrali ją na komisariat.
        Och nie  powiedział Adam.
        To nie pierwszy raz. Lee odmówiła dmuchnięcia w balonik, załadowali ją więc na pięć godzin do izby wytrzeźwień. Podała moje nazwisko, więc do mnie zadzwonili. Popędziłem na komisariat, ale ona zdążyła już wpłacić kaucję i zniknąć. Myślałem, że może skontaktowała się z tobą.
        Nie. Nie było jej w domu, kiedy obudziłem się wczoraj rano, i pierwszy raz o wszystkim słyszę. Do kogo mogła zadzwonić?
        Kto wie? Nie mam ochoty budzić po kolei wszystkich jej przyjaciół. Może powinniśmy po prostu poczekać.
       Adam poczuł się nagle niezręcznie. Ci ludzie byli małżeństwem, na dobre czy na złe, od niemal trzydziestu lat, i najwyraźniej przeżyli już taką sytuację wcześniej. Skąd miał wiedzieć, co należy robić?
        Nie odjechała sama spod komisariatu, prawda?  zapytał bojaźliwie, z góry znając odpowiedź.
        Oczywiście, że nie. Ktoś po nią przyjechał. Co przypomina mi o kolejnym problemie. Musimy odebrać jej samochód. Jest na parkingu policyjnym. Opłaciłem już koszty holowania.
        Masz do niego kluczyki?
        Tak. Czy pomożesz odebrać wóz?
       Adam przypomniał sobie nagle artykuł ze zdjęciem uśmiechniętego Phelpsa i Lee, uświadomił sobie też, jakie reakcje musiał wzbudzić w rodzinie Phelpsa. Był pewien, że większość jadu skierowano właśnie w jego, Adama, stronę. Gdyby został w Chicago, nic z tego by się nie wydarzyło.
        Pewnie  odparł.  Powiedz mi tylko
        Wyjdź na zewnątrz i poczekaj przy budce strażnika. Będę tam za dziesięć minut.
       Umył zęby, zasznurował swoje sportowe buty i przez piętnaście minut gawędził z Willisem, strażnikiem przy bramie. Wreszcie pojawił się czarny mercedes, najdłuższy model, jaki kiedykolwiek wyprodukowano. Adam, pożegnał się z Willisem i wsiadł do limuzyny.
       Podali sobie ręce, ponieważ tak nakazywała uprzejmość. Phelps ubrany był w biały dres, a na głowie miał czapeczkę Cubsów. Jechali powoli pustą ulicą.
        Na pewno Lee powiedziała ci pewne rzeczy o mnie  rzekł bez cienia wyrzutu czy zdenerwowania.
        Tak, parę rzeczy  odparł Adam ostrożnie.
        Cóż, jest tego wiele, więc nie będę pytał, jakie konkretnie tematy omówiła.
       Słuszna decyzja, pomyślał Adam.
        Najlepiej chyba będzie, jeśli porozmawiamy sobie o baseballu albo o czymś takim. Widzę, że kibicujesz Cubsom.
        Zawsze. A ty?
        Też. Dopiero od roku mieszkam w Chicago, a zdążyłem już być z dziesięć razy na Wrigley. Mieszkam całkiem blisko parku.
        Super. Ja gram trzy czy cztery razy do roku. Jeden z moich przyjaciół ma boisko. Robię to od lat. Kto jest twoim ulubionym graczem?
        Chyba Sandberg. A twoim?
        Ja lubię chłopców z dawnych czasów. Ernie Banksa. Rona Santo. To były dobre dni baseballu, wtedy gracze mieli lojalność we krwi i zawsze wiedziałeś, kto będzie grał w twojej drużynie w przyszłym roku. A teraz nigdy tego nie wiesz. Uwielbiam baseball, ale chciwość go zepsuła.
       Adama zdziwiło, że człowiek taki jak Phelps Booth narzeka na chciwość.
        Być może masz rację, ale to właściciele drużyn dawali przykład chciwości przez pierwsze sto lat historii baseballu. Co jest złego w tym, że gracze chcą zarobić jak najwięcej pieniędzy?
        Który z nich jest wart pięć milionów dolarów rocznie?
        Żaden. Ale jeśli gwiazdy muzyki rockowej mogą zarabiać po pięćdziesiąt, to co złego w tym, że i baseballistom się płaci? To przemysł rozrywkowy. Atrakcją są gracze, a nie właściciele. Chodzę na Wrigley, żeby obejrzeć drużynę, a nie dlatego, że Tribune jest jej właścicielem.
        Tak, ale spójrz na ceny biletów. Piętnaście dolarów za obejrzenie meczu.
        Frekwencja wzrasta. Widzowie zdają się nie przejmować cenami. Przejechali przez puste o tej porze centrum i po kilku minutach znaleźli się przed komendą policji.
        Posłuchaj, Adamie, nie wiem, co Lee powiedziała ci na temat swojego problemu alkoholowego.
        Powiedziała mi, że jest alkoholiczką.
        No właśnie. To już drugi raz, kiedy została złapana na jeździe po pijanemu. Za pierwszym razem udało mi się wyciszyć sprawę, ale nie wiem, czy uda mi się to teraz. Lee stała się nagle osobą z pierwszych stron gazet Dzięki Bogu nie zraniła nikogo.  Phelps zatrzymał się koło otoczonego siatką parkingu.  Była na odwyku dobre pół tuzina razy.
        Pól tuzina  powtórzył Adam z niedowierzaniem.  Powiedziała mi, że przeszła kurację dwukrotnie.
        Nie wolno wierzyć alkoholikom. Ja wiem o przynajmniej pięciu kuracjach w ciągu ostatnich piętnastu lat. Jej ulubione miejsce to mała elegancka klinika o nazwie Spring Creek. Nowoczesny budynek nad rzeką, parę mil na północ od miasta, zupełny spokój i cisza. Tylko dla bogatych oczywiście. Wyprowadzają ich tam z ciągu i otaczają opieką. Dobre jedzenie, gimnastyka, sauna, wiesz, pełna obsługa. To tak miłe miejsce, że oni chyba chcą tam jeździć. W każdym razie mam przeczucie, że Lee pojawi się dzisiaj w klinice. Ma przyjaciół, którzy pomogą się jej wmeldować. Dobrze ją tam znają. To dla niej coś w rodzaju drugiego domu.
        Jak długo tam zostanie?
        To zależy. Minimum tydzień. Czasem spędzała tam nawet cały miesiąc. Przyjemność kosztuje dwa tysiące dolarów dziennie i oczywiście to mnie przysyłają rachunki. Ale ja się nie przejmuję. Zapłacę każdą sumę, żeby jej pomóc.
        Co mam zrobić?
        Najpierw spróbujemy ją znaleźć. Za parę godzin posadzę moje sekretarki przy telefonach i każę im jej szukać. Nietrudno przewidzieć jej zachowanie. Jestem przekonany, że wkrótce pojawi się w jakimś zakładzie odwykowym, zapewne w Spring Creek. Za kilka godzin zacznę pociągać za sznurki, żeby wyciszyć całą sprawę. Nie będzie to łatwe, biorąc pod uwagę to, co nawypisywano ostatnio w gazetach.
        Przykro mi.
        Kiedy już ją znajdziemy, będziesz musiał do niej pojechać. Kup kwiaty i jakieś ciastka. Wiem, że masz pełno roboty, i wiem, co czeka cię przez następne, hmm
        Dziewięć dni.
        Tak, przez następne dziewięć dni. Cóż, mimo to spróbuj się z nią zobaczyć. A kiedy skończy się już sprawa w Parchman, proponuję, żebyś wrócił do Chicago i zostawił ją w spokoju.
        Zostawił ją w spokoju?  powtórzył Adam z niedowierzaniem.
        Tak. Brzmi to szorstko, ale to konieczne. Jej problemy mają wiele przyczyn. Przyznaję, że ja jestem jedną z tych przyczyn, ale o wielu rzeczach po prostu nie wiesz, Adamie. Kolejną przyczyną jest jej rodzina. Lee podziwia cię, ale ty przynosisz ze sobą stare koszmary i wiele cierpienia. Nie miej mi za złe, że ci to mówię. Wiem, że to boli, ale taka jest prawda.
       Adam patrzył na siatkę po drugiej strome chodnika, przy którym stali.
        Lee była kiedyś trzeźwa przez pięć lat  ciągnął dalej Phelps.  I myśleliśmy oboje, że tak już zostanie. A potem skazano Sama i umarł Eddie. Kiedy wróciła z pogrzebu, ponownie wpadła w czarną dziurę i wiele razy myślałem, że już się z niej nie wydostanie. Najlepiej będzie, jeśli zostawisz ją w spokoju, Adamie.
        Ale ja kocham Lee.
        A ona kocha ciebie. Ale możesz kochać ją z daleka. Przysyłaj jej listy i kartki z Chicago. Bukiety róż na urodziny. Dzwoń do niej raz w miesiącu i rozmawiaj z nią o filmach i książkach, ale trzymaj się z dala od spraw rodzinnych.
        Kto będzie się nią opiekował?
        Ona ma pięćdziesiąt lat, Adamie, i jest bardzo niezależna. Od dwudziestu lat nałogowo pije i ani ty, ani ja nic na to nie poradzimy. Ona zna swoją chorobę. Zachowa trzeźwość, kiedy będzie miała na to ochotę. Ty nie masz na nią dobrego wpływu. Ja też nie. Przykro mi.
       Hall odetchnął głęboko i chwycił za klamkę.
        Przykro mi, Phelps, jeśli naraziłem na kłopoty ciebie i twoją rodzinę. Nie zrobiłem tego specjalnie.
       Phelps uśmiechnął się i położył dłoń na jego ramieniu.
        Możesz w to wierzyć lub nie, ale pod wieloma względami moja rodzina jest w stanie większego rozkładu niż twoja. Przeżyliśmy dużo gorsze rzeczy.
        W to, sir, trudno jest mi uwierzyć.
        Ale to prawda.  Phelps dał mu kluczyki i wskazał mały budynek za siatką.  Zgłoś się tam, a oni pokażą ci samochód.
       Adam otworzył drzwi i wysiadł. Patrzył, jak mercedes odjeżdża i znika. Wchodząc na teren parkingu, nie mógł oprzeć się wrażeniu, że Phelps Booth nadal kocha swoją żonę.

ROZDZIAŁ 36
       
       Emerytowany podpułkownik George Nugent nie był zbyt wstrząśnięty wiadomością o ataku Naifeha. Stary dyrektor czuł się już całkiem dobrze w poniedziałek rano, niebezpieczeństwo minęło, a poza tym Naifeh i tak muł > za kilka miesięcy odejść ze służby. Był dobrym człowiekiem, ale wypełnił już swoje zadanie i teraz tkwił na stanowisku już tylko po to, by dotrwać do, emerytury. Nugent uważał, że jeśli odpowiednio pokieruje biegiem spraw, to = ma szansę zostać jego następcą.
       Teraz jednak miał na głowie bardziej pilne sprawy. Do egzekucji Cayhalla zostało dziewięć dni, właściwie osiem, bo wyrok śmierci miał być wykonany minutę po północy w następną środę, co oznaczało, że środa się nie liczy. Przyszły wtorek był więc ostatnim dniem.
       Na biurku Nugenta leżał oprawiony w błyszczącą skórę notatnik dużego formatu, z tytułem Regulamin wykonywania wyroków śmierci w stanie Missisipi wydrukowanym profesjonalnie na okładce. Był to jego majstersztyk, rezultat dwóch tygodni ciężkiej pracy. Nugenta zdumiała przypadkowość zaleceń wydanych przez Naifeha na użytek poprzednich egzekucji. Dziwne, że w ogóle udało im się kogoś zagazować, myślał. Teraz jednak istniał wreszcie plan, szczegółowy i starannie opracowany schemat, który w jego opinii nie pozostawiał miejsca na wątpliwości. Regulamin ten miał pięć centymetrów grubości i sto osiemdziesiąt stron tekstu, z nazwiskiem autora powciskanym oczywiście wszędzie, gdzie się dało.
       Lucas Mann wszedł do gabinetu Nugenta o godzinie ósmej piętnaście w poniedziałek rano. 
        Spóźnił się pan  warknął pułkownik, pełniący teraz obowiązki szefa więzienia. Mann był tylko zwykłym prawnikiem, Nugent zaś kierował oddziałem egzekucyjnym. Mann był zadowolony ze swojego stanowiska.
       Pułkownik miał aspiracje, które zresztą w ciągu ostatnich dwudziestu czterech godzin wzrosły niepomiernie.
        I co z tego, że się spóźniłem  odparł Mann stając przy krześle naprzeciw Nugenta. Były oficer miał na sobie swoje zwykłe, nie gniotące się, ciemnooliwkowe spodnie i mocno wykrochmaloną ciemnooliwkową koszulę, z szarym podkoszulkiem pod spodem. Jego starannie wypastowane buty lśniły idealnie. Marszowym krokiem podszedł do biurka. Mann nienawidził go.
        Mamy osiem dni  powiedział Nugent, jakby tylko on o tym wiedział.
        Chyba dziewięć  odparł Mann. Obaj mężczyźni stali.
        Przyszła środa się nie liczy. Zostało nam osiem dni roboczych.
        Jak pan uważa.
       Były wojskowy usiadł sztywno w swoim krześle.
        Dwie rzeczy. Po pierwsze, tutaj jest plan egzekucji, który sporządziłem. Regulamin. Od A do Z. Całkowicie zorganizowany, z indeksem i przypisami. Chciałbym, żeby sprawdził pan, czy zawarte w nim przepisy są aktualne.
       Prawnik spojrzał na czarny skoroszyt, ale nie powiedział ani słowa.
        A po drugie, chciałbym, żeby codziennie składał mi pan meldunki na temat działań obrony. Rozumiem, że w obecnej chwili nie ma przeszkód do przeprowadzenia egzekucji.
        To się zgadza, sir  rzekł Mann.
        Chciałbym otrzymywać codziennie pisemny raport i być powiadamiany o każdej zmianie sytuacji.
        A zatem niech pan sobie zaangażuje prywatnego prawnika, sir. Nie jest pan moim szefem i niech mnie diabli, jeśli będę pisał panu wypracowania do porannej kawy. Dam znać, jeśli coś się wydarzy, ale nie będę produkował zbędnej makulatury.
       Ach, frustracje życia cywilnego. Nugent tęsknił za wojskową dyscypliną. Przeklęci prawnicy.
        A więc dobrze. Czy przejrzy pan regulamin? Mann otworzył notatnik i przerzucił kilka stron.
        Wie pan, udało nam się przeprowadzić bez tego cztery egzekucje.
        Zaskakuje mnie to, jeśli mam być szczery.
        A mnie nie. Przykro mi to mówić, ale byliśmy całkiem sprawni.
        Posłuchaj, Lucas, wcale nie sprawia mi to wszystko radości  rzekł Nugent smutno.  Phillip poprosił mnie, żebym to za niego zrobił. Mam nadzieję, że Sam uzyska odroczenie. Naprawdę. Ale jeśli nie, to musimy być przygotowani. Chcę, żeby wszystko przebiegło bez zakłóceń.
       Mann przełknął to oczywiste kłamstwo i sięgnął po regulamin. Pułkownik nie uczestniczył jeszcze w żadnej egzekucji, liczył więc nie dni, ale wręcz kolejne godziny. Nie mógł się doczekać, kiedy zobaczy Sama przywiązanego do krzesła i wdychającego gaz.
       Pożegnał się skinięciem głowy i wyszedł z gabinetu. W korytarzu minął Billa Mondaya, kata stanowego, który niewątpliwie zmierzał do Nugenta na cichą naradę w cztery oczy.
       
       Adam zajechał przed Biblioteczkę parę minut przed trzecią. Dzień zaczął od afery z pijaną Lee, a potem było jeszcze gorzej.
       Pił kawę przy swoim biurku, próbując zapomnieć o bólu głowy i przeanalizować kilka spraw, kiedy w odstępie dziesięciu minut Darlene przyniosła faks z Nowego Orleanu i faks z sądu okręgowego. Przegrał dwukrotnie. Piąty Obwód nie uznał argumentacji sugerującej, że wykonywanie egzekucji w komorze gazowej, jako okrutne, jest wbrew prawu, sąd okręgowy żal odrzucił tezę o niewłaściwie prowadzonej przez Beniamina Keysa obronie. Adam zapomniał nagle o bólu głowy. Po godzinie Urzędnik do Spraw Śmierci, pan Richard Olander, zadzwonił z Waszyngtonu, by zapytać o plany dotyczące dalszych kroków prawnych. Powiedział, że do egzekucji zostało jut tylko osiem dni roboczych, tak jakby trzeba im było o tym przypominać. Pół godziny później zadzwonił urzędnik z Piątego Obwodu, pytając, kiedy Adam ma zamiar odwołać się od decyzji sądu okręgowego.
       Adam wyjaśnił obu panom, że przygotuje odpowiednie apelacje tak szybko jak to możliwe i postara się złożyć je pod koniec dnia. Kiedyś zastanowił się nad tym, uznał, że praktykowanie prawa przy tak licznej publiczności jest nieco denerwujące. Na tym etapie sprawy sądy i sędziowie zaglądali mu przez ramię, żeby zobaczyć, co zrobi. Urzędnicy dzwonili dal niego i pytali, nad czym rozmyśla. Powód tych działań był oczywisty i nieprzyjemny. Nie interesowali się tym, czy znajdzie ów magiczny argument, j który powstrzyma egzekucję. Troszczyli się tylko o gładki przebieg sprawy. Urzędnicy zajmujący się wyrokami śmierci zostali poinstruowani przez swoich przełożonych, żeby uważnie śledzili wszystkie ruchy przeciwnika, tak by sędziowie mogli niezwłocznie wydawać decyzje, najczęściej niekorzystne dla skazańca. A sędziowie nie lubili być wyrywani z łóżka przez nieoczekiwane ] wiadomości. Chcieli mieć na swoich biurkach kopie wniosków ostatniej; szansy na długo, zanim apelacje oficjalnie do nich dotarły.
       Phelps zadzwonił przed dwunastą i poinformował go, że nie udało mu siej odnaleźć żony. Sprawdził wszystkie kliniki i ośrodki odwykowe w promieniu stu mil, ale żadna z nich nie przyjęła Lee Booth. Wciąż jej szukał, ale musiał właśnie odbyć serię ważnych spotkań.
       Sam przybył do biblioteki prawniczej trzydzieści minut po Adamie. Był| w ponurym nastroju. Dowiedział się, co zaszło, oglądając południowe wiadomości nadawane przed stację z Jackson, wciąż odliczającą dni pozostałe do egzekucji. Już tylko dziewięć. Usiadł przy stole i spojrzał na Adama pustym wzrokiem,
        Gdzie są Eskimosy?  zapytał jak mały chłopczyk proszący o słodycze.
       Adam sięgnął pod stół i wyciągnął małą plastykową torbę chłodzącą. Postawił ją na stole i otworzył.
        Mało brakowało, a skonfiskowaliby mi je przy głównej bramie. Potem zaczęli grzebać w środku i zagrozili, że je wyrzucą. Smacznego.
       Sam wyjął loda, przyglądał mu się przez długą chwilę, a potem starannie zdarł opakowanie. Polizał czekoladową polewę i odgryzł potężny kawałek. Jadł wolno z zamkniętymi oczami.
       Kilka minut później skończył swojego pierwszego Eskimosa i wziął się za następnego.
        Niezbyt dobry dzień  powiedział, oblizując czekoladę. Adam rzucił na stół parę dokumentów.
        Oto obie decyzje. Krótkie, konkretne i zdecydowanie niekorzystne dla nas. Nie masz zbyt wielu przyjaciół w tych sądach, Sam.
        Wiem. Ale przynajmniej reszta świata mnie kocha. Nie chcę czytać tych bzdur. Co robimy dalej?
        Udowodnimy, że jesteś słaby na umyśle i nie można cię stracić, że ze względu na swój podeszły wiek nie rozumiesz w pełni istoty swojej kary.
        To się nie uda.
        W sobotę podobał ci się ten pomysł. Co się stało?
        Nie uda się to  powtórzył więzień.
        Dlaczego?
        Bo ja nie jestem wariatem. Dokładnie wiem, dlaczego mam zostać stracony. Robisz to, na czym adwokaci znają się najlepiej  wymyślasz dziwaczne teorie, a następnie znajdujesz lewych ekspertów, żeby je potwierdzili.  Ugryzł duży kęs loda i oblizał sobie wargi.
        Chcesz, żebym zaprzestał walki?  warknął Adam. Skazaniec przyjrzał się swoim pożółkłym paznokciom.
        Być może  powiedział, oblizując palec.
       Adam usiadł obok niego, zamiast zająć typowe dla adwokata miejsce po przeciwnej stronie stołu, i spojrzał na Sama z powagą.
        Co się stało, Sam?
        Nie wiem. Myślałem sporo.
        Zamieniam się w słuch.
        Kiedy byłem bardzo młody, mój najlepszy przyjaciel zginął w wypadku samochodowym. Miał dopiero dwadzieścia sześć lat, niedawno poślubioną żonę, małe dziecko, nowy dom, całe życie przed sobą. I nagle, trach, był martwy. Przeżyłem go o czterdzieści trzy lata. Mój najstarszy brat umarł w wieku lat pięćdziesięciu sześciu. Jego przeżyłem o lat trzynaście. Jestem starym człowiekiem, Adamie. Bardzo starym człowiekiem. Jestem zmęczony. Mam ochotę się poddać.
        Daj spokój, Sam.
        Spójrz na dobre strony tego pomysłu. Wszystko wróci do normy. Ty nie będziesz musiał biegać jak opętany przez cały następny tydzień i wysyłać bezskutecznych pism. Nie będziesz miał poczucia porażki, kiedy wszystko się zakończy. Ja nie spędzę ostatnich dni na modleniu się o cud, lecz w zamian uporządkuję swoje sprawy. Będziemy mieli więcej czasu dla siebie. Sprawi to radość wielu ludziom  Kramerom, McAllisterowi, Roxburghowi, osiemdziesięciu procentom Amerykanów wierzących w słuszność kary śmierci. Będzie to kolejne zwycięstwo sił prawa i porządku. Umrę z odrobiną godności, zamiast wyglądać jak pełen rozpaczy człowiek, który boi się śmierci. To naprawdę kuszące.
        Co się z tobą stało, Sam? W ostatnią sobotę chciałeś jeszcze walczyć.
        Mam dość walki. Jestem starym człowiekiem. Miałem długie życie. A jeśli rzeczywiście ocalisz moją skórę? Co mi to da? I tak nigdy stąd nie wyjdę, Adamie. Ty odjedziesz do Chicago i zajmiesz się swoją karierą. Jestem pewny, że będziesz mnie odwiedzał. Będziemy pisać do siebie listy i wysyłać pocztówki. Ale ja muszę tu zostać. Ty nie. Nie masz pojęcia, jak tu jest.
        Nie poddawajmy się, Sam. Nadal mamy szansę.
        Decyzja nie należy do ciebie.  Więzień skończył drugiego Eskimosa i otarł usta rękawem.
        Nie lubię cię w takim nastroju, Sam. Podobasz mi się, kiedy jesteś wściekły, zły i gotowy do walki.
        Jestem zmęczony, rozumiesz?
        Nie możesz pozwolić im się zabić. Musisz walczyć aż do samego końca.
        Dlaczego?
        Bo to, co robią, jest złe. Zabicie cię przez państwo jest moralnie naganne i dlatego nie możesz się poddawać.
        Ale przecież i tak przegramy.
        Nigdy nic nie wiadomo. Walczyłeś przez dziesięć lat. Dlaczego miałbyś się poddawać na tydzień przed końcem?
        Bo nie ma już o co walczyć. Sprawa dobiegła końca.
        Być może, ale nie możemy skapitulować. Proszę, nie poddawaj się. Do diabła, odnoszę sukcesy. Ci idioci wzięli się w końcu za twoją sprawę.
       Sam uśmiechnął się łagodnie i spojrzał na Adama z wyższością. Ten przysunął się bliżej i położył dłoń na jego ramieniu:
        Myślałem o kilku nowych pomysłach  rzekł z powagą.  W związku z tym jutro przyjeżdża ekspert, żeby cię zbadać. Cayhall spojrzał na niego zdziwiony.
        Jaki ekspert?
        Psychiatra.
        Psychiatra?
        Tak. Z Chicago.
        Rozmawiałem już z psychiatrą. Nie poszło to najlepiej.
        Ten facet to co innego. Pracuje dla nas i potwierdzi, że nie jesteś w pełni władz umysłowych.
        Zakładasz, ze byłem normalny, kiedy mnie tu przywieźli.
        Tak, robimy takie założenie. Ten psychiatra zbada cię jutro, a potem szybko sporządzi raport stwierdzający, ze jesteś zgrzybiały, słaby na umyśle, po prostu kompletnie stuknięty i kto wie co jeszcze.
        Skąd wiesz, że dojdzie do takich wniosków?
        Ponieważ płacimy mu za to.
        My, to znaczy kto?
        Kravitz & Bane, ci Amerykanie żydowskiego pochodzenia z Chicago, których tak nienawidzisz, lecz którzy robią wszystko, żeby uratować ci życie. Był to zresztą pomysł Goodmana.
        To musi być świetny ekspert.
        Nie możemy być w tym momencie zbyt wybredni. Pracownicy firmy korzystali z jego usług przy innych sprawach, facet powie to, czego się od niego oczekuje. Zachowuj się tylko dziwacznie, kiedy Jedziesz z nim rozmawiał.
        To nie powinno być zbyt trudne.
        Opowiedz mu wszystkie koszmarne historie na temat tego miejsca. Spraw, żeby zabrzmiały okropnie i odrażająco.
        Nie ma problemu.
        Powiedz mu, że twój stan pogarszał się przez te wszystkie lata, że miejsce jest wyjątkowe ciężkie dla człowieka w twoim wieku. Jesteś tutaj zdecydowanie najstarszy, Sam, więc opowiedz mu, jak to na ciebie wpłynęło. Fantazjuj, ile wlezie. Facet sporządzi ekspertyzę, a ja popędzę z nią do sądu federalnego.
        To się nie uda.
        Warto spróbować.
        Sąd Najwyższy zezwolił na egzekucję opóźnionego w rozwoju psychicznym chłopaka w Teksasie.
        Nie znajdujemy się w Teksasie, Sam. Każda sprawa jest inna. Po prostu współpracuj z nami.
        Z nami? To znaczy z kim?
        Ze mną i Goodmanem. Powiedziałeś, że przestałeś go już nienawidzić, więc pomyślałem, że dopuszczę go do zabawy. Mówiąc poważnie, potrzebowałem pomocy. Jeden prawnik nie poradziłby sobie z tym wszystkim.
       Więzień odsunął krzesło od stołu i wstał. Rozprostował nogi i ramiona i zaczął spacerować wokół stołu, licząc kroki.
        Jutro rano wyślę do Sądu Najwyższego prośbę o ponowne zbadanie decyzji sądu okręgowego  powiedział Adam spoglądając na spis w swoim notatniku.  Pewnie ją odrzucą, ale zrobię to i tak. Skończę też przeznaczony dla Piątego Obwodu wniosek atakujący Keysa. Psychiatra będzie tutaj jutro po południu. Wniosek o uznanie cię za niepoczytalnego wyślę w środę rano.
        Naprawdę wolałbym odejść w spokoju, Adamie.
        Zapomnij o tym, Sam. Nie poddamy się. Wczoraj wieczorem rozmawiałem z Carmen i ona chce cię odwiedzić.
       Więzień usiadł na krawędzi stołu i wbił wzrok w podłogę. Jego zmrużone oczy były pełne smutku. Zaciągał się i wydmuchiwał dym ku ziemi.
        Dlaczego miałaby chcieć się ze mną spotykać?
        Nie pytałem jej, a ona nic na ten temat nie mówiła. To była jej propozycja. Odparłem, że zapytam ciebie.
        Nigdy nie widziałem jej na oczy.
        Wiem. Ale ona jest twoją jedyną wnuczką, Sam, i chce do ciebie przyjechać.
        Nie chcę, żeby oglądała mnie w takim stanie powiedział, wskazując swój czerwony kombinezon.
        Nie będzie jej to przeszkadzało.
       Sam sięgnął do torby i wyciągnął kolejnego Eskimosa.
        Chcesz jednego?  zapytał.
        Nie. Więc co z Carmen?
        Pozwól mi się zastanowić. Czy Lee nadal chce mnie odwiedzić?
        Hmm ?ak. Nie rozmawiałem z nią od paru dni, ale jestem pewny, że nadal chciałaby cię zobaczyć.
        Myślałem, że u niej mieszkasz.
        Mieszkam. Ale ona wyjechała.
        Niech pomyślę. W tej chwili jestem temu przeciwny. Nie widziałem Lee od dziesięciu lat i nie chcę, żeby zapamiętała mnie takiego. Powiem jej, że się zastanawiam, ale w tym momencie nie mam na to ochoty.
        Powiem jej  obiecał Adam, nie wiedząc, czy w ogóle zobaczy Lee w najbliższym czasie. Jeśli rzeczywiście rozpoczęła kurację odwykową, to bez wątpienia pozostanie w odosobnieniu przez kilka tygodni.
        Będę zadowolony, kiedy się to skończy, Adamie. Naprawdę mam jut tego dość.  Ugryzł duży kęs loda.
        Rozumiem cię, Sam. Ale odłóżmy ten nastrój na jakiś czas.
        Dlaczego?
        Dlaczego? To chyba oczywiste. Nie chcę przez całe życie pamiętać, że przegrałem moją pierwszą sprawę.
        To niezły powód.
        Świetnie. A więc nie poddajemy się?
        Chyba nie. Sprowadź tego doktorka. Będę udawał kompletnego świra.
        No, to już lepiej.
       Lucas Mann czekał przy głównej bramie więzienia. Dochodziła piąta, powietrze było wciąż gorące i lepkie.
        Masz chwilę?  zapytał nachylając się do okna samochodu Adama.
        Oczywiście. O co chodzi?
        Zaparkuj tutaj. Usiądziemy sobie w cieniu.
       Podeszli do stołu z drewnianych bali pod gigantycznym dębem opodal szosy.
        Parę rzeczy  powiedział Mann.  Jak czuje się Sam? Trzyma się jakoś?
        Tak jak można się spodziewać. Dlaczego pan pyta?
        Jestem ciekaw, to wszystko. Według ostatnich obliczeń, mieliśmy dzisiaj piętnaście próśb o udzielenie wywiadu. Atmosfera jest coraz gorętsza. Prasa naciska.
        Sam nie będzie z nimi rozmawiał.
        Niektórzy pytają o ciebie.
        Ja też milczę.
        Świetnie. Mamy tu dokument, który Sam powinien podpisać. Pozwala nam w nim posłać dziennikarzy do diabła. Słyszałeś o Naifehu?
        Tak, czytałem o tym w dzisiejszej gazecie.
        Nic mu nie będzie, ale nie może kierować wykonaniem egzekucji. Jego zastępca, świr nazwiskiem George Nugent, będzie się tym zajmował. To zupak. Emerytowany wojskowy i tak dalej, prawdziwy czubek.
        Naprawdę nie ma to dla mnie znaczenia. Nawet on nie może rozpocząć egzekucji przed wydaniem ostatecznej decyzji.
        Zgadza się. Chciałem tylko, żebyś wiedział, z kim masz do czynienia.
        Nie mogę się doczekać, żeby go spotkać.
        Jeszcze jedno. Mam przyjaciela, starego kumpla ze studiów, który pracuje teraz w biurze gubernatora. Zadzwonił do mnie dziś rano i wygląda na to, że gubernator interesuje się egzekucją Sama. Według mojego przyjaciela, któremu niewątpliwie szepnięto o tym po to, by mi to przekazał, a następnie by dotarło to do ciebie, gubernator chciałby przeprowadzić rozprawę rewizyjną dotyczącą ewentualnego ułaskawienia Sama, najchętniej w przeciągu najbliższych paru dni.
        Jest pan bliskim znajomym McAllistera?
        Nie. Gardzę nim.
        Ja również. I mój klient też.
        To dlatego mojego przyjaciela zwerbowano, żeby zadzwonił i zwierzył mi się. Gubernator ma rzekomo poważne wątpliwości co do tego, czy Sam powinien zostać stracony.
        Wierzy pan w to?
        Nie bardzo. McAllister doszedł do władzy kosztem Sama i jestem pewien, że bardzo starannie przygotowuje swoje wystąpienia w mediach na najbliższe osiem dni. Ale co masz do stracenia?
        Nic.
        To nie jest zły pomysł.
        Jestem za. Niestety mój klient wyraźnie zabronił mi prosić gubernatora o skorzystanie z prawa łaski.
       Mann wzruszył ramionami, jakby naprawdę nie obchodziło go, co myśli więzień.
        A więc decyzja jest w rękach Sama. Czy sporządził testament?
        Tak.
        A co z ustaleniami dotyczącymi pogrzebu?
        Pracuję nad tym. Sam chce, żeby pochowano go w Clanton. Ruszyli w stronę głównej bramy.
        Po egzekucji ciało przewozi się do kostnicy w Indianola, nie stąd. Tam zostaje wydane rodzinie. Wszelkie wizyty kończą się godziny przed egzekucją. Od tego momentu przy Samie mogą być tylko i osoby  jego adwokat i jego doradca duchowy. Sam może też, jeśli wybrać dwóch świadków egzekucji.
        Porozmawiam z nim.
        Potrzebujemy też listy ludzi upoważnionych do odwiedzania go do tego czasu. Zazwyczaj są na niej członkowie rodziny i bliscy przyjaciele.
        Będzie to bardzo krótka lista.
        Wiem.

ROZDZIAŁ 37
       
       Każdy mieszkaniec Bloku zna procedurę, chociaż nigdy nie została ona zapisana na papierze. Weterani, tacy jak Sam, obserwowali cztery egzekucje w ciągu ośmiu lat pobytu w Bloku i za każdym razem wszystko, z małymi wyjątkami, odbyło się według tego samego schematu. Starzy więźniowie szeptali pomiędzy sobą i zazwyczaj z chęcią podawali opisy ostatnich godzin nowym skazańcom, którzy w większości przybywali na teren Bloku dopytując się stłumionym głosem o szczegóły. A i strażnicy lubili o tym rozmawiać.
       Ostatni posiłek podawano niedaleko drzwi wejściowych Bloku, w małym pokoiku zwanym biurem wejściowym. Stało tam biurko, parę krzeseł, telefon i wentylator. To w tym pomieszczeniu skazaniec spędzał większość z ostatnich czterdziestu ośmiu godzin swojego życia. Tutaj przyjmował ostatnich gości, tutaj siedział i słuchał prawników wyjaśniających mu, że sprawy nie idą, tak jak przewidywali. Był to zwykły pokój z zamkniętymi na stałe oknami. To tutaj odbywała się ostatnia intymna wizyta, jeśli tylko skazaniec miał na nią ochotę. Strażnicy i pracownicy administracji spacerowali po korytarzu na zewnątrz.
       Projektanci więzienia nie przewidzieli tego, ale kiedy w roku 1982 Teddy Doyle Meeks miał być stracony jako pierwszy od wielu lat, okazało się, że pomieszczenie takie jak biuro wejściowe jest z wielu powodów potrzebne. Biuro należało niegdyś do porucznika straży, potem do kierownika działu. Nie nazywano go inaczej niż biurem wejściowym. To z umieszczonego tam telefonu obrońca skazanego dowiadywał się, że nie będzie więcej odroczeń, więcej apelacji. Odbywał wtedy długi spacer z powrotem do oddziału A, na jego przeciwległy koniec, gdzie jego klient czekał w Celi Obserwacyjnej.
       Cela Obserwacyjna była zwykłym pomieszczeniem w korytarzu oddziału A, Sama dzieliło od niej tylko osiem cel. Miała wymiary dwa na trzy, znajdowała się w niej umywalka i klozet, tak jak w celi Sama. Była ostatnia w korytarzu, najbliższa Izolatki, która z kolei mieściła się najbliżej Sali Komory. Dwa dni przed egzekucją więźnia zabierano po raz ostatni z jego cdi i umieszczano w Celi Obserwacyjnej. Przenoszono również jego rzeczy osobiste. Tam więzień zaczynał czekać. Oglądał zazwyczaj swój własny dramat na ekranie telewizora, gdyż lokalne stacje uważnie śledziły losy jego ostatnich apelacji. Obrońca czekał razem z nim, siedząc na twardym łóżku w ciemnym pomieszczeniu i oglądając telewizję. Co jakiś czas udawał się do biura wejściowego, żeby wykonać telefon. Do Celi Obserwacyjnej wpuszczano również duchownego.
       W Bloku tymczasem panowały ciemności i śmiertelna cisza. Niektórzy z więźniów wpatrywali się w ekrany telewizorów. Inni modlili się składając dłonie przez kraty. Jeszcze inni leżeli na łóżkach i zastanawiali się, kiedy nadejdzie ich czas. Wszystkie okna na korytarzu były zamknięte i zablokowane, l Blok był odcięty od reszty więzienia. Jednak z innych oddziałów dochodziły odgłosy, a z zewnątrz wpadało światło. Dla ludzi, którzy godzinami siedzą w maleńkich celach, widząc i słysząc wszystko, potok nagłej aktywności jest; niezwykle denerwujący.
       O jedenastej dyrektor i jego ludzie wchodzili na oddział A i zatrzymywali; się przy Celi Obserwacyjnej. W tym momencie nadzieja na odroczenie w ostatniej chwili praktycznie już nie istniała. Skazaniec siedział na łóżko,: trzymając się za ręce z obrońcą i kapelanem. Dyrektor oznajmiał, że czai; przenieść się do Izolatki. Drzwi otwierały się z trzaskiem i więzień wychodził i na korytarz. Inni więźniowie, z których wielu płakało, dodawali mu otuchy okrzykami. Izolatka mieści się niecałe siedem metrów od Celi Obserwacyjnej. Więzień przechodził między dwoma rzędami uzbrojonych i muskularnych strażników, największych, jakich dyrektorowi udało się znaleźć. Żaden ze skazanych nie stawiał nigdy oporu. Na nic by się to nie zdało.
       Dyrektor wprowadzał więźnia do małego pokoju o wymiarach trzy na trzy metry, w którym nie było nic oprócz składanego łóżka. Więzień siadał na nim, ponownie ze swoim obrońcą u jednego boku i duchownym u drugiego. W rym momencie dyrektor z jakiegoś niepojętego powodu odczuwał nagle ochotę, spędzenia kilku chwil z więźniem, tak jakby był ostatnią osobą, z którą więzień miał ochotę pogawędzić sobie przed śmiercią. Potem wychodził. Poza jakimi  przypadkowym hałasem z pomieszczenia obok, w Izolatce panowała kompletna cisza. Kończono modlitwy. Do północy brakowało już tylko kilku minut.
       Z Izolatką sąsiadowała Sala Komory, pomieszczenie o wymiarach pięć metrów na cztery. Sama komora gazowa zajmowała jego centralną część. Kat pracował nad swoimi preparatami, podczas gdy skazaniec modlił się w Izolatce. Dyrektor, prawnik więzienny, lekarz i garstka strażników czynili przygotowania. Na ścianie wisiały dwa telefony, na wypadek gdyby jakiś sąd udzielił w ostatniej chwili odroczenia. Po lewej stronie znajdował się mały pokoik, w którym kat mieszał truciznę. Z tyłu komory ciągnął się rząd trzech okien o wymiarach pięćdziesiąt na siedemdziesiąt centymetrów, zasłoniętych na razie czarnym materiałem. Za oknami znajdowało się pomieszczenie dla świadków.
       Dziesięć minut przed pomocą lekarz wchodził do Izolatki i przymocowywał stetoskop do piersi skazańca. Wychodził, a na jego miejsce pojawiał się dyrektor, który prowadził więźnia do komory.
       Sala Komory była zawsze pełna ludzi, chętnych do pomocy, chcących obejrzeć śmierć człowieka. Wprowadzali go do komory, przywiązywali do krzesła, zamykali drzwi i zabijali.
       Była to nieskomplikowana procedura, różniąca się czasem szczegółami w indywidualnych przypadkach. Buster Moac, na przykład, był już do połowy skrępowany, kiedy zadzwonił telefon w Sali Komory. Odprowadzono go wiec do Izolatki, gdzie spędził sześć strasznych godzin, zanim zabrano go ponownie. Jumbo Parris był najbystrzejszy ze wszystkich czterech. Jako wieloletni lekoman na kilka dni przed egzekucją zaczął prosić psychiatrę o valium. Wolał spędzić swoje ostatnie godziny samotnie, bez obrońcy czy księdza, a kiedy strażnicy przyszli po niego do Celi Obserwacyjnej, był kompletnie nieprzytomny. Najwyraźniej ukrył valium i w odpowiednim momencie połknął cały jego zapas. Musiano zanieść go do Izolatki, gdzie smacznie zasnął. Po przeniesieniu do komory otrzymał swój złoty strzał.
       Była to humanitarna i przemyślana procedura. Więzień prawie do samego końca zostawał w celi, obok swoich towarzyszy. W Luizjanie zabiera się skazańców z Bloku i umieszcza w małym budynku zwanym Domkiem Śmierci. Spędzają tam ostatnie trzy dni, pozostając pod nieustanną obserwacją. W Wirginii wywozi się ich do innego miasta.
       Sama dzieliło od Celi Obserwacyjnej osiem par drzwi, razem jakieś osiemnaście metrów. Potem następne siedem do Izolatki i kolejne cztery do komory. Obliczył wiele razy, że odległość od środka jego łóżka do komory gazowej wynosi około trzydziestu dwóch metrów.
       Przeprowadził to obliczenie ponownie we wtorek rano, kiedy starannie odznaczył następny dzień na .swoim kalendarzu. Osiem dni. W celi było ciemno i duszno. Przez całą noc drzemał przed wentylatorem. Do kawy i śniadania brakowało jeszcze godziny. To miał być jego trzy tysiące czterysta siedemdziesiąty siódmy dzień w Bloku, a w liczbie tej nie mieściły się dni spędzone w wiezieniu okręgowym w Greenville podczas pierwszych dwóch procesów. Jeszcze tylko osiem dni.
       Pościel mokra była od potu. Leżał na łóżku i po raz milionowy wpatrywał się w sufit, myśląc o Śmierci. Sam akt umierania nie będzie taki okropny. Z oczywistych powodów nikt nie znał dokładnych efektów działania gazu, ale na pewno śmierć następowała szybko. Może podadzą mu dodatkową dawkę, tak że będzie martwy, zanim jego ciało zacznie trząść się i drżeć. Może straci przytomność już po pierwszych oddechach. W każdym razie nie potrwa to długo. Widział, jak jego żona marniała i cierpiała z powodu raka. Widział, jak jego krewni starzeją się i wegetują. To był na pewno lepszy sposób odejścia.
        Sam  rozległ się szept J.B. Gullitta.  Śpisz?
       Podszedł do drzwi celi i wyjrzał przez kraty. Zobaczył dłonie i przedramiona Gullitta.
        Nie. Nie śpię. Nie mogę zasnąć.  Zapalił pierwszego papierosa.
        Ja też nie. Powiedz mi, że do tego nie dojdzie.
        Nie dojdzie do tego.
        Poważnie?
        Poważnie. Mój prawnik przygotowuje się, żeby wytoczyć ciężką artylerię. Wyciągnie mnie stąd pewnie za parę tygodni.
        To dlaczego nie możesz spać?
        Jestem podniecony perspektywą zwolnienia.
        Rozmawiałeś z nim o mojej sprawie?
        Jeszcze nie. Chłopak ma teraz dużo na głowie. Kiedy tylko wyjdę, weźmiemy się za twoją sprawę. Rozluźnij się. Spróbuj zasnąć.
       Ramiona i dłonie Gullita zniknęły powoli, a potem zatrzeszczało jego łóżko. Sam potrząsnął głową, nie mogąc uwierzyć w głupotę chłopaka. Skończył papierosami wyrzucił go na korytarz, wiedząc, że zarobi za to raport karny. Tak jakby go to obchodziło.
       Zdjął maszynę do pisania z półki. Miał pewne rzeczy do powiedzenia i listy do napisania. Na zewnątrz byli ludzie, z którymi chciał się skontaktować.
       
       George Nugent wszedł na teren Sekcji Maksymalnego Bezpieczeństwa niczym pięciogwiazdkowy generał i z dezaprobatą spojrzał na włosy, a potem na nie wyglansowane buty jednego z białych strażników.
        Idź do fryzjera  warknął.  Albo napiszę na ciebie raport. I zrób coś z tymi butami.
        Tak jest, sir  odparł chłopak i zasalutował. Oficer obrócił głowę i spojrzał na Packera, który poprowadził go przez środek Bloku na oddział A.
        Numer sześć  powiedział Packer, kiedy otworzyły się drzwi.
        Zostań tutaj  nakazał pułkownik. Jego obcasy stukały, kiedy szedł korytarzem, zaglądając z pogardą do każdej celi. Zatrzymał się przy celi Sama i obrzucił wzrokiem jej wnętrze. Sam pisał na maszynie ubrany w same tylko szorty, a jego chude, pomarszczone ciało lśniło od potu. Spojrzał na nieznajomego obserwującego go zza krat, a potem wrócił do pracy.
        Sam, nazywam się George Nugent.
       Więzień uderzył kilka klawiszy. Nazwisko nic mu nie mówiło, ale skoro facet miał dostęp do oddziałów, to musiał być kimś ważnym.
        Czego chcesz?  zapytał nie odrywając wzroku od kartki.
        Cóż, chciałem cię poznać.
        Miło mi, a teraz zjeżdżaj.
       Gullitt z prawej strony i Henshaw z lewej wyjrzeli nagle zza krat, zaledwie parę metrów od Nugenta. Zachichotali, kiedy usłyszeli odpowiedź Cayhalla.
       Pułkownik spojrzał na nich groźnie i odchrząknął.
        Sam, piastuje stanowisko zastępcy naczelnika, a Phillip Naifeh powierzył mi kierowanie twoją egzekucją. Jest parę rzeczy, których od ciebie potrzebuje.
       Skazaniec skoncentrował się na swoim liście, a potem zaklął, kiedy nacisnął niewłaściwy klawisz. Nugent czekał.
        Gdybyś mógł poświęcić mi kilka minut swojego cennego czasu, Sam.
        Lepiej nazywaj go panem Cayhallem  podsunął Henshaw.  Jest od ciebie o parę lat starszy i przywiązuje do tego dużą wagę.
        Skąd wytrzasnąłeś takie buty?  zapytał Gullitt spoglądając na nogi Nugenta.
        Wy, chłopcy, odsuńcie się  powiedział pułkownik surowo.  Muszę porozmawiać z Samem.
        Pan Cayhall jest teraz zajęty  powiedział Henshaw.  Może powinien pan przyjść później. Z przyjemnością wyznaczę panu termin spotkania.
        Czyżbyś był jednym z tych dupków z armii?  zapytał Gullitt. Oficer wyprostował się sztywno i spojrzał na lewo i na prawo.
        Rozkazuję wam odsunąć się, zrozumiano? Muszę porozmawiać z Samem.
        My nie przyjmujemy rozkazów  powiedział Henshaw.
        A poza tym co możesz nam zrobić?  zapytał Gullitt.  Wrzucić nas do lochu? Karmić brukwią i korzonkami? Przykuć łańcuchami do ścian? Dlaczego po prostu od razu nas nie zabijesz?
       Sam postawił maszynę na łóżku i podszedł do kraty. Zaciągnął się mocno i wydmuchnął dym w kierunku Nugenta.
        Czego chcesz?  zapytał ostro.
        Potrzebuję od ciebie paru rzeczy.
        Takich jak?
        Czy masz testament?
        To nie twoja pieprzona sprawa. Testament można obejrzeć dopiero, kiedy się uprawomocni, a to następuje po śmierci danej osoby. Tak mówi prawo.
        Co za kretyn!  wrzasnął Henshaw.
        Ale jaja!  zawołał Gullitt.  Gdzie Neifeh znalazł tego pajaca?
        Coś jeszcze?  zapytał Sam. Nugent poczerwieniał.
        Musimy wiedzieć, co zrobić z twoimi rzeczami.
        Wszystko zapisałem w testamencie.
        Mam nadzieję, że nie będziesz sprawiał trudności, Sam.
        Nazywaj go panem Cayhallem  powiedział Henshaw ponownie.
        Trudności?  powtórzył więzień.  Dlaczego miałbym sprawiać trudności? Zamierzam w pełni współpracować z państwem, kiedy to będzie mnie zabijać. Jestem dobrym patriotą. Gdybym mógł, głosowałbym i płacił podatki. Czerpię dumę z faktu, że jestem Amerykaninem, Amerykaninem irlandzkiego pochodzenia, mógłbym dodać. Nadal jestem zakochany w moim stanie, mimo że ten zamierza mnie zabić. Jestem wzorowym więźniem, George. Nie będzie ze mną żadnych kłopotów.
       Czekający na końcu korytarza Packer bawił się doskonale. Nugent ani drgnął.
        Potrzebuję nazwisk ludzi, których wyznaczasz na świadków egzekucji. Masz prawo do dwóch.
        Jeszcze się nie poddałem, George. Odpowiem ci za parę dni.
        Doskonale. Potrzebuję również listy ludzi, których wizyty chcesz przyjąć.
        Cóż, dziś po południu przyjeżdża do mnie pewien doktorek z Chicaga To psychiatra, będzie mnie badał, żeby stwierdzić, jak bardzo jestem stuknięty. Potem moi obrońcy pobiegną do sądu i okaże się, że nie masz prawa mnie zabić, ponieważ jestem świrem. Zresztą jeśli chcesz, facet może zbadać również ciebie. Nie potrwałoby to długo.
       Henshaw i Gullitt wybuchnęli ogłuszającym śmiechem i po chwili cały oddział zatrząsł się od niepowstrzymanego ryku. Nugent cofnął się o krok i rozejrzał się na boki.
        Cisza!  wrzasnął, ale śmiech jeszcze się wzmógł. Sam wypuszczał. dym przez kraty. Przez hałas przebijały się wyzwiska i obraźliwe słowa.
        Wrócę tu jeszcze!  wrzasnął wściekle były oficer.
        On tu wróci!  ryknął przez łzy Henshaw i wrzawa przybrała na sile. Komendant odwrócił się i pomaszerował pośpiesznie ku drzwiom, a korytarz zatrząsł się od okrzyków Heil Hitler!
       Sam uśmiechał się przez chwilę, a kiedy hałas ucichł, wrócił na swoje miejsce na brzegu łóżka. Ugryzł kawałek suchego tosta, upił łyk zimnej kawy i wrócił do pisania.
       
       Popołudniowa wyprawa do Parchman nie była szczególnie przyjemna. Garner Goodman siedział z przodu obok prowadzącego Adama i planował z nim strategię. Goodman zamierzał wrócić do Memphis na weekend i być na miejscu przez ostatnie trzy dni. Psychiatra nazywał się doktor Swinn  zimny, Śmiertelnie poważny mężczyzna w czarnym garniturze. Miał potargane bujne włosy, ciemne oczy skryte za grubymi szkłami okularów i był kompletnie niezdolny do prowadzenia banalnej pogawędki. Siedział na tylnym siedzenia i nie odezwał się ani słowem przez całą drogę z Memphis do Parchman.
       Adam i Lucas Mann ustalili, że badanie odbędzie się w szpitalu więziennym, stosunkowo nowoczesnej placówce. Doktor Swinn poinformował bez ogródek, że podczas badania nie dopuszcza żadnych świadków. Adamowi i Goodmanowi odpowiadało to w zupełności. Przy głównej bramie czekała na nich furgonetka więzienna. Doktor Swinn przesiadł się do niej i pojechał w głąb farmy.
       Goodman i Lucas Mann nie widzieli się od kilku lat. Uścisnęli sobie ręce jak starzy przyjaciele i natychmiast zaczęli wspominać poprzednie egzekucje. Nie poruszali tematu Sama i Adam był im za to wdzięczny.
       Wyszli z gabinetu Manna, przecięli parking i znaleźli się przy małym budynku na tyłach kompleksu administracyjnego. Mieściła się w nim restauracja, zaprojektowana na wzór małej wiejskiej gospody, nazwana The Place, Lokal. Urzędnikom ł innym pracownikom więzienia serwowano tu proste potrawy. Nie podawano alkoholu, gdyż Lokal znajdował się na terenie będącym własnością państwową.
       Zamówili mrożoną herbatę, rozmawiając o przyszłości kary śmierci. Tak Goodman, jak i Lucas Mann zgadzali się, że egzekucje staną się wkrótce jeszcze częstsze. Sąd Najwyższy Stanów Zjednoczonych wciąż miał prawicowe inklinacje i zdawał się zmęczony nie kończącymi się apelacjami. To samo działo się na niższych stopniach federalnego systemu sądowniczego. Na dodatek wzrastała nietolerancja amerykańskiego społeczeństwa względem sprawców ciężkich przestępstw. Trend ten nie pozostawał bez wpływu na sędziów. Notowano zmniejszony poziom sympatii wobec skazańców z bloku śmierci, wzrastający nacisk, by wreszcie rozwalić tych sukinsynów. Władze federalne obcinały dotacje dla grup walczących z karą śmierci, a prawnicy i ich firmy coraz rzadziej przyjmowali skomplikowane sprawy charytatywne. Populacja w blokach śmierci rosła w szybszym tempie niż liczba prawników gotowych bronić skazańców.
       Adama nudziła ta rozmowa. Słyszał te argumenty już setki razy. Przeprosił obu mężczyzn i podszedł do telefonu w rogu. Nie zastał Phelpsa, ale jego sekretarka miała dla niego wiadomość: Lee nie odnalazła się jeszcze. Miała zeznawać w sądzie za dwa tygodnie, istniała szansa, że pojawi się wtedy.
       
       Darlene, pracując po godzinach i niezbyt z tego powodu uszczęśliwiona, przepisywała opinię doktora Swinna, podczas gdy Adam i Garner Goodman pracowali nad wnioskiem, który miał opinii towarzyszyć. Swinn był człowiekiem do wynajęcia, prostytutką, która sprzedawała swoją ekspertyzę temu, kto płacił najwięcej. Adam nienawidził jego i jemu podobnych. Swinn jeździł po kraju jako biegły, gotowy powiedzieć jedno dziś, co innego jutro, w zależności od tego, gdzie znajdowała się najgłębsza kieszeń. W tej chwili był jednak kurwą na ich usługach, i to kurwą całkiem dobrą. Okazało się bowiem, że Sam cierpi na zgrzybienie starcze. Osłabł na umyśle do tego stopnia, że nie pojmował natury i powagi kary, którą miano mu wymierzyć. Nie był w stanie zrozumieć jej znaczenia i dlatego egzekucja nie miałaby żadnego sensu. Argumentu tego używano już wcześniej, z różnym skutkiem. Nie mieli jednak, jak Adam powtarzał sobie codziennie, nic do stracenia. Goodman patrzył na sprawę dość optymistycznie, głównie ze względu na wiek Sama. Nie przypominał sobie, by kiedykolwiek stracono człowieka liczącego więcej niż pięćdziesiąt lat.
       Wszyscy, nie wyłączając Darlene, pracowali prawie do jedenastej.

ROZDZIAŁ 38
       
       Garner Goodman nie wrócił w środę rano do Chicago, lecz poleciał do Jackson w Missisipi. Lot trwał tylko pół godziny i Goodman ledwie miał czas wypić kubek kawy i zjeść zimnego croissanta. Na lotnisku wynajął samochód i pojechał prosto do siedziby władz stanowych. Sesja legislatury nie odbywała się akurat i wokół budynku pełno było miejsc do zaparkowania. Tak jak wiele sądów zbudowanych po wojnie secesyjnej, również i ten stał zwrócony wyzywająco na południe. Garner zatrzymał się, by obejrzeć pomnik pamięci zabitych w wojnie kobiet Południa, więcej czasu spędził jednak podziwiając wspaniałe japońskie magnolie u podnóża głównych schodów.
       Cztery lata wcześniej, w trakcie dni poprzedzających egzekucję Maynarda Tolea, Goodman dwukrotnie odbył tę samą podróż. Inny był wtedy gubernator, inny klient i inna zbrodnia. Tole zamordował kilka osób w dwudniowym napadzie szału i trudno było czuć do niego sympatię. Goodman miał nadzieję, że teraz sprawa wygląda inaczej. Sam Cayhall był starym człowiekiem, który i tak umarłby pewnie ze starości w ciągu pięciu lat. Dla większości mieszkańców Missisipi jego zbrodnia należała do odległej przeszłości. I tak dalej i dalej.
       Goodman powtarzał sobie te argumenty przez cały ranek. Wszedł teraz do budynku legislatury i z miejsca przytłoczyło go jego piękno. Budynek był pomniejszoną kopią waszyngtońskiego Kapitelu, zbudowaną bez liczenia się z kosztami. Władze stanowe, wykorzystując odszkodowanie wypłacone przez linię kolejową, rękami więźniów wzniosły ten monument w roku 1910.
       Goodman wszedł do gabinetu gubernatora na drugim piętrze i wręczył swoją wizytówkę prześlicznej sekretarce. Gubernatora nie ma, powiedziała sekretarka, czy był pan może umówiony? Nie, odparł Goodman uprzejmie, ale sprawa jest bardzo pilna. Czy mógłbym w takim razie spotkać się z panem Andym Larramorem, głównym doradcą gubernatora?
       Sekretarka wykonała kilka telefonów i wreszcie po półgodzinie zjawił się pan Larramore. Przywitali się i zniknęli w wąskim korytarzu biegnącym pomiędzy labiryntem małych gabinetów. Klitka doradcy, zagracona i nieporządna, dawała pewne pojęcie o jej właścicielu. Był niskim człowiekiem, wyraźnie pochylonym i pozbawionym szyi. Jego długi podbródek spoczywał mu na piersiach, a kiedy Larramore mówił, jego oczy, nos i usta napinały się mocno. Był to okropny widok. Goodman nie potrafił stwierdzić, czy facet ma lat trzydzieści czy pięćdziesiąt. Wszystko wskazywało na to, że musi być geniuszem.
        Gubernator przemawia dzisiaj na zjeździe agentów ubezpieczeniowych  rzekł urzędnik trzymając plan podróży szefa, jakby było to coś drogocennego.  A potem odwiedza szkołę publiczną w dzielnicy zamieszkanej przez czarną biedotę.
        Poczekam  odparł Goodman.  To bardzo ważna sprawa, czas nie gra roli.
       Larramore odłożył kartkę papieru i umieścił splecione dłonie na stole.
        A co się stało z tym młodym chłopcem, wnukiem Sama?
        Och, wciąż jest głównym obrońcą. Ja zajmuję się w Kravitz & Bane sprawami charytatywnymi, więc przyjechałem mu pomóc.
        Bardzo pilnie śledzimy tę sprawę  rzekł doradca gubernatora, a jego twarz marszczyła się gwałtownie w środku zdania, a potem rozluźniała na jego końcu.  Wygląda na to, że dojdzie do egzekucji.
        Zawsze tak wygląda  odparł Goodman.  Jak poważnie myśli gubernator o nadzwyczajnej rozprawie rewizyjnej?
        Jestem pewny, że pomysł przeprowadzenia rozprawy bardzo mu odpowiada. Skorzystanie z prawa łaski to zupełnie inna kwestia. Jak pan wie, gubernator ma w tym punkcie bardzo szerokie uprawnienia. Może uchylić wyrok śmierci i niezwłocznie uwolnić skazanego. Może zamienić wyrok na dożywocie albo wieloletnie więzienie.
       Goodman skinął głową i skubnął swój krawat.
        Czy będę mógł się z nim spotkać?
        Gubernator ma tu wrócić o jedenastej. Porozmawiam z nim. Będzie pewnie jadł lunch u siebie w gabinecie, więc może mieć wolną chwilę około pierwszej. Czy może się pan tu wtedy zjawić?
        Tak. Ale spotkanie musi pozostać tajemnicą. Nasz klient jest przeciwny wszelkim kontaktom z gubernatorem.
        Czy jest też przeciwny idei ułaskawienia?
        Zostało nam siedem dni. Nie możemy wybrzydzać. Larramore zmarszczył nos, odsłonił górne zęby i ponownie sięgnął po plan podróży.
        Proszę być tutaj o pierwszej. Zobaczę, co będę mógł zrobić.
        Dziękuję.  Rozmawiali jeszcze o głupstwach przez pięć minut, ł potem doradca gubernatora otrzymał serię ważnych telefonów. Goodman pożegnał się szybko i wyszedł z budynku. Przy japońskich magnoliach zatrzymał się i zdjął marynarkę. Dochodziło wpół do dziesiątej, a jego koszula była mokra pod pachami i przyklejała mu się do pleców.
       Poszedł na południe, w stronę odległej o cztery skrzyżowania Capital Street, uznawanej za główną ulicę Jackson. W centrum stała majestatyczna rezydencja gubernatora, zwrócona ku siedzibie władz stanowych. Był to duży dom sprzed wojny secesyjnej, otoczony bramami i ogrodzeniem. Garstka przeciwników kary śmierci zebrała się na chodniku w noc, kiedy Tole został stracony, i wrzeszczała na gubernatora. Ten najwyraźniej nie usłyszał ich krzyków. Goodman stanął przypominając sobie tamte chwile. Razem z Peterem Wiesenbergiem przeszli przez bramę na lewo od głównego wjazdu niosąc ostatnią prośbę o ułaskawienie, ledwie parę godzin przed wyznaczonym terminem egzekucji. Gubernator jadł właśnie kolację z jakimiś ważnymi osobistościami i najście dwóch prawników mocno go zirytowało. Po raz ostatni odmówił udzielenia prawa łaski, a potem, zgodnie z tradycją Południa, zaprosił ich, by zostali na kolację.
       Dwaj prawnicy grzecznie odmówili. Goodman wyjaśnił Jego Ekscelencji, że muszą spiesznie wracać do Parchman, żeby zdążyć na egzekucję swojego klienta.
        Uważajcie na drodze  powiedział gubernator, a potem wrócił do] swoich gości.
       Goodman zastanawiał się, ilu demonstrantów będzie stało w tym miejscu za kilka dni, śpiewając, modląc się, paląc świeczki, machając tablicami j i wrzeszcząc na gubernatora, że oszczędził starego Sama. Zapewne niezbyt wielu.
       W dzielnicy biznesu w Jackson nigdy nie było kłopotów z przestrzenią j użytkową i bez problemu znalazł to, czego szukał. Duże ogłoszenie zawiadamiało o wolnych pomieszczeniach na trzecim piętrze brzydkiego budynku.; Zgłosił się do recepcji towarzystwa finansowego na parterze i godzinę później; pojawił się właściciel budynku, by pokazać mu oferowane do wynajęcia] biuro. Były to dwa nieduże pokoje z podniszczonymi dywanami i dziurami i w boazerii. Goodman podszedł do jedynego okna i spojrzał na fronton i siedziby władz stanowych stojącej trzy ulice dalej.
        Idealne  powiedział.
        Kosztuje trzysta miesięcznie, plus opłaty za prąd. Łazienka jest 5 w korytarzu. Minimum to pół roku.
        Potrzebuję tego lokum tylko na dwa miesiące  powiedział Goodman sięgając do kieszeni i wyciągając zwitek nowych banknotów. Właściciel spojrzał na pieniądze i zapytał: 
        Jakiego rodzaju interesy pan prowadzi?
        Analiza rynku.
        Skąd pan jest?
        Z Detroit. Myślimy o otworzeniu filii w tym stanie i potrzebujemy jakiegoś biura. Ale tylko na dwa miesiące. Płacimy gotówką. Nic na piśmie. Wyprowadzimy się, zanim pan to zauważy. Naprawdę po cichutku.
       Właściciel wziął pieniądze i wręczył mu dwa klucze, jeden do drzwi biura, drugi do głównego wejścia z Congress Street. Uścisnęli sobie dłonie i umowa została zawarta.
       Goodman opuścił norę i wrócił do swojego samochodu zaparkowanego przy siedzibie władz stanowych. Przez całą drogę chichotał na myśl o sztuczce, którą przygotowywał. Był to pomysł Adama, jeszcze jeden z desperackich scenariuszy uratowania Sama. Wszystko zgodnie z prawem. Koszt miał być niewielki, a zresztą kogo na tym etapie mogło obchodzić tę parę dolarów? Był w końcu dyrektorem od spraw charytatywnych, źródła wielkiej dumy i zadowolenia wśród właścicieli firmy. Nikt, nawet Daniel Rosen nie mógł kwestionować jego wydatków na czynsz i kilka telefonów.
       
       Po trzech tygodniach Adam zaczynał tęsknić za rutyną swojego biura w Chicago, jeśli wciąż jeszcze miał jakieś biuro. Przed dziesiątą rano w środę skończył podanie o złagodzenie wyroku i złożył go w Sądzie Najwyższym stanu Missisipi. Cztery razy rozmawiał z odpowiednim urzędnikiem tego sądu, a potem także z jego szefem. Dwukrotnie rozmawiał z Richardem Olanderem z Waszyngtonu na temat skargi atakującej komorę gazową, skontaktował się też z urzędnikiem Piątego Obwodu w Nowym Orleanie w kwestii wniosku o niewłaściwie prowadzonej obronie.
       Kopia wniosku o stwierdzenie o niepoczytalności przesłana została faksem do Jackson, doręczeniem oryginału zajmowała się poczta kurierska Federal Express, a Adam musiał prosić sąd o przyśpieszenie spraw. Pośpieszcie się i odrzućcie go, wołał, chociaż nie dosłownie tymi słowami. Ewentualnego odroczenia egzekucji należało spodziewać się ze strony sądu federalnego, a nie stanowego.
       Każde nowe pismo niosło ze sobą słaby promyk nadziei, a także, jak Adam przekonał się szybko, perspektywę kolejnej porażki. Miało do pokonania cztery przeszkody  Sąd Najwyższy stanu Missisipi, Federalny Sąd Okręgowy, Piąty Obwód i Sąd Najwyższy Stanów Zjednoczonych, a szansę na sukces były niewielkie, szczególnie na tym etapie sprawy. Wszystkie istotne kwestie zostały już dawno podjęte przez Wallacea Tynera i Gamera Goodmana. Adamowi zostały już tylko okruchy.
       Urzędnik Piątego Obwodu wątpił, czy sąd będzie miał ochotę zwoływać kolejną debatę, szczególnie że Adam miał najwyraźniej zamiar składać codziennie nowe wnioski. Trzyosobowe składy będą zapewne rozważać je bez świadków. Konferencyjne linie telefoniczne zostaną użyte, jeśli sędziowie będą życzyli sobie usłyszeć głos Adama.
       Richard Olander zadzwonił ponownie, żeby poinformować, iż Sąd Najwyższy otrzymał prośbę o ponowne rozpatrzenie sprawy i że została ona już przydzielona sędziom. Nie, nie wydawało mu się, by Sąd chciał zwoływać debatę. Nie na tak zaawansowanym etapie. Poinformował również, że otrzymał faksem kopie nowego wniosku o uznanie Sama niepoczytalnym i że będzie śledził jego bieg w sądach lokalnych. Interesujący pomysł, powiedział. Zapytał ponownie, jakie kwestie Adam zamierza jeszcze poruszyć, ale ten odmówił odpowiedzi.
       Asystent sędziego Slattery, wiecznie skrzywiony Breck Jefferson, zadzwonił i zawiadomił Adama, że Wysoki Sąd otrzymał faksem kopie nowego pisma złożonego w Sądzie Najwyższym stanu Missisipi i szczerze mówiąc Wysoki Sąd nie spodziewa się po tym dokumencie zbyt wiele, lecz oczywiście zbada go z najwyższą starannością w przewidzianym trybie.
       Fakt, że cztery instancje zajmują się jednocześnie jego sprawą, nie sprawiał Adamowi specjalnej przyjemności.
       O jedenastej zadzwonił Morris Henry, osławiony Doktor Śmierć z biura prokuratora stanowego, żeby potwierdzić, iż biuro otrzymało wszystkie wysłane przez Adama pisma ostatniej szansy, jak Henry z lubością je nazywał, i że pan Roxburgh wyznaczył dwunastu prawników do przygotowania odpowiedzi na wszystkie z nich. Henry był całkiem miły przez telefon, ale zdołał przekazać Adamowi sygnał miedzy wierszami  mamy wielu przeciwników, Adamie, a ty jesteś tylko jeden.
       Na małym stole konferencyjnym piętrzyły się kolejne stosy dokumentów. Darlene bez przerwy wybiegała z gabinetu  robiąc kserokopie, dostarczając wiadomości przekazane przez telefon, przynosząc kawę, adiustując pisma procesowe. Doświadczenie zdobywała przy żmudnej pracy z obligacjami państwowymi, wiec szczegółowe i długie dokumenty nie przerażały jej zbytnio. Kilkakrotnie przyznała, że obecna praca stanowi miłą odmianę.
        Cóż może być bardziej podniecającego niż zbliżająca się egzekucja?  pytał Adam.
       Nawet sam Baker Ccoley zdołał oderwać się od ostatnich zmian w przepisach bankowych i wpaść na chwilę.
       Phelps zadzwonił koło dwunastej, żeby zapytać, czy Adam chce zjeść z nim lunch. Nie chciał i wymówił się, zwalając wszystko na naglące terminy i stukniętych sędziów. Obaj nie mieli żadnych wiadomości od Lee. Phelps powiedział, że znikała już wcześniej, ale nigdy na dłużej niż jeden czy dni. Był zaniepokojony i myślał o zaangażowaniu prywatnego detektywa. Obiecał, że wkrótce skontaktuje się z Adamem.
        Jakaś dziennikarka chce się z panem spotkać  powiedziała Darlene, podając wizytówkę obwieszczającą przybycie Annę L. Piazza, korespondent Newsweeka. Pani Piazza była trzecim przedstawicielem prasy, skontaktował się z biurem tego dnia.
        Powiedz jej, że bardzo mi przykro  rzekł bez żalu.
        Już to zrobiłam, ale myślałam, że skoro to Newsweek, może pan chciał wiedzieć.
        Nie obchodzi mnie, kto to jest. Powiedz jej, że mój klient też nie udziela wywiadów.
       Darlene wybiegła pośpiesznie i w tym samym momencie zadzwonił telefon. Był to Goodman, zawiadamiający z Jackson, że o pierwszej ma spotkanie z gubernatorem. Adam opisał mu w skrócie, kto dzwonił i co się wydarzyło.
       O wpół do pierwszej Darlene przyniosła mu sandwicza z delikatesów. Adam zjadł go szybko i zdrzemnął się na krześle, podczas gdy drukarka komputerowa wypluwała kolejne pismo.
       
       Goodman przeglądał magazyn motoryzacyjny siedząc samotnie w poczekalni przed gabinetem gubernatora. Ta sama co poprzednio urocza sekretarka pracowała nad swoimi paznokciami w przerwach między przełączaniem telefonów. Godzina pierwsza minęła bez słowa. Potem zrobiło się wpół do drugiej. O drugiej sekretarka, teraz już z pomalowanymi na wspaniale pomarańczowy kolor paznokciami, przeprosiła Goodmana. Nie ma sprawy, odparł Gamer uśmiechając się ciepło. Piękno pracy charytatywnej polegało na tym, że nie mierzyło się jej na godziny. Sukcesem było pomaganie ludziom, bez względu na przepracowany czas.
       O drugiej piętnaście energiczna młoda kobieta w ciemnym kostiumie podeszła do Goodmana.
        Jestem Mona Stark, szefowa biura gubernatora. Gubernator przyjmie teraz pana.  Uśmiechnęła się uprzejmie. Goodman wszedł za nią przez podwójne drzwi do długiego, oficjalnie wyglądającego pomieszczenia z biurkiem w jednym końcu i stołem konferencyjnym daleko w przeciwległym.
       McAllister stał przy oknie bez marynarki, z poluźnionym krawatem i podwiniętymi rękawami, starając się sprawiać wrażenie zapracowanego i zmęczonego sługi ludu.
        Dzień dobry, panie Goodman  powiedział wyciągając rękę i błyskając oślepiająco białymi zębami.
        Panie gubernatorze, miło mi  rzekł Goodman. Nie miał neseseru ani żadnych typowych rekwizytów prawniczych. Wyglądał, jakby przechodził właśnie ulicą i postanowił wpaść do gubernatora.
        Poznał pan pana Larramorea i panią Stark?  zapytał gubernator wskazując każdego dłonią.
        Tak. Poznaliśmy się. Dziękuję bardzo, że zgodził się pan przyjąć mnie w tak krótkim czasie.  Goodman próbował uśmiechnąć się równie szeroko jak gubernator, ale nie miał szans. W tym momencie czuł się zaszczycony tym, że w ogóle znalazł się w tym wspaniałym gabinecie.
        Usiądźmy tam  zaproponował gubernator wskazując na stół konferencyjny i ruszając w jego stronę. Wszyscy czworo usiedli po naprzeciw siebie. Larramore wyciągnął długopis i był gotów notować wszystko słowo w słowo. Goodman nie miał przed sobą nic oprócz swoich dłoni.
        Rozumiem, że w trakcie ostatnich kilku dni złożyliście sporo pism  zaczął McAllister.
        Tak jest, sir. Spytam z ciekawości, czy po raz pierwszy ma pan do czynienia z tego typu sprawą, sir?
        Tak, dzięki Bogu.
        Cóż, nasze działania są całkiem normalne. Jestem pewien, że będziemy składali wnioski aż do ostatniej chwili.
        Czy mogę pana o coś zapytać, panie Goodman?  rzekł gubernator poważnie.
        Oczywiście.
        Wiem, że zajmował się pan wieloma takimi sprawami. Co pan przewiduje? Jak daleko to zajdzie?
        Nigdy nie wiadomo. Sam znajduje się w nieco innej sytuacji niż większość mieszkańców bloku śmierci, ponieważ miał dobrych prawników  był dobrze broniony na procesach i reprezentowany podczas apelacji.
        Przez pana, jeśli się nie mylę.
       Goodman uśmiechnął się, potem uśmiechnął się też McAllister i nawet Mona Stark zdołała wyszczerzyć zęby. Larramore pozostał zgarbiony nad swoim notatnikiem, z twarzą napiętą w intensywnym skupieniu.
        To prawda  potwierdził Goodman.  Tak więc główne możliwości podważenia legalności wyroku zostały już wyczerpane. To, czego świadkiem jest pan teraz, to desperackie ruchy, które jednak często skutkują. Oceniłbym jego szansę na pięćdziesiąt procent dzisiaj, na siedem dni przed terminem egzekucji.
       Mona zanotowała to szybko, jakby uważała, że przewidywania Goodmana mają ogromne znaczenie dla sprawy. Larramore zdołał zapisać jak dotąd każde wypowiedziane słowo.
       McAllister zastanawiał się przez kilka chwil.
        Chyba czegoś nie rozumiem, panie Goodman. Pański klient nie wie, że się spotykamy. Jest przeciwny pomysłowi rozprawy rewizyjnej. Chce pan, żeby to spotkanie odbyło się w tajemnicy. Po co więc się tu zebraliśmy?
        Wszystko się zmienia, panie gubernatorze. Tak jak pan powiedział, zajmowałem się wieloma takimi sprawami. Nieraz obserwowałem ludzi odliczających swoje ostatnie dni. Wszyscy się zmieniają. Jako prawnik muszę wykorzystać każdą możliwość, każdą szansę.
        Czy prosi pan o rozprawę?
        Tak, sir. O zamkniętą rozprawę.
        Kiedy?
        Może w piątek?
        Za dwa dni  powiedział McAllister wyglądając przez okno. Larramore odchrząknął i zapytał:
        Jakich świadków zamierzacie przedstawić?
        Dobre pytanie. Gdybym miał ich nazwiska, podałbym je panu teraz, ale nie mam ich. Nasze wystąpienie będzie krótkie.
        Kto będzie zeznawał z naszej strony?  zapytał gubernator Larramorea, którego oślinione zęby błyszczały, kiedy się zastanawiał. Goodman odwrócił wzrok.
        Jestem pewny, że członkowie rodziny Kramerów będą chcieli się wypowiedzieć. Być może wezwiemy kogoś z personelu więzienia, żeby opisał nam zachowanie Sama. Na tych rozprawach dyskutuje się o bardzo różnych rzeczach.
        Ja wiem więcej o tym przestępstwie niż ktokolwiek inny  powiedział McAllister niemal do siebie.
        To dziwna sytuacja  wyznał Goodman.  Uczestniczyłem w wielu rozprawach rewizyjnych i zazwyczaj oskarżyciel jest pierwszą osobą, która zeznaje przeciwko oskarżonemu. W tym wypadku oskarżycielem był pan.
        Dlaczego chce pan, żeby rozprawa odbyła się przy drzwiach zamkniętych?
        Gubernator od dawna jest zwolennikiem otwartych rozpraw  dodała Mona.
        Tak będzie najlepiej dla wszystkich  powiedział Goodman niczym uczony profesor.  Lepiej dla pana, gubernatorze, ponieważ nie będzie pan na oczach wszystkich i uniknie wszystkich nieproszonych rad. My, oczywiście, wolelibyśmy, żeby rozprawa odbyła się przy drzwiach zamkniętych.
        Dlaczego?  zapytał McAllister.
        Cóż, szczerze mówiąc, sir, dlatego że nie chcielibyśmy, by wszyscy patrzyli i słuchali, jak Ruth Kramer opowiada o swoich małych chłopcach.  Goodman obserwował uważnie swoich rozmówców i widział, że dali się złapać. Prawdziwy powód był zupełnie inny. Adam uważał, że Sam da się przekonać do uczestnictwa w rozprawie rewizyjnej tylko wtedy, gdy rozprawa nie będzie publicznym widowiskiem. Gdyby rozprawa odbyła się przy drzwiach zamkniętych, mógłby może przekonać Sama, że uda się przeszkodzić McAllisterowi w złożeniu zeznań.
       Goodman znał dziesiątki ludzi w całym kraju, którzy z chęcią przyjechaliby do Jackson, żeby zeznawać na korzyść Sama. Znał przekonywające, oryginalne argumenty, których ludzie ci używali w swoich wypowiedziach przeciwko karze śmierci. Zakonnice, księża, kaznodzieje, psychologowie, działacze społeczni, pisarze, profesorowie i kilku byłych więźniów bloku śmierci. Doktor Swinn zeznałby, jak okropnie czuje się Sam, i bardzo sprawnie starałby się przekonać gubernatora, że państwo zamierza zabić wariata.
       W większości stanów skazaniec ma prawo do rozprawy rewizyjnej w ostatniej chwili, zazwyczaj przed gubernatorem. W Missisipi jednak gubernator nie musi się na nią zgodzić.
        Myślę, że to ma sens  zawahał się gubernator.
        I tak jest już wokół tej sprawy wystarczająco dużo szumu  zgodził się z nim Goodman wiedząc, że McAllister tylko czeka na wygłodniałych dziennikarzy.  Otwarta rozprawa nie przyniesie korzyści nikomu.
       Mona Stark, zagorzała zwolenniczka otwartych rozpraw, zmarszczyli brwi jeszcze bardziej i zanotowała coś dużymi literami. McAllister pogrążył się w myślach.
        Bez względu na to, czy rozprawa będzie zamknięta czy nie  oznajmił wreszcie  nie ma powodu jej przeprowadzać, jeśli pan i pański klient nie macie nic nowego do powiedzenia. Ja znam tę sprawę, panie Goodman. Wąchałem i dym. Widziałem ciała. Nie zmienię zdania, jeśli nie pojawiło się nic nowego.
        Takiego jak?
        Takiego jak nazwisko na przykład. Podajcie mi nazwisko wspólnika Sama, a ja zgodzę się na rozprawę. Nie obiecuję ułaskawienia, rozumie pan, tylko normalną rozprawę. W przeciwnym razie jest to tylko strata czasu.
        Wierzy pan, że Sam miał wspornika?  zapytał Goodman.
        Zawsze to podejrzewaliśmy. Co pan o tym sądzi?
        Dlaczego jest to ważne?
        Dlatego że to ja podejmę ostateczną decyzję. Kiedy wszystkie sądy wydadzą już swoje opinie i zegar zacznie tykać w przyszły wtorek, tylko ja | będę mógł powstrzymać egzekucję. Jeśli Sam zasługuje na karę śmierci, bez zmrużenia okiem będę obserwował jego śmierć. Ale jeśli na nią nie zasługuje,: egzekucję należy wstrzymać. Jestem młodym człowiekiem. Nie chcę, żeby : wyrzuty sumienia prześladowały mnie do końca życia. Chcę podjąć właściwą decyzję.
        Ale jeśli wierzy pan, że miał wspólnika, to dlaczego nie powstrzyma jej pan już teraz?
        Ponieważ chcę mieć pewność. Był pan jego adwokatem przez wiele lat. Sądzi pan, że miał wspólnika?
        Tak. Zawsze myślałem, że zrobili to we dwóch. Nie wiem, kto był dowódcą, a kto podwładnym, ale sądzę, że Sam nie przeprowadził tego zamachu w pojedynkę.
       McAllister pochylił się w jego stronę i spojrzał mu prosto w oczy.
        Jeśli Sam powie mi prawdę, zgodzę się na rozprawę przy drzwiach zamkniętych i rozważę skorzystanie z prawa łaski. Nic nie obiecuję, rozumie pan, tylko to, że odbędzie się rozprawa. W przeciwnym razie nie ma po co ponownie rozgrzebywać tej sprawy.
       Mona Stark i Larramore notowali szybciej niż reporterzy sądowi.
        Sam twierdzi, że mówi prawdę.
        A więc zapomnijcie o rozprawie. Mam dużo pracy. Goodman westchnął, ale nie przestawał się uśmiechać.
        Cóż, dobrze, porozmawiamy z nim jeszcze raz. Czy możemy spotkać się jutro?v
       Gubernator spojrzał na Monę, która wyciągnęła kieszonkowy kalendarz i zaczęła potrząsać głową, jakby następny dzień pełen był przemówień, spotkań i wystąpień.
        Jest pan zajęty  powiedziała stanowczym tonem.
        A w trakcie lunchu?
        Nie. Nie da rady. Przemawia pan na zjeździe Narodowego Stowarzyszenia Posiadaczy Broni.
        Może po prostu zadzwoni pan do mnie?  zaproponował Larramore.
        Świetny pomysł  rzekł gubernator wstając i zapinając rękawy. Adwokat wstał i podał dłoń wszystkim trojgu po kolei.
        Zadzwonię, jeśli coś się zmieni. W każdym razie i tak prosimy o przeprowadzenie rozprawy rewizyjnej.
        Prośba zostanie odrzucona, jeśli Sam nie zacznie mówić  powiedział
       gubernator.
        Proszę przesłać nam prośbę na piśmie, sir  dodał Larramore.
        Oczywiście.
       Odprowadzili go do drzwi, a kiedy wyszedł, McAllister usiadł w swoim oficjalnym fotelu za biurkiem. Ponownie podwinął rękawy koszuli. Larramore pożegnał się i wrócił do swojego małego pokoiku w głębi korytarza.
       Panna Stark analizowała wydruk komputerowy, podczas gdy gubernator obserwował rząd błyskających przycisków w swoim telefonie.
        Ile osób dzwoniło w sprawie Sama Cayhalla?  zapytał. Mona
       przesunęła palcem po liście.
        Wczoraj miał pan dwadzieścia dwa telefony w sprawie egzekucji Cayhalla. Czternaście za straceniem go. Pięć przeciwko. Dwóch nie miało zdania.
        To wzrost.
        Tak, ale wczoraj ukazał się artykuł na temat ostatnich wysiłków obrony Sama. Wspominano w nim o możliwości przeprowadzenia rozprawy
       rewizyjnej.
        A badania opinii publicznej?
        Bez zmian. Dziewięćdziesiąt procent białych mieszkańców stanu jest za karą śmierci, czarnych jakaś połowa. Ogółem wynosi to około osiemdziesięciu czterech procent.
        A poparcie dla mnie?
        Sześćdziesiąt dwa procent. Ale jestem pewna, że spadnie drastycznie, jeśli ułaskawi pan Sama Cayhalla.
        A więc jesteś temu przeciwna.
        Nie ma absolutnie nic do zyskania, a wiele do stracenia. Niech pan zapomni o ankietach i liczbach. Jeśli ułaskawi pan jednego z tych bandziorów, to ani się pan obejrzy, a pięćdziesięciu następnych przyśle natychmiast adwokatów, pastorów i członków rodziny, żeby błagali o tę samą przysługę. Ma pan wystarczająco wiele spraw na głowie. To nie ma sensu.
        Tak, masz rację. Gdzie jest plan spotkań z dziennikarzami?
        Będę go miała za godzinę.
        Muszę go zobaczyć.
        Nagel właśnie wprowadza ostatnie zmiany. Myślę, że i tak powinien pan udzielić zgody na przeprowadzenie rozprawy. Ale wyznaczymy termin na poniedziałek. Niech pan ogłosi swoją zgodę jutro i pozwoli sprawie dojrzeć j przez weekend.
        Nie powinna odbywać się przy drzwiach zamkniętych.
        Do diabła, nie! Chcemy przecież, żeby Ruth Kramer płakała przed] kamerami.
        To moja rozprawa. Sam oraz jego adwokaci nie będą dyktowali mi j warunków. Jeśli chcą tej rozprawy, to zrobimy ją po mojemu.
        Tak. Ale proszę pamiętać, pan też jej chce. To bardzo wiele minut| czasu antenowego.
       
       Goodman wziął w trzymiesięczny leasing cztery telefony komórkowej Użył karty kredytowej Kravitz & Bane, żeby zapłacić, i zręcznie uniknął j pytań, którymi zarzucił go młody sprzedawca. Potem udał się do biblioteki i publicznej na State Street i znalazł stół z książkami telefonicznymi. Wybrał.: sądząc po grubości, te z większych miast stanu, takich jak Laurel, Hattiesburg,  Tupelo, Vicksburg, Biloxi i Meridian. Potem sięgnął po cieńsze  dla Tunica, Calhoun City, Budę, Long Beach, West Point. W okienku informacyjnym zamienił banknoty na ćwierćdolarówki i przez dwie godziny kopiował] strony z książek telefonicznych.
       Pracował niestrudzenie. Nikt nie uwierzyłby, że ten schludny niewysoki mężczyzna z gęstymi siwymi włosami i w krawacie jest w rzeczywistościj wspólnikiem w wielkiej firmie z Chicago, mającym sekretarki i asystentów j na każde zawołanie. Nikt nie uwierzyłby, że zarabia ponad czterysta tysięcy, dolarów rocznie. A jego wcale to nie obchodziło. E.Garner Goodman lubił i swoją pracę. Robił wszystko, co możliwe, żeby uratować kolejną dusze skazaną na śmierć w majestacie prawa.
       Opuścił bibliotekę i pojechał do oddalonego o kilka przecznic collegeu prawniczego. Prawo kryminalne wykładał tam profesor John Bryan Glass, autor wielu artykułów przeciwko karze śmierci. Goodman chciał poznać profesora i dowiedzieć się, czy nie ma on przypadkiem kilku bystrych studentów, zainteresowanych nietypowym projektem.
       Glass wyszedł już do domu, ale w czwartek o dziewiątej miał wykład. Goodman zajrzał do szkolnej biblioteki, a potem wyszedł z budynku. Pojechał do starej siedziby władz stanowych i żeby zabić czas, przyłączył się do grupy turystów. Zwiedzanie trwało pół godziny, z czego połowę spędzało się w Sali Wolności Obywatelskich na parterze. Goodman zapytał sprzedawczynie w sklepiku z pamiątkami o niedrogi hotel, a ona poleciła mu MillsapsBowie House, milę dalej przy tej samej ulicy. Goodman bez trudu znalazł piękną wiktoriańską rezydencję i wziął ostatni wolny pokój. Dom był pieczołowicie odrestaurowany i wyposażony w meble z epoki. Garner poprosił kelnera o szklankę szkockiej z wodą i poszedł do swojego pokoju.

ROZDZIAŁ 39
       
       W Auburn House pracę rozpoczynano o ósmej. Mizerny i ponury strażnik w kiepskim mundurze otworzył bramę i Adam jako pierwszy wjechał na parking. Czekał przez dziesięć minut, aż pojawił się następny samochód. Wysiadła z niego kobieta, którą poznał w biurze Lee dwa tygodnie wcześniej. Dogonił ją, kiedy otwierała boczne drzwi.
        Przepraszam  zaczął.  Poznaliśmy się już wcześniej. Nazywam się Adam Hall. Jestem siostrzeńcem Lee Booth. Przykro mi, ale nie pamiętam pani nazwiska.
       Kobieta trzymała podniszczoną teczkę w jednej ręce, a papierową torbę z lunchem w drugiej. Uśmiechnęła się i powiedziała:
        Joyce Cobb. Pamiętam pana. Gdzie jest Lee?
        Nie mam pojęcia. Myślałem, że może pani coś wie. Nie miała pani od niej żadnych wiadomości?
        Nie. Od wtorku nie.
        Od wtorku? Ja nie rozmawiałem z nią od soboty. Kontaktowała się z panią we wtorek?
        Dzwoniła tutaj, ale nie ja z nią rozmawiałam. Był to dzień, kiedy w gazecie ukazała się wiadomość o zatrzymaniu jej przez policję.
        Skąd dzwoniła?
        Nie powiedziała. Chciała rozmawiać z dyrektorem, poinformowała go, że nie będzie jej przez jakiś czas, że musi pojechać po pomoc czy coś takiego. Nie powiedziała, skąd dzwoni ani kiedy się jej spodziewać.
        A co z jej pacjentkami?
        Zajmujemy się nimi. Zawsze jest ciężko, wie pan. Ale damy sobie radę.
        Lee nie zapomniałaby o tych dziewczętach. Myśli pani, że rozmawiała ł którąś z nich w tym tygodniu?
        Posłuchaj, Adamie, większość z tych dziewcząt nie ma telefonów.
       A Lee na pewno nie pojechałaby do nich do domu. Spotykamy się z jej podopiecznymi i wiem, że Lee nie kontaktowała się z nimi. Adam zrobił krok do tyłu i spojrzał na bramę.
        Tak, wiem. Muszę ją znaleźć. Jestem naprawdę zaniepokojony.
        Nic jej nie będzie. Coś takiego zdarzyło się już kiedyś i wszystko siej wyjaśniło.  Joyce zaczęła się nagle śpieszyć.  Jeśli czegoś się dowiem, i to dam ci znać.
        Bardzo proszę. Mieszkam u niej w domu.
        Wiem.
       Podziękował Joyce i odjechał. O dziewiątej znalazł się w swoim gabinecie: i natychmiast zabrał się do pracy.
       
       Pułkownik Nugent siedział na końcu długiego stołu zwrócony twarzą do  pokoju pełnego strażników i członków personelu. Stół znajdował się na niewielkim podwyższeniu, trzydzieści centymetrów ponad poziomem pokoju, a z tyłu na ścianie wisiała duża drewniana tablica. W rogu stała przenośni; mównica. Krzesła po prawej stronie stołu były puste, tak żeby strażnicy i personel, siedzący na składanych krzesłach, mogli widzieć oficjeli na lewo od Nugenta. Był tam Morris Henry z biura prokuratora stanowego, z grubymi | teczkami dokumentów przed sobą. Lucas Mann siedział na samym końca i robił notatki. Dwaj zastępcy naczelnika siedzieli obok Henryego. Obok i Lucasa miejsce zajmował jeden z asystentów gubernatora.
       Nugent zerknął na zegarek, a potem rozpoczął swoje przemówienie. Posiłkował się notatkami, a swoje uwagi kierował do strażników i pozostałych. pracowników więzienia.
        Według stanu na dzień dzisiejszy, drugiego sierpnia, wszystkie apelacje zostały odrzucone przez poszczególne sądy i nie ma przeszkód dla przeprowadzenia egzekucji. Działamy zgodnie z planem, tak jakby miała się ona odbyć minutę po północy w przyszłą środę. Mamy sześć pełnych dni na przygotowania, a ja chcę, żeby cała sprawa odbyła się gładko, bez żadnych kłopotów.
       Więzień przesłał ostatnio przynajmniej trzy wnioski do różnych sądów i oczywiście nie możemy przewidzieć, jaki będzie ich los. Jesteśmy w stałym kontakcie z biurem prokuratora stanowego. Pan Morris Henry jest tu dzisiaj z nami. W jego opinii, podzielanej również przez pana Lucasa Manna, egzekucja dojdzie do skutku. Któryś z sądów może oczywiście udzielić odroczenia w ostatniej chwili, ale nic na to nie wskazuje. Bez względu na to musimy być gotowi. Więzień poprosi też zapewne gubernatora o przeprowadzenie rozprawy rewizyjnej i ułaskawienie, ale nie oczekuje się, żeby odniósł sukces. Od tej chwili aż do przyszłej środy musimy być w stanie gotowości.
       Nugent mówił głośno i wyraźnie. Był w centrum uwagi i wyraźnie bardzo mu to odpowiadało. Zerknął w notatki i ciągnął dalej:
        Komora gazowa musi zostać przygotowana. Jest bardzo stara i nie była używana od dwóch i pół roku, tak więc musimy postępować z nią bardzo ostrożnie. Dziś rano przedstawiciel producenta rozpocznie serię testów. Podczas weekendu, zapewne w niedzielę wieczorem, zakładając, że egzekucja nie zostanie odroczona, przeprowadzimy próbę generalną. Otrzymałem listę ochotników do zespołu egzekucyjnego i dziś po południu wybiorę najodpowiedniejszych.
       Dalej. Ze wszystkich stron zgłaszają się do nas przedstawiciele prasy. Chcą rozmawiać z Cayhallem, jego prawnikiem, naszym prawnikiem, z dyrektorem, strażnikami, innymi więźniami z Bloku, z katem, dosłownie wszystkimi. Chcą być obecni przy egzekucji. Chcą zrobić zdjęcia celi Cayhalla i samej komory. Typowe dziennikarskie idiotyzmy. Ale musimy sobie z nimi poradzić. Bez mojej zgody żaden z pracowników więzienia nie będzie rozmawiał z dziennikarzami. Od tej reguły nie ma wyjątków. Większość z tych reporterów nie jest stąd, a najbardziej podnieca ich przedstawianie nas jako niedouczonych głupków z prowincji. Nie rozmawiajcie więc z nimi. Jeśli zajdzie taka potrzeba, sam wydam odpowiednie oświadczenia dla prasy. Uważajcie na tych ludzi. To prawdziwe sępy. Oczekujemy też kłopotów z zewnątrz. Jakieś dziesięć minut temu pierwsza grupa KuKluxKlanu zjawiła się pod główną bramą. Została odesłana na teren między szosą a budynkiem administracji, gdzie tradycyjnie odbywają się protesty. Spodziewamy się rychłego przybycia nowych grup, które, jak się zdaje, mają zamiar pozostać tu aż do końca. Będziemy uważnie obserwować tych ludzi. Mają prawo do protestów, pod warunkiem że nie zakłócają porządku publicznego. Chociaż nie uczestniczyłem w czterech ostatnich egzekucjach, powiedziano mi, że należy oczekiwać przybycia dość kłopotliwych grup zwolenników kary śmierci. Z oczywistych powodów zamierzamy trzymać te dwie kategorie demonstrantów z dala od siebie.
       Pułkownik nie mógł już dłużej siedzieć, stanął więc sztywno przy końcu stołu. Wszystkie oczy skierowane były na niego. Przez sekundę spoglądał na swoje notatki.
        Ta egzekucja będzie inna od poprzednich ze względu na sławę więźnia. Przyciągnie dużo uwagi, dużo dziennikarzy i innych świrów. Oczekuję więc profesjonalnego zachowania i nie będę tolerował żadnych wyskoków. Skazany i jego rodzina mają prawo do szacunku podczas tych ostatnich kilku dni. Żadnych głupich komentarzy na temat komory gazowej lub egzekucji. Będę na to zwracał uwagę. Jakieś pytania?
       Nugent obrzucił zebranych spojrzeniem i poczuł się całkiem zadowolony z siebie. Omówił wszystkie kwestie.
        Żadnych pytań. Świetnie. Widzimy się ponownie jutro o dziewiątej rano.  Zakończył spotkanie i sala opustoszała błyskawicznie.
       Garner Goodman dogonił profesora Johna Bryana Glassa, kiedy ten wyszedł ze swojego gabinetu i ruszył na wykład. Profesor zapomniał jednak szybko o studentach, dowiedziawszy się, z kim ma do czynienia. Czytał wszystkie książki Goodmana, a ten z kolei czytał większość jego niedawnych artykułów na temat kary śmierci. Rozmowa szybko przeszła na sprawę Sama Cayhalla i adwokat poprosił profesora o przydzielenie kilku godnych zaufania studentów do przeprowadzenia szybkiej akcji w trakcie weekendu. Profesor zgodził się pomóc i dwaj panowie postanowili spotkać się parę godzin później przy lunchu, żeby omówić szczegóły.
       Trzy ulice od collegeu Goodman znalazł małe, ciasne biuro Southern Capital Defense Group, na poły państwowej agencji posiadającej małe, ciasne biuro w każdym stanie Pasa Śmierci. Dyrektorem był młody czarny absolwent prawa z Yale, Hez Kerry, który porzucił rozkosze pracy dla wielkich firm, żeby poświęcić życie walce z karą śmierci. Chociaż Grupa Kerryego, jak ją nazywano, nie reprezentowała bezpośrednio wszystkich więźniów z bloku śmierci, była jednak odpowiedzialna za śledzenie każdej indywidualnej sprawy. Hez miał trzydzieści jeden lat i starzał się szybko. Jego siwe włosy były dowodem utrapień związanych z czterdziestoma siedmioma mieszkańcami Bloku.
       Na ścianie nad biurkiem sekretarki w hallu wisiał mały kalendarz z wydrukowanymi u góry słowami: URODZINY W BLOKU ŚMIERCI Każdy dostawał egzemplarz, nic więcej. Budżet był napięty, a kalendarze drukowano zazwyczaj z pieniędzy zebranych w biurze.
       Pod kierownictwem Kerryego pracowało dwóch prawników i tylko jedna sekretarka. Kilku ochotników z wydziału prawa przychodziło do pomocy na parę godzin w tygodniu.
       Goodman rozmawiał z Kerrym przez ponad godzinę. Planowali ruchy na przyszły wtorek  ustalili, że Kerry będzie pełnił wartę w siedzibie Sądu Najwyższego stanu Missisipi. Goodman postanowił pilnować spraw w biurze gubernatora. John Bryan Glass miał zostać zwerbowany, by siedzieć w filii Piątego Obwodu przy sądzie federalnym w Jakcson. Jeden z byłych współpracowników Goodmana z Krawitz & Bone, który pracował teraz w Waszyngtonie, zgodził się już dyżurować przy biurze Urzędnika do Spraw Śmierci. Adam miał siedzieć ze swoim klientem na terenie Bloku i koordynować ostatnie działania.
       Kerry zgodził się uczestniczyć w specjalnym projekcie Goodmana.
       O jedenastej Goodman wrócił do gabinetu gubernatora w siedzibie władz stanowych i wręczył panu Larramoreowi pisemną prośbę o przeprowadzenie rozprawy rewizyjnej. Gubernator był na spotkaniu, miał dużo zajęć w tych dniach, lecz Larramore miał widzieć go zaraz po lunchu. Goodman zostawił swój numer telefonu w MillsapsBowie House i powiedział, że sam będzie dzwonił co jakiś czas.
       Pojechał następnie do swojego nowego biura, wyposażonego teraz w najlepsze meble, jakie udało mu się wynająć na dwa miesiące, za gotówkę oczywiście. Składane krzesła były pozostałością po kościelnej sali zebrań, jak wskazywały pieczątki na spodzie. Chwiejne stoliki również przeżyły swój limit nieoczekiwanych kolacji i hucznych wesel.
       Adwokat z podziwem przyjrzał się swojej pośpiesznie zorganizowanej siedzibie. Usiadł i z nowego telefonu komórkowego zadzwonił do swojej sekretarki w Chicago, gabinetu Adama w Memphis, swojej żony, by w końcu połączyć się z gorącą linią w biurze gubernatora, wyposażonego teraz
       
       Do godziny szesnastej w czwartek Sąd Najwyższy stanu Missisipi nie odrzucił jeszcze wniosku o stwierdzenie niepoczytalności Sama. Niemal trzydzieści godzin minęło od jego złożenia. Adam, wściekły, sam zadzwonił do sądu. Nie chciało mu się wyjaśniać rzeczy oczywistych  pragnął tylko poznać odpowiedź. Nie łudził się, że sąd rozważa zasadność wniosku. Według Adama sąd opóźniał po prostu sprawę i uniemożliwiał Adamowi wniesienie jej do sądu federalnego. Adam czuł, że złagodzenie wyroku przez sąd stanowy jest nierealne.
       W sądach federalnych też panował zastój. Sąd Najwyższy Stanów Zjednoczonych nie wydał jeszcze decyzji na temat legalności komory gazowej. Piąty Obwód przetrzymywał wniosek o stwierdzenie niewłaściwie prowadzonej obrony.
       W czwartek nic nie posuwało się naprzód. Sądy zachowywały się, jakby miały do czynienia ze zwykłymi pismami procesowymi, które należało przyjąć, zarejestrować, a potem odłożyć i rozpatrywać całymi latami. Adam potrzebował jakiejś zmiany sytuacji, najlepiej odroczenia, a jeśli to było niemożliwe, to przynajmniej debaty lub rozprawy, lub choćby odrzucenia wniosku, by mógł udać się z nim do następnej instancji.
       Spacerował gniewnie wokół stołu, nasłuchując brzęczenia telefonu. Miał dość i spacerowania, i telefonu. Po gabinecie walały się dziesiątki roboczych wersji kolejnych pism. Stół pokrywały zwały papieru. Do półki przyklejone były różowe i żółte karteczki z wiadomościami.
       Adam stwierdził nagle, że nie wytrzyma ani chwili dłużej. Musiał zaczerpnąć świeżego powietrza. Powiedział Darlene, że idzie się przejść, i opuścił budynek. Dochodziła piąta, było widno i wciąż bardzo ciepło. Poszedł do Peabody Hotel na Union i wypił drinka w kącie koło fortepianu. Był to jego pierwszy drink od piątku w Nowym Orleanie i chociaż smakował mu, nie mógł przestać myśleć o Lee. Szukał jej wzrokiem w tłumie uczestników zjazdu kłębiącym się przy recepcji. Patrzył, jak Hall zapełnia się dobrze ubranymi ludźmi, i z jakiegoś powodu miał nadzieję, że ciotka pojawi się wśród nich. Gdzie chowa się ktoś, kto ma pięćdziesiąt lat i walczy o życie?
       Mężczyzna z włosami spiętymi w kucyk zatrzymał się opodal, przyjrzał Adamowi, a potem podszedł bliżej.
        Przepraszam, sir. Czy pan jest może Adamem Hallem, obrońcą Samt j Cayhalla?
       Adam skinął głową.
       Mężczyzna uśmiechnął się, najwyraźniej zadowolony, że go rozpoznał.
        Jestem Kirk Kleckner z New York Timesa.  Położył wizytówkę przed Adamem.  Jestem tutaj w związku z egzekucją pana Cayhalla. Waśnie przyleciałem. Czy mogę się dosiąść?
       Adam wskazał puste krzesło po drugiej stronie małego, okrągłego stolika. Kleckner usiadł.
        Miałem szczęście, że pana tu znalazłem  powiedział, szczerząc zęby. Miał czterdzieści parę lat i typowy wygląd zahartowanego w bojach dziennikarza  zarost, bawełniany bezrękawnik narzucony na drelichową koszulę, dżinsy.  Rozpoznałem pana dzięki zdjęciom, które oglądałem w samolocie.
        Miło mi  powiedział Adam sucho.
        Czy możemy porozmawiać?
        O czym?
        Och, o wielu rzeczach. Rozumiem, że pański klient nie udziela wywiadów.
        Zgadza się.
        A pan?
        Ja też nie. Możemy pogawędzić, ale tylko nieoficjalnie.
        To utrudnia sprawę.
        Naprawdę mnie to nie obchodzi. Nie interesuje mnie, jak trudna może j być pańska praca.
        Cóż, to uczciwe podejście.  Miła kelnerka w krótkiej spódniczce podeszła do stolika, by przyjąć zamówienie. Kleckner poprosił o czarną kawę.
        Kiedy ostatni raz widział pan swojego dziadka?
        We wtorek.
        Kiedy zobaczy się pan z nim ponownie?
        Jutro.
        Jak on się czuje?
        Jakoś sobie radzi. Napięcie wzrasta, ale on się nie poddaje.
        A pan?
        Ja świetnie się bawię.
        Nie, poważnie. Ma pan kłopoty z zaśnięciem, tego typu rzeczy?
        Jestem zmęczony. Tak, mam kłopoty ze snem. Pracuję do późna, j jeżdżę w tę i z powrotem do więzienia. Sprawa zdecyduje się w ostatniej chwili, więc następne dni będą pełne roboty.
        Opisywałem egzekucję Bundyego na Florydzie. To był dopiero cyrk. Jego obrońcy nie spali po czterdzieści osiem godzin/
        Rzeczywiście, trudno jest znaleźć czas na relaks.
        Czy podejmie się pan tego zadania ponownie? Wiem, że to nie pańska specjalność, ale czy kiedykolwiek jeszcze zgodzi się pan reprezentować człowieka skazanego na śmierć?
        Tylko wtedy, kiedy będzie to kolejny członek rodziny. Teraz ja zadam panu pytanie. Dlaczego pisze pan o tych sprawach?
        Od lat zajmuję się karą śmierci. To fascynujący temat. Chciałbym przeprowadzić wywiad z panem Cayhallem.
       Adam potrząsnął głową i dopił swojego drinka.
        Nie ma mowy. Sam nie rozmawia z nikim.
        Czy poprosi go pan w moim imieniu?
        Nie.
       Nadeszła kelnerka z kawą. Kleckner zamieszał łyżeczką czarny płyn. Adam obserwował dum.
        Rozmawiałem wczoraj w Waszyngtonie z Beniaminem Keysem. Nie był zaskoczony tym, że oskarżacie go teraz o niewłaściwie prowadzoną obronę. Powiedział, że spodziewał się tego.
       W tej chwili Adama niewiele obchodził Beniamin Keys i jego opinie.
        To standardowe postępowanie. Muszę pędzić. Miło było pana spotkać.
        Ale chciałem porozmawiać jeszcze o
        Proszę posłuchać, miał pan szczęście, że mnie pan spotkał  przerwał mu Adam wstając gwałtownie.
        Tylko parę rzeczy  powiedział Kleckner, ale Adam minął go i ruszył w stronę wyjścia.
       Doszedł do Front Street koło rzeki, mijając po drodze tłumy dobrze ubranych ludzi, podobnych do siebie, śpieszących do domów. Zazdrościł im; jakiekolwiek były ich powołania i zawody, jakiekolwiek zmartwienia, żaden nie dźwigał ciężaru tak potężnego jak on.
       Zjadł sandwicza w delikatesach i o siódmej wrócił do biura.
       
       Królika schwytali w lesie koło Parchman dwaj strażnicy. Nadali mu imię Sam. Był to brązowy samiec, największy z czterech schwytanych. Pozostałe trzy już zjedzono.
       W czwartek późnym wieczorem królik Sam i jego właściciele, razem z pułkownikiem Nugentem i zespołem egzekucyjnym, zajechali furgonetkami j i pikapami przed Sekcję Maksymalnego Bezpieczeństwa. Jadąc wolno, i minęli główne wejście i wybieg dla więźniów. Zaparkowali przy kwadratowym budynku z czerwonej cegły przyklejonym do południowozachodniego rogu SMB.
       Dwie pary pomalowanych na biało metalowych drzwi prowadziły do wnętrza kwadratowej przybudówki. Przez pierwsze wchodziło się do wąskiego pokoju o wymiarach dwa i pół na pięć metrów, z którego świadkowie obserwowali egzekucję. Stali przed rzędem czarnych zasłon, które po odsłonięciu ukazywały tył komory, odległej ledwie o kilka centymetrów.
       Drugie drzwi prowadziły do Sali Komory, pomieszczenia o wymiarach pięć metrów na cztery, z pomalowaną betonową podłogą. Pośrodku niego; stała ośmioboczna komora gazowa, błyszcząca elegancko i pachnąca świeżym lakierem. Nugent obejrzał ją tydzień wcześniej i zarządził malowanie. Pokój i śmierci, jak go również zwano, był teraz czysty i odkażony. Czarne draperie ] na oknach z tyłu komory zostały odsłonięte.
       Królik Sam został na siedzeniu furgonetki, podczas gdy niski strażnik, mniej więcej tego samego wzrostu i wagi co Sam Cayhall, został wprowadzony przez dwóch większych kolegów do Sali Komory. Nugent szedł przodem niczym generał Patton  komenderując, kiwając głową, marszcząc brwi. Dwaj strażnicy łagodnie wepchnęli swojego małego kolegę do komory gazowej i posadzili go na drewnianym krześle. Bez słowa, z absolutnie poważnymi minami, skórzanymi pasami przywiązali jego nadgarstki do oparcia krzesła. Potem zrobili to samo z jego kolanami i kostkami. Potem jeden ze strażników uniósł jego głowę o centymetr czy dwa i przytrzymał ją, a drugi w tym czasie zapiął skórzaną obejmę.
       Obejmę dodano po egzekucjach Meeksa i Tolea, po tym, jak skazańcy walili głowami o znajdujący się bezpośrednio z tyłu metalowy pręt. Adam wyczerpująco opisał te fakty w swojej skardze atakującej legalność komory gazowej.
       Dwaj strażnicy opuścili komorę, a Nugent wskazał innego członka zespołu, który wystąpił do przodu, jakby miał powiedzieć coś skazańcowi.
        W tym momencie Lucas Mann odczyta panu Cayhallowi wyrok śmierci  wyjaśnił pułkownik niczym reżyser amatorskiego filmu.  Potem ja zapytam, czy skazany chce coś powiedzieć.  Ponownie wskazał palcem i wyznaczony strażnik zamknął drzwi do komory i zablokował je.
        Otworzyć  warknął po chwili Nugent i drzwi zostały otwarte. Uwolniono małego strażnika.
        Przynieść królika  zarządził oficer. Jeden ze strażników wyjął goj z furgonetki. Królik siedział spokojnie w drucianej klatce. Umieścili jaj starannie na drewnianym krześle i ponownie odegrali scenę przywiązywania i wyimaginowanego człowieka. Nadgarstki, kolana, kostki, głowa i królik byt] gotów do egzekucji. Dwaj strażnicy opuścili komorę.
        Tabletki z cyjankiem  rozkazał Nugent i kolejny członek zespołu wszedł do komory z dużym plastykowym pojemnikiem. Wsypał tabletki do miski pod krzesłem i szybko wrócił do reszty zespołu. Drzwi zamknięto | i zablokowano, a Nugent dał znak katowi, który umieścił pojemnik z kwasem siarkowym w rurze biegnącej do komory. Kat nacisnął na dźwignię, rozległ się głuchy odgłos i pojemnik wylądował w misce pod krzesłem.
       Nugent podszedł do jednego z okien i zaczął obserwować wnętrze komory. Pozostali członkowie zespołu zrobili to samo. Krawędzie okien posmarowano wcześniej wazeliną, żeby zlikwidować ewentualne nieszczelności.
       Wreszcie spod krzesła zaczął unosić się blady obłok gazu. Królik z początku nie reagował, ale wkrótce trucizna wypełniła jego płuca. Zesztywniał, podskoczył kilka razy, obijając się o ściany klatki, a potem zaczął drżeć konwulsyjnie, trząść się i dygotać. Po niecałej minucie znieruchomiał.
       Nugent uśmiechnął się i spojrzał na zegarek.
        Oczyśćcie komorę  nakazał i po chwili w suficie komory otworzyła się specjalna klapa, przez którą gaz mógł ujść na zewnątrz.
       Otwarto drzwi Sali Komory i większość członków zespołu egzekucyjnego wyszła na zewnątrz, żeby zaczerpnąć świeżego powietrza lub zapalić papierosa. Komorę otworzyć można było dopiero po piętnastu minutach. Potem musieli zmyć ją wodą pod ciśnieniem. Nugent był wciąż w Sali, doglądając wszystkiego. Palili wiec i dowcipkowali.
       Mniej niż dwadzieścia metrów dalej okna nad korytarzem oddziału A były otwarte. Sam słyszał głosy strażników. Było po dziesiątej i na oddziale wyłączono już światła, ale w każdej celi korytarza dwa ramiona wystawały spomiędzy krat i czternastu mężczyzn nasłuchiwało w mrocznym milczeniu.
       Więzień bloku śmierci mieszka w celi o wymiarach dwa na trzy metry przez dwadzieścia trzy godziny na dobę. Słyszy wszystko  stukot nowej pary butów na podłodze korytarza; brzmienie i akcent nieznajomego głosu; odległe brzęczenie kosiarki do trawy. Słyszy też oczywiście trzask otwieranych i zamykanych drzwi Sali Komory. Słyszy zadowolone śmiechy członków zespołu egzekucyjnego.
       Sam oparł się o kraty i patrzył na okna nad korytarzem. To była próba przed jego egzekucją.

ROZDZIAŁ 40
       
       Pomiędzy zachodnią krawędzią Autostrady 49 a trawnikiem przed budynkiem administracyjnym w Parchman, na terenie szerokości pięćdziesięciu metrów, znajduje się trawiasty kawałek ziemi, który jest gładki i łatwo zauważalny, ponieważ biegł tedy kiedyś tor kolejowy. To tutaj rozmieszczano i pilnowano przeciwników kary śmierci demonstrujących przy okazji każdej egzekucji. Przybywali zazwyczaj małymi grupami, zaangażowani ludzie, siedzący na składanych krzesełkach, trzymający swoje tablice z hasłami. Palili świece w nocy i śpiewali psalmy, kiedy zbliżała się godzina wykonania wyroku. Gdy ogłaszano zgon skazańca, znów śpiewali psalmy, modlili 519 i płakali.
       Na dwie godziny przed egzekucją Teddyego Doyle Meeksa, gwałciciela dzieci i mordercy, nastąpiło nieoczekiwane zdarzenie. Spokojna, skupiona demonstracja zakłócona została przez hałaśliwą grupę studentów. Młodzieńcy pili piwo i puszczali muzykę na cały regulator. Wykrzykiwali hasła, drwiąc ze wstrząśniętych przeciwników kary śmierci. Sytuacja pogorszyła się, kiedy dwie grupy zaczęły obrzucać się wzajemnie obelgami. Strażnicy więzienni zostali wysłani, żeby zaprowadzić porządek.
       Maynard Tole był następny i podczas planowania jego egzekucji dyrektor wyznaczył kawałek terenu po drugiej stronie głównego podjazdu dla zwolenników kary śmierci. Wyznaczono dodatkowy oddział strażników do utrzymywania porządku.
       Kiedy Adam przybył do Parchman w piątek rano, naliczył siedmiu członków Klanu w białych płaszczach. Trzej próbowali demonstrować chodząc wzdłuż trawiastego odcinka przy szosie z plakatami przytwierdzonym do pleców. Pozostali czterej rozbijali duży kolorowy namiot. Metalowe pręt i linki leżały porozrzucane na ziemi. Obok kilku drewnianych leżaków stał; plastykowe torby chłodzące. Ci faceci mieli zamiar spędzić tu trochę czasu,
       Adam patrzył na nich podjeżdżając do głównej bramy. Zatrzymał samochód i straciwszy poczucie czasu, przez wiele minut obserwował członków Klanu. A więc to było jego dziedzictwo, jego korzenie. To byli towarzysze jego dziadka, a także krewnych i przodków jego dziadka. Czy te same postacie pojawiały się na taśmie wideo o Samie Cayhallu, którą zmontował? Czy widział ich już wcześniej?
       Nie zastanawiając się, co robi, otworzył drzwi samochodu i wysiadł. Marynarka i neseser zostały na tylnym siedzeniu. Zaczął iść wolno w stronę demonstrantów i zatrzymał się obok kolorowego namiotu. Ich plakaty wzywały do uwolnienia Sama Cayhalla, więźnia politycznego. Zabijcie prawdziwych kryminalistów, ale uwolnijcie Sama. Z jakiegoś powodu Adama nie ucieszyły te hasła.
        Czego chcesz?  zapytał ostro człowiek z tablicą przewieszoną przez ramię. Pozostałych sześciu znieruchomiało i zaczęło się przyglądać.
        Nie wiem  odparł Adam zgodnie z prawdą.
        To po co się gapisz?
        Nie jestem pewien.
       Trzech członków Klanu dołączyło do pierwszego i wszyscy czterej zbliżyli się do Adama. Mieli identyczne płaszcze  zrobione z bardzo lekkiego białego materiału, z czerwonymi krzyżami i innymi znakami. Dochodziła dziewiąta i zaczynali się już pocić.
        Kim, u diabła, jesteś?  zapytali.
        Wnukiem Sama  odparł Adam.
       Pozostali trzej podeszli do swoich towarzyszy i wszyscy siedmiu zaczęli przyglądać się Adamowi z odległości nie większej niż półtora metra.
        A zatem jesteś po naszej stronie  powiedział któryś z ulgą.
        Nie. Nie jestem jednym z was.
        To prawda. On pracuje dla tej bandy Żydów z Chicago  rzekł któryś i wszyscy zesztywnieli nieco.
        Dlaczego tu jesteście?  zapytał Adam.
        Próbujemy ocalić Sama. Wygląda na to, że tobie się to nie uda.
        To przez was Sam znalazł się tutaj.
       Młody człowiek z czerwoną twarzą i strużkami potu na czole przejął dowodzenie i podszedł jeszcze bliżej do Adama.
        Nie. To on jest powodem, dla którego my jesteśmy tutaj. Nie było mnie jeszcze na Świecie, kiedy Sam zabijał tych Żydów, więc nie możesz mnie za to winić. Przybyliśmy tu, by zaprotestować przeciwko tej egzekucji. Sam padł ofiarą prześladowań politycznych.
        Nie byłoby go tutaj, gdyby nie Klan. Gdzie są wasze maski? Myślałem, że zawsze ukrywacie swoje twarze.
       Drgnęli i zafalowali niepewnie, nie wiedząc, co robić. Adam był w końcu wnukiem Sama Cayhalla, ich bohatera i mistrza. Był prawnikiem próbującym ocalić najbardziej drogocenny symbol.
        Dlaczego stąd nie odjedziecie?  zapytał Adam.  Sam nie chce was tutaj.
        Ty idź do diabła  odciął się młody.
        Bardzo mądrze. Odjedźcie stąd, i tyle. Sam będzie dla was o wiele więcej warty, kiedy umrze. Pozwólcie mu odejść w spokoju i będziecie mieli wspaniałego męczennika.
        Nie odjedziemy. Będziemy tu aż do końca.
        A jeśli Sam poprosi, żebyście odjechali? Czy go posłuchacie?
        Nie  warknął młody przywódca, oglądając się przez ramię na innych, którzy zdawali się potwierdzać, że rzeczywiście nie odjadą. Zamierzamy narobić dużo szumu.
        Wspaniale. Dzięki temu wasze zdjęcia znajdą się w gazetach. Bo o to wam tak naprawdę chodzi, co? Cyrkowe klowny w śmiesznych kostiumach zawsze przyciągają uwagę.
       Gdzieś z tyłu trzasnęły drzwi samochodu i kiedy Adam odwrócił się do tyłu, ujrzał ekipę telewizyjną wyskakującą pośpiesznie z furgonetki zaparkowanej obok jego saaba.
        Proszę, proszę  powiedział do grupy manifestantów.  Uśmiechnijcie się, chłopcy. To wasza wielka chwila.
        Idź do diabła  warknął młody. Adam odwrócił się i ruszył w stronę samochodu. Zdyszana dziennikarka i kamerzysta popędzili ku niemu.
        Czy pan Adam Hall?  zapytała dziennikarka łapiąc oddech.  Obrońca Sama Cayhalla?
        Tak  odparł nie zatrzymując się.
        Czy moglibyśmy zamienić kilka słów?
        Nie. Ale tamci chłopcy na pewno z chęcią udzielą pani wywiadu  powiedział wskazując do tyłu. Dziennikarka szła obok niego, podczas gdy; kamerzysta dłubał coś przy sprzęcie. Adam otworzył drzwi swojego samar 1 chodu, a potem zatrzasnął je i przekręcił kluczyk w stacyjce.
       Louise, strażniczka przy bramie, podała mu przepustkę i dała znak, żeby,; jechał. Był już teraz stałym gościem.
       
       Packer dokonał obowiązkowego przeszukania, kiedy Adam wszedł na teren Bloku.
        Co jest tutaj?  zapytał wskazując na małą plastykową torbę chłodzącą, którą adwokat trzymał w lewej ręce.
        Eskimosy, sierżancie. Chce pan jednego?
        Chciałbym zajrzeć do środka. Podał torbę Packerowi, a ten otworzył ją i spojrzał na pół tuzina i Eskimosów, zamrożonych pod warstwą kruszonego lodu.
       Oddał torbę i wskazał na drzwi do biura wejściowego kilka metrów dalej.
        Od dzisiaj będziecie spotykać się tutaj  powiedział, po czym obaj weszli do środka.
        Dlaczego?  zapytał Adam rozglądając się po pokoju. Było tu metalowe biurko z telefonem, trzy krzesła i dwie zamknięte szafy na akta.
        To już reguła. Zawsze rozluźniamy trochę przepisy, kiedy zbliża się wielki dzień. Sam będzie mógł się tu spotykać ze swoimi gośćmi. Koniec też z limitem czasu.
        Jak pięknie.  Adwokat położył neseser na biurku i sięgnął po telefon. Packer wyszedł po Sama.
       Miła urzędniczka poinformowała Adama, że Sąd Najwyższy stanu Missisipi odrzucił właśnie przed kilkoma minutami jego wniosek o stwierdzenie niepoczytalności Sama. Podziękował jej mówiąc, że spodziewał się tego, choć dodał, że sąd mógł zrobić to dzień wcześniej. Potem poprosił o przysłanie faksem kopii decyzji do jego biura w Memphis i do biura Lucasa Manna w Parchman. Rozłączył się, zadzwonił do Darlene w Memphis i poprosił ją, żeby przefaksowała wniosek do Federalnego Sądu Okręgowego, a kopie do Piątego Obwodu i do bardzo zapracowanego pana Richarda Olandera w Sądzie Najwyższym w Waszyngtonie. Następnie sam zadzwonił do pana Olandera, by zawiadomić go o swoim przyjeździe i w zamian dowiedział się, że Sąd Najwyższy odrzucił właśnie jego skargę o sprzeczne z prawem stosowanie komory gazowej.
       Sam wszedł bez kajdanek do pokoju, kiedy Adam rozmawiał jeszcze przez telefon. Uścisnęli sobie ręce i więzień usiadł. Zamiast zapalić papierosa, otworzył torbę chłodzącą i wyjął Eskimosa. jadł go wolno, słuchając, jak Adam rozmawia z panem Olanderem.
        Sąd Najwyższy właśnie odrzucił nasz wniosek  wyszeptał Adam do Sama zakrywając słuchawkę dłonią.
       Sam uśmiechnął się dziwnie i zaczął przyglądać się kopertom, które przyniósł ze sobą.
        W Sądzie Najwyższym stanu Missisipi też przegraliśmy  powiedział Adam wystukując kolejny numer.  Ale to było do przewidzenia. Składamy go teraz w sądzie federalnym.  Dzwonił do Piątego Obwodu, żeby dowiedzieć się o decyzję w sprawie wniosku o stwierdzenie niewłaściwie prowadzonej obrony. Urzędnik w Nowym Orleanie poinformował go, że sąd nie obradował jeszcze na ten temat. Adam odłożył słuchawkę i usiadł na krawędzi biurka.
        Piąty Obwód nie rozważył jeszcze naszego wniosku  zawiadomił swojego klienta, który znał prawo i rozumiał wszystkie niuanse sytuacji.  Ogólnie rzecz biorąc, nie najlepszy ranek.
        Stacja z Jackson doniosła dziś rano, że wystąpiłem do gubernatora o przeprowadzenie rozprawy rewizyjnej  rzekł Sam pomiędzy kolejnymi kęsami loda.  To nie może być prawda. Nie wyraziłem na to zgody.
        Uspokój się. To rutynowe posunięcie.
        Rutynowe, akurat. Myślałem, że zawarliśmy umowę. Pokazali nawet McAllistera opowiadającego o tym, jak to w pocie czoła rozważa kwestię rozprawy rewizyjnej. Ostrzegałem cię.
        McAllister jest najmniejszym z naszych problemów, Sam. Wniosek o przeprowadzenie rozprawy to formalność. Nie musimy nawet brać w tym udziału.
       Więzień potrząsnął z rozczarowaniem głową. Adam obserwował go uważnie. Sam nie był naprawdę zły, nie obchodziło go już, jak postąpi jego! adwokat. Był zrezygnowany, prawie skapitulował. Narzekał niemal odruchowa Jeszcze tydzień wcześniej wpadłby we wściekłość.
        Wiesz, ostatniej nocy zrobili tu sobie próbę. Przygotowali komorę i zabili jakiegoś szczura czy coś takiego. Wszystko poszło idealnie, wice sukinsyny czekają teraz z niecierpliwością na moją kolej. Możesz w to uwierzyć? Zrobili sobie próbę generalną. Sukinsyny.
        Przykro mi, Sam.
        Wiesz, jaki zapach ma cyjanek?
        Nie.
        Gorzkich migdałów. Czuć go było w powietrzu wczoraj w nocy. Tym idiotom nie chciało się zamknąć okien w korytarzu i w pewnym momencie doszedł mnie z podmuchem wiatru.
       Adam nie wiedział, czy to prawda. Wiedział, że komorę gazów wentylowano przez kilka minut po egzekucji i gaz ulatniał się w powietrze. Ale czy mógłby dotrzeć aż do okien oddziału? Może Sam słyszał o jego zapachu od strażników. Może wiedział o tym każdy z więźniów. Adam siedział na krawędzi biurka, machając swobodnie nogami, patrząc na żałosnego starca z chudą szyją i tłustymi włosami. Zabicie kogoś tak starego jak Sam Cayhall było okropnym grzechem. Popełnił zbrodnię całe pokolenie wcześniej. Cierpiał i umierał wiele razy w sześciometrowej celi. Jaką korzyść mogło odnieść państwo zabijając go teraz?
       Myśli Adama zaprzątało parę rzeczy, miedzy innymi kwestia ich ostatniego być może, desperackiego wysiłku.
        Przykro mi, Sam  powtórzył, z wielkim współczuciem.  Teraz musimy jednak porozmawiać o pewnych sprawach.
        Czy widziałeś tu dzisiaj demonstrację KuKluxKlanu? Pokazali ich wczoraj przez moment w telewizji.
        Tak. Naliczyłem siedmiu parę minut temu. Kompletne umundurowanie z wyjątkiem masek.
        Pamiętaj, ja też nosiłem taki płaszcz  rzekł Sam tonem weterana wojennego chwalącego się przed małym chłopcem.
        Wiem. I z tego właśnie powodu siedzisz teraz w bloku śmierci ze swoim obrońcą i liczysz godziny dzielące cię od egzekucji. Powinieneś nienawidzić tych parszywych idiotów.
        Nie nienawidzę ich. Ale uważam, że nie mają prawa tu być. Wyparli się mnie. Dogan mnie zdradził. Kiedy zeznawał przeciwko mnie na procesie, był wizardem Klanu na stan Missisipi. Nie dali mi nawet centa na opłacenie adwokata. Zapomnieli o mnie.
        Czego oczekujesz od tej bandy rzezimieszków? Lojalności?
        Ja byłem lojalny.
        I spójrz, gdzie cię to zaprowadziło. Powinieneś odciąć się od Klanu, powiedzieć im, żeby odjechali, żeby trzymali się z dala od twojej egzekucji. Sam pozbierał swoje koperty i umieścił je na krześle obok.
        Ja powiedziałem im, żeby się stąd wynieśli  rzekł Adam.
        Kiedy?
        Parę minut temu. Rozmawiałem z nimi. Ty ich nie obchodzisz, Sam. Wykorzystują tylko tę egzekucję dla swoich własnych celów, ponieważ będzie z ciebie taki wspaniały męczennik, ktoś, kto da powód do demonstracji na całe lata. Będą skandować twoje imię paląc krzyże i organizować pielgrzymki do twojego grobu. Twoja śmierć to dla nich wspaniała reklama.
        Sprzeczałeś się z nimi?  zapytał Sam z odrobiną rozbawienia i dumy.
        Tak. To nie było nic wielkiego. Co z Carmen? Jeśli ma przyjechać, to powinna zacząć przygotowania do podróży. Sam wypuścił dym w zamyśleniu.
        Chciałbym się z nią zobaczyć, ale musisz ostrzec ją na temat mojego wyglądu. Nie chciałbym, żeby doznała szoku.
        Wyglądasz bardzo dobrze, Sam.
        Tak, pewnie. Co u Lee?
        Co masz na myśli?
        Jak się czuje? Mamy tutaj gazety, Adamie. Widziałem artykuł z niedzieli, a potem przeczytałem o zatrzymaniu jej za jazdę po pijanemu. Nie jest przypadkiem w więzieniu, prawda?
        Nie. Jest w klinice odwykowej  odparł, jakby doskonale wiedział, co dzieje się z ciotką.
        Czy może do mnie przyjechać?
        Chciałbyś, żeby przyjechała?
        Chyba tak. Może w poniedziałek. Zobaczymy.
        Nie ma sprawy  rzekł Adam, zastanawiając się, jak, u diabła, ją znajdzie.  Porozmawiam z nią w trakcie weekendu. Sam podał mu jedną z kopert, nie zapieczętowaną.
        Daj to ludziom z wartowni. To lista moich gości. Proszę, przeczytaj ją. Adam spojrzał na listę. Figurowały na niej tylko cztery osoby: Adam, Lee, Carmen i Donni.
        Niezbyt długa lista.
        Mam wielu krewnych, ale nie chcę ich widzieć. Nie odwiedzili mnie od dziewięciu lat, więc niech mnie diabli porwą, jeśli będą przyjeżdżać tutaj i ostatniej chwili, żeby powiedzieć mi do widzenia. Niech oszczędzą to sobie na czas pogrzebu.
        Ze wszystkich stron naciskają na mnie dziennikarze z gazet i telewizji.
        Absolutnie nie.
        Tak też im powiedziałem. Ale jest ktoś, kto może cię zainteresować. Facet nazwiskiem Wendall Sherman, dość znany pisarz. Opublikował trzy czy cztery książki, uzyskując kilka nagród. Nie czytałem żadnej z tych książek, ale wszystko sprawdziłem. Facet mówi prawdę. Rozmawiałem z nim wczoraj przez telefon i on chce zarejestrować historię twojego życia. Sprawiał wrażenie bardzo uczciwego, powiedział, że nagranie może potrwać wiele godzin. Przylatuje dzisiaj do Memphis, na wypadek gdybyś się zgodził.
        Dlaczego chce mnie nagrywać?
        Chce napisać o tobie książkę.
        Powieść przygodową?
        Nie sądzę. Gotów jest zapłacić pięćdziesiąt tysięcy dolarów zaliczki, a później procent od wpływów.
        Cudownie. Dostanę pięćdziesiąt patyków na parę dni przed śmiercią. Co miałbym z nimi zrobić?
        Przekazuję tylko jego ofertę.
        Powiedz mu, żeby poszedł do diabła. Nie jestem zainteresowany.
        Okay.
        Chcę, żebyś przygotował umowę, w której przekazuję wszystkie prawa do historii mojego życia tobie, a ty po mojej śmierci będziesz mógł zrobić z nimi, co tylko będziesz chciał.
        Nagranie to nie najgorszy pomysł.
        To znaczy
        Mówiłbyś do dyktafonu na małe kasety. Mogę ci go przywieźć. Siedziałbyś w celi i opowiadał o swoim życiu.
        Ależ to nudne.  Sam skończył Eskimosa i wyrzucił patyk do kosza na śmieci.
        Zależy, jak na to patrzysz. Sprawy wyglądają teraz raczej ekscytująco.
        Tak, masz rację. Wiódł nudne życie, ale skończył głośno.
        Według mnie byłby z tego bestseller.
        Pomyślę o tym.
       Sam zerwał się nagle z krzesła, zrzucając z nóg swoje gumowe klapki. Ruszył wzdłuż pokoju licząc długie kroki.
        Cztery na pięć i poi  wymamrotał do siebie i zaczął mierzyć dalej.
       Adam robił notatki i próbował nie zwracać uwagi na czerwoną sylwetkę maszerującą od ściany do ściany. Sam zatrzymał się wreszcie i oparł o metalową szafę.
        Chcę, żebyś coś dla mnie zrobił  powiedział, patrząc pustym wzrokiem przed siebie. Mówił dużo ciszej niż zwykle i oddychał głęboko.
        Słucham  rzekł Adam.
       Więzień podszedł do krzesła i wziął jedną z kopert. Podał ją adwokatowi, a potem wrócił na swoje miejsce przy szafie. Koperta była odwrócona, żeby Adam nie mógł zobaczyć, co jest na niej napisane.
        Chciałbym, żebyś ją doręczył  powiedział Sam.
        Komu?
        Quinceowi Lincolnowi.
       Adam położył kopertę koło siebie na biurku i spojrzał uważnie na Sama. Jego otoczone zmarszczkami oczy wpatrywały się w coś niewidocznego na ścianie po drugiej stronie pokoju.
        Pracowałem nad tym przez tydzień  powiedział ochryple  ale myślałem od lat czterdziestu.
        Co jest w tym liście?  zapytał Adam wolno.
        Przeprosiny. Dźwigałem ciężar winy przez wiele lat, Adamie. Joe Lincoln był dobrym, uczciwym człowiekiem, kochającym ojcem. Straciłem głowę i zabiłem go bez żadnego powodu. I zanim pociągnąłem za spust, wiedziałem, że ujdzie mi to na sucho. Zawsze tkwiło to we mnie jak zadra. Zawsze. Teraz nie mogę już zrobić nic poza powiedzeniem przepraszam.
        Jestem pewien, że Lincolnowie to docenią.
        Być może. W liście proszę ich o przebaczenie, co, jak sądzę, jest cnotą chrześcijańską. Kiedy będę umierał, chciałbym wiedzieć, że próbowałem powiedzieć przepraszam.
        Wiesz, gdzie mógłbym go znaleźć?
        To może wymagać pewnego wysiłku. Słyszałem od krewnych, że Lincolnowie mieszkają nadal w Ford County. Ruby, wdowa po Joem, wciąż jeszcze żyje. Obawiam się, że będziesz musiał pojechać do Clanton i zacząć zadawać pytania. Mają tam szeryfa Afrykanina, więc zacząłbym od niego. Zna pewnie wszystkich czarnych w okręgu.
        A kiedy znajdę już Quincea?
        Powiedz mu, kim jesteś. Daj mu list. Powiedz mu, że umarłem z poczuciem winy. Czy możesz to zrobić?
        Z wielką radością. Nie jestem tylko pewien kiedy.
        Poczekaj, aż umrę. Będziesz miał dużo czasu, kiedy to wszystko się skończy.
       Ponownie podszedł do krzesła i tym razem wziął dwie koperty. Podał je Adamowi i zaczął spacerować wolno w tę i z powrotem po pokoju. Pierwsza koperta zaadresowana była do Ruth Kramer, druga do Elliota Kramera.
        Te są dla Kramerów  powiedział.  Dostarcz im je, ale dopiero po egzekucji.
        Dlaczego dopiero wtedy?
        Ponieważ moje motywy są czyste. Nie chcę, żeby myśleli, iż próbuję wzbudzić ich współczucie w ostatnich godzinach życia.
       Adam położył koperty dla Kramerów obok tej przeznaczonej dla Quincea Lincolna. Trzy listy, trzy martwe ciała. Ile listów napisze jeszcze Sam podczas weekendu? Ile jeszcze było trupów?
        Nie masz wątpliwości, że umrzesz w środę, prawda? Więzień stanął przy drzwiach i zastanawiał się przez chwilę.
        Widoki są marne. Przygotowuję się.
        Wciąż mamy jeszcze szansę.
        Pewnie, że mamy. Ale przygotowuję się, tak na wszelki wypadek. Skrzywdziłem wielu ludzi i nie zawsze zdawałem sobie z tego sprawę. Kiedy j ma się wyznaczone spotkanie z kostuchą, zaczyna się myśleć o krzywdach, które się wyrządziło.
       Adam wziął do ręki trzy koperty i przyjrzał się im.
        Czy są jeszcze jakieś inne?  zapytał. Sam skrzywił się i spuścił wzrok.
        Na razie to wszystkie.
       
       W piątek gazeta z Jackson zamieściła na pierwszej stronie artykuł i temat wniosku Sama o przeprowadzenie rozprawy rewizyjnej. Artykuł, do i którego dołączono eleganckie zdjęcie gubernatora Davida McAllistera i kiepską fotografię Sama, zawierał wiele gładkich komentarzy Mony Stark, szefowej biura gubernatora, oznaczających mniej więcej tyle, że gubernator się waha.
       Ponieważ McAllister był prawdziwym przedstawicielem mieszkańców Missisipi, autentycznym sługą ludu, zaraz po wygranych wyborach uruchomili kosztowną telefoniczną gorącą linię. Połączenie było bezpłatne, a numer l rozplakatowano po całym stanie, wzywając obywateli do zgłaszania swoich uwag i opinii. Zadzwońcie do gubernatora. On wysłucha waszego głosu. Prawdziwa demokracja. Telefonistki czekały.
       Ponieważ McAllister miał więcej ambicji niż prawdziwych umiejętności politycznych, on i jego personel codziennie analizowali treść zarejestrowanych telefonów. Gubernator był uważnym słuchaczem, ale nie przywódcą. Wydawał duże pieniądze na badania opinii publicznej i dowiódł, że potrafi dostrzec problemy, które niepokoją ludzi, by zaraz potem ogłosić je jako swoje.
       Zarówno Goodman, jak i Adam wiedzieli o tym. McAllister wydawał się zbytnio dbać o własną przyszłość, żeby rzucać ryzykowne propozycje. Był jednak bezwstydnym niewolnikiem ankiet, postanowili więc dać mu powód do myślenia.
       Goodman przeczytał artykuł z samego rana, przy kawie i owocach, a o siódmej trzydzieści rozmawiał już przez telefon z profesorem Johnem Bryanem Glassem i Hezem Kerrym. O ósmej trzej studenci Glassa siedzieli w tymczasowym biurze Goodmana i pili kawę z papierowych kubków. Analiza rynku miała się właśnie rozpocząć.
       Goodman nakreślił zarysy swojego planu i wyjaśnił potrzebę zachowania sprawy w tajemnicy. Nie łamiecie żadnego prawa, zapewnił ich, manipulujecie tylko opinią publiczną. Na stole leżały telefony komórkowe i spisy numerów, które skopiował w środę. Studenci byli trochę niespokojni, ale mimo to chcieli jak najszybciej wziąć się do roboty. Wszyscy mieli otrzymać wysokie wynagrodzenie, a profesor Glass obiecał jeszcze dodatkową premię. Goodman zademonstrował właściwą technikę telefonowania. Wystukał numer.
        Gorąca linia  powiedział przyjemny głos.
        Tak, dzwonię w związku z artykułem w dzisiejszej gazecie, tym o Samie Cayhallu.  Goodman mówił wolno, starając się imitować południowy akcent. Nie wychodziło mu to najlepiej. Studenci byli bardzo rozbawieni.
        A nazywa się pan?
        Ned Landaster, z Biloxi, Missisipi  odparł Goodman odczytując nazwisko z listy.  W wyborach głosowałem na naszego gubernatora, uważam, że to wspaniały człowiek  dodał dla lepszego efektu.
        I co pan sądzi o Samie Cayhallu?
        Myślę, że nie należy go zabijać. To stary człowiek, który wiele wycierpiał, i chciałbym, żeby gubernator go ułaskawił. Niech Cayhall spokojnie dożyje swoich dni w Parchman.
        Okay. Dopilnuję, żeby gubernator dowiedział się o pana telefonie.
        Dziękuję.
       Goodman przerwał połączenie i ukłonił się przed widownią.
        Nic trudnego, jak widać. Zaczynajmy.
       Biały chłopak wybrał numer. Jego rozmowa przebiegła mniej więcej w ten sposób:
        Hallo, tutaj Lester Crosby z Budę, Missisipi. Dzwonię w sprawie egzekucji Sama Cayhalla. Tak, madam. Mój numer? 2279084. Tak, zgadza się, Budę, Missisipi, okręg Franklin. Właśnie. Cóż, nie sądzę, żeby trzeba było wysyłać Sama do komory gazowej. Po prostu jestem temu przeciwny. Myślę, że gubernator powinien włączyć się w to i interweniować. Tak, proszę pani, właśnie tak. Dziękuję.  Uśmiechnął się do Goodmana, który wystukiwał już następny numer.
       Biała studentka miała trzydzieści parę lat. Pochodziła z małego miasteczka w głębi stanu, więc jej akcent był bezbłędny.
        Halo, czy to biuro gubernatora? Świetnie. Dzwonię w sprawie artykułu o Samie Cayhallu. Susan Barnes. Decatur, Missisipi. Zgadza się. Cóż, to stary człowiek, który za parę lat i tak pewnie umrze. Co komu przyjdzie z tego, że państwo zabije go teraz gazem? Dajcie mu spokój. Co? Tak, myślę, że gubernator powinien go ułaskawić. Głosowałam na pana McAllistera i uważam go za dobrego człowieka. Tak. Ja również dziękuję.
       Czarny mężczyzna miał pod trzydziestkę. Poinformował telefonistkę, że jest czarnym mieszkańcem Missisipi, bardzo przeciwnym ideom, które promuje Sam Cayhall i KuKluxKlan, ale mimo wszystko uważa, iż Sama nie należy zabijać.
        Państwo nie ma prawa decydować, czy ktoś ma żyć, czy umrzeć  powiedział. Bez względu na okoliczności opowiadał się przeciwko karze śmierci.
       I tak to szło. Telefony napływały z całego stanu, jeden po drugim, każdy od innej osoby, z innych powodów sięgającej po słuchawkę. Studenci nabrali śmiałości i zaczęli wypróbowywać różne akcenty i używać nowych argumentów. Czasem numer był zajęty i wtedy z radością stwierdzali, że udało im się zablokować gorącą linię. Goodman, ze względu na swój twardy akcent, przyjął rolę człowieka z zewnątrz, kogoś w rodzaju latającego przeciwnika l kary śmierci, dzwoniącego z coraz to nowych miejsc pod kolejnymi, coraz dziwniejszymi pseudonimami.
       Goodman martwił się, że McAllister mógłby nabrać podejrzeń i chcieć sprawdzać autentyczność telefonów, uznał jednak, że telefonistki będą miały na to zbyt wiele roboty.
       I miały. Na drugim końcu miasta John Bryan Glass zwolnił grupę studentów i zamkną} się w swoim gabinecie. Bawiąc się doskonale, dzwonił do gubernatora pod przybranymi nazwiskami. Niewiele dalej również Hez Kerry i jeden z jego asystentów bombardowali gorącą linię telefonami na rzecz Sama Cyhalia.
       
       Adam wrócił pośpiesznie do Memphis. W jego gabinecie Darlene toczyła nierówną walkę z górą papierów. Wskazała stos leżący najbliżej komputera.
        Na górze jest decyzja odrzucająca skargę za bezprawne stosowanie komory gazowej, pod nią odpowiedź z Sądu Najwyższego stanu Missisipi. Dalej idzie prośba o unieważnienie procesu do złożenia w federalnym sodzie okręgowym. Wysłałam już faksem wszystko, co trzeba.
       Adam zdjął marynarkę i rzucił ją na oparcie krzesła. Spojrzał na rząd różowych karteczek z wiadomościami telefonicznymi przyklejonych do półki.
        Kto dzwonił?
        Dziennikarze, pisarze, świry, paru adwokatów oferujących swoją pomoc. Dzwonił też Garner Goodman z Jackson. Powiedział, że analiza rynku idzie dobrze i żebyś nie dzwonił. Co to jest analiza rynku?
        Nie pytaj. Jakieś wiadomości z Piątego Obwodu?
        Nie.
       Adam wziął głęboki oddech i usiadł.
        Przynieść ci coś do zjedzenia?  zapytała.
        Tylko kanapkę, jeśli nie sprawi ci to kłopotu. Czy możesz pracować jutro i w niedzielę?
        Oczywiście.
        Chciałbym, żebyś przez cały weekend dyżurowała przy telefonie i faksie. Przykro mi.
        Nie ma sprawy. Pójdę po sandwicza.
       Darlene wyszła zamykając za sobą drzwi. Adam zadzwonił do Lee, ale nie zastał jej. Połączył się z Auburn House i usłyszał, że nikt stamtąd nie miał od niej żadnych wiadomości. Zatelefonował do Phelpsa Bootha, ten jednak był na zebraniu zarządu. Skontaktował się wreszcie z Carmen i powiedział jej, żeby kupiła bilet na niedzielny lot do Memphis.
       Obejrzał karteczki z wiadomościami przyklejone do półki i uznał, że jedna z dzwoniących osób nie jest warta zainteresowania.
       O pierwszej Mona Stark przemówiła do dziennikarzy kłębiących się pod kutrem gubernatora w Jackson. Oznajmiła, że gubernator po długim namyśle zdecydował się wyznaczyć rozprawę rewizyjną na poniedziałek, na godzinę dziesiątą rano, kiedy to wysłucha argumentów stron i podejmie sprawiedliwą decyzję. Panna Stark wyjaśniła, że gubernator bierze na siebie ogromną odpowiedzialność. David McAllister był przecież człowiekiem prawym i uczciwym.

ROZDZIAŁ 41
       
       Packer stanął przed celą o piątej trzydzieści w sobotę rano. Dał sobie spoko z kajdankami i otworzył drzwi. Sam wyszedł szybko na zewnątrz i oba; ruszyli spokojnie korytarzem oddziału A. Minęli kuchnię, gdzie zaufani więźniowie smażyli jajka na bekonie. Sam nigdy nie widział tego pomieszczenia, szedł więc wolno, licząc kroki. Packer otworzył drzwi dając mu znak żeby się pośpieszył. Wyszli na zewnątrz, w ciemność. Więzień zatrzymał się i spojrzał na małą kwadratową przybudówkę po prawej, w której mieściła się komora. Packer pociągnął Sama za łokieć. Ruszyli razem do wschodniego krańca Bloku, gdzie czekał na nich inny strażnik. Ten podał więźniowi duży kubek kawy i wyprowadził go przez bramę na wybieg. Plac, podobny do tego po zachodniej stronie Bloku, otoczony był siatką z drutem kolczastym na szczycie, wyposażony w tablicę do koszykówki oraz dwie ławki. Packer powiedział, że wróci za godzinę, i odszedł wraz z drugim strażnikiem.
       Więzień stał w miejscu przez długą chwilę, popijając kawę. Rozkoszował się świeżym powietrzem. Jego pierwsza cela mieściła się na oddziale D. w zachodnim skrzydle, i wiele razy był na tym wybiegu. Znał jego dokładne wymiary  siedemnaście na dwanaście metrów. Ujrzał strażnika siedzącego na wieżyczce pod reflektorem i obserwującego go. Za ogrodzeniem, ponad zagonami bawełny, widział światła innych budynków. Podszedł powoli do ławki i usiadł.
       Jakie to piękne ze strony tych ludzi, że jednak pozwolili mu zobaczyć być może ostatni zachód słońca w życiu. Nie widział go od dziewięciu lat, a Nugent z początku odpowiedział odmownie. Na szczęście interweniował Packer, wyjaśniając pułkownikowi, że nie ma zagrożenia dla bezpieczeństwa, a więzień i tak przecież umrze za pięć dni. Packer brał odpowiedzialność na siebie.
       Spojrzał na wschodnie niebo, gdzie zza chmur przeświecał rąbek czerwieni.
       Podczas pierwszych miesięcy pobytu w Bloku, kiedy procedura apelacyjna dopiero się rozpoczęła, spędzał wiele godzin przypominając sobie wspaniały rytm codziennego życia: poranny gorący prysznic, towarzystwo swojego psa, dodatkowe porcje miodu na tostach. Wierzył wtedy, że któregoś dnia będzie mógł jeszcze polować na wiewiórki i bażanty, łowić okonie i leszcze, siedzieć na werandzie i patrzyć, jak wschodzi słońce, pić kawę w mieście i jeździć swoim pikapem, gdzie tylko będzie miał ochotę. Największym marzeniem Samabyło pojechać do Kalifornii i odnaleźć swoje wnuki. Nie zrobił tego nigdy.
       Sny o wolności zgasły jednak przed wieloma laty, zduszone przez monotonną rutynę życia w celi i negatywne decyzje kolejnych sędziów.
       Był przekonany, że już nigdy więcej nie obejrzy zachodu słońca. Zbyt wielu ludzi chciało jego śmierci. Komory gazowej używano za rzadko. Do diabła, nadszedł czas na kolejną egzekucję, a jego nazwisko znalazło się akurat na czele listy.
       Niebo pojaśniało nagle, chmury zniknęły. Chociaż musiał obserwować ten wspaniały akt natury przez stalowe ogrodzenie, poczuł się cudownie. Jeszcze tylko parę dni i ogrodzenia znikną. Kraty, drut kolczasty i więzienne cele przestaną dla niego istnieć.
       Dwaj dziennikarze palili papierosy i pili kawę z automatu czekając przy j południowym wejściu do budynku władz stanowych w sobotę rano. Przeciek l głosił, że gubernator spędzi długi dzień w biurze, zastanawiając się nad sprawą Cayhalla.
       O wpół do ósmej jego czarny lincoln zatrzymał się opodal i gubernator wysiadł. Dwaj elegancko ubrani goryle odprowadzili go do drzwi. Kilka kroków za nimi szła Mona Stark.
        Gubernatorze, czy zamierza pan być obecny przy egzekucji?  zapytał szybko pierwszy dziennikarz.
       McAllister uśmiechnął się i podniósł ręce do góry, jakby chciał dać do zrozumienia, że bardzo chciałby odpowiedzieć, ale ma po prostu o wiele ważniejsze sprawy na głowie. Potem ujrzał aparat fotograficzny zawieszony aa szyi jednego z dziennikarzy.
        Nie podjąłem jeszcze decyzji  odpowiedział, zatrzymując się na moment.
        Czy Ruth Kramer wypowie się podczas poniedziałkowej rozprawy? Aparat był wycelowany prosto w niego.
        Tego jeszcze nie wiem  odparł uśmiechając się do obiektywu.  Przepraszam, chłopcy, ale muszę pędzić.
       Wszedł do budynku i wjechał windą na drugie piętro, gdzie mieściło się jego biuro. Ochroniarze zajęli pozycje w hallu, skrywając się za płachtami porannych gazet.
       Prawnik Larramore czekał z najświeższymi wiadomościami. Wyjaśnfl gubernatorowi i pannie Stark, że od godziny siedemnastej poprzedniego dnia nie zaszły żadne zmiany w rozpatrywaniu poszczególnych próśb, skarg i wniosków Sama Cayhalla. Nic się nie wydarzyło. W jego opinii pisma procesowe stawały się coraz bardziej desperackie i należało oczekiwać, że sądy odrzucać je będą szybciej. Larramore rozmawiał już z Morrisem Henrym z biura prokuratora stanowego i według znającego się na rzeczy Doktora Śmierć istniała obecnie osiemdziesięcioprocentowa szansa, że egzekucja dojdzie do skutku.
        A co z rozprawą rewizyjną w poniedziałek? Czy odezwali się obrońcy Cayhalla?  zapytał McAllister.
        Nie. Prosiłem Garnera Goodmana, żeby wpadł tu dzisiaj o dziewiątej. Myślałem, że z nim o tym porozmawiamy. Będę u siebie, gdyby mnie pan potrzebował  zakończył Larramore i odszedł.
       Panna Stark wykonywała codzienny rytuał przeglądania porannych gazet z całego stanu i umieszczaniu ich na stole konferencyjnym. Z dziewięciu dzienników, które sprawdziła, w ośmiu artykuły na temat Sama Cayhalla były na pierwszej stronie. W sobotę rano szczególne zainteresowanie wzbudziła wiadomość o rozprawie rewizyjnej. Trzy z gazet zamieściły to samo zdjęcie członków Klanu pocących się w bezlitosnym sierpniowym słońcu przed ogrodzeniem Parchman.
       McAllister zdjął marynarkę, podwinął rękawy i zaczął przeglądać artykuły.
        Przynieś wyniki  powiedział z napięciem. Mona wyszła z biura i wróciła po chwili. Miała ze sobą wydruk komputerowy, który najwyraźniej zawierał okropne wiadomości.
        Słucham  powiedział gubernator.
        Telefony skończyły się około dziewiątej wczoraj wieczorem. Ostami zarejestrowano o dwudziestej pierwszej zero siedem. Ogółem odebrano wczoraj czterysta osiemdziesiąt sześć telefonów i co najmniej dziewięćdziesiąt procent rozmówców było przeciwnych egzekucji.
        Dziewięćdziesiąt procent  powiedział McAllister z niedowierzaniem. Nie był jednak zaszokowany. W południe poprzedniego dnia telefonistki obsługujące gorącą linię zawiadomiły o niezwykle dużej liczbie dzwoniących i o pierwszej gubernator wraz z Moną analizowali już wyniki. Większość poprzedniego popołudnia spędzili wpatrując się w liczby, rozważając, jakie wykonać następne posuniecie. McAllister prawie nie spał w nocy.
        Kim są ci ludzie?  zapytał, wyglądając przez okno.
        To pańscy wyborcy. Dzwonią ze wszystkich zakątków stanu. Nazwiska i numery wyglądają na autentyczne.
        Jaki był poprzedni rekord? ,
        Nie wiem. Zdaje się, że mieliśmy jakieś sto telefonów, kiedy członkowie kongresu stanowego przyznali sobie kolejną podwyżkę.
        Dziewięćdziesiąt procent  wymamrotał McAllister ponownie.
        Tak, ale to nie wszystko. Dzwoniono również wielokrotnie do pańskiego biura. Moja sekretarka odebrała co najmniej tuzin telefonów.
        Wszystkie w sprawie Sama, tak?
        Tak, wszystkie przeciwne egzekucji. Rozmawiałam z częścią naszych ludzi i wszędzie działo się to samo. Roxburgh zadzwonił do mnie wczoraj wieczorem i powiedział, że jego biuro przeżyło prawdziwe oblężenie telefoniczne.
        Dobrze. Chcę, żeby i on się pocił.
        Czy zamykamy gorącą linię?
        Ile telefonistek pracuje w sobotę i niedzielę?
        Tylko jedna.
        A więc dobrze. Nie zamykajmy linii. Zobaczymy, co wydarzy się przez te dwa dni.  Podszedł do następnego okna i poluzował węzeł krawata.  Kiedy zaczynacie przeprowadzać ankiety?
        Dziś o trzeciej po południu. *
        Chciałbym już znać ich wyniki.
        Mogą być równie złe.
        Dziewięćdziesiąt procent  powiedział, potrząsając głową.
        Ponad dziewięćdziesiąt  poprawiła go Mona Stark.
       
       W sztabie akcji walały się stosy kartonów po pizzy i puszek po piwie, opróżnionych podczas długiego dnia badań rynku. Badaczy, z których dwóch przybyło właśnie z gazetami, oczekiwała teraz taca świeżych pączków i rząd wysokich papierowych kubków z kawą. Garner Goodman stał przy oknie i nową lornetką w rękach i obserwował siedzibę władz stanowych cztery ulice dalej, zwracając szczególną uwagę na okna gubernatora. Poprzedniego dnia poszedł z nudów do domu towarowego szukając księgarni i przypadkiem znalazł lornetkę w witrynie sklepu z odzieżą skórzaną. Przez całe popołudnie wszyscy dusili się ze śmiechu podglądając gubernatora, który musiał zachodzić w głowę, skąd biorą się wszystkie te cholerne telefony.
       Studenci rzucili się na pączki i gazety. Wywiązała się krótka, lecz poważna dyskusja na temat pewnych dość oczywistych luk w przepisach rewizyjnych stanu Missisipi. Ó ósmej przybył trzeci członek zmiany, student pierwszego roku z Nowego Orleanu, i niezwłocznie rozpoczęto dzwonienie.
       Okazało się natychmiast, że gorąca Unia nie jest tak sprawna jak poprzedniego dnia. Trudniej było uzyskać połączenie. Nie przejmowali się tym. Dzwonili do rezydencji gubernatora i do małych biur regionalnych, które założył z wielką pompą w całym stanie, tak by on, prosty człowiek, mógł być blisko obywateli.
       I obywatele dzwonili.
       Goodman wyszedł po pewnym czasie z budynku i ruszył Congress Street w stronę siedziby władz stanowych. Dobiegły go odgłosy wypróbowywanego megafonu, a potem ujrzał członków Klanu. Było ich co najmniej tuzin, w pełnym umundurowaniu, ustawiających się w szyku wokół pomnika Kobiet Konfederacji u podnóża schodów przed siedzibą władz stanowych. Goodman minął ich, pozdrawiając nawet jednego, tak żeby po powrocie do Chicago móc pochwalić się, że rozmawiał z prawdziwymi ludźmi Klanu.
       Dwaj dziennikarze, którzy czekali wcześniej na gubernatora, stali teraz na schodach i obserwowali scenę w dole. Ekipa lokalnej stacji telewizyjnej nadjechała, kiedy adwokat wchodził do środka.
       Mona Stark wyjaśniła ponuro, że gubernator jest zbyt zajęty, by go przyjąć, ale pan Larramore mógł poświęcić mu kilka minut. Wyglądała na nieco zdenerwowaną, co niezwykle ucieszyło prawnika. Poszedł za nią do gabinetu Larramorea, który rozmawiał właśnie przez telefon. Goodman miał nadzieję, to dzwoni któryś z jego studentów. Mona wyszła zamykając za sobą drzwi.
        Dzień dobry, powiedział Larramore, kiedy skończył rozmawiać. Goodman skinął uprzejmie głową i rzekł:
        Dziękuję za wyznaczenie terminu rozprawy. Nie oczekiwaliśmy, że gubernator się zgodzi, szczególnie po tym, co zostało powiedziane w środę.
        Jest pod wielką presją. Wszyscy jesteśmy. Czy pański klient będzie zeznawać na temat swojego wspólnika?
        Nie. Nic się nie zmieniło.
       Larramore przeczesał palcami swoje strąkowate włosy i potrząsnął z rozczarowaniem głową.
        A zatem jaki cel ma mieć ta rozprawa? Gubernator nie ugnie się w tej kwestii, panie Goodman.
        Proszę zrozumieć, pracujemy nad Samem. Rozmawiamy z nim. Może Sam zmieni zdanie.
       Zadzwonił telefon i Larramore gniewnie przycisnął słuchawkę do ucha.
        Nie, to nie biuro gubernatora. Kto mówi?  Zanotował pośpiesznie nazwisko i numer telefonu.  Tutaj departament prawny gubernatora.  Przymknął oczy i potrząsnął głową.  Tak, tak, jestem pewien, że głosował pan na gubernatora.  Słuchał jeszcze przez chwilę.  Dziękuję, panie Hurt. Powiem gubernatorowi, że pan dzwonił. Tak, dziękuję.
       Odłożył słuchawkę.
        A więc pan Gilbert Hurt z Dumas, Missisipi, jest przeciwny egzekucji  rzekł spoglądając z oszołomieniem na aparat.  Urwanie głowy z tymi telefonami.
        Tak dużo?  zapytał Goodman ze współczuciem.
        Nie uwierzyłby pan.
        Za czy przeciw?
        Jakieś pół na pół.  Doradca gubernatora ponownie sięgnął po telefon i wykręcił numer pana Gilberta Hurta z Dumas, Missisipi. Nikt nie odpowiadał.  To dziwne  powiedział Larramore odkładając ponownie słuchawkę.  Ktoś właśnie do mnie zadzwonił, numer wyglądał na autentyczny, a teraz nikt nie odpowiada.
        Pewnie właśnie wyszedł. Niech pan spróbuje później  poradził adwokat mając nadzieje, że Larramore nie będzie miał na to czasu. Poprzedniego dnia Goodman zmienił nieco technikę pracy. Poinstruował studentów, zęby najpierw dzwonili pod numer, z którego rzekomo mieli telefonować, i upewniali się, ze nikogo nie ma w domu. Dzięki temu doradca czy jakaś wścibska sekretarka nie mieli możliwości wykrycia fałszerstwa. W ten sposób badanie rynku postępowało nieco wolniej, ale Goodman uzyskał większe poczucie bezpieczeństwa.
        Pracuję nad scenariuszem rozprawy  rzekł Larramore.  Na wszelki wypadek. Przeprowadzimy ją zapewne w sali komisji budżetowej.
        Czy rozprawa odbędzie się przy drzwiach zamkniętych?
        Nie. Przeszkadza to panu?
        Zostały nam cztery dni, panie Larramore. Przeszkadza nam wszystko. Ale cóż, decydujący głos ma tu gubernator. Jesteśmy wdzięczni, że w ogóle się zgodził.
        Znam pański numer telefonu, panie Goodman. Będziemy w kontakcie.
        Zostaję w Jackson do końca tej sprawy.
       Pożegnali się szybko i adwokat wyszedł z biura. Przez pół godziny siedział na frontowych schodach i patrzył, jak członkowie Klanu ustawiają się w szyku wzbudzając zainteresowanie gapiów.

ROZDZIAŁ 42
       
       Chociaż Donnie Cayhall nosił kiedyś biały płaszcz ze spiczastym kapturem, teraz trzymał się z dala od grupy członków Klanu patrolujących trawiasty odcinek koło głównej bramy Parchman. Władze więzienia podjęły odpowiednie środki ostrożności i protestujących obserwowali uzbrojeni strażnicy. W pobliżu namiotu demonstrantów zebrała się mała grupka skinheadów w brunatnych koszulach. Trzymali tablice z hasłami żądającymi uwolnienia Sama Cayhalla.
       Donnie przyglądał się przez moment całemu cyrkowi, a potem przejechał jeszcze kawałek i zaparkował przy szosie, w miejscu, które wskazał mu strażnik. Wartownik przy bramie sprawdził jego nazwisko na liście i po chwili zjawiła się więzienna furgonetka. Jego brat Sam siedział w Parchman od dziewięciu lat, a Donnie próbował odwiedzać go przynajmniej raz do roku. Ze wstydem musiał jednak przyznać, że ostatnią wizytę złożył przed dwoma laty.
       Donnie Cayhall liczył sobie sześćdziesiąt jeden lat i był najmłodszym z czterech braci. Wszyscy czterej poszli w ślady ojca i jako nastolatkowie wstąpili do Klanu. Była to prosta decyzja, podjęta bez specjalnego namysłu, oczekiwana przez całą rodzinę. Później Donnie został żołnierzem, walczył w Korei i zwiedził kawał świata. W którymś momencie przestał interesować się noszeniem białych płaszczy i paleniem krzyży. Wyjechał z Missisipi w roku 1961 i zaczął pracować dla firmy meblarskiej w Karolinie Pomocnej. Mieszkał teraz w Durham.
       Od dziewięciu lat przysyłał bratu co miesiąc paczkę z papierosami i małą sumę pieniędzy. Napisał też kilka listów, ale ani jemu, ani Samowi nie zależało na utrzymywaniu korespondencji. Niewielu ludzi w Durham wiedziało, że Donnie ma brata w bloku śmierci.
       Przeszukano go przy wejściu i wpuszczono do biura. Strażnik przyprowadził więźnia parę minut później i wyszedł zamykając drzwi. Donnie ściskał brata przez długą chwilę, a kiedy go puścił, obaj mieli łzy w oczach. Byli podobnego wzrostu i budowy ciała, ale Sam wyglądał na starszego o dwadzieścia lat. Usiadł teraz na krawędzi biurka, a Donnie zajął krzesło opodal.
       Obaj zapalili papierosy i wbili wzrok w przestrzeń.
        Jakieś dobre wieści?  zapytał wreszcie Donnie, z góry znając odpowiedź.
        Nie. Żadnych. Przegrywam w kolejnych instancjach. Donnie, oni to zrobią. Zagazują mnie. Zaprowadzą do komory i zagazują jak zwierzę. Donnie zwiesił głowę.
        Przykro mi, Sam.
        Też mi przykro, ale, do diabła, będę zadowolony, kiedy się to skończy.
        Nie mów tak.
        Poważnie. Mam dość życia w klatce. Jestem starym człowiekiem i mój czas nadszedł.
        Ale ty nie zasługujesz na taką śmierć, Sam.
        Wiesz, to właśnie jest w tym najgorsze. Nie chodzi o to, że umrę, do diabła, wszyscy przecież kiedyś umieramy. Nie mogę tylko pogodzić się z myślą, że te szakale pokonają mnie w końcu. Wygrają. A ich nagrodą będzie przywiązanie mnie do krzesła ł patrzenie, jak umieram. To obrzydliwe.
        Czy twój prawnik nie może czegoś zrobić?
        Próbuje wszystkiego, ale sprawa wygląda beznadziejnie. Chcę, żebyś go poznał, Donnie.
        Widziałem jego zdjęcie w gazecie. Nie przypomina nikogo z naszej rodziny.
        Ma szczęście. Jest bardziej podobny do matki.
        Bystry chłopak?
       Sam zdołał się uśmiechnąć.
        Tak, jest wręcz niesamowity. Naprawdę daje z siebie wszystko.
        Będzie tutaj dzisiaj?
        Pewnie tak. Nie miałem od niego żadnych wiadomości. Mieszka z Lee w Memphis  dodał z odcieniem dumy. Dzięki niemu jego córka i wnuk stali się sobie bliscy i nawet mieszkali razem.
        Rozmawiałem dziś rano z Albertem  powiedział Donnie.  Mówił, że źle się czuje i nie może przyjechać.
        To dobrze. Nie chcę go widzieć. Jego dzieci ł wnuków też nie.
        Albert chciałby cię pozdrowić, ale nie może zrobić tego osobiście.
        Poradź mu, żeby oszczędzał się na czas pogrzebu.
        Daj spokój, Sam.
        Posłuchaj, Donnie, kiedy umrę, nikt nie będzie płakał za mną. Nie potrzebuję fałszywego żalu. Potrzebuję za to czegoś innego, Donnie. Będzie to kosztowało odrobinę pieniędzy.
        Pewnie. Wszystko, co chcesz.
       Sam wskazał swój czerwony kombinezon.
        Widzisz to świństwo? Nazywamy je tutaj czerwońcami. Ubierałem się w to codziennie przez prawie dziesięć lat. Stan Missisipi chce, żebym właśnie w tym cholerstwie poszedł na śmierć. Ale, widzisz, zgodnie z prawem mogę ubrać się w to, co zechcę. Czułbym się o wiele lepiej, gdybym mógł umrzeć w jakichś szykownych ciuchach.
       Donniego opanowało nagle wzruszenie. Próbował coś powiedzieć, ale słowa nie chciały przejść mu przez gardło. Oczy miał mokre, a jego wargi drżały. Skinął głową i zdołał wykrztusić:
        Pewnie, Sam.
        Znasz te spodnie, które robi firma Dickies? Nosiłem je przez lata. Podobne trochę do wojskowych. Donnie skinął głową.
        Chciałbym takie spodnie, do tego jakąś białą koszulę. Nie bluzę, ale zwykłą koszulę na guziki. Mała koszula, małe spodnie, rozmiar osiemdziesiąt dwa w pasie. Białe skarpetki i do tego jakieś tanie buty. Przecież i tak są mi potrzebne tylko na jedną okazję, prawda? Idź do WalMartu albo innego domu towarowego i na pewno dostaniesz wszystko za niecałe trzydzieści dolców. Nie sprawi ci to kłopotu?
       Donnie otarł oczy i próbował się uśmiechnąć.
        Nie, Sam.
        Będę prawdziwym elegantem.
        Gdzie chcesz być pochowany?
        W Clanton, obok Anny. Jestem pewien, że zakłóci to jej wieczny odpoczynek. Adam zajmuje się wszystkimi formalnościami.
        Co jeszcze mogę dla ciebie zrobić?
        Nic. Kup mi tylko to ubranie.
        Zrobię to dzisiaj.
        Jesteś jedyną osobą, która interesowała się mną przez te wszystkie lata, wiesz o tym? Ciotka Barb pisała do mnie latami, zanim umarła, ale jej listy były zawsze sztywne i formalne, wywnioskowałem więc, że robiła to, żeby pochwalić się przed sąsiadami.
        Kim, u diabła, była ciotka Barb?
        Matką Huberta Caina. Nie wiem nawet, czy była z nami spokrewniona. Prawie jej nie znałem wcześniej, a potem zaczęła się ta cała okropna korespondencja. Cierpiała po prostu z powodu faktu, że jeden z jej krewnych znalazł się w Parchman.
        Panie świeć nad jej duszą.
       Sam zachichotał i nagle przypomniał sobie zabawną historię z dzieciństwa. Opowiedział ją z wielką werwą i po chwili obaj bracia zaśmiewali się do łez. Donniemu przypomniała się następna anegdota i tak ciągnęło się to przez godzinę.
       Kiedy Adam w sobotę po południu przybył do Parchman, Donniego nie było już od paru godzin. Adam poszedł ze strażnikiem do biura wejściowego, gdzie rozłożył na biurku kilka dokumentów. Po chwili przyprowadzono Sama, zdjęto mu kajdanki i zamknięto drzwi. Więzień miał w ręku nowe koperty, co adwokat zauważył natychmiast.
        Kolejne zadania dla mnie?  zapytał podejrzliwie.
        Tak, ale możesz poczekać z nimi, aż to się skończy.
        Do kogo?
        Jedna do rodziny Pinderów w Vicksburgu, gdzie podłożyliśmy bombę. Jedna do synagogi żydowskiej w Jackson, którą wysadziliśmy w powietrze. Może będą następne. Nie ma pośpiechu, bo wiem, że jesteś teraz zajęty. Ale byłbym wdzięczny, gdybyś mógł się tym zająć, kiedy już mnie nie będzie.
        Co piszesz w tych listach?
        A jak myślisz?
        Nie mam pojęcia. Że przepraszasz?
        Brawo, chłopcze. Przepraszam za to, co zrobiłem, żałuję za grzechy i proszę o przebaczenie.
        Dlaczego to robisz?
       Sam zatrzymał się i oparł się o metalową szafę.
        Ponieważ przez cały dzień siedzę w klatce. Ponieważ mam maszynę i papier. Nudzi mi się jak cholera, rozumiesz, więc chyba dlatego piszę. Ponieważ mam sumienie, może nie nazbyt czyste, ale mam je, a im bardziej zbliżam się do śmierci, tym mocniej żałuję tego, co zrobiłem.
        W porządku, Sam. Dostarczę te listy.  Adam podkreślił coś w swoim notatniku.  Zostało nam parę ruchów. Piąty Obwód wciąż przetrzymuje nasz wniosek o stwierdzenie niewłaściwie prowadzonej obrony. Spodziewałem się jakiejś odpowiedzi, ale od dwóch dni nic się nie wydarzyło. Wniosek o uznanie cię za niepoczytalnego znajduje się w sądzie okręgowym.
        To wszystko nie ma sensu, Adam.
        Być może, ale ja się nie poddaję. Złożę tuzin kolejnych pism, jeśli będę musiał.
        Nie podpiszę już nic nowego. Nie możesz ich złożyć, jeśli ich nie podpiszę.
        Mogę. Są sposoby.
        A zatem wypowiadam ci pracę.
        Nie możesz wypowiedzieć mi pracy. Jestem twoim wnukiem.
        Zawarliśmy umowę, w której napisane jest, że mogę wylać cię, kiedy tylko chcę. Mam tę umowę na piśmie.
        To dokument pełen błędów, zaprojektowany przez niezłego adwokata amatora, ale mimo to całkowicie nieużyteczny.
       Sam zaciągnął się, wypuścił dym, a potem ponownie zaczął spacerować po pokoju. Zrobił pół tuzina kroków w stronę Adama, swojego obrońcy, teraz, później, i do końca życia.
        Na poniedziałek wyznaczona została rozprawa rewizyjna  powiedział Adam zerkając w notatki i czekając na wybuch. Ale Sam przyjął to dobrze i nie mrugnął nawet okiem.
        Jaki jest cel rozprawy rewizyjnej?  zapytał.
        Rozpatrzenie prośby o ułaskawienie.
        Kto ma ją rozpatrzyć?
        Gubernator.
        I sądzisz, że gubernator choć przez sekundę rozważa możliwość zastosowania prawa łaski?
        Co mamy do stracenia?
        Odpowiedz na pytanie, mądralo. Czy myślisz, przy całym swoim wykształceniu, doświadczeniu i prawnym geniuszu, czy naprawdę oczekujesz, że gubernator McAllister będzie zastanawiał się nad tym, czy mnie ułaskawić?
        Być może.
        Akurat. Jesteś głupi.
        Dziękuję ci, Sam.
        Nie ma za co.  Stanął przed Adamem i wycelował w niego zakrzywiony palec.  Mówiłem ci od samego początku, że ja, twój klient posiadający pewne prawa, nie będę rozmawiał z Davidem McAllisterem. Nie będę prosił tego głupca o łaskę. W ogóle nie będę go prosił. Nie będę kontaktował się z nim w żaden sposób. Takie są moje życzenia i przedstawiłem ci je, młody człowieku, na samym początku naszej współpracy. Ty zaś, choć jesteś moim obrońcą, zignorowałeś te życzenia i robiłeś dokładnie to, co chciałeś. Jesteś tylko adwokatem, niczym więcej. Ja z kolei jestem klientem i chociaż nie wiem, czego uczyli cię w twojej eleganckiej szkółce, to ja podejmuję decyzje.
       Sam podszedł do krzesła i wziął następną kopertę. Podał ją Adamowi mówiąc:
        Oto list do gubernatora, w którym wnoszę o odwołanie poniedziałkowej rozprawy rewizyjnej. Jeśli go nie doręczysz, to zrobię jego kopie i doręczę je prasie. Zrobię wstyd tobie, Gamerowi Goodmanowi i gubernatorowi. Rozumiesz?
        Tak.
       Sam odłożył kopertę na krzesło i zapalił papierosa.
       Adam podkreślił kolejny punkt swoich notatek.
        Carmen będzie tutaj w poniedziałek. Nie jestem pewien co do Lee. Więzień przysunął sobie krzesło i usiadł. Nie patrzył na adwokata.
        Czy Lee wciąż jest w klinice?
        Tak, i nie jestem pewny, kiedy stamtąd wyjdzie. Chcesz, żeby cię odwiedziła?
        Pozwól mi się zastanowić.
        Pośpiesz się, okay?
        Nie rozśmieszaj mnie. Słuchaj, mój brat Donnie był tutaj wcześniej. To mój najmłodszy brat. Chce cię poznać.
        Czy należał do Klanu?
        A cóż to za pytanie?
        Bardzo proste. Odpowiedz na nie.
        Tak. Należał do Klanu.
        A zatem nie chcę się z nim spotykać.
        Donnie nie jest złym człowiekiem.
        Uwierzę ci na słowo.
        On jest moim bratem, Adamie. Chcę, żebyś poznał mojego brata.
        Nie mam ochoty poznawać nowych Cayhallów, Sam, a szczególnie tych, którzy nosili białe płaszcze i kaptury.
        Och, doprawdy? Trzy tygodnie temu chciałeś wiedzieć wszystko na temat swojej rodziny. Po prostu nie mogłeś się doprosić.
        Poddaję się. Słyszałem już wystarczająco wiele.
        Ach, mogę ci opowiedzieć wiele więcej.
        Wystarczy. Oszczędź mi tego.
       Sam prychnął i uśmiechnął się ironicznie. Adam zerknął do notatnika i powiedział:
        Na pewno ucieszy cię wiadomość, że do Klanu przed bramą dołączyli naziści, Aryjczycy, skinheadzi i inne radykalne grupy. Wszyscy stoją przy szosie, machając tablicami na przejeżdżające samochody. Tablice żądają oczywiście wolności dla Sama Cayhalla. To autentyczny cyrk.
        Widziałem ich w telewizji.
        Demonstrują też pod siedzibą władz stanowych w Jackson.
        Czy to moja wina?
        Nie. Ale to ciebie mają zabić. Jesteś dla nich symbolem. Chcą, byś stał się męczennikiem.
        Co więc powinienem zrobić?
        Nic. Umrzyj po prostu, a oni będą szczęśliwi.
        Mam wrażenie, że zachowujesz się dzisiaj jak idiota.
        Przepraszam, Sam. Zaczynam nie wytrzymywać presji.
        Daj sobie spokój. Ja już to zrobiłem.
        Absolutnie nie. Dałem tym pajacom popalić. A prawdziwa walka jeszcze się nie zaczęła.
        Tak, złożyłeś trzy pisma, które zostały odrzucone przez łącznie siedem sądów. Siedem do zera. Boję się pomyśleć, co będzie, kiedy naprawdę weźmiesz się do roboty.  Sam mówił to z łobuzerskim uśmiechem i Adamowi udzielił się humor. Zaśmiał się i obaj rozluźnili się odrobinę.
        Mam doskonały pomysł na pozew. Trzeba go jednak złożyć już po egzekucji  poinformował, udając rozbawienie.
        Po egzekucji?
        Tak. Oskarżymy ich o nielegalne spowodowanie śmierci. Pozwiemy McAllistera, Nugenta, Roxburgha, stan Missisipi. Wszystkich.
        Nikt nigdy nie zrobił czegoś takiego  powiedział Sam skubiąc brodę, jakby był głęboko zamyślony.
        Tak, wiem. Sam to wymyśliłem. Być może nie wygramy, ale pomyśl o zabawie, jaką będę miał prześladując tych idiotów przez kolejne pięć lat.
        Okay. Masz moją zgodę. Pozwij ich!
       Uśmiechy zniknęły powoli i opadła wesołość. Adam odczytał kolejny punkt z notatnika.
        Jeszcze jedna sprawa. Lucas Mann poprosił mnie, żebym zapytał cię o świadków. Masz prawo do dwóch, oczywiście jeśli egzekucja się odbędzie.
        Donnie nie chciał przy tym być. Tobie na to nie pozwolę. Nie wyobrażam sobie nikogo innego, kto chciałby mnie oglądać. Oddaj moje dwa krzesła dziennikarzom. Wiem, że te sępy krążą dookoła.
        W porządku. Jeśli już o nich mowa, otrzymałem około trzydziestu próśb o udzielenie wywiadu. Praktycznie każda duża gazeta i magazyn chce się do ciebie dostać.
        Nie.
        Okay. Pamiętasz tego pisarza, o którym rozmawialiśmy ostatnim razem, Wendalla Shermana? Tego, który chciał nagrać historię twojego życia na taśmę
        Tak, z pięćdziesiąt tysięcy dolarów.
        Teraz jest to już sto tysięcy. Jego wydawca wyłoży pieniądze. Facet chce nagrać wszystko na magnetofon, obejrzeć egzekucję, zbadać gruntownie całą historię, a potem napisać na ten temat wielką książkę.
        Nie.
        Rozumiem.
        Nie mam ochoty spędzać następnych trzech dni na opowiadaniu o moim życiu. Nie chcę, żeby jakiś obcy wtykał nos w nie swoje sprawy. A już zupełnie nie potrzebuję stu tysięcy dolarów na tym etapie mojego życia.
        Nie ma sprawy. Wspominałeś kiedyś o ubraniu, które chciałbyś mieć na sobie
        Donnie się tym zajmuje.
        W porządku. Idźmy dalej. Przed samą egzekucją, jeśli do niej dojdzie, mogą być przy tobie dwie osoby. Otrzymałem od władz więzienia odpowiedni formularz do wypełnienia.
        Zazwyczaj są to obrońca i duchowny, prawda?
        Zgadza się.
        A zatem będziesz to chyba ty i Ralph Griffin. Adam wpisał nazwiska do formularza.
        Kto to jest Ralph Griffin?
        Nowy kapelan Parchman. Jest przeciwnikiem kary śmierci, wyobrażasz sobie? Jego poprzednik uważał, że wszyscy powinniśmy zostać zagazowani, w imię Jezusa, oczywiście.
       Podał formularz Samowi.
        Podpisz tutaj.
       Sam nagryzmolił swój podpis i oddał dokument.
        Masz prawo do ostatniej intymnej wizyty.
       Sam zaśmiał się donośnie.
        Daj spokój, synu. Jestem starym człowiekiem.
        To po prostu jest na liście, okay? Lucas Mann poprosił mnie ostatnio szeptem, żebym cię o to zapytał.
        Okay. Zapytałeś.
        Mam też kolejny dokument dotyczący twoich ruchomości. Komu mają przypaść?
        Masz na myśli moje rzeczy osobiste?
        Tak.
        To okrutne jak diabli, Adamie. Dlaczego robimy to teraz?
        Jestem adwokatem, Sam. Płaci mi się za pilnowanie szczegółów. To formalność.
        Chcesz moje rzeczy?
       Adam zawahał się na chwilę. Nie chciał zranić swojego klienta, ale z drugiej strony nie wiedział, co miałby zrobić z kilkoma wytartymi częściami garderoby, paroma książkami, przenośnym telewizorem i parą gumowych klapek.
        Pewnie  odparł.
        A więc są twoje. Weź je i spal.
        Podpisz tutaj  powiedział Adam podtykając Samowi dokument pod nos.
       Sam podpisał, a potem zerwał się z krzesła i zaczął spacerować ponownie.
        Naprawdę chciałbym, żebyś poznał Donniego.
        Jasne. Kiedy tylko chcesz  rzekł Adam wrzucając notatnik i formularze do nesesera. Szczegóły zostały załatwione. Neseser wydawał się o wiele cięższy.
        Rano będę z powrotem  obiecał.
        Przynieś mi dobre wieści.
       
       Pułkownik Nugent szedł wzdłuż szosy na czele tuzina uzbrojonych strażników. Spojrzał groźnie na oddział Klanu w sile dwudziestu sześciu ludzi, potem obrzucił bacznym spojrzeniem odzianych w brunatne koszule nazistów, łącznie dziesięciu. Zatrzymał się i wbił wzrok w grupkę skinheadów ustawionych przy nazistach. Potem ruszył w głąb trawiastego odcinka dla protestujących i przystanął na moment, żeby porozmawiać z dwiema katolickimi zakonnicami siedzącymi pod osłoną parasola z dala od pozostałych demonstrantów. Temperatura dochodziła do czterdziestu stopni i zakonnice piekły się niemiłosiernie. Popijały wodę z lodem, trzymając tablice z hasłami zwrócone w stronę szosy.
       Zakonnice zapytały Nugenta, kim jest i czego chce. Odpowiedział, że pełni obecnie obowiązki dyrektora więzienia i że sprawdza tylko, czy protest jest pokojowy.
       Usłyszawszy to poprosiły go, żeby odszedł.

ROZDZIAŁ 43
       
       Być może dlatego, że była niedziela, a może dlatego, że padało, Adam pił swoją poranną kawę w nieoczekiwanie spokojnym nastroju. Na zewnątrz było jeszcze ciemno, a łagodne bębnienie ciepłego, letniego deszczu o podłogę tarasu wywierało hipnotyzujący wpływ. Stał w otwartych drzwiach i słuchał szumu deszczu. Na samochody na Riverside Drive było jeszcze za wcześnie. Rzeką nie ciągnęły ryczące barki. Panował kompletny spokój i cisza.
       Tego dnia nie miał zbyt wiele do zrobienia. Postanowił, że zacznie pracować w biurze, gdzie należało przygotować jeszcze jedno pismo ostatniej szansy. Kwestia była tak śmieszna, że Adam niemal wstydził się ją podnosić. Potem miał pojechać do Parchman i spotkać się z Samem.
       Nie przypuszczał, by któryś z sądów miał wydać w tym dniu jakąś decyzję, choć było to możliwe, ponieważ kiedy zbliżała się egzekucja, sędziowie odpowiedzialni za sprawy wyroków śmierci i ich personel pracowali praktycznie bez przerwy. W piątek i sobotę nie wydarzyło się jednak nic nowego i Adam spodziewał się podobnej bezczynności również tego dnia. Nazajutrz miało być jednak zupełnie inaczej.
       Następny dzień zapowiadał się kompletnie wariacko. A we wtorek, który miał być ostatnim dniem życia Sama, spodziewał się już prawdziwego koszmaru.
       Jednak w ten niedzielny poranek panował jeszcze niezwykły spokój. Adam spał prawie jedenaście godzin, co stanowiło kolejny rekord. Umysł miał czysty, tętno normalne, a oddech równy. Był spokojny i opanowany.
       Przeglądał niedzielną gazetę, sprawdzając nagłówki, nie wgłębiał się jednak w treść artykułów. Znalazł dwa teksty na temat egzekucji Sama, w tym jeden ze zdjęciami sprzed bramy więzienia. Wkrótce deszcz ustał i wzeszło słońce, więc usiadł na mokrym bujanym fotelu i przez godzinę czytał czasopisma o architekturze. Po jakimś czasie ogarnęła go jednak nuda i poczuł, że musi coś zrobić.
       W sypialni Lee wciąż tkwiła nie załatwiona sprawa, sprawa, o której bezskutecznie próbował zapomnieć. Od dziesięciu dni w jego duszy toczyła się milcząca walka o los książki z szuflady. Lee była wprawdzie pijana, kiedy powiedziała Adamowi o pamiątkowej fotografii z lat trzydziestych, ale jej słowa nie sprawiały wrażenia bredzenia pijaka. Wiedział, że książka istnieje. Było w niej zdjęcie młodego czarnego mężczyzny, powieszonego na konarze drzewa, otoczonego przez tłum dumnych białych ludzi, uśmiechających się do obiektywu, bezkarnych. Wyobrażał sobie tę fotografię. Były jednak szczegóły, których nie znał. Czy twarz powieszonego Murzyna znalazła się na zdjęciu? Czy miał na sobie buty, czy też wisiał boso? Czy młodego Sama dawało się łatwo rozpoznać? Ilu białych było na zdjęciu? Ile mieli lat? Czy były tam jakieś kobiety? Broń? Krew? Lee powiedziała, że Murzyna wychłostano. Czy bicz znajdował się na fotografii? Zastanawiał się nad tym wszystkim od wielu dni i nadszedł wreszcie czas, by zajrzeć do książki. Nie. mógł już dłużej czekać. Lee mogła wrócić w każdej chwili. Mogła zabrać książkę, schować ją gdzie indziej. Adam nie miał zamiaru spać poza domem przez najbliższe dwa czy trzy dni, ale to mogło się zmienić pod wpływem jednego telefonu. Mógł być zmuszony do wyjazdu do Jackson albo koczowania w swoim samochodzie pod Parchinan. Na kilka dni przed egzekucją tak zwyczajne sprawy jak lunch, obiad czy nocleg stawały się nagle kompletnie nieprzewidywalne.
       Teraz jest idealny moment, uznał. Teraz mogę spojrzeć w oczy bandzie morderców. Podszedł do drzwi wejściowych i obrzucił spojrzeniem parking, upewniając się, że ciotka nie postanowiła nagle wrócić do domu. Zamknął się w sypialni Lee i wyciągnął górną szufladę komody. W środku była jej bielizna i Adam poczuł się jak intruz.
       Książkę znalazł w trzeciej szufladzie od góry. Leżała na wypłowiałej bawełnianej bluzie. Była gruba i oprawiona w zielone płótno  Murzyni z Południa i wielki kryzys. Wydana przez Toffler Press z Pittsburgha. Adam wziął ją i usiadł na brzegu łóżka. Kartki były białe i gładkie, jakby książki nigdy nie czytano. Zresztą kto na głębokim Południu miałby się nią interesować? Tym bardziej jeśli od początku znajdowała się w rękach rodziny Cayhallów. Oglądał okładkę, zastanawiając się, w jakich okolicznościach książka trafiła w ich posiadanie.
       W środku były trzy wkładki ze zdjęciami. Najpierw seria zdjęć prowizorycznych chat i szop, w których mieszkali Murzyni pracujący na plantacjach. Przedstawiono tu portrety rodziców siedzących na werandach w otoczeniu tuzinów dzieci, i obowiązkowe zdjęcia nisko pochylonych robotników zbierających bawełnę.
       Druga wkładka znajdowała się w środkowej części książki i miała ponad dwadzieścia stron. Były tu dwa zdjęcia z linczów. Pierwsze przedstawiało okropną scenę z dwoma zakapturzonymi członkami Klanu pozującymi przed aparatem z karabinami w ręku. Mocno pobity Murzyn wisiał na stryczku z tyłu, jego oczy na wpół przymknięte, twarz opuchnięta i zakrwawiona. Lincz KuKluxKlanu, środkowe Missisipi, rok 1939, głosił podpis u dołu, jakby do wyjaśnienia tego przerażającego rytuału potrzebny był tylko opis czasu i miejsca.
       Adam z grozą przyglądał się fotografii, a potem przewrócił kartkę i jego oczom ukazało się drugie zdjęcie z linczu, tym razem niemal łagodne w porównaniu z pierwszym. Nieżywe ciało na końcu sznura sfotografowano tylko od piersi w dół. Koszula była podarta, zapewne od uderzeń bykowca, jeśli ten rzeczywiście został użyty. Czarny mężczyzna był bardzo chudy, za duże spodnie wisiały na nim luźno. Nie miał butów. Na jego ciele nie mógł dostrzec śladów krwi.
       Linę, na .której wisiał, przywiązano do niskiej gałęzi. Drzewo miało potężne konary i wielki pień.
       Centymetry pod dyndającymi stopami zebrał się rozbawiony dum. Mężczyźni, kobiety i dzieci pozowali przed obiektywem, niektórzy w teatralnych pozach mających sugerować gniew  wykrzywione twarze, twardy wzrok, zaciśnięte wargi  jakby mieli moc chronienia swoich kobiet przed agresją czarnuchów. Inni  także kobiety, z których dwie były całkiem ładne  w tym czasie uśmiechali się i chichotali. Mały chłopiec celował groźnie w obiektyw z pistoletu. Młody mężczyzna trzymał butelkę alkoholu, tak żeby pokazać naklejkę. Większość obecnych zdawała się cieszyć z tego, co zaszło. Adam naliczył łącznie siedemnaście osób. Wszyscy patrzyli w obiektyw bez wstydu czy żalu, bez najmniejszego poczucia, że właśnie popełnili zbrodnię. Wszyscy czuli się kompletnie bezkarnie. Zabili właśnie człowieka i było boleśnie oczywiste, że zrobili to nie obawiając się konsekwencji.
       Była to zabawa. Przyszli tam w ciepły wieczór, z alkoholem, z kobietami Na pewno przynieśli jedzenie w koszykach i mieli koce do rozłożenia na trawie wokół drzewa.
       Lincz w stanie Missisipi, rok 1936.
       Sam był w pierwszym rzędzie. Przyklęknął na jedno kolano, pomiędzy dwoma innymi młodymi mężczyznami i wszyscy trzej pozowali dumnie przed obiektywem. Wyglądał na piętnaście czy szesnaście lat, miał ładną szczupłą twarz i za wszelką cenę próbował sprawić groźne wrażenie  zaciśnięte wargi, zmarszczone brwi, broda wysunięta do przodu; buńczuczność młodego chłopaka, desperacko starającego się dorównać bardziej dojrzałym bandziorom.
       Łatwo było go zauważyć, ponieważ ktoś narysował niebieskim atramentem biegnącą przez całe zdjęcie kreskę, kończącą się na marginesie, gdzie drukowanymi literami wypisano SAM CAYHALL. Kreska zaczynała się przy lewym uchu Sama i biegła przez zdjęcie przecinając twarze i ciała innych ludzi. Eddie. Nikt inny nie mógł tego zrobić. Lee powiedziała, że brat znalazł książkę na strychu. Adam widział swojego ojca ukrywającego się w ciemnościach, chlipiącego nad zdjęciem, demaskującego Sama przez narysowanie piórem oskarżycielskiej strzałki.
       Lee powiedziała też, że przywódcą linczu był ich dziadek, ale Adam nie potrafił go rozpoznać. Eddie chyba też nie, ponieważ nie narysował żadnych innych strzałek. Przynajmniej siedmiu mężczyzn było w wieku zbliżonym do ojca Sama. Ilu z nich należało do rodziny Cayhallów? Lee powiedziała, że bracia Cayhallowie też brali udział w zdarzeniu. Być może jeden z młodszych mężczyzn przypominał nieco Sama, ale Adam nie miał pewności.
       Spojrzał w czyste, piękne oczy swojego dziadka i zabolało go serce. Był tylko chłopcem, urodzonym i wychowanym w domu, w którym nienawiść do czarnych i obcych stanowiła obowiązującą filozofię. Jak wielką częścią winy można było go obarczyć? Spójrzcie na ludzi dokoła niego, myślał Adam, jego ojca, rodzinę, przyjaciół i sąsiadów, wszystkich zapewne biednych, ciężko pracujących ludzi, uwiecznionych na kliszy pod koniec tej okrutnej ceremonii, tak powszechnej w ich społeczeństwie. Sam nie miał szans. To był jedyny świat, jaki znał.
       W jaki sposób Adam miał pogodzić przeszłość z teraźniejszością? Jak miał uczciwie ocenić tych ludzi i ich czyn, skoro równie dobrze mógłby być jednym z nich, gdyby przez kaprys losu urodził się czterdzieści lat wcześniej?
       Gdy patrzył na ich twarze, ogarnął go dziwny spokój. Chociaż Sam był wyraźnie aktywnym uczestnikiem linczu, ponosił tylko częściową winę. To starsi mężczyźni o surowych twarzach zorganizowali samosąd, pociągając za sobą innych. Trudno było przypuszczać, żeby Sam i jego młodzi kumple mieli taką władzę nad tłumem. Nie zrobił nic, żeby powstrzymać okrutny rytuał. Ale może nie zrobił też nic, żeby go poprzeć.
       Adamowi kłębiły się w głowie dziesiątki pytań bez odpowiedzi. Kim był fotograf i w jaki sposób znalazł się na miejscu zbrodni z aparatem? Kim był młody Murzyn? Gdzie była jego rodzina, jego matka? Jak został złapany? Czy siedział w więzieniu i został wydany motłochowi przez władze? Co stało się później z jego ciałem? Czy jedną z ofiar rzekomego gwałtu była któraś z młodych uśmiechniętych kobiet na zdjęciu? Czy jej ojciec był pośród zebranych mężczyzn? A jej bracia?
       Jeśli Sam brał udział w linczu w tak młodym wieku, to czego można było spodziewać się po nim później? Jak często ci ludzie urządzali sobie takie pikniki w Missisipi w roku 1936?
       Jak, na Boga, Sam Cayhall miał sprzeciwić się swojemu przeznaczeniu? Nigdy nie miał takiej szansy.
       
       Sam czekał cierpliwie w biurze wejściowym, popijając kawę, mocną i aromatyczną, jakże inną od wodnistej lury podawanej więźniom każdego ranka. Siedział na biurku opierając nogi o krzesło.
       Nagle drzwi otworzyły się i do środka wmaszerował pułkownik Nugent z sierżantem Packerem. Drzwi zostały zamknięte. Więzień zesztywniał i zasalutował błazeńsko.
        Dzień dobry, Sam  powiedział Nugent poważnie.  Jak się czujesz?
        Wspaniale. A ty?
        Jakoś leci.
        Tak, wiem, że masz dużo spraw na głowie. To ciężka praca, organizowanie egzekucji i pilnowanie, żeby wszystko przebiegło, jak należy. Odpowiedzialna robota. Chylę czoło.
       Nugent puścił sarkazm mimo uszu.
        Musze porozmawiać z tobą o kilku rzeczach. Twoi adwokaci mówią,, teraz, że jesteś wariatem, więc chciałem zobaczyć, jak się czujesz.
        Jak milion dolarów.
        Cóż, wyglądasz w każdym razie zupełnie nieźle.
        Och, dziękuję. Ty za to wyglądasz naprawdę wystrzałowo. Świetne buły. Czarne wojskowe trzewiki Nugenta lśniły nieskazitelny blaskiem. Packer zerknął na nie i uśmiechnął się.
        Tak  powiedział Nugent siadając na krześle i spoglądając na kartkę papieru.  Lekarka powiedziała, że nie chciałeś współpracować.
        Kto?
        Doktor B. Stegall.
        To tłuste babsko o nie dokończonym imieniu? Rozmawiałem z nią tylko raz.
        A więc nie chciałeś współpracować?
        Oczywiście, że nie. Siedzę tutaj od dziewięciu lat, a ona przychodzi zobaczyć, jak się czuję, kiedy jestem już jedną nogą w grobie. Chciała tylko nafaszerować mnie prochami, żebym był nawalony, kiedy po mnie przyjdziecie. To ułatwiłoby wam robotę, co?
        Próbowała ci tylko pomóc.
        A wiec niech Bóg ją błogosławi. Powiedz jej, że mi przykro. Nigdy się to nie powtórzy. Możesz napisać na mnie raport. Umieść go w moich aktach.
        Musimy porozmawiać o twoim ostatnim posiłku.
        Dlaczego Packer jest tutaj?
       Nugent spojrzał na Packera, a potem z powrotem na Sama.
        Ponieważ takie są przepisy.
        Jest tutaj, żeby cię ochraniać, co? Boisz się mnie. Boisz się zostać ze mną sam na sam w tym pokoju, co, Nugent? Mam siedemdziesiąt lat, jestem słaby jak dziecko, ledwie żywy od papierosów, a ty boisz się mnie, groźnego mordercy.
        Ani trochę.
        Nakopałbym ci do tyłka, Nugent, gdybym tylko chciał.
        Jestem przerażony. Posłuchaj, Sam, przejdźmy do rzeczy. Co chciałbyś dostać na ostatni posiłek?
        .Mamy niedzielę. Mój ostatni posiłek wyznaczony jest na wtorek. Dlaczego czepiasz się mnie o to teraz?
        Musimy wszystko zaplanować. Możesz dostać wszystko, w granicach rozsądku, oczywiście.
        Kto będzie gotował?
        Posiłek przygotowany zostanie w tutejszej kuchni.
        Ach, wspaniale! Przez tych samych utalentowanych kucharzy, którzy karmili mnie odpadkami przez dziewięć lat? Cóż za cudowna perspektywa!
        A co byś sobie życzył, Sam? Próbuję wyjść ci naprzeciw.
        Co powiedziałbyś na tosta i gotowaną marchew? Nie chciałbym sprawiać im kłopotów.
        Doskonale. Kiedy już się zdecydujesz, daj znać Packerowi, a on zawiadomi kuchnię.
        Nugent, nie będzie żadnego ostatniego posiłku. Mój obrońca wytoczy jutro ciężką artylerię. Ani się obejrzycie, jak nakopiemy wam do tyłka.
        Mam nadzieję, że masz rację.
        Ty kłamliwy sukinsynu. Nie możesz się doczekać, żeby zaprowadzić mnie do komory i przywiązać do krzesła. Drżysz z podniecenia na myśl o tym, że zapytasz mnie, czy mam jakieś ostatnie życzenie, a potem skiniesz na jednego ze swoich pachołków, żeby zamknął drzwi. A potem, kiedy wszystko już się skończy, staniesz ze smutną twarzą przed gromadą pismaków i oznajmisz, że dziś, ósmego sierpnia, o godzinie zero piętnaście, Sam Cayhall został stracony w komorze gazowej więzienia Parchman, zgodnie z wyrokiem sądu okręgowego w Lakehead County, stan Missisipi. To będzie twoja chwila, Nugent. Nie okłamuj mnie.
       Pułkownik nie podnosił wzroku znad kartki.
        Potrzebujemy twojej listy świadków.
        Zgłoś się do mojego adwokata.
        Musimy też wiedzieć, co zrobić z twoimi rzeczami.
        Zgłoś się do mojego adwokata.
        Okay. Wielu dziennikarzy prosi o zgodę na przeprowadzenie z tobą wywiadu.
        Zgłoś się do mojego adwokata.
       Nugent nie wytrzymał. Zerwał się z krzesła i wybiegł z biura. Packer przytrzymał drzwi, odczekał kilka sekund, a potem powiedział spokojnie:
        Poczekaj chwilę, Sam. Jest jeszcze ktoś do ciebie. Sam uśmiechnął się i mrugnął do niego.
        A zatem przynieś mi jeszcze trochę kawy, co, Packer?
       Strażnik wziął kubek i parę chwil później wrócił z pełnym. Dał też więźniowi niedzielną gazetę z Jackson i Cayhall czytał artykuł na temat swojej egzekucji, kiedy kapelan więzienny, Ralph Griffm, zapukał i wszedł do środka.
       Sam odłożył gazetę na biurko i przyjrzał się duchownemu. Griffm miał na sobie białe adidasy, wytarte dżinsy i czarną koszulę z białą koloratką.
        Dzień dobry, ojcze  powiedział Sam i pociągnął łyk kawy.
        Jak się masz, Sam?  zapytał Griffin podsuwając krzesło bardzo blisko biurka i siadając na nim.
        W tej chwili moje serce przepełnione jest nienawiścią  rzekł więzień ponuro.
        Przykro mi. Nienawiścią do kogo?
        Do pułkownika Nugenta. Ale to przejdzie.
        Czy modliłeś się, Sam?
        Raczej nie.
        Dlaczego?
        Po co mi pośpiech? Mam czas do wtorku. A we wtorek obaj będziemy modlili się bez końca.
        Jak chcesz. To zależy od ciebie. Ja będę tutaj.
        Chcę, żeby był ojciec przy mnie do ostatniej chwili, jeśli nie sprawi to ojcu kłopotu. Ojciec i mój obrońca. Pozwalam wam siedzieć przy mnie podczas ostatnich godzin i minut.
        Będzie to dla mnie zaszczyt.
        Dziękuję.
        O co konkretnie chciałbyś się pomodlić? Sam pociągnął długi łyk kawy.
        Cóż, po pierwsze, chciałbym mieć pewność, że kiedy opuszczę ten świat, wszystkie złe rzeczy, jakie zrobiłem, zostaną mi przebaczone.
        Twoje grzechy?
        Tak jest.
        Bóg oczekuje, że wyjawisz mu swoje grzechy i poprosisz o przebaczenie.
        Wszystkie? Jeden po drugim?
        Tak, te, które możesz sobie przypomnieć.
        A zatem zacznijmy lepiej już teraz. Zajmie to trochę czasu.
        Jak sobie życzysz. O co jeszcze chciałbyś się modlić?
        W intencji mojej rodziny. To wszystko będzie bardzo trudne dla mojego wnuka i mojego brata, i być może także dla mojej córki. Nie będą ronić nade mną zbyt wielu łez, rozumie ojciec, ale chciałbym, żeby uzyskali pocieszenie. I chciałbym też zmówić modlitwę za moich przyjaciół z Bloku. Dla nich będzie to wstrząs.
        Ktoś jeszcze?
        Tak. Chciałby pomodlić się gorąco za Kramerów, szczególnie za Ruth.
        To rodzina pfiar?
        Tak. I również za Lincolnów.
        Kto to są Lincolnowie?
        To długa historia. Kolejne ofiary.
        Bardzo dobrze, Sam. Powinieneś zrzucić ten ciężar, oczyścić swoją duszę.
        Oczyszczenie mojej duszy zajęłoby całe lata, ojcze.
        Kolejne ofiary?
       Sam odstawił kubek na biurko i delikatnie potarł dłońmi. Spojrzał w ciepłe, ufające oczy Ralpha Griffina.
        A jeśli rzeczywiście są kolejne ofiary?  zapytał.
        Martwi ludzie?
       Bardzo wolno skinął głową.
        Ludzie, których zabiłeś?
       Skinął ponownie.
       Griffin odetchnął głęboko i przez chwilę rozmyślał nad tym, co usłyszał.
        Cóż, jeśli mam być całkiem szczery, to nie chciałbym umierać nie wyjawiwszy tych grzechów i nie poprosiwszy Boga o przebaczenie. Więzień skinął głową po raz trzeci.
        Ilu?  zapytał Griffin.
       Sam zsunął się z biurka i włożył swoje ukochane gumowe klapki. Zapalił papierosa i zaczął przechadzać się w tę i z powrotem za plecami Griffma. Kapelan zmienił pozycję, żeby móc go obserwować.
        Jednym był Joe Lincoln, ale napisałem już list do jego rodziny i poprosiłem o przebaczenie.
        Zabiłeś go?
        Tak. Był Afrykaninem. Mieszkał na naszej farmie. Zawsze ciążyło mi to na sumieniu. Wydarzyło się to koło roku 1950.  Sam zatrzymał się i oparł o metalową szafę. Powiedział ze spuszczoną głową, jakby w gorączce:  I było jeszcze dwóch mężczyzn, białych, którzy zabili mojego ojca, wiele lat temu. Poszli do więzienia, a ja i moi bracia czekaliśmy cierpliwie. Kiedy wyszli na wolność, zabiliśmy ich obu, ale z ich powodu jakoś nie miałem nigdy wyrzutów sumienia. Byli łajdakami i zabili naszego ojca.
        Zabijanie zawsze jest grzechem, Sam. Walczysz przecież teraz, żeby państwo nie zabiło ciebie w majestacie prawa.
        Tak, wiem.
        Czy ty i twoi bracia zostaliście złapani?
        Nie. Szeryf podejrzewał nas, ale nie mógł nam nic udowodnić. Zatarliśmy po sobie ślady. Poza tym ci dwaj byli autentycznymi szumowinami i nikogo nie obchodziło, co się z nimi stało.
        To wcale was nie usprawiedliwia.
        Wiem. Zawsze uważałem, że dostali to, na co zasłużyli, potem jednak znalazłem się tutaj. Kiedy siedzi się w bloku śmierci, życie ludzkie nabiera innego znaczenia. Człowiek zdaje sobie sprawę, jak bardzo jest ono cenne. Teraz żałuję, że zabiłem tych chłopców. Naprawdę żałuję.
        Jeszcze ktoś?
       Sam przeszedł przez cały pokój, licząc kroki, a potem wrócił do szafy. Kapelan czekał. Czas nie miał już żadnego znaczenia.
        Było parę linczów, wiele lat temu  powiedział więzień nie mogąc spojrzeć kapelanowi w oczy.
        Dwa?
        Chyba. Może trzy. Tak, trzy, ale przy pierwszym byłem jeszcze dzieckiem, małym chłopcem, i tylko patrzyłem, wie ojciec, podglądałem z krzaków. Klan wieszał jakiegoś Murzyna, mój ojciec brał w tym udział, więc ja i mój brat Albert zakradliśmy się w zarośla i obejrzeliśmy wszystko. Ale to się nie liczy, prawda?
        Nie, nie liczy się.
       Sam oparł się o ścianę. Zamknął oczy i opuścił głowę.
        Drugi lincz to był autentyczny samosąd. Miałem wtedy jakieś piętnaście lat i brałem w tym aktywny udział. Dziewczyna z sąsiedztwa została zgwałcona przez Afrykanina, przynajmniej powiedziała, że był to gwałt. Jej reputacja pozostawiała wiele do życzenia, a dwa lata później urodziła śniade dziecko, więc kto wie? W każdym razie wskazała winnego palcem, a myśmy go złapali; zaprowadzili do lasu i powiesili. Byłem tak samo winny, jak wszyscy pozostali.
        Bóg ci przebaczy, Sam.
        Jest ojciec pewny?
        Absolutnie.
        Ile morderstw może przebaczyć?
        Wszystkie. Jeśli szczerze poprosisz o przebaczenie, on oczyści duszę. Jest to zapisane w Biblii.
        To zbyt piękne, żeby mogło być prawdziwe.
        A co z tym trzecim linczem?
       Sam zaniknął oczy i zaczął kołysać głową w przód i w tył.
        Teraz nie mogę o tym rozmawiać, ojcze  powiedział oddychając ciężko.
        Nie musisz rozmawiać o tym ze mną, Sam. Wystarczy, że porozmawiasz z Bogiem.
        Nie wiem, czy potrafię rozmawiać o tym z kimkolwiek.
        Pewnie, że potrafisz. Zamknij po prostu oczy którejś nocy, pomiędzy dniem dzisiejszym a wtorkiem, kiedy będziesz w swojej celi, i wyznaj wszystkie swoje grzechy Bogu. On natychmiast ci przebaczy.
        To nie wydaje się sprawiedliwe, ojcze. Zabija się kogoś, a potem w ciągu kilku minut Bóg przebacza. Tak po prostu. To zbyt łatwe.
        Musisz naprawdę żałować.
        Och, ja żałuję. Przysięgam.
        Bóg potrafi o tym zapomnieć, ale człowiek nie. Odpowiadamy przed Bogiem, ale dotyczą nas też prawa ziemskie. Bóg przebaczy ci, ale mimo to będziesz musiał ponieść konsekwencje nałożone na ciebie przez państwo.
        Mam gdzieś państwo. I jestem gotów opuścić już ten świat.
        Cóż, dopilnujmy, żebyś był gotów, dobrze?
       Więzień podszedł do biurka i usiadł na krawędzi obok Griffina.
        Niech ojciec będzie blisko mnie, okay? Będę potrzebował pomocy. W mojej duszy jest sporo zła. Wydobycie go na zewnątrz może trochę potrwać.
        To nie będzie trudne, jeśli jesteś naprawdę gotów. Sam poklepał go po kolanie.
        Niech tylko ojciec będzie w pobliżu.

ROZDZIAŁ 44
       
       W małym pokoiku pełno było niebieskiego dymu. Sam siedział paląc na biurku i czytał artykuł o sobie w niedzielnej gazecie. Na biurku walały się trzy puste kubki po kawie i kilka papierków po słodyczach.
        Rozgościłeś się tutaj, co?  rzekł Adam.
        Tak, to jedna z przyjemności bycia zabijanym w tym więzieniu. Dają ci elegancki apartament, żebyś mógł przyjmować w nim gości. Siedzę tutaj od samego rana.
        Dużo gości?
        Nie nazywałbym ich gośćmi. Na samym początku zjawił się Nugent, co skutecznie zepsuło mi resztę dnia. Potem wstąpił kapelan, żeby sprawdzić, czy się modlę. Wychodząc sprawiał wrażenie przygnębionego. Następnie zbadał mnie lekarz, by upewnić się, czy mój stan pozwala na wykonanie egzekucji. Potem z krótką wizytą zjawił się mój brat Donnie. Naprawdę chcę, żebyś go poznał. A teraz powiedz mi, że przynosisz dobre wiadomości.
       Adam potrząsnął głową i usiadł.
        Nie. Od wczoraj nic się nie zmieniło. Sądy zrobiły sobie wolne na weekend.
        Czy oni zdają sobie sprawę, że soboty i niedziele też się liczą? Że zegar nie przestaje tykać w weekendy?
        To może być dobry znak. Być może deliberują nad moimi genialnymi apelacjami.
        Być może, ale podejrzewam raczej, że czcigodni sędziowie wyjechali do swoich posiadłości, gdzie piją piwko i zajadają pieczone kiełbaski. Nie sądzisz?
        Tak, pewnie masz rację. Co znalazłeś w gazecie?
        Tę samą pisaninę o mnie i moich zbrodniach, zdjęcia demonstrantów sprzed głównej bramy, komentarze McAllistera. Nic nowego. Nigdy nie widziałem takiego zamieszania.
        Jesteś gwiazdą dnia, Sam. Wendall Sherman i jego wydawcy proponują j już sto pięćdziesiąt tysięcy dolarów, ale termin upływa dziś o szóstej po j południu. Sherman jest w Memphis, siedzi ze swoimi magnetofonami i aż j przebiera nogami, żeby tutaj przyjechać. Mówi, że będzie potrzebował; przynajmniej dwóch dni, że nagrać całą historię.
        Wspaniale. A co mianowicie miałbym zrobić z pieniędzmi?
        Zostaw je swoim ukochanym wnukom.
        Mówisz poważnie? Zrobię to, jeśli te pieniądze ci się przydadzą.
        Nie. Żartuję tylko. Nie chcę tych pieniędzy, Carmen też ich nie potrzebuje. Nie mógłbym wydawać ich z czystym sumieniem.
        To dobrze. Bo ostatnią rzeczą, jaką mam ochotę robić przez te ostatnie dni, jest opowiadanie obcemu człowiekowi historii mojego życia. Nie chcę, żeby ta książka w ogóle powstała.
        Powiedziałem mu już, żeby dał sobie spokój.
        Tak trzymaj, chłopcze.  Sam wstał i zaczął chodzić w tę i z powrotem po pokoju. Adam zajął jego miejsce na krawędzi biurka i zaczął czytać dział sportowy gazety z Memphis.
        Ucieszę się, kiedy to wszystko się skończy  powiedział Sam nie zatrzymując się, gestykulując.  Mam dość tego czekania. Przysięgam, że chciałbym, żeby to było już dzisiaj.  Zdenerwował się nagle, jego głos zabrzmiał donośnie.
       Adwokat odłożył gazetę.
        Jeszcze wygramy. Zaufaj mi.
        Wygramy?  warknął więzień.  Co wygramy? Odroczenie? Też coś! Co nam to da? Sześć miesięcy? Rok? Wiesz, co to oznacza? To, że któregoś dnia będziemy musieli rozpocząć to wszystko od nowa. Znowu będę musiał przejść przez cały ten cholerny rytuał  znowu będę liczył dni, nie spał po nocach, planował desperackie strategie, wysłuchiwał Nugenta albo jakiegoś innego głupka, rozmawiał z psychiatrą, szeptał z kapelanem, a oni znowu będą klepać mnie po tyłku i zamykać do tej klitki, twierdząc, że jestem kimś specjalnym.  Zatrzymał się przed Adamem i wbił w niego wzrok. Jego twarz była gniewna, oczy mokre i pełne goryczy.  Mam tego dość, Adamie! Posłuchaj mnie! To jest gorsze niż umieranie.
        Nie możemy się poddać, Sam.
        My? A kto to, u diabła, jest my? To mnie chcą zagazować, nie ciebie. Jeśli dostanę odroczenie, ty wrócisz do swojego eleganckiego biura w Chicago i zajmiesz się własnym życiem. Będziesz bohaterem, ponieważ ocaliłeś swojego klienta. Zamieszczą twoje zdjęcie w Kwartalniku Prawniczym, czy cokolwiek to jest, co wy, adwokaci, czytacie. Młody geniusz, który zwyciężył w Missisipi. Uratował swojego dziadka, zresztą groźnego terrorystę. Twojego klienta, z kolei, poprowadzą z powrotem do jego ciasnej klatki, gdzie znowu zacznie liczyć dni.  Rzucił papierosa na podłogę i chwycił Adama za ramiona.  Spójrz na mnie, synu. Nie chcę znowu przez to wszystko przechodzić. Chcę, żebyś zatrzymał to wszystko. Zostaw to. Zadzwoń do sędziów i powiedz im, że wycofujemy wszystkie pozwy i wnioski. Jestem starym człowiekiem. Proszę, pozwól mi umrzeć z godnością.
       Jego ręce drżały. Oddychał z trudem. Adam spojrzał w jego jasnobłękitne oczy, otoczone siatką ciemnych zmarszczek, i dostrzegł łzę spływającą z kącika oka i znikającą w siwej brodzie.
       Po raz pierwszy poczuł zapach swojego dziadka. Przenikliwy aromat nikotyny zmieszany z zapachem wyschniętego potu nie był przyjemny. Nie był jednak odrażający, jak w przypadku osoby mającej dostęp do mydła i ciepłej wody, klimatyzacji i dezodorantów. Po chwili przyzwyczaił się do niego zupełnie.
        Nie chcę, żebyś umierał. Sam ścisnął go mocniej.
        Dlaczego?  zapytał z naciskiem.
        Ponieważ właśnie cię odnalazłem. Jesteś moim dziadkiem. Sam wpatrywał się w niego przez moment, a potem rozluźnił się. Puścił Adama i cofnął się o krok.
        Przykro mi, że odnalazłeś mnie właśnie w takim stanie  powiedział, ocierając oczy.
        Nie przepraszaj.
        Muszę. Przykro mi, że nie jestem lepszym dziadkiem. Spójrz na mnie  polecił, zerkając na swoje nogi.  Pomarszczony staruch w błazeńskim czerwonym kombinezonie. Morderca skazany na śmierć, który umrze jak zwierzę. A teraz popatrz na siebie. Przystojny młody mężczyzna, z pięknym wykształceniem i jasną przyszłością. W którym miejscu zbłądziłem? Co się ze mną stało? Przez całe życie nienawidziłem ludzi i zobacz, gdzie się znalazłem. Ty nie nienawidzisz nikogo. Życie stoi przed tobą otworem. Płynie w nas ta sama krew. Więc dlaczego ja jestem tutaj?
       Sam usiadł powoli na krześle, oparł się łokciami o kolana i zakrył twarz dłońmi. Na długą chwilę zapanowało milczenie. Czasem z korytarza dobiegał głos strażnika, ale w pokoju było cicho.
        Wiesz, nie chciałbym umierać w tak okropny sposób  wyznał wreszcie ochrypłym głosem, podpierając głowę dłońmi, wciąż wpatrując się w podłogę.  Ale śmierć jako taka nie przeraża mnie. Od dawna wiedziałem, że umrę tutaj, a najbardziej bałem się tego, że umrę samotnie. To naprawdę straszna perspektywa. Umrzeć wiedząc, że nie będzie nikogo, kto płakałby za tobą i smucił się, kto uczestniczyłby w pogrzebie. Miałem sny, w których widziałem moje ciało leżące w tandetnej drewnianej trumnie w kostnicy w Clanton i nie było tam przy mnie żywej duszy. W tym samym śnie pastor chichotał przez całą ceremonię, ponieważ byliśmy tam tylko my dwaj, samotni w kaplicy, a za nami rzędy pustych ławek. Ale teraz jest inaczej. Wiem, że komuś na mnie zależy. Wiem, że będzie ci smutno, kiedy umrę, ponieważ zależy ci na mnie, i wiem, że będziesz na moim pogrzebie, że dopilnujesz, by wszystko zrobiono jak należy. Naprawdę jestem gotów już odejść, Adamie. Jestem gotów.
        Szanuje to, I obiecuje, że będę przy tobie do samego końca, że będę smucił się i płakał, a kiedy będzie już po wszystkim, dopilnuje, by pochowano cię, jak należy. Nikt nie będzie robił cię w konia, tak długo, jak ja tu będę. Ale proszę, spójrz na to z mojej perspektywy. Musze spróbować wszystkiego, ponieważ jestem młody ł mam przed całe życie. Nie każ mi wyjeżdżać stąd ze świadomością, że nie zrobiłem wszystkiego. To byłoby niesprawiedliwe.
       Sam założył ręce na piersiach i spojrzał na wnuka. Na jego pobladłej twarzy malował się spokój, choć oczy miał wciąż wilgotne.
        Zróbmy to tak  powiedział głosem nadal cichym i pełnym bólu.  Jestem gotów odejść. Jutro i we wtorek dokonam ostatnich przygotowań. Zakładam, że stanie się to we wtorek w nocy i będę na to gotów. Ty z kolei potraktuj to jako grę. Jeśli wygrasz, to dobrze. Jeśli przegrasz, ja będę gotów.
        A wiec zgadzasz się na dalszą współprace?
        Nie. Żadnej rozprawy rewizyjnej. Koniec z wnioskami, prośbami i apelacjami. Naprodukowałeś wystarczająco wiele papierów. Dwa pisma procesowe wciąż mają jeszcze szansę. Nie podpisze już nic więcej.
       Wstał, a jego starcze kolana zadrżały. Podszedł do drzwi i oparł się o nie.
        Co z Lee?  zapytał miękko, wyciągając papierosy.
        Jest wciąż w klinice  skłamał Adam. Kusiło, żeby powiedzieć prawdę. Okłamywanie Sama w tych ostatnich godzinach wydawało się dziecinadą, ale wciąż miał nadzieje, że ciotka znajdzie się do wtorku.  Chcesz się z nią zobaczyć?
        Chyba tak. Czy ona może przyjechać?
        Mogą być trudności, ale spróbuje. Czuje się gorzej, niż z początku myślałem.
        Jest alkoholiczką?
        Tak.
        To wszystko? Żadnych narkotyków?
        Tylko alkohol. Powiedziała mi, że trwa to już od wielu lat. Odwyk to dla niej nic nowego.
        Nie ją Bóg błogosławi. Moje dzieci nie miały wielkich szans.
        Lee to dobra kobieta. Miała ciężkie małżeństwo. Jej syn wcześnie opuścił dom i nigdy nie powrócił.
        Walt, zgadza się?
        Tak  odparł Adam. Cóż za biedni ludzie. Sam nie był nawet pewny, jak nazywa się jego trzeci wnuk.
        De ma lat?
        Nie wiem dokładnie. Pewnie mniej więcej tyle co ja.
        Czy wie o mnie?
        Nie mam pojęcia. Wyjechał wiele lat temu. Mieszka w Amsterdamie. Sam sięgnął po kubek i upił łyk zimnej kawy.
        A co z Carmen?  zapytał.
       Adam instynktownie spojrzał na zegarek.
        Odbieram ją z lotniska w Memphis za trzy godziny. Przyjedzie do ciebie jutro rano.
        Trochę obawiam się tego spotkania.
        Uspokój się, Sam. Carmen to wspaniała dziewczyna. Jest inteligentna, ambitna, ładna, a ja opowiedziałem jej wszystko o tobie.
        Dlaczego to zrobiłeś?
        Ponieważ chciała wiedzieć.
        Biedne dziecko. Powiedziałeś jej, jak wyglądam?
        Nie przejmuj się tym. Dla niej nie ma to znaczenia.
        Czy powiedziałeś jej, że nie jestem dzikim potworem?
        Powiedziałem jej, że jesteś słodki, naprawdę kochany, taki łagodny mały dziadziuś z kolczykiem w uchu, końskim ogonem, zmarszczkami i tymi swoimi gumowymi klapkami, w które tak lubisz się wślizgiwać.
        Akurat!
        I że wszyscy w więzieniu uważają cię za swojego przyjeciela.
        Kłamiesz! Nie powiedziałeś jej tego!  Więzień uśmiechał się, lecz na wpół poważnie, a jego niepokój był komiczny. Adam wybuchnął śmiechem, odrobinę za głośno i odrobinę zbyt gwałtownie, ale Sam potrzebował tego. Obaj zachichotali, udając rozbawienie. Próbowali przeciągać tę przyjemną chwilę, ale wkrótce wesołość minęła. Po chwili siedzieli obok siebie na brzegu biurka, z nogami opartymi o osobne krzesła, i patrzyli na podłogę, podczas gdy ciężkie chmury tytoniowego dymu zbierały się nad nimi w nieruchomym powietrzu.
       Mieli tak wiele rzeczy do omówienia, a jednocześnie tak mało do powiedzenia. Kwestie prawnicze wyczerpali już dawno. O rodzinie nie śmieli już rozmawiać. Pogoda była dobrym tematem na pięć minut. A do tego obaj wiedzieli, że następne dwa i pół dnia spędzą ze sobą. Poważne sprawy mogły poczekać. Nieprzyjemne tematy można było odsunąć na jeszcze trochę. Dwukrotnie Adam zerkał na zegarek mówiąc, że powinien już jechać, i dwukrotnie Sam prosił go, żeby został. Po wyjeździe obrońcy strażnicy zabraliby go bowiem do jego małej, ciasnej klatki, gdzie panował czterdziestostopniowy upał. Zostań, Adamie, błagał.
       
       Było już dobrze po pomocy, długo po tym, jak opowiedział Carmen o Lee i jej poblemach, o Phelpsie i Walcie, o McAllisterze i Wynie Lettnerze oraz o teorii wspólnika, wiele godzin po tym, jak zjedli pizzę i skończyli rozmawiać o ich matce, ojcu, dziadku i całej żałosnej zbieraninie, Adam wyznał siostrze, że jednym momentem, którego nigdy nie zapomni, był ten, gdy siedzieli z Samem na biurku, słuchając tykania niewidzialnego zegara, i gdy dziadek poklepał go po kolanie.
        Odebrałem to tak, jakby chciał przekazać mi trochę ciepła  wyjaśnił Adam siostrze  dotknąć mnie tak jak dobry dziadek dotknąłby kochanego wnuczka.
       Miała już dość opowieści. Od wielu godzin siedziała na tarasie, w gęstym, wilgotnym powietrzu nocy, słuchając tragicznej historii rodziny swojego ojca.
       Adam był jednak bardzo delikatny. Opisał blaski, ale nie wspomniał o najczarniejszych cieniach  nie było mowy o Joe Lincolnie czy o linczach ani napomknień o innych zbrodniach. Opisał Sama jako gwałtownego człowieka, który popełnił straszliwe błędy, lecz teraz cierpiał przygnieciony ciężarem winy. Przez chwilę zastanawiał się, czy pokazać siostrze swoją taśmę wideo, postanowił jednak tego nie robić. Może później. Carmen miała ograniczoną wytrzymałość. Sam czasem nie mógł uwierzyć w rzeczy, które słyszał przez ostatnie cztery tygodnie. Zrzucanie na nią tego wszystkiego w jeden wieczór byłoby okrutne. Adam kochał swoją siostrę. Miał całe lata na opowiedzenie reszty historii.

ROZDZIAŁ 45
       
       Poniedziałek, szósty sierpnia, szósta rano. Czterdzieści dwie godziny do terminu egzekucji. Adam wszedł do swojego gabinetu i zamknął drzwi.
       Poczekał do siódmej, a potem zadzwonił do biura Sądu Najwyższego stanu Missisipi. Asystent przydzielony do sprawy Cayhalla na czas weekendu, mówiąc Adamowi po imieniu, wyjaśnił, że sąd nie rozpoznał jeszcze wniosku o uznanie Sama za niepoczytalnego. Adam spał w nocy mniej niż trzy godziny. Miał przyśpieszone tętno i poczuł, jak wzrasta mu poziom adrenaliny. Do diabła, jego klientowi zostały czterdzieści dwie godziny, więc sąd mógłby wreszcie podjąć jakąś decyzję. Przetrzymywanie wniosku w czasie, gdy Adam mógł biec z nim do następnego sądu, nie było fair. Mówił coraz głośniej i coraz ostrzej, zdając sobie doskonale sprawę, że wyładowuje się na asystencie, który nie ma absolutnie żadnego wpływu na pracę dziewięciu sędziów.
       Cisnął słuchawkę na widełki, klął przez pięć minut w żywy kamień, a potem aż podskoczył, kiedy rozległ się dzwonek telefonu. Chwycił za słuchawkę.
       Urzędnik z Piątego Obwodu poinformował go, że sąd odrzucił jego wniosek o złagodzenie wyroku ze względu na niewłaściwie prowadzoną obronę. Sąd odrzucił wniosek z powodów proceduralnych, uznając, że należało go złożyć całe lata wcześniej, i nie rozważał w ogóle jego merytorycznej treści.
        A zatem dlaczego ciągnęło się to tak długo?  zapytał Adam podniesionym głosem.  Sędziowie mogli podjąć tę decyzję dobre dziesięć dni temu.
        Prześlę panu zaraz faksem kopię decyzji  powiedział urzędnik.
        Dziękuję  odparł, już spokojniej.  I przepraszam.
        Proszę być z nami w kontakcie, panie Hall. Jesteśmy przez cały czas do pańskiej dyspozycji.
       Odłożył słuchawkę i poszedł po kawę. Darlene, zmęczona i niewyspana, przyjechała o wpoi do ósmej. Przyniosła kopię faksu z Piątego Obwodu i bagietkę z rodzynkami. Adam poprosił ją, żeby przesłała faksem pismo o niewłaściwie prowadzonej obronie do Sądu Najwyższego Stanów Zjednoczonych. Było gotowe od trzech dni i pan Olander powiedział Darlene, że sąd już się nim zajmuje.
       O ósmej ponownie zadzwonił telefon. Urzędnik z Jackson zawiadamiał Adama, że Sąd Najwyższy stanu Missisipi odrzucił właśnie jego ostatni wniosek. Adam mógł tym samym złożyć go już w sądzie federalnym. Faksy były w drodze.
       Nie minęła nawet dziewiąta, a Adam zdążył już przegrać dwukrotnie.
       Darlene przyniosła mu aspirynę i szklankę wody. Adam przejrzał dokumenty dotyczące ostatniego pisma  wnosił w nim o uznanie, że psychiczny skazańca nie pozwala na przeprowadzenie egzekucji. Wyglądało to absolutnie beznadziejnie.
       Czując początki okropnego bólu głowy zapakował większość dokumentów | do dużej aktówki i kartonowego pudła. Wręczył Darlene listę poleceń.
       Następnie opuścił biuro Kravitz & Bane w Memphis, by już do niego | nigdy nie powrócić.
       
       Pułkownik Nugent czekał niecierpliwie, aż otworzą się drzwi, a potem i wmaszerował do korytarza oddziału A na czele swojego ośmioosobowego j zespołu egzekucyjnego. Przypominało to wtargnięcie gestapo  ośmiu rosłych j mężczyzn, połowa w mundurach, połowa po cywilnemu, podążających za małym, sprężystym dowódcą. Nugent stanął przed celą numer sześć, gdzie Sam leżał na łóżku, zajmując się swoimi sprawami. Pozostali więźniowie, z rękami przewieszonymi przez kraty, słuchali i przypatrywali się uważnie.
        Więzień, czas przenieść się do Celi Obserwacyjnej  powiedział Nugent, jakby naprawdę sprawiało mu to przykrość. Jego ludzie ustawili się rzędem pod ścianą z tyłu.
       Sam wstał powoli z łóżka i podszedł do krat. Wbił wzrok w pułkownika i zapytał:  Dlaczego?
        Ponieważ tak powiedziałem.
        Ale po co przenosicie mnie osiem cel dalej? Czemu miałoby to służyć?
        Takie są przepisy, Sam. Obowiązuje nas regulamin.
        A więc nie masz żadnego prawdziwego powodu, co?
        I wcale go nie potrzebuję. Odwróć się.
       Sam podszedł do umywalki i przez długi czas szorował zęby. Potem stanął przed klozetem i trzymając ręce na biodrach oddał mocz. Zrobiwszy to zaczął myć dłonie, a Nugent ze swymi chłopcami patrzył i zaczynał się denerwować. Potem zapalił papierosa, stanął tyłem do drzwi i przełożył dłonie przez szparę między kratami. Pułkownik zacisnął kajdanki na jego przegubach i skinął głową, dając znak strażnikowi na końcu korytarza. Drzwi otworzyły się i więzień wyszedł z celi uśmiechając się do J.B. Gullitta, który obserwował wszystko z przerażeniem, gotów się rozpłakać. Sam odwrócił się i mrugnął do Hanka Henshawa.
       Nugent wziął go za ramię i poprowadził korytarzem, obok Gullitta, Loyda Batona, Stocka Turnera, Harryego Rossa Scotta, Buddyego Lee Harrisa i wreszcie obok Preacher Boya, który leżał na łóżku, z twarzą ukrytą w prześcieradle, i płakał. Korytarz kończył się rzędem żelaznych krat, takich samych jak w każdej celi, w których osadzone były potężne drzwi. Po drugiej stronie stali pozostali oprawcy, przypatrując się wszystkiemu uważnie i z wielką satysfakcją. Za nimi znajdował się krótki, wąski korytarzyk prowadzący do Izolatki. A dalej do komory.
       Sama przenoszono szesnaście metrów bliżej śmierci. Oparł się o ścianę, paląc, obserwując wszystko ze stoickim spokojem. Nie było w tym szykany wymierzonej specjalnie w niego, tylko zwykła rutyna.
       Nugent wrócił do celi numer sześć i wyszczekał rozkazy. Czterech strażników weszło do celi i zaczęło zabierać rzeczy więźnia. Książki, maszynę do pisania, wentylator, telewizor, przybory toaletowe, ubranie. Trzymając rzeczy, jakby były zarażone, zanieśli je do Celi Obserwacyjnej. Materac i pościel został zwinięte i przetransportowane przez potężnie zbudowanego strażnika w cywilu, który nadepnął niechcący na prześcieradło i rozdarł je.
       Więźniowie przyglądali się tej nagłej przeprowadzce z pełnym smutku zaciekawieniem. Ich małe, ciasne cele były dla nich jak dodatkowa warstwa skóry i potraktowanie jednej z nich w tak bezlitosny sposób sprawiało im ból. Mogło się to zdarzyć każdemu z nich. Perspektywa egzekucji była coraz bliższa; słyszeli ją w stukocie ciężkich butów na korytarzu i w stłumionych, surowych głosach zespołu Nugenta. Tydzień temu ledwie zwróciliby uwagę na odległy trzask ciężkich drzwi. Teraz był on jak szarpiące receptory nerwowe kopnięcie prądem.
       Strażnicy nosili rzeczy więźnia, aż do końca opróżnili celę numer sześć. Nie zajęło im to długo. W nowym mieszkaniu Sama zostawili wszystko w kompletnym nieładzie.
       Żaden z ośmiu funkcjonariuszy nie pracował w Bloku. Nugent wyczytał gdzieś w przypadkowych notatkach naczelnika Naifeha, że członkowie zespołu egzekucyjnego pod żadnym pozorem nie powinni być znani więźniowi. Powinno się ściągać ich z innych obozów. Trzydziestu jeden oficerów i zwykłych strażników zgłosiło się na ochotnika. Pułkownik wybrał tylko najlepszych.
        Wszystko na miejscu?  warknął.
        Tak, sir  odparł jeden ze strażników.
        Bardzo dobrze. Cela należy do ciebie, Sam.
        Och, bardzo panu dziękuję, sir  odparł więzień z sarkazmem i wszedł do środka.
       Nugent dał znak i drzwi zamknęły się z głuchym trzaskiem. Pułkownik podszedł do nich i chwycił obiema rękami za kraty.
        A teraz posłuchaj, Sam  powiedział poważnym głosem. Skazaniec stał oparty o ścianę, nie patrząc na niego.  Jesteśmy tutaj, gdybyś czegokolwiek potrzebował. Przenieśliśmy cię, żeby móc cię lepiej obserwować. W porządku? Czy mogę coś dla ciebie zrobić?
       Skazaniec wciąż spoglądał w bok, kompletnie ignorując Nugenta.
        Bardzo dobrze.  Pułkownik odsunął się od drzwi i spojrzał na swoich ludzi.  Chodźmy  powiedział. Niecałe trzy metry od więźnia otworzyły się drzwi i członkowie zespołu egzekucyjnego opuścili teren oddziału A. Ich dowódca rozejrzał się po korytarzu i również przestąpił próg.
        Hej, Nugent!  wrzasnął nagle Sam.  A może tak zdjąłbyś mi te cholerne kajdanki?
       Nugent zamarł, a jego ludzie stanęli jak wryci.
        Ty kretynie!  wrzasnął więzień ponownie, a pułkownik szarpnął się do tyłu, szukając kluczy, wyszczekując rozkazy. Cały korytarz zatrząsł się od śmiechu, głośnych krzyków, wyzwisk i radosnego wycia.  Nie możesz zostawić mnie tu w kajdankach!  krzyczał Sam.
       Nugent stał przy drzwiach celi, zgrzytając zębami, znajdując wreszcie właściwy klucz.
        Odwróć się  nakazał.
        Ty niedouczony sukinsynu!  ryknął skazaniec prosto w oddaloną o niecałe pół metra, czerwoną jak burak twarz pułkownika. Śmiech przybrał jeszcze na sile.  I ty jesteś odpowiedzialny za przeprowadzenie mojej egzekucji!  powiedział Sam z wściekłością i na tyle głośno, żeby usłyszeli go wszyscy.  Dojdzie do tego, że zagazujesz sam siebie.
        Nie licz na to  odparł Nugent krótko.  I odwróć się wreszcie. Ktoś, może Hank Henshaw, a może Harry Ross Scott, zawołał:  Gestapo!  i natychmiast cały korytarz podjął refren:
        GESTAPO! GESTAPO! GESTAPO!
        Zamknąć się!  wrzasnął Nugent.
        GESTAPO! GESTAPO!
        Zamknijcie się!
       Sam odwrócił się w końcu i wystawił dłonie na zewnątrz, tak żeby Nugent mógł go rozkuć. Pułkownik szybko zdjął kajdanki i wyszedł z korytarza.
        GESTAPO! GESTAPO! GESTAPO!  skandowali razem, aż zatrzasnęły się drzwi i korytarz opustoszał ponownie. Potem głosy ucichły, zamarł śmiech. Powoli ramiona schowały się z powrotem w celach.
       Sam stanął twarzą do korytarza i spojrzał z wściekłością na dwóch strażników obserwujących go zza drzwi oddziału. Przez kilka minut porządkował celę  włączył wentylator i telewizor, ustawił równo książki, tak jakby zamierzał je jeszcze czytać, sprawdził, czy leci woda i działa klozet. Potem usiadł na łóżku i przyjrzał się rozdartemu prześcieradłu.
       To była jego czwarta cela w Bloku, ta, w której miał niewątpliwie przebywać najkrócej. Pamiętał pierwsze dwie, a szczególnie drugą, na oddziale D, gdzie zaraz za ścianą mieszkał jego bliski przyjaciel Buster Moac. Pewnego dnia strażnicy przyszli po Bustera i przenieśli go tutaj, do Celi Obserwacyjnej, by mieć go na oku i uważać, żeby nie popełnił samobójstwa. Sam płakał, kiedy Bustera zabrano do komory.
       Praktycznie każdy więzień, który dotarł do tego przystanka, docierał również do następnego. A potem do ostatniego.
       
       Garner Goodman był jedynym gościem we wspaniałym hallu przed gabinetem gubernatora. Wpisał się do księgi pamiątkowej, pogawędził przyjaźnie z ładną recepcjonistką i poprosił o przekazanie gubernatorowi, że jest do jego dyspozycji. Recepcjonistka miała właśnie coś powiedzieć, kiedy zadzwonił jeden z telefonów. Dziewczyna przycisnęła guzik, skrzywiła się, słuchała przez chwilę, a potem spojrzała na Goodmana, który odwrócił wzrok, i podziękowała dzwoniącemu.
        Ci ludzie  westchnęła.
        Nie rozumiem  odparł, jak zawsze udając naiwnego.
        Otrzymujemy dziesiątki telefonów na temat egzekucji pańskiego klienta.
        Tak, to sprawa wzbudzająca wiele emocji. Wydaje się, że większość tutejszych ludzi popiera karę śmierci.
        Ale nie ten  powiedziała recepcjonistka, zapisując dane rozmówcy na różowej karteczce.  W gruncie rzeczy prawie wszyscy dzwoniący opowiadają się za ułaskawieniem pana Cayhalla.
        Naprawdę? Cóż za niespodzianka.
        Zawiadomię pannę Stark o pańskim przybyciu.
        Dziękuję.  Goodman usiadł na znajomym krześle w hallu. Ponownie przejrzał poranną gazetę. W sobotę dziennik z Tupelo popełnił błąd ogłaszając rozpoczęcie ankiety telefonicznej na temat egzekucji Sama Cayhalla. Na pierwszej stronie podano numer telefonu i oczywiście Goodman i jego grupa studentów praktycznie zablokowali linię na cały weekend. W poniedziałkowym wydaniu dziennika podano rezultaty, które były zdumiewające. Z trzystu dwudziestu dzwoniących, trzystu dwóch było przeciwnych egzekucji. Goodman uśmiechnął się ukradkiem, wertując gazetę.
       Niezbyt daleko od niego gubernator McAllister siedział przy długim stole w swoim gabinecie i czytał tę samą gazetę. Jego twarz była pochmurna, oczy smutne i zmęczone.
       Mona Stark przeszła po wyłożonej marmurem podłodze z kubkiem kawy w ręce.
        Przyjechał Garner Goodman. Czeka w hallu.
        Niech czeka.
        Gorąca linia znów ma zatrzęsienie telefonów.
       McAlłister zerknął na zegarek. Za jedenaście dziewiąta. Podrapał się w brodę wierzchem dłoni. Między trzecią po południu w sobotę i ósmą wieczorem w niedzielę jego asystent odpowiedzialny za badania opinii publicznej zadzwoni do ponad dwustu mieszkańców Missisipi. Siedemdziesiąt osiem procent badanych opowiadało się za utrzymaniem kary śmierci. Ten wynik nie był niczym zaskakującym. Jednak z tej samej liczby aż pięćdziesiąt jeden procent osób występowało przeciwko egzekucji Sama. Powody były różne. Wiele osób uważało, że jest po prostu za stary na śmierć w komorze gazowej. Swoją zbrodnię popełnił przed dwudziestu trzema laty, za czasów zupełnie innego pokolenia. I tak umarłby wkrótce w Parchman, należało więc zostawić go w spokoju. Część badanych uważała też, że więzień padł ofiarą prześladowań politycznych. Na dodatek był biały, a to, jak wiedział McAlłister i jego doradcy, stanowił argument bardzo ważny, nawet jeśli nie wypowiadany głośno.
       To były jeszcze zupełnie dobre wiadomości. Złe znajdowały się w wydruku leżącym obok gazety. Mimo że pracowała tylko jedna telefonistka, gorąca linia odebrała dwieście trzydzieści jeden głosów w sobotę i sto osiemdziesiąt w niedzielę. Razem czterysta jedenaście. Ponad dziewięćdziesiąt pięć procent dzwoniących opowiadało się za ułaskawieniem Sama. Od piątku rano gorąca linia zarejestrowała opinie ośmiuset dziewięćdziesięciu siedmiu osób, z których dobre dziewięćdziesiąt procent było przeciwnych egzekucji. A teraz telefony rozdzwoniły się ponownie.
       I to nie tylko w Jackson. Biura lokalne również donosiły o lawinie głosów, niemal wszystkich przeciwnych egzekucji. Członkowie personelu wracali do pracy opowiadając o weekendzie spędzonym przy telefonie. Roxburgh zadzwonił, żeby poinformować, iż jego lina została zablokowana.
       Gubernator był już zmęczony.
        Jeśli się nie mylę, to mam dzisiaj coś o dziesiątej  powiedział do Mony nie patrząc na nią.
        Tak, spotkanie z grupą skautów.
        Odwołaj je. Przełóż na inny termin. Nie mam dziś nastroju na żadne zdjęcia. Najchętniej zostałbym tutaj. Lunch?
        Z senatorem Pressgrove. Ma pan przedyskutować z nim wniesienie do sądu sprawy przeciwko uniwersytetom.
        Nie mogę znieść Pressgrovea. Odwołaj spotkanie i zamów mi porcję kurczaka. Aha, i wprowadź Goodmana.
       Mona wyszła z gabinetu i wróciła po minucie z Garnerem Goodmanem. McAlłister stał przy oknie, patrząc na budynki w centrum. Odwrócił się i błysnął zmęczonym uśmiechem.
        Dzień dobry, panie Goodman.
       Podali sobie ręce i usiedli. W niedzielę późnym popołudniem adwokat, działając zgodnie z wyraźnymi poleceniami swojego klienta, doręczył Larramoreowi pisemną prośbę o odwołanie rozprawy rewizyjnej.
        Nadal nie chcecie tej rozprawy?  zapytał gubernator, ponownie uśmiechając się z trudem.
        Nasz klient się nie zgadza. Nie miał nic więcej do dodania. Próbowaliśmy wszystkiego.  Mona podała Goodmanowi filiżankę czarnej kawy.
        Pański klient jest bardzo uparty. Zawsze taki był, jak sądzę. Jak wygląda sprawa jego apelacji?  McAllister był naprawdę prostolinijny.
        Wszystko przebiega tak, jak należało się spodziewać. Dziś rano przegraliśmy dwukrotnie. W tutejszym sądzie okręgowym są dwa wnioski, jeden znajduje się w drodze do Sądu Najwyższego w Waszyngtonie.
        Pracował pan już przy takich sprawach wcześniej. Ja nie mam takiego doświadczenia. Jak pan ocenia obecne szansę swojego klienta?
       Goodman zamieszał kawę, zastanawiając się nad odpowiedzią. Szczerość nie mogła już w żaden sposób zaszkodzić, nie na tak zaawansowanym etapie.
        Jestem jednym z jego obrońców, z założenia więc patrzę na wszystko optymistycznie. Powiedziałbym, że szansa, iż egzekucja zostanie wykonana, wynosi obecnie jakieś siedemdziesiąt procent.
       Gubernator rozważał to przez krótką chwilę. Słyszał niemal nieustające dzwonienie telefonów. Nawet jego właśni ludzie zaczynali się denerwować.
        Wie pan, czego chcę, panie Goodman?  zapytał poważnie. Tak. Chcesz, żeby przestały wreszcie dzwonić te cholerne telefony, pomyślał Goodman.
        Czego?  zapytał głośno.
        Naprawdę chciałbym spotkać się z Adamem Hallem. Gdzie on jest?
        Zapewne w Parchman. Rozmawiałem z nim godzinę temu.
        Czy może tu dzisiaj przyjechać?
        Tak, zamierzał zjawić się w Jackson dzisiaj po południu.
        To dobrze. Poczekam na niego.
       Goodman opanował uśmiech. Być może w murze pojawiła się wreszcie szczelina.
       Jednak pierwsza szansa na przełom wynikła na zupełnie innym, budzącym o wiele mniejsze nadzieje froncie.
       
       Sześć przecznic dalej, w budynku sądu federalnego, Breck Jefferson wszedł do gabinetu swojego szefa, czcigodnego sędziego F. Lynna Slatteryego, który, wściekły, rozmawiał przez telefon z Adamem. Breck trzymał w ręku gruby wniosek o złagodzenie wyroku, którą otrzymał faksem godzinę wcześniej. Sąd Najwyższy odrzucił go, należał więc on teraz do sędziego Slatteryego.
        Tak?  warknął Slattery, odkładając z trzaskiem słuchawkę.
        Sąd Najwyższy stanu Missisipi odrzucił ostatni wniosek Sama Cayhalla. Teraz jest on w pana rękach.
        Odrzućmy go i pozbądźmy się jak najszybciej. Niech Cayhall składa go w Piątym Obwodzie. Nie chcę, żeby to cholerstwo tutaj leżało.
       Breck wyglądał na zakłopotanego i powiedział powoli:
        Ale jest coś, na co powinien pan rzucić okiem.
        Ach, daj spokój, Breck. Co to takiego?
        Być może jego obrońcy znaleźli przekonywający argument. Slattery zdrętwiał, a jego ramiona opadły.
        Daj spokój. Żartujesz? Co to jest? Za pół godziny mam rozprawę. Czekają tam na mnie przysięgli.
       Breck Jefferson ukończył studia prawnicze w Emory z drugą lokatą. Slattery ufał mu bezgranicznie.
        Twierdzą, że Sam nie jest w pełni władz umysłowych, co w świetle dość mało ścisłych przepisów stanu Missisipi może stanowić przeszkodę w przeprowadzeniu egzekucji.
        Wszyscy wiedzą, że to wariat.
        Mają eksperta, który jest gotów zeznawać. Nie możemy tego zignorować.
        Nie wierzę w to.
        Niech pan lepiej rzuci na to okiem. Wysoki Sąd pomasował czoło czubkami palców.
        Usiądź. Pokaż mi ten wniosek.
       
        Jeszcze tylko parę mil  powiedział Adam, kiedy pędzili w stronę więzienia.  Jak się czujesz?
       Carmen prawie nie odzywała się od chwili, gdy opuścili Memphis. Swoją pierwszą podróż w głąb Missisipi spędziła na oglądaniu rozległych płaszczyzn Delty, podziwianiu ciągnących się milami upraw bawełny i fasoli, obserwowaniu samolotów opryskujących pola, potrząsaniu głową na widok nędznych chat czarnej biedoty.
        Denerwuję się  przyznała, nie po raz pierwszy. Wcześniej pogadali trochę o Berkeley i Chicago i o widokach na przyszłość. Nie rozmawiali o rodzicach ani o Samie i jego rodzinie.
        On też się denerwuje.
        To dziwaczne, Adamie. Jazda przez tę obcą krainę, żeby zdążyć na spotkanie z dziadkiem, który ma zostać stracony. Poklepał ją uspokajająco po kolanie.
        Robisz właściwą rzecz  powiedział.
       Carmen miała na sobie szerokie płócienne spodnie, buty na grubej podeszwie i spraną czerwoną koszulę z drelichu. Wyglądała dokładnie tak, jak powinna wyglądać studentka ostatniego roku psychologii.
        O, tam  wskazał nagle Adam. Po obu stronach szosy stały zaparkowane zderzak przy zderzaku samochody. Grupki ludzi podążały w stronę więzienia pomiędzy jadącymi wolno autami.
        Co to ma być?  zapytała Carmen.
        Widowisko  odparł.
       Minęli trzech członków Klanu idących poboczem drogi. Carmen przyjrzała im się, a potem potrząsnęła z niedowierzaniem głową. Jechali powoli, niewiele szybciej niż zdążający na demonstracje ludzie. Na środku szosy przed bramą wjazdową stali dwaj regulujący ruchem policjanci. Dali Adamowi znak, żeby jechał na prawo, więc posłusznie skręcił. Strażnik więzienny wskazał mu miejsce na poboczu.
       Chwycili się za ręce i poszli ku głównej bramie, przystając tylko na moment, żeby obejrzeć dziesiątki członków Klanu kłębiących się przed ogrodzeniem. Jeden z nich wygłaszał pełne ognia przemówienie, używając psującego się co chwila megafonu. Obok prężyli się obróceni w stronę szosy nazisci w brunatnych koszulach, trzymający tablice z hasłami. Nie mniej niż pięć telewizyjnych wozów transmisyjnych stało zaparkowanych opodal. Kamery były wszędzie. W górze krążył helikopter którejś z wielkich sieci telewizyjnych.
       Przy bramie Adam przedstawił Carmen swojej dobrej znajomej, strażniczce Louise, która zajęła się formalnościami. Louise była zmęczona i zdenerwowana. Pomiędzy Klanem, prasą a strażnikami wybuchło już kilka awantur. Sytuacja była dość napięta i wyglądało na to, że nie uspokoi się wkrótce.
       Umundurowany strażnik zaprowadził ich do więziennej furgonetki, która szybko ruszyła w głąb farmy.
        Niewiarygodne  wyszeptała Carmen.
        Z każdym dniem jest gorzej. Poczekaj tylko do jutra. Furgonetka zwolniła, jadąc wzdłuż głównej drogi, pod rozłożystymi drzewami, mijając schludne białe domki.
        To wcale nie przypomina więzienia  zdziwiła się.
        To farma. Siedem tysięcy hektarów. Pracownicy więzienia mieszkają w tych domkach.
        I to z dziećmi  dodała zauważając rowerki i skutery stojące przed werandami.  Tak tutaj spokojnie. Gdzie są więźniowie?
        Poczekaj chwilę.
       Furgonetka skręciła w lewo. Skończył się asfalt i zaczęła piaszczysta droga.
        Widzisz ten budynek?  zapytał Adam wskazując palcem.  Siatkę i drut kolczasty?  Carmen skinęła głową. T To Sekcja Maksymalnego Bezpieczeństwa. Dom Sama przez ostatnie dziewięć lat.
        Gdzie jest komora gazowa?
        Wewnątrz.
       Dwaj strażnicy zajrzeli do furgonetki, a potem przepuścili ją przez podwójną bramę. Kierowca podjechał pod drzwi wejściowe, gdzie czekał sierżant Packer. Adam przedstawił go Carmen, która z najwyższym trudem wydusiła z siebie kilka słów. Weszli do środka, gdzie zostali pobieżnie zrewidowani przez Packera. Trzech innych strażników przyglądało im się bez słowa.
        Sam już tam jest  oznajmił Packer wskazując na drzwi obok.  Wejdźcie do środka.
       Adam chwycił rękę siostry i ścisnął ją mocno. Carmen skinęła głową i oboje podeszli do drzwi. Adam otworzył.
       Sam siedział jak zwykle na brzegu biurka. Machał nogami i nie palił. Powietrze w pokoju było czyste i świeże. Spojrzał na Adama, a potem na Carmen. Packer zamknął za nimi drzwi.
       Carmen puściła dłoń brata i podeszła do biurka patrząc Samowi prosto w oczy.
        Jestem Carmen  powiedziała cicho. Sam wstał.
        Carmen, to ja, Sam. Twój niesforny dziadek.  Przyciągnął ją do siebie i przytulił mocno.
       Trwało sekundę czy dwie, zanim Adam zdał sobie sprawę, że Sam zgolił brodę. Jego włosy były krótsze i wyglądały o wiele porządniej. Kombinezon zapiął pod samą szyję. Na nogach miał białe skarpetki i nową parę klapek.
       Sam chwycił wnuczkę za ramiona ł przyjrzał się jej.
        Jesteś tak piękna jak swoja matka  rzekł ochrypłym głosem. Miał wilgotne oczy. Carmen też powstrzymywała łzy.
       Zagryzła wargi i próbowała przywołać na twarz uśmiech.
        Dzięki, że przyjechałaś  powiedział Sam, też próbując się uśmiechnąć.  Przykro mi, że witam cię w takim stanie.
        Wyglądasz wspaniale  odparła.
        Nie zaczynaj od kłamstwa, siostrzyczko  poradził Adam, przełamując pierwsze lody.  I skończmy z tym płaczem, zanim będzie za późno.
        Usiądź  zaproponował Sam wskazując krzesło. Usiadł obok, trzymając ją za rękę.
        Najpierw praca, Sam  przypomniał Adam opierając się o biurko.  Piąty Obwód odrzucił nasze pismo dziś wczesnym rankiem, a wkrótce potem to samo zrobił nasz kochany Sąd Najwyższy stanu Missisipi. Mamy więc z nimi spokój.
        Twój brat jest niezłym prawnikiem  powiedział Sam.  Dzień w dzień przynosi mi te same wiadomości.
        Rzeczywiście, nie mam zbyt wiele do roboty  potwierdził Adam.
        Jak wiedzie się twojej matce?  zapytał Carmen.
        W porządku.
        Przekaż jej, że o nią pytałem. Pamiętam ją jako dobrą kobietę.
        Powtórzę jej.
        Czy są jakieś wiadomości od Lee?  zapytał z kolei Adama.
        Nie. Nadal chcesz się z nią zobaczyć?
        Chyba tak. Ale zrozumiem, jeśli nie będzie mogła przyjechać.
        Zobaczę, co da się zrobić  rzekł bez drgnięcia powieki. Jego ostatnie dwa telefony do Phelpsa pozostały bez odpowiedzi. Szczerze mówiąc, nie miał teraz czasu na szukanie Lee.
       Sam przysunął się do Carmen.
        Adam powiedział mi, że studiujesz psychologię.
        Tak. Jestem na ostatnim roku w Berkeley. Będę Nagłe pukanie przerwało rozmowę. Adam uchylił drzwi i ujrzał napiętą twarz Lucasa Manna.
        Przepraszam na chwilę  rzucił i wyszedł na korytarz.
        Co się stało?  zapytał.
        Garner Goodman cię szuka  odparł Mann, niemal szeptem.  Chce, żebyś natychmiast wyruszył do Jackson.
        Dlaczego? Co się stało?
        Wygląda na to, że jedno z waszych pism osiągnęło swój cel. Adam zamarł.
        Które?
        Sędzia Slattery chce porozmawiać na temat wniosku o stwierdzenie niepoczytalności. Wyznaczył rozprawę na piątą po południu. Nie mów nic o mnie, ponieważ stan może powołać mnie na świadka.
       Adam zamknął oczy i delikatnie oparł się głową o ścianę. Setki myśli przelatywały mu przez głowę.
        Dziś o piątej po południu. Slattery?
        Trudno uwierzyć. Posłuchaj, nie masz czasu do stracenia.
        Muszę zadzwonić.
        Telefon jest tam  odparł Mann wskazując drzwi za Adamem.  Posłuchaj, Adamie, to nie moja sprawa, ale nie mówiłbym jeszcze nic Samowi. To wciąż nic pewnego i nie ma sensu robić mu nadziei. Poczekałbym do zakończenia rozprawy.
        Masz rację, Lucas. Dzięki.
        Nie ma sprawy. Do zobaczenia w Jackson.
       Adam wrócił do pokoju, gdzie rozmowa zeszła na warunki życia w Kalifornii.
        To nic ważnego  powiedział w zamyśleniu i podszedł swobodnie do telefonu. Ignorując cichą rozmowę, wystukał numer telefonu.
        Garner, tutaj Adam. Jestem tutaj z Samem. Co się dzieje?
        Przyjedź tu jak najszybciej  zażądał Goodman spokojnie.  Sprawy drgnęły.
        Słucham.  Sam opisywał właśnie Carmen swoją pierwszą i jedyną podróż do San Francisco, odbytą przed wieloma laty.
        Po pierwsze, gubernator chce porozmawiać z tobą w cztery oczy. Wydaje się, że cierpi. Nękamy go telefonami i chyba zaczyna się łamać. Co ważniejsze, Slattery złapał się na wniosek o niepoczytalności. Rozmawiałem z nim pół godziny temu i wygląda na to, że zabiliśmy mu niezłego ćwieka.
       Na wszelki wypadek namieszałem mu jeszcze dodatkowo w głowie. Rozprawa ma odbyć się dziś o siedemnastej. Porozumiałem się już z doktorem Swinnem, który jest gotów zeznawać, za sto dolców na godzinę, oczywiście. Będzie w Jackson o wpół do czwartej, gotowy złożyć zeznania.
        Zaraz wyjeżdżam  oznajmił Adam stając tyłem do Sama i Carmen.
        Spotkajmy się w biurze gubernatora. Odłożył słuchawkę.
        Składamy tylko apelacje  wyjaśnił Samowi, którego zdawało się to zupełnie nie obchodzić.  Muszę jechać do Jackson.
        Skąd ten pośpiech?  zapytał Sam jak nudzący się wielce człowiek, mający przed sobą lata życia.
        Pośpiech? Powiedziałeś pośpiech? Sam, jest dziesiąta rano w poniedziałek. Mamy dokładnie trzydzieści osiem godzin na spowodowanie cudu.
        Nie będzie żadnych cudów, Adamie.  Sam odwrócił się do Carmen wciąż trzymając ją za rękę.  Nie rób sobie nadziei, kochanie.
        Może  
        Nie. Mój czas już nadszedł. A ja jestem gotów. Nie chcę, żebyś była smutna, kiedy się to skończy.
        Musimy jechać, Sam  rzekł Adam, dotykając jego ramienia.  Wrócę dziś wieczorem albo jutro z samego rana. Carmen nachyliła się i pocałowała Sama.
        Moje serce jest przy tobie, dziadku  wyszeptała. Sam przytulił ją na moment, a potem stanął przy biurku.
        Uważaj na siebie, dziecko  poprosił.  Ucz się pilnie i tak dalej. I nie myśl o mnie źle, okay? Znalazłem się tutaj z określonego powodu. To był tylko mój błąd, niczyj więcej. Czeka na mnie lepsze życie.
       Carmen wstała i uścisnęła go ponownie. Płakała, kiedy wychodzili z pokoju.

ROZDZIAŁ 46
       
       W południe sędzia Slattery pojął wreszcie do końca powagę sytuacji. Chociaż starał się to ukryć, niezwykłą przyjemność sprawiało mu przebywanie w samym oku cyklonu. Najpierw zwolnił przysięgłych i odroczył rozprawę, której przewodniczył. Dwukrotnie rozmawiał z urzędnikiem Piątego Obwodu z Nowego Orleanu, a potem z samym sędzią McNeelym. Ważny moment nadszedł kilka minut po jedenastej, kiedy sędzia Sądu Najwyższego Edward F. Allbright zadzwonił z Waszyngtonu, żeby uzyskać najświeższe wiadomości. Allbright śledził sprawę na bieżąco. Obaj mężczyźni rozmawiali o przepisach i możliwych scenariuszach rozwoju sytuacji. Żaden z nich nie był przeciwnikiem kary śmierci i obaj uważali mające zastosowanie paragrafy kodeksu za wysoce problematyczne. Obawiali się, że mogłyby zostać wykorzystane przez każdego skazańca, który udawałby, że jest wariatem, i znalazłby gotowego do współpracy lekarza.
       Dziennikarze dowiedzieli się szybko, że wyznaczona została jakaś rozprawa i nie tylko zasypali biuro Slatteryego lawiną telefonów, ale czekali przed jego gabinetem. Do pozbycia się ich wezwano miejscowego szeryfa.
       Sekretarka co minuta przynosiła nowe wiadomości. Breck Jefferson przekopywał się przez niezliczone podręczniki prawne i rozkładał stosy papierów na długim stole konferencyjnym. Slattery rozmawiał z gubernatorem, prokuratorem stanowym, Gamerem Goodmanem i tuzinem innych osób. Zzuł buty i rzucił je pod biurko. Chodził dokoła biurka, nosząc telefon na długim kablu, z wielką radością uczestnicząc w rozgrywającym się szaleństwie.
       
       Jeśli w biurze Slatteryego było gorąco, to u prokuratora stanowego panował istny chaos. Roxburgh dostał szału, kiedy dowiedział się, że jeden ze strzałów oddanych na oślep przez Adama trafił do celu. Walczy się z tymi bestiami przez dziesięć lat, na kolejnych szczeblach apelacyjnej drabiny, to w jednym sądzie, to w drugim, ścierając się z najbystrzejszymi umysłami prawniczymi amerykańskich uniwersytetów, produkując po drodze ilość papierów, do którego wyprodukowania trzeba zniszczyć kawał podzwrotnikowej dżungli, a kiedy ma się już faceta na celowniku, on składa stos rozpaczliwych apelacji i nagle jedna z nich zostaje przypadkiem zauważona przez sędziego, który ma akurat dobry dzień.
       Roxburgh wypadł na korytarz i popędził do gabinetu Morrisa Henryego zwanego Doktorem Śmierć. Wspólnie zebrali grupę najlepszych karnistów biura. Spotkali się wszyscy w dużej bibliotece wypełnionej stosami najnowszych podręczników. Przeanalizowali wniosek Cayhalla i odpowiednie paragrafy, omówili sposoby działania. Wiedzieli, że potrzebują świadków. Kto spotykał się z Samem przez ostatni miesiąc? Kto mógł złożyć zeznania na temat tego, po mówił i robił? Nie było czasu na wzywanie innego psychiatry. Obrona miała swojego eksperta, oni nie. To stanowiło poważny problem. Gdyby chcieli powtórzyć badania z udziałem innego lekarza, musieliby poprosić o zwłokę. Zwłoka oznaczała odroczenie egzekucji. Odroczenie zaś było absolutnie wykluczone.
       Strażnicy widywali go codziennie. Kto jeszcze? Roxburgh zadzwonił do Lucasa Manna, a ten zasugerował, żeby porozmawiali z pułkownikiem Nugentem. Nugent powiedział, że widział Sama przed paroma zaledwie godzinami i tak, oczywiście, może złożyć odpowiednie zeznania. Sukinsyn nie jest wariatem. Jest tylko uparty. Sierżant Packer również stykał się z nim codziennie, dodał Nugent. Także lekarka więzienna, psychiatra doktor B. Stegall odbyła niedawno spotkanie z Samem i mogła zeznawać. Nugent naprawdę chciał pomóc. Zasugerował również kapelana więziennego. Na koniec obiecał, że jeszcze się zastanowi i w razie potrzeby da znać.
       W tym samym czasie Morris Henry organizował czteroosobową grupę prawników, której jedynym zadaniem miało być skompromitowanie doktora Ansona Swinna. Znajdźcie inne sprawy, w których uczestniczył. Skontaktujcie się ze znajomymi prawnikami. Zlokalizujcie stenogramy jego zeznań. Facet jest tylko tubą do wynajęcia, zawodowym kłamcą.
       Roxburgh zaplanował strategię ataku i rozdzielił zadania, a następnie zjechał windą na parter budynku, żeby pogawędzić z prasą.
       
       Adam zatrzymał się na parkingu przed siedzibą władz stanowych. Goodman czekał pod drzewem, bez marynarki, z podwiniętymi rękawami koszuli, w idealnie zawiązanym wzorzystym krawacie. Adam szybko przedstawił mu Carmen.
        Gubernator chce spotkać się z tobą o drugiej. Właśnie wyszedłem z jego gabinetu, po raz trzeci tego ranka. Chodźmy do nas  powiedział wskazując w stronę centrum.  To tylko parę ulic.
        Widziałaś się z Samem?  zapytał Goodman.
        Tak. Dziś rano.
        Cieszę się.
        O co chodzi gubernatorowi?  zapytał Adam. Miał wrażenie, że idą o wiele za wolno. Uspokój się, powiedział sobie. Po prostu się uspokój.
        Kto wie?  odparł Goodman.  Chce porozmawiać z tobą w cztery oczy. Może nasze badania rynku odniosły wreszcie skutek. Może planuje coś na pokaz przed dziennikarzami. A może ma szczere zamiary. Nie mogę go rozszyfrować. Wygląda jednak na zmęczonego.
        Telefony wciąż dzwonią?
        Bez przerwy.
        Nikt nic nie podejrzewa?
        Jeszcze nie. Szczerze mówiąc, trafiamy ich tak często i mocno, że nie mają czasu na sprawdzanie, kto dzwoni.
       Carmen rzuciła bratu zdziwione spojrzenie, ale on był zbyt zaaferowany, żeby to zauważyć.
        Jakie są ostatnie wiadomości od Slatteryego?  zapytał, kiedy przechodzili przez ulicę, zatrzymując się na minutę, by w milczeniu przyjrzeć się demonstrantom chodzącym w kółko przed schodami siedziby władz stanowych.
        Nie było nic nowego. O dziesiątej asystent Slatteryego zadzwonił do biura w Memphis, a twoja sekretarka podała mu mój numer. W ten sposób mnie znaleźli. Facet powiedział mi o rozprawie, dodał też, że Slattery chce widzieć wszystkich prawników u siebie o trzeciej, żeby zaplanować postępowanie.
        Co to wszystko oznacza?  zapytał Adam, desperacko pragnąc, by jego mentor potwierdził, że są u progu wielkiego zwycięstwa. Goodman wyczuł jego zdenerwowanie.
        Naprawdę nie wiem  odparł.  Wiadomości są dobre, ale sprawa nie jest jeszcze rozstrzygnięta. Wszystko w rękach sędziego.
       Minęli następną ulicę i weszli do budynku. W biurze na piętrze czworo studentów prawa rozmawiało przez telefony komórkowe. Dwoje siedziało z nogami na stole. Jeden stał przy oknie tłumacząc coś rozmówcy z głęboką powagą. Kolejny chodził wzdłuż przeciwległej ściany z telefonem przy uchu. Adam stanął przy drzwiach, starając się ogarnąć całą scenę. Carmen kompletnie nic nie rozumiała.
       Goodman udzielił wyjaśnień donośnym szeptem.
        Łączymy się przeciętnie sześćdziesiąt razy na godzinę. Wykręcamy numery częściej, ale linie zatykają się bez przerwy, z oczywistych powodów. To my je blokujemy, a to uniemożliwia dodzwonienie się innym ludziom. W trakcie weekendu wszystko szło o wiele wolniej. Gorącą linię obsługiwała wtedy tylko jedna telefonistka.
        Do kogo dzwonicie?  zainteresowała się Carmen.
       Jeden ze studentów podszedł bliżej i przedstawił się Adamowi, a potem Carmen. Powiedział, że ma doskonałą zabawę.
        Czy chcielibyście coś zjeść?  zaproponował Goodman.  Mamy trochę kanapek. Adam odmówił.
        Do kogo dzwonicie?  zapytała ponownie Carmen.
        Do gorącej linii gubernatora  odparł Adam bez dalszych wyjaśnień. W tej samej chwili stojący najbliżej student zmienił głos i odczytał nazwisko z listy. Nazywał się teraz Benny Chase, z Hickory Fiat, Missisipi. Głosował na gubernatora i był przeciwny egzekucji Sama Cayhalla. Uważał, że gubernator powinien zająć się tą sprawą.
       Carmen wbiła wzrok w brata, ale on zignorował ją.
        Tych czworo to studenci prawa z Missisipi College  powiedział Goodman.  Od piątku zatrudniliśmy do tej roboty ponad dwanaście osób, białych i czarnych, kobiet i mężczyzn, starszych i młodszych. Profesor Glass bardzo pomógł w znajdowaniu ich. On też zresztą dzwonił. Podobnie jak Hez Kerry i jego chłopcy z Southern Capital Defense Group. Wykorzystaliśmy już co najmniej dwadzieścia osób.
       Przysunęli sobie trzy krzesła do końca stołu i usiedli. Goodman znalazł napoje chłodzące i postawił je na stole. Mówił dalej, przyciszonym głosem:
        John Bryan Glass analizuje właśnie inne wnioski o stwierdzenie niepoczytalności. O czwartej będzie miał gotową notatkę na ten temat. Hez Kerry również pracuje. Kontaktuje się ze swoimi odpowiednikami z innych stanów, żeby dowiedzieć się, czy korzystano ostatnio z podobnych paragrafów.
        Kerry to ten czarny facet?  zapytała Carmen.
        Tak, jest dyrektorem Southern Capital Defense Group. Bardzo inteligentny.
        Czarny prawnik harujący, żeby uratować Sama.
        Dla Heza nie ma to znaczenia Wyrok śmierci to dla niego wyrok śmierci.
        Chciałabym go poznać.
        Poznasz go. On i pozostali będą na rozprawie.
        I wszyscy pracują za darmo?  spytała Carmen.
        W pewnym sensie. Kerry otrzymuje pensję. Częścią jego pracy jest obserwowanie losów sprawy każdego skazańca w stanie, ale ponieważ Sam ma prywatnych obrońców, Kerry robi, co chce. Oddaje nam swój czas, ale pracuje z własnej woli. Profesorowi Glassowi płaci college, ale to zadanie zdecydowanie nie mieści się w zakresie jego obowiązków. Studentom płacimy pięć dolarów za godzinę.
        My, to znaczy kto?  zapytała Carmen.
        Stara dobra Krawitz & Bone.
       Adam sięgnął po leżącą obok książkę telefoniczną*
        Carmen musi dostać się dziś po południu na samolot  powiedział, wertując część usługową.
        Zajmę się tym  rzekł Goodman biorąc książkę.  Dokąd?
        San Francisco.
        Sprawdzę, na który lot są wolne miejsca. Posłuchaj, zaraz za rogiem jest mała knajpka. Może wy dwoje pójdziecie coś zjeść? O drugiej odprowadzilibyśmy cię do biura gubernatora.
        Muszę zajrzeć jeszcze do biblioteki  oznajmił Adam spoglądając na zegarek. Była już prawie pierwsza.
        Idź coś zjeść, Adamie. I spróbuj się rozluźnić. Później będziemy mieli czas, żeby się naradzić i zaplanować strategię. Teraz musisz zrelaksować się i zjeść coś.
        Jestem głodna  poskarżyła się Carmen, chcąc zostać sama z bratem na kilka minut. Wyszli z biura, zamykając za sobą drzwi.
       Carmen zatrzymała go w brzydkim korytarzu, zanim dotarli do schodów.
        Proszę, wyjaśnij mi to  zażądała z naciskiem, chwytając brata za rękę.
        Co?
        To, co dzieje się w tym pokoju.
        To chyba oczywiste, prawda?
        Czy to legalne?
        W każdym razie nie jest nielegalne.
        A etyka?
       Adam wziął głęboki oddech i wbił wzrok w ścianę.
        Co oni chcą zrobić z Samem?
        Stracić go.
        Stracić, zagazować, zamordować, zabić, nazwij to, jak chcesz. Ale to morderstwo, Carmen. Legalne morderstwo. To zbrodnia, a ja próbuję do niej nie dopuścić. To brudna sprawa i jeśli w jej trakcie będę musiał złamać kilka zasad etycznych, to zrobię to.
        To śmierdzi.
        Nie gorzej niż komora gazowa.
       Carmen potrząsnęła głową, nie przekonana. Dwadzieścia cztery godziny wcześniej jadła ze swoim chłopcem lunch w kawiarence w San Francisco. Teraz nie wiedziała do końca, gdzie się znajduje.
        Nie potępiaj mnie za to, Carmen. Jesteśmy zdesperowani.
        Okay  powiedziała i ruszyła w dół po schodach.
       
       Gubernator i młody prawnik siedzieli samotnie w wielkim gabinecie, na wygodnych skórzanych fotelach, z założonymi nogami, tak że ich stopy stykały się niemal ze sobą. Goodman odprowadzał Carmen na lot do Dallas. Mony Stark nie było nigdzie w pobliżu.
        Wiesz, to dziwne, jesteś jego wnukiem, a znasz go dopiero od miesiąca.  McAllister mówił wolno, niemal z wysiłkiem.  Ale ja znam go od wielu lat. W rzeczy samej, przez wiele lat był częścią mojego życia. I zawsze wydawało roi się, że będę z utęsknieniem czekał na ten dzień. Chciałem, żeby umarł, żeby został ukarany za zabicie tych dwóch chłopców.  Odgarnął kosmyk włosów z czoła i delikatnie pomasował sobie powieki. Mówił tak otwarcie, jakby plotkował ze starym przyjacielem.  Ale teraz nic jestem już tak pewien. Muszę ci powiedzieć, Adamie, że napięcie zaczyna mi się udzielać.
       Był albo człowiekiem brutalnie szczerym, albo utalentowanym aktorem. Adam nie potrafił stwierdzić, jak jest naprawdę.
        Czego dowiedzie państwo, jeśli on umrze?  zapytał.  Czy świat będzie lepszy, kiedy słońce wzejdzie w środę rano i Sam będzie martwy?
        Nie. Ale ty nie wierzysz w karę śmierci. Ja tak.
        Dlaczego?
        Ponieważ musi istnieć właściwa kara za morderstwo. Postaw się w sytuacji Ruth Kramer, a zmienisz zdanie. Problem leży w tym, że ty, Adamie, i ludzie tacy jak ty zapominacie o ofiarach.
        Moglibyśmy spierać się godzinami o słuszność kary śmierci.
        Masz rację. Zostawmy to. Czy Sam powiedział ci cokolwiek nowego na temat zamachu?
        Nie mogę zdradzić, co Sam mi powiedział. Ale nie, nie dowiedziałem się nic nowego na temat zamachu.
        Być może działał w pojedynkę, nie wiem.
        Jakie to ma znaczenie teraz, na jeden dzień przed egzekucją?
        Szczerze mówiąc, nie jestem pewien. Ale gdybym wiedział, że działał tylko jako wspólnik, że ktoś inny był odpowiedzialny za zbrodnię, wtedy musiałbym wstrzymać jego egzekucję. Mógłbym ją wstrzymać, wiesz o tym. Mógłbym to zrobić. Oberwałbym za to cięgi. Moja pozycja polityczna uległaby pogorszeniu. Straty mogłyby być nieodwracalne, ale nie obchodzi mnie to. Zaczynam mieć dość polityki. I nie podoba mi się, że muszę podejmować decyzje na temat czyjegoś życia. Ale mógłbym ułaskawić Sama, gdybym znał prawdę.
        Wierzy pan, że ktoś mu pomagał. Powiedział mi to pan. Agent FBI prowadzący śledztwo również w to wierzy. Dlaczego nie ułaskawi go pan na podstawie tej wiary?
        Ponieważ nie mamy pewności.
        A więc wystarczy jedno słowo Sama, jedno nazwisko rzucone w powietrze na parędziesiąt godzin przed egzekucją, a pan chwyci za pióro i ułaskawi go?
        Nie, ale mógłbym odroczyć egzekucję, żeby to nazwisko zostało zbadane.
        Nie dojdzie do tego, panie gubernatorze. Próbowałem już. Pytałem tak często, a on zaprzeczał tak twardo, że w ogóle przestaliśmy już poruszać ten temat.
        Kogo on ochrania?
        Nie mam pojęcia.
        Być może mylimy się więc. Czy kiedykolwiek podał ci szczegóły zamachu?
        Powtarzam, nie mogę zdradzać treści naszych rozmów. W każdym razie Sam bierze pełną odpowiedzialność za zamach.
        A więc dlaczego miałbym go ułaskawiać? Jeśli przestępca twierdzi, że popełnił zbrodnię i że działał sam, to jak miałbym mu pomóc?
        Niech pan mu pomoże, ponieważ to stary człowiek, który i tak niedługo umrze. Ponieważ to słuszna decyzja, a w głębi ducha chce ją pan podjąć. Będzie to wymagało odwagi.
        On mnie nienawidzi, prawda?
        Tak. Ale mógłby się zmienić. Niech go pan ułaskawi, a on stanie się pana najzagorzalszym zwolennikiem.
       McAllister uśmiechnął się i odwinął miętową gumę do żucia.
        Czy on naprawdę zwariował? 
        Nasz ekspert mówi, że tak. Zrobimy wszystko, co się da, żeby przekonać sędziego Slatteryego.
        Wiem, ale jak jest naprawdę? Spędziłeś z nim wiele godzin. Czy on wie, co go czeka?
       W tym momencie Adam postanowił odrzucić szczerość. McAllister nie był przyjacielem, a już na pewno nie człowiekiem godnym zaufania.
        Jest przygnębiony  przyznał.  Szczerze mówiąc, dziwi mnie, jak można nie oszaleć po kilku miesiącach w celi śmierci. Sam był starym człowiekiem, kiedy został tam zamknięty, i jego stan pogarszał się stopniowo. To jeden z powodów, dla których odmawiał udzielania jakichkolwiek wywiadów. Sprawia całkiem żałosne wrażenie.
       Adam nie umiał ocenić, czy gubernator mu wierzy, ale widział, że słucha go uważnie.
        Jakie masz plany na jutro?  zapytał McAllister.
        Jeszcze żadnych. Wszystko zależy od tego, co wydarzy się na sali sędziego Slatteryego. Chciałem spędzić większość dnia z Samem, ale być może będę biegał i składał kolejne pisma ostatniej szansy.
        Masz mój prywatny numer. Skontaktujmy się jutro.
       
       Sam przełknął trzy kęsy fasoli i trochę chleba kukurydzianego, a potem położył tacę na końcu łóżka. Ten sam idiotyczny strażnik z pozbawioną wyrazu twarzą obserwował go zza krat drzwi oddziałowych. W ciasnych celach Bloku mieszkało się wystarczająco ciężko, ale życie pod stałą obserwacją było nie do zniesienia.
       Dochodziła szósta, czas na popołudniowe wiadomości. Sam chciał się dowiedzieć, co mówi o nim świat. Stacja z Jackson zaczęła od sensacyjnej informacji na temat rozprawy wyznaczonej w ostatniej chwili przez sędziego Slatteryego. Potem młody mężczyzna stojący z mikrofonem przed budynkiem sądu federalnego w Jackson wyjaśnił, że rozprawa opóźnia się nieco, a prawnicy debatują w gabinecie sędziego. Reporter starał się pokrótce przedstawić sytuację. Obrona twierdzi, że pan Cayhall jest nie w pełni władz umysłowych i nie rozumie, dlaczego ma zostać stracony. Jest zgrzybiały i niepoczytalny, pisze w swoim wniosku obrona, mająca powołać znanego psychiatrę w tej desperackiej próbie wstrzymania egzekucji. Rozpoczęcia rozprawy oczekiwano w każdej chwili i nikt nie wiedział, kiedy sędzia Slattery może wydać orzeczenie. Reporter wyłączył się i prezenterka w studiu wyjaśniła, że tymczasem w więzieniu stanowym w Parchman wszystko gotowe jest do przeprowadzenia egzekucji. Na ekranie pojawił się nagle kolejny młody dziennikarz z mikrofonem w dłoni. Stojąc przed główną bramą więzienia opisał wzmożone środki ostrożności podjęte przez władze Parchman. Skinął na prawo i kamera pokazała teren koło szosy, gdzie rozgrywały się sceny jak z karnawału. Liczni policjanci drogowi regulowali ruchem i obserwowali manifestację kilkudziesięciu członków Klanu. Resztę protestujących stanowili biali rasiści wszelkiego rodzaju i przeciwnicy kary śmierci.
       Kamera wróciła ponownie do reportera, przy którym stał teraz pułkownik George Nugent, pełniący obowiązki naczelnika więzienia i odpowiedzialny za przeprowadzenie egzekucji. Nugent odpowiedział ponuro na kilka pytań, stwierdzając, że wszystko przebiega zgodnie z planem i, jeśli nic się nie zmieni, egzekucja odbędzie się w przewidzianym trybie.
       Wyłączył telewizor. Adam dzwonił godziny wcześniej i poinformował go o decyzji Slatteryego, Sam spodziewał się więc usłyszeć, że jest zgrzybiały i niepoczytalny. Mimo to nie podobało mu się to. Czekanie na egzekucję było wystarczająco wkurzające, ale tak nonszalanckie traktowanie jego sprawności umysłowej zdawało się stanowić okrutną ingerencję w prywatne życie.
       Na oddziale było gorąco i cicho. Większość więźniów wyłączyła radia i telewizory. Tuż obok Preacher Boy śpiewał Old Rugged Cross i wychodziło mu to całkiem nieźle.
       Ułożone na podłodze pod ścianą leżało nowe ubranie Sama  zwykła biała koszula, spodnie firmy Dickies, białe skarpetki, błyszczący czarny pasek i para brązowych mokasynów. Donnie spędził z Samem ponad godzinę tego popołudnia.
       Sam wyłączył światło i wyciągnął się na łóżku. Jeszcze trzydzieści godzin.
       
       Główna sala w budynku sądu federalnego była zatłoczona, kiedy Slattery po raz trzeci i ostatni wypuścił prawników ze swojego gabinetu. Większą część popołudnia wypełniła seria trzech intensywnych spotkań. Teraz dochodziła już siódma.
       Weszli do sali i zajęli miejsca przy odpowiednich stołach. Adam usiadł z Garnerem Goodmanem. W rzędzie za nimi siedzieli Hez Kerry, John Bryan Glass i trzech jego studentów. Roxburgh, Morris Henry i pół tuzina asystentów tłoczyło się przy stole oskarżenia. Dwa rzędy za nimi, za barierką, siedział gubernator z Moną Stark po jednej stronie i Larramorem po drugiej.
       W ławkach dla widzów siedzieli głównie dziennikarze. Reszty dopełniali ciekawscy, studenci prawa, inni prawnicy. Rozprawa była jawna. W ostatnim rzędzie, ubrany w sportową kurtkę i krawat, siedział Rollie Wedge.
       Slattery wszedł do sali i wszyscy wstali na moment.
        Proszę siadać  powiedział do mikrofonu. Kazał stenografistce notować, a potem opisał treść wniosku i przytoczył odpowiednie paragrafy kodeksu. Powiedział następnie prawnikom, że nie ma ochoty na długie wywody i bezsensowne pytania, więc żeby się streszczali.
        Czy składający wniosek jest gotów?  zapytał Adama. Adam wstał nerwowo i powiedział:
        Tak, Wysoki Sądzie. Powołuję na świadka doktora Ansona Swinna.
       Swinn podniósł się ze swojego krzesła w pierwszym rzędzie i podszedł do miejsca dla świadków, gdzie został zaprzysiężony. Adam zbliżył się do mównicy pośrodku sali, trzymając notatki i powtarzając sobie, że musi zachować spokój. Notatki, starannie wypisane na maszynie, były efektem ciężkiej pracy Heza Kerryego i profesora Glassa. Obaj mężczyźni, razem z personelem Kerryego, poświęcili cały dzień przygotowaniom do rozprawy. I byli gotowi pracować całą noc i następny dzień.
       Adam zaczął od zadania Swinnowi kilku podstawowych pytań na temat jego wykształcenia i doświadczenia zawodowego. Swinn odpowiadał z lapidarnością typową dla mieszkańców pomocnych stanów, co wywierało pożądany skutek. Eksperci powinni wysławiać się inaczej i wiele podróżować, żeby ich wysoko ceniono. Ze swoimi czarnymi włosami, czarną brodą, okularami w czarnych oprawkach i czarnym garniturze, Swinn rzeczywiście sprawiał wrażenie mistrza w swym fachu. Pytania wstępne były krótkie i na temat, ale tylko dlatego że Slattery zbadał już wcześniej uprawnienia Swinna i uznał, że może on zeznawać jako ekspert. Stan mógł zaatakować jego kwalifikacje podczas przesłuchania krzyżowego, ale zeznania i tak zostałyby włączone do akt.
       Swinn opowiedział o dwóch godzinach spędzonych z Samem w poprzedni wtorek. Opisał jego stan fizyczny, przedstawiając badanego praktycznie jako żywego trupa. Potwierdził, że według wszelkiego prawdopodobieństwa więzień jest niepoczytalny, chociaż zaznaczył, że niepoczytalność jest terminem prawnym, a nie medycznym. Zeznał, że skazaniec miał kłopoty z udzieleniem odpowiedzi nawet na najprostsze pytania, takie jak: co jadłeś na śniadanie? Kto mieszka w celi obok ciebie? Kiedy umarła twoja żona? Kto był twoim obrońcą podczas pierwszego procesu? I tak dalej i dalej.
       Swinn zagrał bardzo przebiegle, powtarzając kilkakrotnie Wysokiemu Sądowi, że dwie godziny nie mogły wystarczyć na staranne zbadanie pana Cayhałla i że potrzebne było więcej czasu.
       W jego opinii Sam Cayhall nie zdawał sobie sprawy z powagi sytuacji, nie pojmował, dlaczego ma zostać stracony, a już na pewno nie rozumiał, że jest karany za zbrodnię, którą kiedyś popełnił. Adam zaciskał czasem zęby, żeby się nie uśmiechnąć, ale Swinn mówił całkiem przekonywająco. Pan Cayhall jest zupełnie spokojny i rozluźniony, nie wie, co go czeka, wegetuje w swojej sześciometrowej celi. Wszystko to sprawia dość przygnębiające wrażenie. Jeden z najsmutniejszych przypadków, jakie spotkałem.
       W innych okolicznościach Adam długo wahałby się przed powołaniem tak nieprawdomównego świadka. W tej chwili był jednak dumny z tego małego, dziwacznego człowieczka. Walczyli przecież o ludzkie życie.
       Slattery nie miał zamiaru przerywać wypowiedzi doktora Swinna. Sprawę miał przejąć po nim Piąty Obwód i być może Sąd Najwyższy i Slattery nie chciał, by ktokolwiek mógł mu coś zarzucić. Goodman domyślił się tego i Swinn był gotów mówić w nieskończoność. TA przyzwoleniem sądu wdał się w analizę prawdopodobnych przyczyn niepoczytalności Sama. Opisał koszmar przebywania w celi przez dwadzieścia trzy godziny na dobę, świadomości, że komora gazowa znajduje się kilka kroków dalej, braku towarzystwa, normalnego jedzenia, seksu, ruchu, gimnastyki, świeżego powietrza. Doktor Swinn pracował z wieloma skazańcami w różnych miejscach kraju i dobrze znał ich problemy. Przypadek Sama był oczywiście inny ze względu na jego wiek. Przeciętny więzień bloku śmierci ma trzydzieści jeden lat, mówił doktor, i spędził cztery lata czekając na śmierć. Sam miał lat sześćdziesiąt, kiedy uwięziono go w Parchman. Nie był na to przygotowany ani fizycznie, ani duchowo. Musiał zwariować.
       Doktor odpowiadał na pytania Adama przez czterdzieści pięć minut Kiedy Adam skończył i wrócił do swojego stolika, Steve Roxburgh podszedł do miejsca dla świadków i wbił wzrok w Swinna.
       Swinn wiedział, co się święci, ale nie obawiał się ani trochę. Roxburgh zaczął od pytania, kto płaci za usługi Swinna i ile wynosi stawka. Swinn odparł, że Kravitz & Bane płaci mu dwieście dolarów za godzinę. Też mi coś. Na sali nie było przysięgłych. Slattery zaś wiedział, że wszyscy eksperci są opłacani, gdyż inaczej nie chcieliby zeznawać. Roxburgh próbował następnie podważyć kwalifikacje zawodowe Swinna, ale nic nie osiągnął. Swinn był świetnie wykształconym, doświadczonym lekarzem o długiej praktyce. Co z tego, że przed laty postanowił dla pieniędzy zostać zawodowym ekspertem sądowym. Nie pomniejszało to jego kwalifikacji. A Roxburgh nie mógł podawać w wątpliwość słów dyplomowanego lekarza.
       Przesłuchanie przybrało jeszcze dziwniejszy obrót, kiedy Roxburgh zaczął pytać Swinna o sprawy, w jakich zeznawał wcześniej. Pewien chłopiec został poparzony podczas wypadku samochodowego w Ohio, a Swinn wydał opinię, że dzieciak całkowicie postradał zmysły. Jak było to możliwe?
        Do czego pan zmierza?  zapytał głośno Siattery. Roxburgh zerknął na moment w swoje notatki i odparł:
        Wysoki Sądzie, próbuję zdyskredytować tego świadka.
        Wiem o tym. Ale nie udaje się to panu, panie Roxburgh. Sąd wie, że ten świadek zeznawał w wielu procesach w całym kraju. I co z tego?
        Próbujemy wykazać, że świadek gotów jest złożyć zupełnie nieprawdopodobne zeznania, jeśli tylko otrzyma odpowiednią zapłatę.
        Prawnicy robią to codziennie, panie Roxburgh.
       To wywołało lekki, choć powstrzymywany śmiech pośród widowni.
        Cisza  warknął Slattery.  Proszę, niech pan kontynuuje, panie Roxburgh.
       Roxburgh powinien był usiąść, ale udzielił mu się już bojowy nastrój. Przeszedł na następne pole minowe i zaczął pytać Swinna o przebieg badania Sama. Nic nie osiągnął. Swinn zbijał każde pytanie płynną odpowiedzią, która uzupełniała to, co zeznał podczas pierwszego przesłuchania. Kilkakrotnie powtórzył, w jak żałosnym stanie znajduje się Sam. Roxburgh nie zdobył żadnych punktów i usiadł wreszcie, całkowicie pokonany. Swinn opuścił miejsce dla świadków.
       Drugi i ostatni świadek powołany przez wnioskodawcę wzbudził pewne poruszenie, ale Slattery zgodził się na niego już wcześniej. Adam poprosił o przesłuchanie E.Garnera Goodmana.
       Goodman został zaprzysiężony i usiadł na przeznaczonym dla świadków krześle. Adam zapytał go historię reprezentowania Sama przez Kravitz & Bane i Goodman opisał ją pokrótce do protokołu. Slattery znał zresztą większość faktów. Goodman z uśmiechem odtworzył wysiłki Sama, by zrezygnować z usług firmy.
        Czy Kravitz & Bane reprezentuje obecnie pana Cayhalla?
        Tak.
        I pan jest teraz w Jackson w związku z jego sprawą?
        Zgadza się.
        Panie Goodman, czy uważa pan, że Sam Cayhall powiedział swoim obrońcom wszystko na temat zamachu na Kramera?
        Nie, nie uważam tak.
       Rollie Wedge wyprostował się nieco i nadstawił uszu.
        Czy mógłby pan to wyjaśnić?
        Oczywiście. Zawsze istniały pośrednie dowody na to, że pan Cayhall nie był sam podczas zamachu na Kramera i zamachów wcześniejszych. Pan Cayhall nigdy nie chciał poruszać tego tematu ze mną, swoim obrońcą, i nawet teraz odmawia współpracy w tej kwestii. Jest oczywiste, że na tym etapie sprawy wyjawienie przez niego wszystkich szczegółów ma kluczowe znaczenie. A mimo to pan Cayhall nie chce tego zrobić. Są fakty, które powinniśmy poznać, ale nasz klient nie chce mówić.  Wedge poczuł jednocześnie zdenerwowanie i ulgę. Skazany trzymał się twardo, chociaż jego adwokaci próbowali wszystkiego.
       Adam zadał jeszcze kilka pytań i usiadł. Roxburgh zadał tylko jedno:
        Kiedy ostatni raz rozmawiał pan z Samem Cayhallem, panie Goodman? Goodman zawahał się, myśląc nad odpowiedzią. Naprawdę nie pamiętał dokładnej daty.
        Nie jestem pewien  odparł.  Jakieś dwa czy trzy lata temu.
        Dwa czy trzy? I pan jest jego obrońcą?
        Jestem jednym z jego obrońców. Obecnie sprawę prowadzi głównie pan Hall, który spędził ze swoim klientem olbrzymią liczbę godzin w ostatnim miesiącu.
       Roxburgh usiadł i Goodman wrócił na swoje miejsce za stołem.
        Nie mamy więcej świadków, Wysoki Sądzie  powiedział Adam.
        Proszę wezwać swojego pierwszego świadka, panie Roxburgh  rzekł Slattery.
        Stan Missisipi wzywa pułkownika Georgea Nugenta  oznajmił Roxburgh.
       Nugent został znaleziony na korytarzu i odprowadzony na miejsce dla świadków. Jego oliwkowa koszula i spodnie były idealnie wyprasowane. Buty lśniły nienagannie. Nugent odpowiedział na podstawowe pytania dotyczące tego, kim jest i gdzie pracuje.
        Byłem w Parchman godzinę temu  powiedział, spoglądając na zegarek.  Właśnie przyleciałem stamtąd helikopterem.
        Kiedy ostatni raz widział pan Sama Cayhalla?  zapytał Roxburgh.
        Dziś o dziewiątej rano, kiedy przenoszono go do Celi Obserwacyjnej.
        Czy sprawiał wrażenie zdrowego na umyśle, czy też ślinił się w kącie jak imbecyl?
       Adam zaczął się podnosić, żeby zgłosić sprzeciw, ale Goodman chwycił go za ramię.
        Sprawiał wrażenie absolutnie zdrowego na umyśle  odparł Nugent gorliwie.  Zachowywał się zupełnie normalnie. Zapytał mnie, dlaczego przenosimy go z jednej celi do drugiej. Rozumiał, co się dzieje. Nie podobało mu się to, ale z drugiej strony skazańcowi podoba się w tych dniach niewiele rzeczy.
        Widział go pan wczoraj?
        Tak.
        Zachowywał się normalnie, czy też leżał na łóżku jak warzywo?
        Och, był całkiem rozmowny.
        O czym rozmawialiście?
        Miałem listę rzeczy, które musiałem z nim ustalić. Sam zachowywał się bardzo wrogo, zagroził mi nawet fizycznym atakiem. To niezwykle szorstki człowiek, o ostrym języku. Potem uspokoił się trochę, rozmawialiśmy o jego ostatnim posiłku, o świadkach egzekucji, o tym, co zrobić z jego rzeczami osobistymi. Tego typu sprawach. Rozmawialiśmy też o samej egzekucji.
        Czy zdaje sobie sprawę, że ma zostać stracony? Pułkownik parsknął śmiechem.
        Co to ma być za pytanie?
        Niech pan po prostu odpowie  rzekł Slattery bez uśmiechu.
        Oczywiście, że tak. Doskonale zdaje sobie sprawę z tego, co się dzieje. Nie jest wariatem. Powiedział mi, że egzekucja nie odbędzie się, ponieważ jego obrońcy, jak to ujął, wytoczą ciężką artylerię. Chodziło mu zapewne o to, co ma miejsce tutaj.  Nugent zatoczył rękami wskazując całą salę.
       Roxburgh zapytał o poprzednie spotkania z więźniem i świadek opisał je nie szczędząc szczegółów. Zdawał się pamiętać każde słowo, jakie Sam wypowiedział w ciągu ostatnich dwóch tygodni, a szczególnie jego sarkastyczne i kąśliwe uwagi.
       Adam wiedział, że to wszystko prawda. Naradził się szybko z Garnerem Goodmanem i postanowił zrezygnować z przesłuchania krzyżowego. I tak nie zdołałby nic osiągnąć.
       Nugent opuścił miejsce dla świadków i wymaszerował z sali. Miał misję do spełnienia. Potrzebowano go w Parchman.
       Drugim świadkiem stanu Missisipi była doktor psychiatrii B. Stegall, pracująca dla wydziału więziennictwa. Podeszłado krzesła dla świadków, podczas gdy Roxburgh konferował z Morrisem Henry.
        Proszę podać imię i nazwisko do protokołu  powiedział Slattery.
        Doktor B. Stegall.
        Be?  zapytał nie rozumiejąc Slattery.
        Nie. B. To inicjał.
       Slattery popatrzył na nią, a potem na Roxburgha, który wzruszył ramionami, jakby nie wiedział, co powiedzieć.
       Sędzia pochylił się w stronę wejścia dla świadków i spojrzał na doktor Stegall.
        Proszę posłuchać, pani doktor, nie prosiłem o pani inicjał, ale o imię. Niech pani poda je do protokołu i to szybko.
       Doktor Stegall odwróciła wzrok, odchrząknęła i powiedziała z niechęcią:
        Brunchilda.
       Nic dziwnego, pomyślał Adam. Dlaczego nie zmieniła go sobie na jakieś inne?
       Roxburgh wykorzystał moment i błyskawicznie zadał jej serię pytań na temat kwalifikacji zawodowych i doświadczenia. Slattery już wcześniej uznał je za wystarczające.
        A teraz, doktor Stegall  zaczął Roxburgh, uważając, by nie zwracać się do niej po imieniu.  Kiedy spotkała się pani z Samem Cayhallem? Doktor Stegall trzymała w ręku kartkę papieru, na którą teraz zerknęła.
        W czwartek, dwudziestego szóstego lipca  odpowiedziała.
        Jaki był powód tej wizyty?
        Do moich obowiązków należy między innymi odwiedzanie więźniów bloku śmierci, szczególnie tych, którzy mają być niedługo straceni. Służę im poradą i przepisuję leki, jeśli o nie poproszą.
        Proszę opisać stan psychiczny pana Cayhalla.
        Pan Cayhall jest mężczyzną żwawym, bardzo bystrym i obdarzonym niezwykle ciętym językiem. Czasem staje się wręcz niegrzeczny. W stosunku do mnie zachował się właśnie niegrzecznie. Zażądał, żebym więcej do niego nie przychodziła.
        Czy rozmawialiście o egzekucji?
        Tak. Pan Cayhall wiedział, ze zostało do niej trzynaście dni, i oskarżył mnie, że próbuję dać mu lekarstwa, tak by nie sprawiał kłopotu, kiedy nadejdzie jego czas. Wykazał też troskę o innego więźnia, Randyego Dupree, który według niego powoli tracił zmysły. Bardzo niepokoił się o tego więźnia i zaatakował mnie za to, że jeszcze go nie zbadałam.
        Czy w pani opinii Sam Cayhall cierpi na jakąkolwiek formę zaburzeń psychicznych?
        Absolutnie nie. Wykazał całkowitą jasność umysłu.
        Nie mam dalszych pytań  powiedział Roxburgh i usiadł. Adam podszedł zdecydowanie do mównicy.
        Proszę nam powiedzieć, doktor Stegall, jak czuje się Randy Dupree?  zapytał głośno.
        Ja, hmm, nie zdołałam się z nim jeszcze spotkać.
        Sam powiedział pani o nim trzynaście dni temu, a pani nie chciało się go zbadać?
        Byłam zajęta.
        Jak długo pracuje pani na obecnym stanowisku?
        Od czterech lat.
        A ile razy w ciągu tych czterech lat rozmawiała pani z Samem Cayhallem?
        Raz.
        Nie interesuje się pani zbytnio więźniami z bloku śmierci, prawda, doktor Stegall?
        Ależ interesuję się.
        W takim razie ilu więźniów przebywa obecnie w bloku śmierci?
        Cóż, hmm, nie jestem pewna. Około czterdziestu, jak sądzę.
        Aż iloma z nich pani rozmawiała? Proszę podać nam parę nazwisk.
       Czy był to strach, gniew, czy niewiedza, nikt nie potrafił stwierdzić. Brunchilda jednak zamarła. Skrzywiła się i pochyliła głowę, wyraźnie próbując przypomnieć sobie jakieś nazwisko, bezskutecznie jednak. Adam pozwolił jej zastanawiać się tak przez chwilę, a potem rzekł:
        Dziękuję pani, doktor Stegall.  Odwrócił się i wrócił na swoje miejsce.
        Proszę wezwać następnego świadka  zarządził Slattery.
        Stan Missisipi wzywa sierżanta Clydea Packera.
       Packer został wywołany z korytarza i zaprowadzony na początek sali. Nadal miał na sobie mundur, ale zdążył odpiąć pistolet. Przysiągł mówić prawdę i usiadł na krześle dla świadków.
       Efekt, jaki wywarło jego zeznanie, nie był zaskoczeniem dla Adama. Oto był uczciwy człowiek, który po prostu opisał to, co widział. Znam Sama od dziewięciu lat, powiedział, i dzisiaj jest to ten sam człowiek co wtedy. Pisze listy i dokumenty przez cały dzień i czyta wiele książek, szczególnie prawniczych. Przygotowuje apelacje dla swoich kumpli z Bloku i wystukuje listy do przyjaciółek i żon tym, którzy nie znają się za bardzo na ortografli. Pali nałogowo papierosy, ponieważ chce umrzeć, zanim państwo zdąży mu w tym pomóc. Udziela pożyczek przyjaciołom. Według skromnej opinii Packera Sam był teraz tak samo normalny jak przed dziewięcioma laty.
       I równie bystry.
       Slattery przysuną) się odrobinę bliżej krawędzi stołu, kiedy Packer zaczął opisywać codzienną partię warcabów, jaką Sam rozgrywał z Henshawem albo Gullittem.
        Czy wygrywa?  przerwał Wysoki Sąd.
        Prawie zawsze.
       Najważniejszy moment rozprawy nastąpił być może wtedy, gdy Packer opowiedział o wydarzeniu sprzed tygodnia. Kiedy Packer robił poranny obchód, Sam zapytał go, czy mógłby obejrzeć przed śmiercią swój ostatni wschód słońca. Wiedział, że ma umrzeć, stwierdził, że jest na to przygotowany i powiedział, że chciałby wyjść któregoś ranka na wybieg po wschodniej stronie i zobaczyć, jak wstaje słońce. Packer zajął się więc tym, i w ostatnią sobotę Sam spędził całą godzinę na dworzu popijając kawę i czekając na wschód. Potem bardzo dziękował.
       Adam nie miał pytań do Packera. Sierżant został zwolniony i opuścił salę.
       Rmburgh oznajmił, że następnym świadkiem będzie Ralph Griffin, kapelan więzienny. Griffin stanął na miejscu dla świadków i rozejrzał się niespokojnie po sali. Podał swoje personalia, a potem spojrzał ostrożnie na Roxburgha.
        Zna ojciec Sama Cayhalla?  zapytał Roxburgh.
        Tak.
        Czy rozmawiał z nim ojciec ostatnio?
        Tak.
        Kiedy to było?
        Ostatni raz wczoraj, w niedzielę.
        I czy mógłby ojciec opisać nam jego stan psychiczny?
        Nie mógłbym.
        Słucham?
        Powiedziałem, że nie mógłbym opisać jego stanu psychicznego.
        Dlaczego?
        Ponieważ jestem teraz jego przewodnikiem duchowym i wszystko, co Sam mówi lub robi w mojej obecności, jest poufne. Nie mogę zeznawać przeciwko panu Cayhallowi.
       Roxburgh zawahał się na moment, próbując zdecydować, co ma robić dalej. Było oczywiste, że ani on, ani jego uczeni asystenci nie przewidzieli takiej sytuacji. Być może założyli, że skoro kapelan pracuje dla władz państwowych, to będzie współpracował. Griffin czekał z gotowością na atak Roxburgha.
       Slattery załatwił jednak sprawę szybko.
        To właściwe stanowisko, panie Roxburgh. Tego świadka nie powinno tutaj być. Kto następny?
        Nie mam więcej świadków  powiedział prokurator stanowy, chcąc jak najszybciej zejść z mównicy i wrócić na swoje miejsce za stołem.
       
       Wysoki Sąd pisał coś przez dłuższą chwilę, a potem ogłosił:
        Przeanalizuję tę sprawę i wydam decyzję, zapewne jutro z samego rana. Kiedy tylko to nastąpi, powiadomię przedstawicieli obu stron. Nie musicie tutaj czekać. Zadzwonimy do was. Zamykam rozprawę.
       Wszyscy wstali i ruszyli do drzwi. Adam podszedł do ojca Griffina i podziękował mu, a potem wrócił do stołu, gdzie czekali Goodman, Hez Kerry, profesor Glass i studenci. Naradzali się szeptem, aż sala opustoszała, a potem wyszli. Ktoś, zaproponował obiad i drinki. Dochodziła już dziewiąta.
       Dziennikarze tłoczyli się przed drzwiami sali. Adam kilka razy nie zatrzymując się odmówił grzecznie komentarza. Rollie Wedge szedł za nim i Garnerem Goodmanem po zatłoczonym korytarzu. Zniknął, kiedy opuścili budynek.
       Na zewnątrz pracowały dwie grupy kamer. Na frontowych schodach przemawiał Rmburgh, a kawałek dalej wypowiadał się gubernator. Adam usłyszał, jak McAllister mówi, że rozważał zastosowanie prawa łaski i że zapowiada się długa noc. Następny dzień miał być jeszcze cięższy. Ktoś zapytał, czy gubernator ma zamiar obserwować egzekucję, ale Adam nie dosłyszał odpowiedzi.
       
       Poszli do Hal and Mals, popularnej restauracji w centrum miasta. Hez znalazł duży stół w rogu blisko wejścia i zamówił dla każdego po piwie. W tyle brzdąkał zespół bluesowy. W sali jadalnej i przy barze było tłoczno.
       Adam usiadł w kącie, koło Heza, i rozluźnił się po raz pierwszy od wielu godzin. Piwo szybko spłynęło mu do żołądka i uspokoiło go. Zamówili ryż z czerwoną fasolą i rozmawiali o rozprawie. Hez powiedział, że Adam zaprezentował się z jak najlepszej strony, a studenci prawa byli dla niego pełni podziwu. Powiało optymizmem. Adam podziękował wszystkim za pomoc. Goodman i Glass siedzieli przy drugim końcu stołu, zatopieni w rozmowie na temat innej sprawy. Czas płynął wolno i kiedy wreszcie pojawił się obiad, Adam zaatakował go żarłocznie.
        To pewnie nie najlepszy czas na poruszanie tego tematu  powiedział Hez prawie nie otwierając ust. Nie chciał, żeby ktokolwiek go usłyszał. Zespół grał teraz jeszcze głośniej.
        Domyślam się, że wrócisz do Chicago, kiedy to wszystko się skończy  ciągnął Hez spoglądając na Goodmana, który wciąż dyskutował z profesorem.
        Sądzę, że tak  odparł Adam bez przekonania. Nie miał jeszcze czasu, by zastanowić się nad przyszłością.
        Cóż, chciałem tylko, żebyś wiedział, że w naszym biurze zwalnia się posada. Jeden z moich chłopców otwiera prywatną kancelarię i szukamy nowego prawnika. Wiesz, zajmujemy się tylko wyrokami śmierci.
        Masz rację  rzekł Adam.  To rzeczywiście nie najlepszy moment na poruszanie tego tematu.
        To trudna robota, ale dająca satysfakcję. Poza tym niosąca wiele smutku. Ale potrzebna.  Hez ugryzł kawałek kiełbasy i popił go piwem.  Pensje są kiepskie, w porównaniu z tym, co zarabiasz w firmie. Napięty budżet, długi dzień pracy, dużo klientów.
        Pensja?
        Zacząłbyś od trzydziestu tysięcy.
        W Chicago zarabiam teraz sześćdziesiąt dwa. I niedługo dostanę podwyżkę.
        Znam to. Zarabiałem siedemdziesiąt w dużej firmie w Waszyngtonie,
       kiedy zdecydowałem się przyjechać tutaj. Byłem na najlepszej drodze do zostania wspólnikiem, ale nie miałem trudności z podjęciem tej decyzji. Pieniądze to nie wszystko.
        Lubisz tę pracę?
        Polubiłem ją z czasem. Walczenie z systemem w ten sposób wymaga silnych przekonań moralnych. Zastanów się nad tym. Goodman patrzył teraz w ich stronę.
        Jedziesz dzisiaj do Parchman?  zapytał głośno.
       Adam kończył drugie piwo. Chciał wypić trzecie, ale postanowił spasować.
       Szybko ogarniało go zmęczenie.
        Nie. Poczekam do rana, aż czegoś się dowiemy. Jedli i pili, słuchając, jak Goodman, Glass i Kerry opowiadają o bitwach, jakie stoczyli. Lało się piwo i nastrój zmienił się z optymizmu w niezachwianą pewność.
       Sam leżał w ciemnościach i czekał na pomoc. Oglądał wieczorne wiadomości i dowiedział się, że rozprawa dobiegła końca i że zegar nadal tyka. Nie odroczono egzekucji. Jego życie było w rękach sędziego federalnego. Minutę po północy zamknął oczy i odmówił modlitwę. Poprosił Boga, żeby pomógł Lee w jej kłopotach, żeby czuwał nad Carmen i dał Adamowi siłę przetrwania tego, co nieuniknione.
       Zostały mu dwadzieścia cztery godziny życia. Skrzyżował ręce na piersiach i zasnął.

ROZDZIAŁ 47
       
       Punktualnie o siódmej trzydzieści Nugent zamknął drzwi i rozpoczął odprawę. Stanął na początku sali i obrzucił wzrokiem szeregi swoich ludzi.
        Właśnie opuściłem SMB  powiedział poważnym tonem.  Więzień zachowuje się trzeźwo i normalnie. W niczym nie przypomina owego bełkocącego imbecyla, o którym pisały dzisiejsze gazety.  Nugent przerwał i uśmiechnął się, czekając na reakcję. Ta jednak nie nastąpiła.  Zjadł właśnie śniadanie i zaczął już marudzić, że chce wyjść na spacer. Nie otrzymaliśmy żadnej wiadomości z sądu federalnego w Jackson, więc jeśli nic się nie zmieni, egzekucja odbędzie zgodnie z planem. Mam rację, panie Mann?
       Lucas siedział przy stole po drugiej stronie sali i czytał gazetę próbując nie zwracać uwagi na pułkownika.
        Tak  odparł.
        Dalej. Są dwie szczególnie istotne kwestie. Pierwsza to dziennikarze. Przydzieliłem sierżanta Morelanda do pilnowania tych sukinsynów. Wpuścimy ich do Punktu Informacyjnego tuż przy głównej bramie i spróbujemy tam przytrzymać. Otoczymy Punkt strażnikami i niech te pismaki dalej sami sobie radzą. Dziś o czwartej po południu przeprowadzę loterię, która wskaże, kto z dziennikarzy będzie mógł obserwować egzekucję. Do wczoraj było ponad sto zgłoszeń. Należy im się pięć miejsc.
       Drugi problem: to, co dzieje się przed główną bramą. Gubernator zgodził się przydzielić nam dodatkowo trzydziestu policjantów. Spodziewamy się ich niedługo. Nie powinniśmy zbliżać się zanadto do demonstrantów, szczególnie do skinheadów, to zwyczajni wariaci, z drugiej jednak strony musimy utrzymywać porządek. Wczoraj wybuchły dwie bójki i sytuacja mogła pogorszyć się w szybkim tempie, gdybyśmy nie byli czujni. Jeśli sąd nie udzieli odroczenia, atmosfera może stać się jeszcze gorętsza. Jakieś pytania?
       Nie było żadnych.
        Bardzo dobrze. Oczekuje od wszystkich pełnego spokoju i odpowiedzialnego działania. Rozejść się.  Zasalutował sprężyście, z dumą patrząc, jak jego ludzie wychodzą z sali.
       
       Sam usiadł okrakiem na ławce, położył na niej szachownicę i zaczął cierpliwie czekać na pojawienie się J.B. Gullitta. Popijał zimne resztki kawy.
       Gullitt wyszedł na dwór i poczekał, aż strażnik zdejmie mu kajdanki. Pomasował sobie przeguby, osłonił oczy przed słońcem i spojrzał na siedzącego samotnie przyjaciela. Potem podszedł do ławki i zajął miejsce przed szachownicą.
       Sam ani razu nie podniósł wzroku.
        Dostałeś jakieś dobre wieści, Sam?  zapytał Gullitt nerwowo.  Powiedz mi, że do tego nie dojdzie.
        Zrób ruch  odparł Sam, patrząc na szachownicę.
        Nie może do tego dojść  rzekł błagalnym tonem.
        Twoja kolej, żeby zaczynać. Ruszaj się. Gullitt powoli opuścił wzrok.
       
       Główną teorią poranka było to, że im dłużej Slattery zwleka z wydaniem decyzji, tym większa jest szansa na odroczenie. Była to jednak mądrość tych, którzy modlili się o taki obrót spraw. Do dziewiątej trzydzieści nie nadeszła żadna wiadomość.
       Adam czekał w biurze Heza Kerryego, które zamieniono w sztab operacyjny na ostatnie dwadzieścia cztery godziny. Goodman przebywał na drugim końcu miasta, gdzie pilnował akcji nękania gubernatora telefonami, zadania, które zdawało się sprawiać adwokatowi przyjemność. John Bryan Glass zajął miejsce przed gabinetem Slatteryego.
       Gdyby Slattery odrzucił wniosek, niezwłocznie złożyliby apelację w Piątym Obwodzie. Jej tekst był gotowy już od dziewiątej, na wszelki wypadek. Kerry przygotował też podanie o odroczenie egzekucji do Sądu Najwyższego Stanów Zjednoczonych, gdyby okazało się, że przegrali też w Piątym Obwodzie. Dokumenty czekały. Wszyscy czekali;
       Żeby zająć się czymś konkretnym, Adam telefonował do każdego, kto przyszedł mu do głowy. Najpierw do Carmen w Berkeley. Spała, ale miała się dobrze. Potem do domu Lee, gdzie oczywiście nikt nie odpowiadał. Następnie do biura Phelpsa i porozmawiał z jego sekretarką. Do Darlene, żeby powiedzieć jej, że nie wie, kiedy wróci. Do McAllistera, ale linia była zajęta. Może zablokowali ją studenci Goodmana.
       Wreszcie zatelefonował do Sama i opowiedział mu o rozprawie, kładąc szczególny nacisk na postawę ojca Griffina. Wyjaśnił, że Packer również zeznawał i mówił tylko prawdę. Nugent zachowywał się oczywiście jak idiota. Obiecał swemu klientowi, że przyjedzie do Parchman koło południa. Sam poprosił, żeby zrobił to jak najszybciej.
       O jedenastej atmosfera była napięta i wszyscy przeklinali Slatteryego. Adam też miał dość. Zadzwonił do Goodmana i powiedział, że jedzie do Parchman. Pożegnał się z Hezem Kerrym i podziękował mu raz jeszcze.
       Potem wskoczył do samochodu i popędził na północ Autostradą 49. Gdyby jechał zgodnie z przepisami, w Parchman znalazłby się dopiero po dwóch godzinach. Wyszukał stację radiową, która obiecywała najświeższe wiadomości co pół godziny, i zaczął słuchać nie kończącej się debaty na temat kasyn gry w Missisipi. W wiadomościach o jedenastej trzydzieści nie było nic nowego na temat egzekucji Sama.
       Jechał sto czterdzieści i sto pięćdziesiąt na godzinę, wyprzedzając na ciągłych liniach, na zakrętach i mostach. Łamał ograniczenia w małych wsiach i miasteczkach. Nie wiedział, co ciągnie go do Parchman z taką siłą. I tak nie miał tam zbyt wiele do roboty. Miejsce na manewry prawnicze zostało w Jackson. Mógł tylko siedzieć z Samem i liczyć pozostałe godziny. Lub, być może, fetować otrzymanie cudownego prezentu od sądu federalnego.
       Zatrzymał się przy przydrożnym sklepie spożywczym w wiosce Flora, żeby kupić benzynę i sok owocowy, i odjeżdżał właśnie od dystrybutora, kiedy usłyszał wiadomości. Prowadzący audycję na temat kasyn, dotąd znudzony i małomówny, drżącym z podniecenia głosem donosił o sensacyjnym przełomie w sprawie Cayhalla. Sędzia sądu okręgowego F.Lynn Slattery odrzucił właśnie dwa ostatnie pisma obrońcy Sama, w tym wniosek o stwierdzenie niepoczytalności skazańca. Apelacji w Piątym Obwodzie spodziewano się w przeciągu godziny. Cayhall zrobił właśnie ogromny krok w stronę komory gazowej, powiedział spiker dramatycznym tonem.
       Zamiast nacisnąć gaz, Adam zwolnił do rozsądnej prędkości i zaczął popijać sok. Wyłączył radio. Uchylił okno, żeby zrobić przewiew. Przez wiele mil przeklinał Slatteryego, mówiąc do przedniej szyby i wynajdując wszelkiego rodzaju wyzwiska. Było już po dwunastej. Slattery mógł z łatwością wydać swoją decyzję już pięć godzin wcześniej. Do diabła, gdyby miał odwagę, wydałby ją poprzedniego wieczora. Adam mógł już być w siedzibie Piątego Obwodu. Dla równego rachunku przeklął też Brecka Jeffersona.
       Sam mówił mu od początku, że stan Missisipi potrzebuje egzekucji. Wlókł się z tyłu za Luizjaną, Teksasem i Florydą. Nawet Alabama, Georgia i Wirginia gazowały i zabijały prądem w bardziej satysfakcjonującym tempie. Coś należało z tym zrobić. Apelacje nigdy się nie kończyły. Nadszedł czas stracić kogoś i pokazać krajowi, że Missisipi poważnie traktuje prawo i porządek.
       Adam uwierzył w końcu w to wszystko.
       Na jakiś czas przestał przeklinać. Skończył sok i wyrzucił butelkę do rowu, w bezpośredni sposób łamiąc obowiązujący w stanie Missisipi przepis zabraniający śmiecenia. Miałby trudności z łagodnym wyrażeniem swojej opinii na temat stanu Missisipi i jego praw.
       Wyobraził sobie Sama siedzącego w celi, oglądającego telewizje, słuchającego wiadomości.
       Serce bolało go z żalu nad starym człowiekiem. Przegrał jako prawnik. Jego klient miał zostać zabity przez państwo, a on nie mógł temu w żaden sposób przeszkodzić.
       
       Wiadomość zelektryzowała armię dziennikarzy i kamerzystów obozujących wokół małego Punktu Informacyjnego przy głównej bramie. Wszyscy zebrali się przy przenośnych telewizorach i oglądali programy swoich stacji z Jackson i Memphis. Przynajmniej cztery ekipy nadały krótkie materiały na żywo. Niewielki teren wokół Punktu Informacyjnego otoczony linami i barierkami był uważnie pilnowany przez ludzi Nugenta.
       Hałas wzdłuż szosy wzrósł zauważalnie, kiedy wiadomości dotarły do protestujących. Manifestanci Klanu, teraz w sile stu ludzi, zaczęli skandować głośno w stronę budynku administracji. Skinheadzi, naziści i Aryjczycy rzucali obelgi na każdego, kto chciał ich słuchać. Zakonnice i inni cisi demonstranci siedzieli pod parasolami i próbowali nie zwracać uwagi na awanturujących się sąsiadów.
       Sam usłyszał wiadomość biorąc do ręki miskę z surówką z rzepy, swoim przedostatnim posiłkiem w życiu. Wbił wzrok w telewizor, patrząc na doniesienia to z Jackson, to z Parchman. Młody czarny prawnik, o którym nigdy nie słyszał, mówił dziennikarzowi o tym, co oni, reszta obrońców Cayhalla, zamierza teraz zrobić.
       Przyjaciel Sama, Buster Moac, stwierdził zrzędliwym głosem, że jego sprawą zajmuje się tylu adwokatów, że nie wiadomo już, kto go broni, a kto próbuje zabić. Sam był jednak pewien, że Adam kontroluje sytuację.
       Dokończył surówkę z rzepy i odstawił miskę na tacę stojącą w nogach łóżka. Podszedł do krat i spojrzał krzywo na obserwującego go beznamiętnie strażnika. W korytarzu panowała cisza. Wszyscy włączyli telewizory i z chorobliwym zainteresowaniem wpatrywali się w ekran. Nie było słychać ani jednego głosu, co samo w sobie zdarzało się niezwykle rzadko.
       Sam ściągnął swój czerwony kombinezon, złożył go i rzucił w kąt. Kopnął gumowe klapki pod łóżko, by nie zobaczyć ich już nigdy. Starannie położył swoje nowe ubranie na łóżku, oddzielnie poszczególne części garderoby, a potem rozpiął koszulę z krótkimi rękawami i włożył ją. Pasowała jak ulał. Wciągnął spodnie ze sztywnej tkaniny koloru khaki, zapiął rozporek i guzik w pasie. Spodnie były o pięć centymetrów za długie, usiadł więc na krześle i starannie podwiną) nogawki. Włożył grube bawełniane skarpetki. Wzuł buty, odrobinę za duże, ale mimo to pasujące zupełnie nieźle. Pasek wydawał nieco za długi i zbyt sztywny, ale Sam nie przejął się tym zupełnie.
       Włożenie prawdziwego ubrania przywołało nagle bolesne wspomnienia z wolnego świata. Takie spodnie nosił przez czterdzieści lat, dopóki go me zamknięto. Kupował je w starym sklepie przemysłowym na rynku w Clantom, zawsze trzymał cztery czy pięć par w dolnej szufladzie wielkiej komody. Jego żona nie krochmaliła ich, więc po kilku praniach zaczynały przypominać w dotyku stare spodnie od piżamy. Wkładał je do pracy i wkładał do miasta. Łaził w takich spodniach na wyprawy rybackie z Eddiem i w nich siedział na werandzie kołysząc małą Lee. Chodził w nich do kawiarni i na spotkania Klanu. Tak, miał je na sobie również podczas tego wyjazdu do Greenvile. kiedy podłożyli bombę w biurze radykalnego działacza żydowskiego.
       Usiadł na łóżku i dotknął ostrych kantów pod kolanami. Minęło dziewięć lat i pięć miesięcy od czasu, gdy miał na sobie takie spodnie. Tym bardziej powinien pójść w nich do komory gazowej.
       Potem miały zostać zdjęte z jego ciała, umieszczone w worku i spalone.
       
       Adam wstąpił najpierw do gabinetu Lucasa Manna. Louise przy głównej bramie przekazała mu wezwanie mówiąc, że sprawa jest ważna. Mann zamknął drzwi za Adamem i wskazał mu krzesło. Adam wolał stać. Chciał jak najszybciej zobaczyć się z Samem.
        Piąty Obwód otrzymał pismo trzydzieści minut temu  powiedział Mann.  Myślałem, że będziesz chciał skorzystać z mojego telefonu, żeby zadzwonić do Jackson.
        Dziękuję. Ale zadzwonię już z Bloku.
        W porządku. Co pół godziny kontaktuję się z biurem prokuratora stanowego, więc jeśli wydarzy się coś nowego, to dam ci znać.
        Dzięki.  Adam drżał lekko.
        Co Sam chce na ostatni posiłek?
        Zapytam go za chwilę.
        Okay. Zadzwoń do mnie albo powiedz Packerowi. Co ze świadkami?
        Sam nie chce żadnych.
        Nawet ciebie?
        Nawet mnie. Uzgodniliśmy to już dawno.
        Dobrze. To chyba wszystko. Posłuchaj, mam tu faks i telefon, a atmosfera jest odrobinę spokojniejsza. Gdybyś czegoś potrzebował, nie krępuj się.
        Dzięki  odparł Adam i wyszedł. Podjechał wolno pod Blok i zaparkował po raz ostatni na piaszczystym spłachetku ziemi przy siatce. Podszedł wolno do wieżyczki strażniczej i włożył kluczyki do wiadra.
       Ledwie cztery tygodnie temu po raz pierwszy stanął w tym miejscu i patrzył, jak wiadro zsuwa się w dół, myśląc, jak prymitywny, a jednocześnie skuteczny jest to system. Zaledwie cztery krótkie tygodnie! Wydawało się, że minęły lata.
       Przeszedł przez podwójną bramę i spotkał się z Maleńkim na schodach.
       Sam był już w biurze wejściowym. Siedział na biurku ł wpatrywał się w błyszczące czubki swoich butów.
        Spójrz na moje nowe ciuchy  powiedział z dumą, kiedy wnuk wszedł do środka.
       Adam podszedł bliżej i przyjrzał się nowej garderobie. Sam promieniał. Był gładko ogolony.
        Gustowne. Naprawdę gustowne  pochwalił Adam.
        Elegant ze mnie, co?
        Wyglądasz świetnie, Sam. To Donnie przywiózł ci to wszystko?
        Tak. Kupił wszystko w sklepie z tanią odzieżą. Chciałem już zamawiać rzeczy od projektantów w Nowym Jorku, ale pomyślałem, że co tam, do diabła, to w końcu tylko egzekucja. Powiedziałem ci, że nie pozwolę, by zabili mnie w jednym z tych czerwonych więziennych garniturków. Ściągnąłem go niedawno, ze świadomością, że już nigdy więcej nie będę musiał go wkładać. Było to naprawdę wspaniałe uczucie.
        Słyszałeś ostatnie wiadomości?
        Pewnie. Wszystkie stacje o tym gadają. Przykro mi z powodu rozprawy.
        Pozew jest teraz w Piątym Obwodzie i jestem dobrej myśli. Mamy tam niezłe szansę.
       Sam uśmiechnął się i odwrócił wzrok, tak jak starszy pan, który usłyszał niewinne kłamstwo z ust małego chłopca.
        W południe pokazali w telewizji jakiegoś czarnego adwokata, który powiedział, że pracuje dla mnie. O co tu, u diabła, chodzi?
        To był zapewne Hez Kerry.  Adam położył neseser na biurku i usiadł.
        Czy jemu też płacę?
        Tak, płacisz mu tyle samo co mnie.
        Byłem tylko ciekaw. Ten świrnięty doktor, jak mu tam, Swinn? Musiał mnie nieźle ośmieszyć.
        To było przygnębiające. Kiedy skończył zeznawać, cała sala wyobraziła sobie ciebie, jak fruwasz po celi, zgrzytając zębami i sikając na podłogę.
        Cóż, wkrótce moje cierpienia dobiegną końca.  Sam mówił głośno i wyraźnie, niemal wyzywająco. W jego słowach nie było śladu strachu.  Posłuchaj, chcę cię poprosić o małą przysługę  powiedział sięgając po jeszcze jedną kopertę.
        O kogo chodzi tym razem? Sam podał kopertę Adamowi.
        Chcę, żebyś wyszedł z tym na szosę przed główną bramą, znalazł przywódcę tej bandy krzykaczy i przeczytał mu to na głos. Postaraj się, żeby zarejestrowały to kamery, bo ludzie powinni dowiedzieć się, co tu napisałem.
        A co napisałeś?  zapytał Adam podejrzliwie.
        List jest krótki i konkretny. Proszę, żeby wrócili do domów i pozwolili mi umrzeć w spokoju. O przeważającej części tych grup nigdy nie słyszałem, a one zwyczajnie wykorzystują moją śmierć dla własnej reklamy.
        Nie możesz ich zmusić, żeby odjechali.
        Wiem. I nie spodziewam się, że to zrobią. Ale w telewizji wygląda to tak, jakby byli moimi przyjaciółmi i kumplami. Nie znam tam nawet jednej osoby.
        Nie jestem pewien, czy to najlepszy pomysł w tym momencie  powiedział Adam.
        Dlaczego?
        Ponieważ właśnie staramy się przekonać Piąty Obwód, że jesteś warzywem, kompletnie niezdolnym do wyrażania tak skomplikowanych myśli. Sam rozgniewał się nagle.
        Wy prawnicy  warknął.  Czy wy nigdy się nie poddajecie? To koniec, przestań udawać.
        To wcale nie koniec.
        Dla mnie tak. A teraz weź ten cholerny list i zrób, co ci powiedziałem.
        Teraz?  zapytał Adam spoglądając na zegarek. Było wpół do drugiej.
        Tak! Teraz! Poczekam tutaj na ciebie.
       
       Adam zaparkował przy wartowni przed główną bramą i wyjaśnił Louise, co ma zamiar zrobić. Był zdenerwowany. Louise zerknęła na białą kopertę w jego dłoni i zawołała dwóch umundurowanych strażników. Strażnicy przeprowadzili go przez bramę i ruszyli za nim ku demonstrantom. Niektórzy dziennikarze rozpoznali go i podbiegli ku niemu natychmiast. Adam i strażnicy szli szybko wzdłuż siatki ignorując ich pytania. Był przestraszony, lecz pełen determinacji, a towarzystwo strażników uspokajało go nieco.
       Podszedł prosto do białoniebieskiego namiotu, w którym mieścił się sztab Klanu, i kiedy zatrzymał się, czekała już na niego grupa odzianych w białe płaszcze ludzi. Dziennikarze otoczyli wszystkich szczelnym kołem.
        Kto jest tutaj przywódcą?  zapytał, wstrzymując oddech.
        A kto chce to wiedzieć?  odezwał się potężnie zbudowany młodzieniec z czarną brodą i ogorzałymi policzkami. Kropelki potu zalśniły na jego powiekach, kiedy wystąpił do przodu.
        Mam tutaj oświadczenie Sama Cayhalla  powiedział Adam głośno i dziennikarze przysunęli się jeszcze bliżej. Zaszumiały kamery. Mikrofony i dyktafony uniosły się w powietrze.
        Cisza!  krzyknął ktoś.
        Cofnąć się  warknął jeden ze strażników.
       Grupa członków Klanu, w identycznych płaszczach, ale bez kapturów, stanęła ciasno przed Adamem. Żadnego z nich nie pamiętał ze swojego niedzielnego starcia. Ci faceci nie wyglądali zbyt przyjaźnie.
       Skandowanie ucichło, kiedy tłum przycisnął się bliżej, żeby usłyszeć obrońcę Sama.
       Wyciągnął list z koperty i ujął go w dwie ręce.
        Nazywam się Adam Hall i jestem obrońcą Sama Cayhalla. Trzymam tu jego oświadczenie  powiedział.  Nosi ono dzisiejszą datę i jest zaadresowane do wszystkich członków KuKluxKlanu i innych grup demonstrujących tutaj dzisiaj. Czytam: Proszę, odejdźcie. Wasza obecność nie jest dla mnie miła. Wykorzystujecie moją egzekucję dla swoich własnych celów. Nie znam żadnego z was ani nie chcę poznać. Proszę, odejdźcie niezwłocznie. Wolę umrzeć bez cyrku, jaki zorganizowaliście.
       Adam zerknął na surowe twarze, czerwone i ociekające potem.
        Ostatni akapit jest następujący, cytuję: Nie jestem już członkiem KuKluxKlanu. Potępiam tę organizację i wszystko, za czym się ona opowiada. Byłbym dzisiaj wolnym człowiekiem, gdybym nigdy nie usłyszał o KuKluxKlanie. Podpisano  Sam Cayhall.  Odwrócił kartkę i pokazał ją grupie członków Klanu, którzy stali oniemiali i zaskoczeni.
       Młodzieniec z czarną brodą i ogorzałymi policzkami skoczył do przodu, chcąc wyrwać list.
        Daj mi to!  wrzasnął, ale Adam zdołał cofnąć rękę. Strażnik postąpił do przodu i zatrzymał brodacza, który zaraz naparł na niego. Strażnik odepchnął go do tyłu i przez kilka przerażających sekund opiekunowie Adama mocowali się z kilkoma demonstrantami. Na szczęście w pobliżu byli inni strażnicy, którzy podbiegli szybko na pomoc. Błyskawicznie zaprowadzono porządek. Tłum odsunął się do tyłu.
       Adam spojrzał na manifestantów.
        Odejdźcie!  krzyknął.  Słyszeliście słowa Sama. On wstydzi się za was.
        Idź do diabła!  odkrzyknął brodaty przywódca.
       Dwaj strażnicy chwycili Adama pod ramiona i odciągnęli go, zanim demonstranci ponownie zaczęli się awanturować. Ruszyli szybko w kierunku głównej bramy, roztrącając dziennikarzy i kamerzystów. Przebiegli pędem przez bramę, mijając kolejny rząd strażników, kolejny tłum dziennikarzy i wreszcie dotarli do samochodu Adama.
        Niech pan nie przychodzi tu więcej, dobrze?  poprosił jeden ze strażników.
       
       W biurze McAllistera było więcej przecieków niż w starej toalecie. Wczesnym popołudniem, we wtorek, najbardziej sensacyjna plotka w Jackson głosiła, że gubernator poważnie rozważa możliwość zastosowania prawa łaski wobec Sama Cayhalla. Plotka rozprzestrzeniła się błyskawicznie i wkrótce dziennikarze i gapie powtarzali ją z głębokim przekonaniem. Po godzinie była już niemal niepodważalnym faktem.
       Mona Stark spotkała się z dziennikarzami w sali konferencyjnej i obiecała, że za godzinę gubernator odczyta oświadczenie. Dodała, że sądy nie skończyły jeszcze badać sprawy. Tak, McAllister zdawał sobie sprawę z istniejących nacisków.

ROZDZIAŁ 48
       
       Piątemu Obwodowi wystarczyły trzy godziny na odrzucenie wszystkich wniosków i próśb Sama Cayhalla. O trzeciej odbyła się krótka konferencja telefoniczna. Hez Kerry i Garner Goodman popędzili z budynku władz federalnych do biura Roxburgha. Prokurator stanowy miał nowoczesny system telefoniczny, przez który mogli jednocześnie rozmawiać on, Goodman, Kerry, Adam i Lucas Mann w Parchman, sędzia Robichaux w Lakę Charles, sędzina Judy w Nowym Orleanie i sędzia McNeely w Amarillo, w Teksasie. Troje sędziów wysłuchało argumentów Adama i Roxburgha i konferencję zakończono. O czwartej urzędnik sądowy zadzwonił z informacją o odrzuceniu wniosku, a wkrótce potem nadeszły faksy. Kerry i Goodman szybko przefaksowali apelację do Sądu Najwyższego Stanów Zjednoczonych.
       Więzień przechodził właśnie ostatnie badanie lekarskie, kiedy Adam skończył krótką rozmowę z urzędnikiem Piątego Obwodu. Powoli odłożył słuchawkę. Skazaniec patrzył krzywo na młodego, przestraszonego lekarza, który mierzył mu ciśnienie. Packer i Maleńki, poproszeni przez lekarza, stali obok. W pokoiku było tłoczno.
        Piąty Obwód właśnie odrzucił nasz wniosek  powiedział adwokat ponuro.  Jesteśmy w drodze do Sądu Najwyższego.
        To niezupełnie Ziemia Obiecana  rzekł Sam nie spuszczając wzroku z lekarza.
        Jestem dobrej myśli  odparł bez przekonania Adam na użytek Packera.
       Lekarz szybko schował aparat do torby.
        Skończyłem  powiedział kierując się w stronę drzwi.
        A więc jestem wystarczająco zdrowy, żeby umrzeć?  zapytał więzień.
       Lekarz otworzył drzwi i wyszedł, a za nim opuścili pokoik Packer i Maleńki. Sam wstał, rozprostował ramiona i zaczął spacerować wolno po pokoju. Buty ślizgały się nieco po podłodze, zaburzając rytm jego kroków.
        Jesteś zdenerwowany?  zapytał z nieprzyjemnym uśmiechem.
        Oczywiście. A ty, zdaje się, nie.
        Umieranie nie może być gorsze od czekania. Do diabła, jestem gotów. Chciałbym, żeby się to już skończyło.
       Adam już zaczynał jakieś banalne zdanie na temat sporych szans w Sądzie Najwyższym, nie miał jednak ochoty usłyszeć ciętej odpowiedzi. Sam chodził i palił i nie był w nastroju do pogawędek. Adam, jak zwykle, usiadł więc przy telefonie. Zadzwonił do Goodmana i Kerryego, ale obie rozmowy były krótkie. Nie mieli sobie zbyt wiele do powiedzenia, a z wcześniejszego optymizmu nic nie pozostało.
       
       Pułkownik Nugent stanął na werandzie Punktu Informacyjnego i poprosił o ciszę. Na trawniku przed nim zebrała się mała armia dziennikarzy i reporterów czekających z niecierpliwością na rozpoczęcie loterii. Na stole obok Nugenta stało aluminiowe wiadro. Każdy przedstawiciel prasy nosił na piersi pomarańczowy znaczek z numerem wydawany przez władze więzienia zamiast przepustki. Panowała absolutna cisza.
        Zgodnie z przepisami więziennymi dziennikarzom przysługuje osiem miejsc  oznajmił Nugent wolno i donośnie. Czuł, że wszystkie oczy skierowane są na niego.  Jedno miejsce przydzielone zostaje Associated Press, jedno UPI i jedno Missisipi Network. Zostaje nam więc pięć miejsc do rozlosowania. Wyciągnę pięć numerków z tego wiadra i jeśli będą odpowiadały numerom waszych przepustek, to macie szczęście. Jakieś pytania?
       Kilkudziesięciu dziennikarzy nie miało nagle żadnych pytań. Wielu spojrzało na swoje znaczki, żeby sprawdzić, jaki mają numer. Zapanowało podniecenie. Nugent dramatycznym gestem sięgnął do wiadra i wyciągnął kawałek papieru.
        Numer cztery, osiem, cztery, trzy  ogłosił z wprawą zawodowego krupiera bingo.
        Tutaj!  zawołał podekscytowany młody mężczyzna, szarpiąc swój szczęśliwy znaczek.
        Pańskie nazwisko?!  krzyknął oficer.
        Edwin King, Arkansas Gazette.
       Asystent Nugenta zapisał nazwisko i nazwę gazety. Wszyscy spojrzeli z zazdrością na redaktora Kinga.
       Pułkownik szybko wylosował pozostałe cztery numery i zakończył zabawę. Kiedy wywołano ostatniego zwycięzcę, przez tłum przebiegła fala rozpaczy. Przegrani byli niepocieszeni.
        Dokładnie o jedenastej podjadą tutaj dwie furgonetki.  Nugent wskazał główną alejkę.  Ośmiu wyznaczonych dziennikarzy musi czekać w gotowości. Zostaną zawiezieni do Sekcji Maksymalnego Bezpieczeństwa, gdzie odbędzie się egzekucja. Kamery i urządzenia nagrywające są zabronione. Zostaniecie przeszukani po przybyciu na miejsce. Około dwunastej piętnaście ponownie wsiądziecie do furgonetek i wrócicie tutaj. Konferencja prasowa odbędzie w budynku administracyjnym, w głównej sali, która dla waszej wygody będzie otwarta od godziny dwudziestej pierwszej. Jakieś pytania?
        De osób ma obserwować egzekucję?  zapytał ktoś.
        W pomieszczeniu dla świadków będzie trzynaście lub czternaście osób. W Sali Komory będę ja, kapelan, lekarz, kat stanowy, prawnik więzienny i dwóch strażników.
        Czy krewni ofiar również będą na miejscu?
        Tak. Pan Elliott Kramer, dziadek chłopców, ma obserwować egzekucję.
        A gubernator?
        Zgodnie z prawem gubernator ma prawo do dwóch miejsc w pomieszczeniu dla świadków. Jedno zostało oddane panu Kramerowi. Nie wiem, czy gubernator zamierza przybyć.
        A rodzina pana Cayhalla?
        Nie. Żaden z jego krewnych nie będzie obserwował egzekucji. Nugent otworzył puszkę Pandory. Pytania padały ze wszystkich stron, a on miał wiele do zrobienia.
        Koniec pytań. Dziękuję wszystkim  ogłosił i zszedł z werandy.
       
       Na kilka minut przed szóstą Donnie Cayhall przyjechał złożyć Samowi ostatnią wizytę. Zaprowadzono go do biura wejściowego, gdzie znalazł swojego dobrze ubranego brata gawędzącego żartobliwie z Adamem Hallem. Sam przedstawił sobie obu mężczyzn.
       Adam starannie unikał dotąd brata Sama. Donnie, jak się okazało, był jednak mężczyzną czystym, schludnym, dobrze wychowanym i starannie ubranym. Przypominał też swojego brata, szczególnie teraz, kiedy ten ogolił się, ostrzygł i odrzucił swój czerwony kombinezon. Byli tego samego wzrostu i chociaż Donnie nie miał nadwagi, Sam wyglądał na o wiele chudszego.
       Donnie w niczym nie przypominał prostaka, którego obawiał się Adam. Był szczęśliwy, że mogą się poznać, i dumny z faktu, że młody prawnik jest jego krewnym. Hall miał przed sobą sympatycznego mężczyznę o szerokim uśmiechu, zdrowych zębach, lecz bardzo smutnych oczach.
        Jakie są szansę?  zapytał Donnie po kilku minutach pogawędki.
        Wszystko jest w rękach Sądu Najwyższego.
        A więc wciąż istnieje nadzieja? Sam prychnął słysząc to.
        Niewielka  przyznał adwokat, bardzo zrezygnowany.
       Nastąpiła długa przerwa, podczas której Adam i Donnie szukali przyjemniejszych tematów do rozmowy. Więźnia zupełnie to nie obchodziło. Siedział spokojnie na krześle, ze skrzyżowanymi nogami, paląc papierosa. Myślał o rzeczach, o których oni nie mieli żadnego pojęcia.
        Wpadłem dziś do Alberta  oznajmił wreszcie Donnie.
        Jak jego prostata?  zapytał Sam nie podnosząc wzroku.
        Nie wiem. Myślał, że już nie żyjesz.
        Oto cały mój brat.
        Widziałem też ciotkę Finnie.
        Coś takiego  powiedział Sam z uśmiechem.  Myślałem, że to ona nie żyje.
        Niewiele jej brakuje. Ma dziewięćdziesiąt jeden lat. Strasznie przeżywa to, co ci się przytrafiło. Powiedziała, że zawsze byłeś jej ulubionym siostrzeńcem.
        Nigdy mnie nie cierpiała, i to z wzajemnością. Do diabła, przestaliśmy się widywać na dobre pięć lat przed tym, jak mnie zamknęli.
        Cóż, Finnie jest bardzo przykro z powodu tego wszystkiego.
        Poradzi sobie.
       Sam uśmiechnął się nagle szeroko i zaczął chichotać.
        Pamiętasz, jak zobaczyliśmy, że weszła do wychodka, i zaczęliśmy go bombardować kamieniami? Wybiegła ze środka z wrzaskiem. Donnie przypomniał sobie nagle i wybuchnął śmiechem.
        Tak, wychodek miał blaszany dach  powiedział łapiąc oddech.  I każdy kamień walił jak granat.
        Było nas wtedy trzech, ja, ty i Albert. Nie mogłeś mieć więcej niż cztery lata.
        Ale pamiętam to.
       Historia ciągnęła się dalej, a humor był zaraźliwy. Adam sam zaczął chichotać na widok dwóch starych mężczyzn zanoszących się od śmiechu. Po opowieści o ciotce Finnie i wychodku zaczęli wspominać jej męża, wujka Garlanda, który był zły i kulawy. Śmiechy wybuchły na nowo.
       
       Ostatni posiłek Sama był zamierzonym żartem z więziennych garkotłuków i niesmacznego jedzenia, którym karmili go od dziewięciu lat. Poprosił o coś lekkiego, co kupuje się w kartonie i można znaleźć bez kłopotu. Często dziwił się swoim poprzednikom, którzy zamawiali siedmiodaniowe obiady  steki, kraby i torty serowe. Buster Moac pochłonął dwa tuziny surowych ostryg, potem sałatkę grecką, potem dużą porcję żeberek i jeszcze parę innych dań. Sam nigdy nie rozumiał, skąd brał się tak wielki apetyt na parę godzin przed śmiercią.
       On sam w ogóle nie czuł głodu, kiedy Nugent zapukał do jego drzwi o wpoi do ósmej. Za pułkownikiem stał Packer, a za nim zaufany więzień trzymający tacę. Pośrodku tacy leżała miseczka z trzema Eskimosami, a obok stał mały termos Kawy Francuskiej, ulubionego gatunku Sama. Tacę postawiono na biurku.
        To rzeczywiście lekka kolacja, Sam  powiedział Nugent.
        Czy mogę zjeść ją w spokoju, czy też będziesz stał nade mną i ględził jak idiota?
       Pułkownik zesztywniał i spojrzał na Adama.
        Wrócimy tu za godzinę. Wtedy twój gość będzie musiał cię opuścić, a ty zostaniesz przeniesiony do Celi Obserwacyjnej.
        Wyjdź stąd  rzekł więzień siadając na biurku. Kiedy tylko zniknęli, Donnie zaprotestował:
        Do diabła, Sam, dlaczego nie zamówiłeś czegoś, co by nam smakowało? Co to za ostatni posiłek?
        To mój ostatni posiłek. Kiedy przyjdzie twój czas, zamówisz to, na co będziesz miał ochotę.  Sam sięgnął po widelec i starannie zdrapał wanilię i czekoladową polewę z patyka. Ugryzł duży kęs loda i powoli nalał sobie kawy do kubka. Kawa była ciemna, mocna i aromatyczna.
       Donnie i Adam siedzieli na krzesłach pod ścianą i patrzyli na plecy Sama zgarbionego nad swym ostatnim posiłkiem.
       
       Przybywali od piątej. Jechali z całego stanu, wszyscy samotnie, wszyscy w dużych czterodrzwiowych samochodach o różnych kolorach lakieru, ze skomplikowanymi znakami, emblematami i symbolami na drzwiach i błotnikach. Niektóre wozy miał rzędy świateł pulsacyjnych na dachu. W niektórych nad przednimi siedzeniami wisiały strzelby. Wszystkie wyposażone były w długie anteny uginające się na wietrze.
       Byli szeryfami, wybranymi w swoich okręgach, by chronić obywateli przed bezprawiem. Większość służyła od lat i brała udział w nieoficjalnym rytuale kolacji egzekucyjnej.
       Kucharka, którą nazywano Miss Mazola, przygotowywała jedzenie, a menu nie zmieniało się nigdy. Smażyła duże kurczaki na smalcu. Gotowała fasolę z szynką. I piekła prawdziwe maślane ciasteczka wielkości małych talerzyków, lej kuchnia znajdowała się na tyłach małej kawiarenki koło budynku administracyjnego. Kolację podawano zawsze o siódmej.
       Tego dnia tłum miał być największy od czasu, kiedy Teddy Doyle Meeks został stracony w roku 1983. Miss Mazola przewidziała to, ponieważ czytała gazety. Wszyscy wiedzieli o Samie Cayhallu. Spodziewała się co najmniej pięćdziesięciu szeryfów.
       Zostali przepuszczeni przez bramę jak dygnitarze i zaparkowali wokół kawiarenki. Byli w większości potężnie zbudowanymi mężczyznami o wielkich brzuchach i wilczych apetytach. Długa jazda wygłodziła ich niezmiernie.
       Rozmawiali niewiele. Jedli jak wieprze, a potem wyszli na zewnątrz i rozsiedli się na maskach swoich samochodów, patrząc, jak zapada zmierzch. Wydłubywali resztki kurczaka spomiędzy zębów i chwalili zdolności Miss Mazoli. Słuchali trzeszczenia swoich krótkofalówek, tak jakby zaraz miano podać wiadomość o śmierci Sama. Rozmawiali o innych egzekucjach, o okrutnych zbrodniach i o chłopcach z bloku śmierci. Cholerna komora była używana za rzadko.
       Patrzyli ze zdumieniem na setki demonstrantów przy szosie opodal. Potem ponownie dłubali w zębach i wchodzili do środka na tort czekoladowy.
       Była to wspaniała noc dla organów ścigania.

ROZDZIAŁ 49
       
       Wraz z nadejściem ciemności nad szosą przed Parchman zapadła dziwna cisza. Ludzie z KuKluxKlanu, z których żaden nie zamierzał spełnić prośby Sama i odjechać, siedzieli na składanych krzesełkach i pogniecionej trawie i czekali. Skinheadzi, którzy piekli się w sierpniowym żarze, zebrali się w małe grupki i pili wodę z lodem. Do zakonnic i innych przeciwników kary śmierci dołączył oddział członków Amnesty International. Palili świece, modlili się, śpiewali. Próbowali trzymać się z dala od radykałów, którzy innego dnia, przed inną egzekucją, wykonywaną na innym więźniu, domagaliby się krwi.
       Cisza została przerwana w jednej chwili, kiedy półciężarówka pełna nastolatków zwolniła przed główną bramą. Zaczęli nagle skandować głośno: Zagazujcie Sama! Zagazujcie Sama! Zagazujcie Sama! Potem zapiszczały opony i samochód odjechał. Niektórzy z grupy Klanu zerwali się z krzeseł, gotowi do walki, ale dzieciaki odjechały, by nigdy nie powrócić.
       Obecność policjantów z drogówki gwarantowała spokój. Funkcjonariusze stali w grupach, obserwując przejeżdżające samochody i manifestantów. W górze krążył policyjny helikopter.
       
       Goodman zakończył wreszcie akcję badania rynku. W ciągu czterech długich dni telefonowali ponad dwa tysiące razy. Goodman zapłacił studentom, odebrał od nich aparaty komórkowe i podziękował im gorąco. Żaden ze studentów nie myślał o poddaniu się, poszli więc razem przed siedzibę władz federalnych, gdzie na schodach rozłożyła się kolejna grupa demonstrantów ze świecami. Gubernator przebywał nadal w swoim gabinecie na drugim piętrze.
       Jeden ze studentów zgłosił się na ochotnika, że zaniesie telefon do Johna Bryana Glassa, który czekał po drugiej stronie ulicy w budynku Sądu Najwyższego stanu Missisipi. Goodman zadzwonił do Glassa, potem do Kerryego, potem do Joshuy Caldwella, starego przyjaciela, który zgodził się dyżurować w biurze Urzędnika do Spraw Śmierci w Waszyngtonie. Wszyscy byli na swoich miejscach. Wszystkie telefony działały. Na końcu Goodman zadzwonił do Adama. Więzień kończył właśnie swój ostatni posiłek i nie chciał rozmawiać z Goodmanem. Chciał jednak podziękować za wszystko.
       
       Po skończeniu kawy i lodów skazaniec wstał i przeciągnął się. Jego brat siedział cicho od dłuższego czasu. Był bardzo przygnębiony i miał ochotę już iść. Nugent miał przyjść wkrótce i Donnie chciał się już pożegnać.
       Samowi kapnęła odrobina loda na koszulę. Brat zauważył małą różową plamkę i próbował wytrzeć ją chusteczką.
        To nie aż tak ważne  uśmiechnął się skazaniec.
        Tak, masz rację. Lepiej już pójdę, Sam. Oni będą tu za chwilę. Dwaj bracia ściskali się przez dłuższą chwilę, poklepując się wzajemnie po plecach.
        Tak mi przykro, Sam  wykrztusił Donnie łamiącym głosem.  Tak mi przykro.
       Stali przed sobą, wciąż trzymając się za ramiona. Obaj mieli wilgotne oczy, lecz nie płakali. Nie mieli odwagi płakać przy sobie.
        Uważaj na siebie  poprosił więzień.
        Ty też. I pomódl się, Sam, okay?
        Pewnie. Dzięki za wszystko, Donnie. Jesteś jedynym, który o mnie pamiętał.
       Donnie przygryzł wargi i odwrócił wzrok. Uścisnął dłoń Adamowi, ale nic nie powiedział. Podszedł z bratem do drzwi, otworzył je i zniknął.
        Żadnych wiadomości z Sądu Najwyższego?  zapytał skazaniec nagle, jakby wierzył, że wciąż istnieje jakaś szansa.
        Nie  odparł Adam smutno.
       Sam usiadł na biurku, machając nogami.
        Adamie, naprawdę chcę, żeby się to skończyło  wyznał, starannie odmierzając słowa.  To takie okrutne. Adam nie wiedział, co powiedzieć.
        W Chinach stają za tobą i wlepiają ci kulkę w głowę. Bez ostatniej miski ryżu. Bez pożegnań. Bez czekania. Nie najgorszy pomysł.
       Adam spojrzał na zegarek po raz tysięczny w ciągu ostatniej godziny. Wielokrotnie od południa miał wrażenie, że całe godziny znikają bez śladu, a potem czas zdawał się stawać w miejscu. Najpierw pędził, potem zwalniał. Ktoś zapukał nagle do drzwi.
        Proszę  powiedział Sam słabo.
       Ojciec Ralph Griffin wszedł do środka i zamknął za sobą drzwi. Spotkał się z Samem dwukrotnie tego dnia i wielce cierpiał. Była to pierwsza egzekucja, w której uczestniczył, i zdecydował już, że pozostanie ostatnią. Jego kuzyn w senacie stanowym będzie musiał znaleźć mu nową posadę. Skinął głową Adamowi i usiadł obok Sama na biurku. Dochodziła dziewiąta.
        Pułkownik Nugent jest na zewnątrz, Sam. Mówił, że czeka na ciebie.
        Nie wychodźmy jeszcze. Posiedźmy tutaj.
        W porządku.
        Wiesz, ojcze, w ciągu tych ostatnich dni moje serce zostało owładnięte przez uczucia, o których dotąd nie miałem pojęcia. Ale bez względu na to, jak bardzo bym chciał, nie potrafię przestać nienawidzić tego kretyna za drzwiami. Po prostu nie potrafię.
        Nienawiść to okropna rzecz, Sam.
        Wiem. Ale nic nie mogę na to poradzić.
        Ja też szczególnie za nim nie przepadam, jeśli mam być szczery. Sam uśmiechnął się do kapelana i otoczył go ramieniem. Głosy na zewnątrz przybrały na sile i do pokoju wpadł Nugent.
        Sam, czas wracać do Celi Oberwacyjnej.
       Adam wstał, z kolanami miękkimi ze strachu, ściśniętym żołądkiem, szumem w głowie. Sam jednak był nieporuszony. Zeskoczył z biurka i rzekł:  Chodźmy.
       Ruszyli za Nugentem przez wąski korytarz, gdzie pod ścianą stali niektórzy z najroślejszych strażników, jakich pułkownik zdołał znaleźć. Sam chwycił Adama za rękę i poszli razem wolno, z kapelanem za plecami.
       Ściskał dłoń dziadka i starał się nie zwracać uwagi na mijane twarze. Przeszli przez środek Bloku, przez dwie pary drzwi, aż dotarli do krat na końcu oddziału A. Drzwi zamknęły się za nimi. Szli pomiędzy dwoma rzędami cel.
       Sam spoglądał na twarze ludzi, których znał tak dobrze. Puścił oko do Hanka Henshawa, skinął odważnie głową J.B. Gullittowi, który miał łzy w oczach, uśmiechnął się do Stocka Turnera. Wszyscy stali oparci o kraty, ze zwieszonymi głowami, z wyrazem strachu na twarzach. Sam starał się dodać im odwagi.
       Nugent zatrzymał się przy ostatniej celi i poczekał, aż otworzą się drzwi na końcu korytarza. Drzwi zazgrzytały i odsunęły się powoli. Sam, Adam i Ralph weszli do środka i oficer dał znak, żeby zamknąć drzwi.
       W celi panowały ciemności, lampa i telewizor były wyłączone. Sam usiadł na łóżku pomiędzy Adamem i ojcem Griffinem. Wsparł łokcie na kolanach i zwiesił głowę.
       Nugent obserwował ich przez moment, ale nie potrafić wymyślić nic rozsądnego. Miał wrócić za parę godzin, o jedenastej, żeby zabrać Sama do Izolatki. Wiedzieli, że wróci. Powiedzenie więźniowi, że wychodzi, ale wróci niedługo, wydawało mu się zbyt okrutne. Wyszedł więc bez słowa i minął drzwi oddziałowe, gdzie strażnicy czekali w półmroku, obserwując wszystko uważnie. Wszedł do Izolatki, w której zainstalowano składane łóżko dla więźnia, a potem opuścił ją i znalazł się w Sali Komory, gdzie odbywały się ostatnie przygotowania.
       Kat stanowy całkowicie panował nad sytuacją. Był to niski, krępy mężczyzna nazwiskiem Bili Monday. Brakowało mu jednego palca u ręki. Za przeprowadzenie egzekucji miał otrzymać kwotę pięciuset dolarów. Został mianowany na swoje stanowisko przez gubernatora. Stał teraz w maleńkim pomieszczeniu zwanym pokojem chemicznym, mniej niż półtora metra od komory gazowej. Studiował listę czynności wypisaną na kartce z notatnika. Przed nim na blacie stała półkilogramowa puszka pastylek cyjanku sodu, czterolitrowa puszka kwasu siarkowego, półlitrowy pojemnik z sodą kaustyczną, dwudziestopięciolitrowa stalowa butla z bezwodnym amoniakiem i piętnastolitrowy pojemnik wody destylowanej. Z boku, na mniejszym blacie, leżały trzy maski gazowe, trzy pary gumowych rękawiczek, lejek, mydło do rąk, ręczniki i ścierka. Pomiędzy blatami znajdowało się naczynie do mieszania płynów umieszczone na rurze o szerokości pięciu centymetrów, która znikała w podłodze i wynurzała się przy komorze obok dźwigni.
       Monday miał trzy listy. Pierwsza zawierała instrukcje dotyczące chemikaliów: kwas solny należało zmieszać z wodą destylowaną w takim stosunku, żeby otrzymać roztwór o stężeniu czterdziestu jeden procent; roztwór sody kaustycznej otrzymywano rozpuszczając pół litra Sody w siedmiu i pół litrach wody; należało jeszcze sporządzić kilka innych mieszanek, które służyły do wyczyszczenia komory po egzekucji. Druga lista Mondaya zawierała spis wszystkich potrzebnych chemikaliów i przyrządów. Na trzeciej liście znajdował się spis czynności, które należało wykonać podczas samej egzekucji.
       Nugent zamienił kilka słów z Mondayem; wszystko przebiegało zgodnie z planem. Jeden z asystentów Mondaya smarował wazeliną krawędzie okien komory. Ubrany po cywilnemu członek zespołu egzekucyjnego sprawdzał pasy i sprzączki przy drewnianym krześle. Lekarz poprawiał coś przy elektrokardiografie. Drzwi na zewnątrz były otwarte, stała tam już karetka.
       Nugent raz jeszcze spojrzał na listy, chociaż od dawna znał ich treść na pamięć. Jedną z list, tę, która miała posłużyć jako formularz do zapisu egzekucji, zaprojektował zupełnie na nowo. Jej wypełnienie należało do niego samego oraz do Mondaya i jego asystenta. Zawierała ponumerowany, ułożony chronologicznie spis kolejnych faz egzekucji: zmieszanie wody i kwasu, skazaniec wchodzi do komory, zamknięcie drzwi do komory, cyjanek sodu styka się z kwasem, gaz dociera do twarzy skazańca, skazaniec wstępnie nieprzytomny, skazaniec niewątpliwie nieprzytomny, ruchy ciała skazańca, ostatni wyraźny ruch, zatrzymanie akcji serca, ustanie oddechu, włączenie wyciągu, otwarcie zaworów zlewu, rozpoczęcie pompowania powietrza, otwarcie drzwi do komory, usunięcie więźnia z komory, stwierdzenie śmierci skazańca. Obok każdego punktu znajdowało się miejsce na wpisanie czasu, jaki upłynął od zakończenia poprzedniej fazy.
       Była też procedura egzekucji, spis dwudziestu dziewięciu czynności od początku do końca zadania. Oczywiście miała dodatek, spis piętnastu czynności wykonywanych po egzekucji, z których ostatnią było umieszczenie ciała w karetce.
       Nugent znał każdy punkt z każdej listy. Wiedział, jak miesza się chemikalia, wiedział, jak otworzyć zawory, jak długo pozostawić je otwarte i jak je zamknąć. Wiedział wszystko.
       Wyszedł na zewnątrz, żeby porozmawiać z kierowcą ciężarówki i zaczerpnąć trochę świeżego powietrza, a potem wrócił przez Izolatkę na oddział A. Tak jak wszyscy inni, czekał, żeby cholerny Sąd Najwyższy wydał wreszcie jakąś decyzję.
       Wysłał dwóch najwyższych strażników, żeby zamknęli okna pod sufitem na korytarzu oddziału. Okna tak jak budynek miały dwadzieścia pięć lat i nie ruszały się łatwo. Strażnicy napierali na nie, aż zamykały się z trzaskiem, który niósł się echem po korytarzu. Trzydzieści pięć okien, każdy więzień znał tę liczbę, a z każdym następnym na oddziale robiło się ciemniej i ciszej.
       Strażnicy skończyli wreszcie i wyszli. Blok był zabezpieczony  wszyscy więźniowie w celach, wszystkie drzwi zablokowane, wszystkie okna zamknięte.
       Sam zaczął drżeć, kiedy usłyszał trzask okien. Głowa opadła mu jeszcze niżej. Adam objął jego chude ramiona.
        Zawsze lubiłem te okna  powiedział Cayhall głosem cichym i ochrypłym. Grupa strażników stała niecałe pięć metrów dalej, gapiąc się przez kraty jak na zwierzęta w zoo i skazaniec nie chciał, żeby jego słowa zostały usłyszane. Trudno było wyobrazić sobie, że Sam mógł lubić cokolwiek w tym miejscu.  Lubiłem je, kiedy przychodził wielki deszcz i woda uderzała o szyby, a część jej przedostawała się do środka i ściekała na podłogę. Zawsze lubiłem deszcz. I księżyc. Czasem, jeśli nie było chmur, mogłem stanąć w mojej celi i zobaczyć kawałek księżyca przez jedno z tych okien. Zawsze zastanawiałem się, dlaczego nie ma ich tu więcej. To znaczy, do diabła, przepraszam, ojcze, ale jeśli i tak trzymają nas w celach przez cały dzień, to dlaczego nie mielibyśmy oglądać tego, co jest na zewnątrz? Nigdy tego nie rozumiałem. Chyba nigdy nie zrozumiałem wielu rzeczy. Ale co tam.  Urwał i milczał przez długą chwilę.
       Z ciemności dobiegł aksamitny tenor Preacher Boya śpiewającego Jeszcze jeden spacer z Panem. Brzmiało to całkiem ładnie.
       
                  Chcę do Ciebie zbliżyć się,
                  Drogi Jezu, usłysz mnie,
                  Chcę codziennie widzieć Cię
       
        Cisza!  ryknął strażnik.
        Odczep się od niego!  wrzasnął skazaniec zaskakując zarówno Adama, jak i ojca Ralpha.  Śpiewaj, Randy  dodał na tyle głośns, żeby zostać usłyszanym w sąsiedniej celi. Preacher Boy zwlekał przez chwilę, najwyraźniej speszony, a potem zaczął raz jeszcze.
       Gdzieś niedaleko trzasnęły drzwi i Sam podskoczył. Adam ścisnął go za ramię i skazaniec usiadł z powrotem. Wzrok skierowany miał gdzieś w ciemności podłogi.
        Rozumiem, że Lee nie mogła przyjechać  powiedział z trudem. Adam zastanawiał się przez sekundę i postanowił wyznać prawdę.
        Nie wiem, gdzie ona jest, Sam. Nie rozmawiałem z nią od dziesięciu dni.
        Myślałem, że jest w klinice odwykowej.
        Też tak myślę, ale nie wiem dokładnie w której. Przykro mi. Robiłem wszystko, żeby ją znaleźć.
        Myślałem o niej często podczas tych paru dni. Proszę, przekaż jej to.
        Dobrze.  Adam wiedział, że jeśli kiedykolwiek jeszcze zobaczy ciotkę, to z trudem powstrzyma się przed uduszeniem jej.
        I myślałem dużo o Eddiem.
        Posłuchaj, Sam, nie mamy dużo czasu. Porozmawiajmy o czymś przyjemnym, okay?
        Chcę, żebyś przebaczył mi to, co zrobiłem z Eddiem.
        Już ci przebaczyłem, Sam. Carmen i ja przebaczamy ci. Ralph przysunął się bliżej i szepnął:
        Może są też inni, o których powinniśmy pomyśleć, Sam.
        Może później  odparł więzień.
       Drzwi na końcu korytarza otworzyły się i dało się słyszeć pośpieszne kroki. Lucas Mann, ze strażnikiem z tyłu, zatrzymał się przed ostatnią celą i spojrzał na trzy ciemne sylwetki siedzące na łóżku.
        Adamie, jest do ciebie telefon  powiedział ze zdenerwowaniem.  W pokoiku od frontu.
       Trzy ciemne sylwetki zesztywniały jednocześnie. Obrońca zerwał się z łóżka i bez słowa wypadł z celi. Przez głowę przelatywały mu setki myśli, kiedy pobiegł korytarzem.
        Daj im popalić, Adamie!  zawołał J.B. Gullitt, kiedy adwokat minął jego celę.
        Kto dzwoni?  zapytał Lucasa Manna, który trzymał się zaraz za nim.
        Garner Goodman.
       Przebiegli przez środek SMB i dotarli do pokoiku. Słuchawka leżała na biurku. Chwycił ją i usiadł na blacie.
        Garner, tutaj Adam.
        Jestem w siedzibie władz federalnych, w sali konferencyjnej przy biurze gubernatora. Sąd Najwyższy właśnie odrzucił wszystkie nasze pisma. Mieliśmy ich tam chyba cztery. Zestrzelili je wszystkie  raz, dwa, trzy, cztery. Nie zostało nam już nic.
       Adam zamknął oczy i umilkł na moment.
        Cóż, sądzę, że w takim razie nie mamy już żadnych szans  rzekł spoglądając na Lucasa Manna. Lucas zmarszczył brwi, a potem spuścił głowę.
        Czekaj na mój telefon. Gubernator ma wygłosić oświadczenie. Zadzwonię do ciebie za pięć minut.
       Adam odłożył słuchawkę i martwym wzrokiem spojrzał na telefon.
        Sąd Najwyższy odrzucił wszystko  poinformował Manna.  Gubernator wyda oświadczenie. Garner zadzwoni za moment. Mann usiadł.
        Przykro mi, Adamie. Naprawdę. Jak czuje się Sam?
        Sam radzi sobie z tym lepiej niż ja.
        To dziwne, prawda? To moja piąta egzekucja i jestem zaskoczony spokojem, z jakim oni to przyjmują. Poddają się, kiedy nadchodzi zmrok. Jedzą swój ostatni posiłek, żegnają się z rodzinami i wszystko jakby przestaje ich obchodzić. Ja kopałbym, płakał i wrzeszczał. Dwudziestu ludzi musiałoby wyciągać mnie z Izolatki.
       Adam uśmiechnął się lekko, a potem zauważył otwarte kartonowe pudełko stojące na biurku. W środku wyłożone było folią aluminiową, a na dnie leżało kilka pokruszonych ciasteczek. Adam nie widział go, kiedy wychodził z pokoiku godzinę wcześniej.
        Co to jest?  zapytał bez większego zainteresowania.
        To są ciasteczka egzekucyjne.
        Ciasteczka?
        Pewna miła dama, która mieszka dalej przy drodze, piecze je za każdym razem, kiedy odbywa się egzekucja.
        Dlaczego?
        Nie wiem. Nie mam pojęcia, dlaczego to robi.
        Kto je zjada?  zapytał Adam spoglądając na resztki i okruszyny, jakby zawierały truciznę.
        Strażnicy i niektórzy więźniowie.
       Adam potrząsnął głową. Miał teraz zbyt wiele zmartwień na głowie, żeby zajmować się istotą ciasteczek egzekucyjnych.
       
       David McAllister przebrał się na tę okazję w ciemnogranatowy garnitur, świeżo wykrochmaloną białą koszulę i ciemnoszkarłatny krawat. Uczesał się i umył zęby, a potem przez boczne drzwi wszedł do swojego gabinetu. Mona Stark analizowała wydruk komputerowy.
        Telefony skończyły się wreszcie  powiedziała z ulgą.
        Nie chcę nic o tym słyszeć  odparł McAllister przeglądając się w lustrze.  Chodźmy.
       Otworzył drzwi i wszedł do przedpokoju, gdzie czekało na niego dwóch ochroniarzy. Stanęli po jego bokach i razem weszli do jasno oświetlonej sali konferencyjnej. Tłum dziennikarzy i kamerzystów przysunął się do przodu, żeby wysłuchać, oświadczenia. McAllister wszedł na podest, do którego przytwierdzono tuzin mikrofonów. Zmrużył oczy przed światłem, poczekał na ciszę i przemówił.
        Sąd Najwyższy Stanów Zjednoczonych odrzucił właśnie wszystkie pozostałe wnioski i prośby Sama Cayhalla  powiedział dramatycznym tonem, jakby dziennikarze jeszcze o tym nie wiedzieli. Kolejna pauza, podczas której kamery szumiały, a mikrofony nadstawiały się oczekująco.  A zatem po trzech procesach sądowych, po dziewięciu latach apelacji w każdej instancji przewidzianej przez prawo, po zbadaniu sprawy przez nie mniej niż czterdziestu siedmiu sędziów, więźniowi zostanie wreszcie wymierzona sprawiedliwość. Sam Cayhall popełnił swoją zbrodnię dwadzieścia trzy lata temu. Wymiar sprawiedliwości może działać wolno, ale działa. Wielu ludzi wzywało mnie, bym ułaskawił pana Cayhalla, ale ja nie mogę tego uczynić. Nie mogę zmienić wyroku wydanego po długim namyśle przez przysięgłych, nie mogę narzucać swego zdania naszym mądrym sądom. Nie chcę też sprzeciwiać się oczekiwaniom moich przyjaciół, rodziny Kramerów.  Kolejna pauza. Gubernator mówił bez kartki i widać było, że ćwiczył swe wystąpienie przez długi czas.  Mam gorącą nadzieję, że egzekucja Sama Cayhalla pomoże wymazać bolesny rozdział z trudnej historii naszego stanu. Wzywam wszystkich mieszkańców Missisipi, żeby zjednoczyli się po tej smutnej nocy i zaczęli działać na rzecz równości. Niech Bóg czuwa nad jego duszą.
       Odwrócił się, ignorując rzucane ze wszystkich stron pytania. Ochroniarze otworzyli boczne drzwi i wyprowadzili przez nie gubernatora. Pobiegli w dół schodami i wyszli przez północną bramę, gdzie stał samochód. Milę dalej czekał helikopter.
       Goodman wyszedł na zewnątrz i stanął przy starej armacie, wycelowanej z jakiegoś powodu w wieżowce centrum. Poniżej, u stóp szerokich schodów, duża grupa demonstrantów paliła świece. Goodman zadzwonił do Adama, a potem przeszedł między ludźmi i świecami i opuścił teren federalny. Kiedy przecinał ulicę, z tyłu dobiegły go dźwięki psalmu. Towarzyszyły mu przez następne dwie przecznice i wreszcie ucichły. Goodman powłóczył się przez pewien czas, a potem ruszył w kierunku biura Heza Kerryego.

ROZDZIAŁ 50
       
       Powrót do Celi Obserwacyjnej trwał dużo dłużej niż poprzednio. Adam poszedł sam, znając już drogę. Lucas Mann zniknął gdzieś w labiryncie korytarzy Bloku.
       Kiedy stanął przed ciężkimi drzwiami w środkowej części budynku, zdał sobie sprawę z dwóch rzeczy. Po pierwsze, wokoło było teraz o wiele więcej ludzi  strażników, mężczyzn z plastykowymi identyfikatorami i pistoletami na biodrach, surowo spoglądających facetów w koszulach z krótkimi rękawami i poliestrowych krawatach. To było wydarzenie, jedyna w swoim rodzaju okazja, .której nie wolno było przepuścić. Adam przypuszczał, że każdy odpowiednio ustosunkowany pracownik więzienia po prostu nie mógł odmówić sobie obejrzenia egzekucji Sama.
       Drugą rzeczą, którą uświadomił sobie, był fakt, że koszulę ma mokrą od potu, a kołnierzyk przykleił mu się do karku. Poluzował krawat, a zaraz potem drzwi szczęknęły i otworzyły się przy wtórze szumu ukrytego elektrycznego silnika. Siedzący gdzieś w plątaninie betonowych ścian, okien i krat strażnik patrzył uważnie i naciskał odpowiednie guziki. Adam przestąpił na drugą stronę, wciąż ciągnąc za węzeł krawata, i podszedł do następnej bariery, ściany krat prowadzącej do oddziału A. Przetarł dłonią czoło, które jednak nie było spocone. Wyciągnął do płuc ciepłe, wilgotne powietrze.
       Po zamknięciu okien ledwie dawało się tu oddychać. Kolejne głośne szczęknięcie, kolejny szumiący silnik i Adam wszedł do wąskiego korytarza, który według słów Sama miał dwa i pół metra szerokości. Trzy rzędy przybrudzonych świetlówek rzucały mroczne cienie na sufit i podłogę. Adam szedł ciężko, mijając cele kolejnych brutalnych morderców, wszystkich modlących się albo medytujących, płaczących nawet.
        Dobre wiadomości, Adamie?  zapytał błagalnym tonem z ciemności J.B. Gullitt.
       Nie odpowiedział. Wciąż idąc spojrzał w górę na okna z ich wielokrotnie malowanymi framugami i nagle uderzyło go pytanie, ilu prawników przed nim szło tym wąskim korytarzem z pokoiku od frontu do Celi Obserwacyjnej, żeby poinformować umierającego człowieka, że ostatni skrawek nadziei przestał istnieć. W Parchman wykonano wiele egzekucji, Adam uznał więc, że wielu innych przed nim musiało przebyć ten szlak cierpienia. Garner Goodman osobiście zaniósł wieści Maynardowi Tole i to dodało Adamowi odwagi.
       Zignorował ciekawskie spojrzenia gapiów stojących na końcu korytarza. Zatrzymał się przy ostatniej celi, poczekał i drzwi otworzyły się posłusznie.
       Sam i kapelan siedzieli zgarbieni na łóżku i szeptali stykając się niemal głowami. Podnieśli wzrok na Adama, który usiadł obok Sama i objął jego ramiona, sprawiające teraz wrażenie jeszcze chudszych.
        Sąd Najwyższy odrzucił właśnie wszystkie nasze wnioski i prośby  powiedział bardzo cicho, nieomal szeptem. Kapelan wydał bolesny jęk. Sam skinął głową, jakby tego właśnie oczekiwał.  A przed chwilą gubernator odmówił skorzystania z prawa łaski.
       Skazaniec próbował dzielnie unieść ramiona, ale nie starczyło mu sił. Opadły jeszcze niżej.
        Boże, miej litość  westchnął Ralph Griffin.
        A zatem wszystko skończone  stwierdził Sam.
        Nie ma już żadnego ratunku  wyszeptał Adam.
       Od strony strażników z grupy egzekucyjnej stojących na końcu korytarza dało się słyszeć podekscytowane szepty. A więc egzekucja odbędzie się jednak. Gdzieś z tyłu, w okolicy komory, trzasnęły drzwi i kolana więźnia drgnęły gwałtownie.
       Sam milczał przez chwilę  Adam nie potrafił stwierdzić, czy upłynęła minuta czy piętnaście. Czas wciąż przyśpieszał i zwalniał.
        Myślę, ojcze, że powinniśmy się teraz pomodlić  odezwał się wreszcie skazaniec.
        Też tak sądzę. Czekaliśmy już wystarczająco długo.
        Jak według ojca powinno to wyglądać?
        O co konkretnie chcesz się pomodlić?
       Sam zastanawiał się przez chwilę, a potem powiedział:
        Chciałbym, żeby Bóg nie gniewał się na mnie, kiedy będę umierał.
        Dobry pomysł. A dlaczego sadzisz, że Bóg mógłby się na ciebie gniewać?
        To chyba oczywiste, prawda? Ralph potarł dłonie.
        Myślę, że najlepiej będzie, jeśli wyznasz swoje grzechy i poprosisz Boga, żeby ci przebaczył.
        Wszystkie grzechy?
        Nie musisz wymieniać ich po kolei, poproś tylko Boga, żeby wybaczył ci wszystko.
        Coś w rodzaju całościowej skruchy.
        Właśnie tak. I to wystarczy, jeśli podejdziesz do tego poważnie.
        Jestem piekielnie poważny.
        Wierzysz w piekło, Sam?
        Wierzę.
        A w niebo?
        Też.
        A czy wierzysz, że wszyscy chrześcijanie idą po śmierci do nieba? Sam namyślał się przez długą chwilę, a potem skinął lekko głową i zapytał:  A ojciec?
        Tak, Sam. Ja w to wierzę.
        A więc przyjmę to na słowo.
        Dobrze, Sam. Możesz mi zaufać.
        Wie ojciec, to wydaje się zbyt łatwe. Jeden szybki pacierz i wszystko zostaje przebaczone.
        Dlaczego to cię niepokoi?
        Ponieważ popełniłem wiele grzechów.
        Wszyscy popełniamy grzechy. Nasz Bóg jest Bogiem nieskończonej miłości.
        Ty, ojcze, nie zrobiłeś tego, co zrobiłem ja.
        Czy przyniesie ci ulgę, jeśli o tym porozmawiasz?
        Tak, muszę o tym porozmawiać, gdyż inaczej nigdy nie poczuję się normalnie.
        Słucham cię.
        Czy powinienem wyjść na jakiś czas?  zapytał Adam. Dziadek ścisną} chwycił go za kolano.
        Nie.
        Nie mamy dużo czasu, Sam  powiedział Ralph spoglądając za kraty. Skazaniec nabrał tchu i zaczął mówić monotonnym, cichym głosem, uważając, żeby tylko Adam i Ralph mogli go usłyszeć.
        Z zimną krwią zabiłem Joe Lincolna. Powiedziałem już, że żałuję tego. Ralph słuchał mrucząc coś pod nosem. Już był zatopiony w modlitwie.
        I pomogłem moim braciom zabić tych dwóch facetów, którzy zamordowali naszego ojca. Szczerze mówiąc, nie żałowałem tego nigdy aż do dzisiejszego dnia. Ludzkie życie wydaje mi się teraz o wiele cenniejsze. Zbłądziłem. Poza tym brałem udział w linczu, kiedy miałem piętnaście czy szesnaście lat. Byłem tylko jednym z wielu i zapewne nawet gdybym spróbował, nie powstrzymałbym tego, co się stało. Ale ja nie spróbowałem i mam wyrzuty sumienia.
       Sam umilkł. Adam wstrzymał oddech, modląc się, by to był już koniec. Ralph czekał i czekał, aż wreszcie zapytał: 
        Czy to wszystko, Sam?
        Nie. Jest jeszcze jedna rzecz.
       Adwokat zamknął oczy i zadrżał. Kręciło mu się w głowie i miał ochotę zwymiotować.
        Był jeszcze jeden lincz. Chłopak imieniem Cletus. Nie pamiętam jego nazwiska. Robota Klanu. Miałem wtedy osiemnaście lat. To wszystko, co mogę powiedzieć.
       Ten koszmar nigdy się nie skończy, pomyślał prawnik.
       Sam zamilkł na kilka minut oddychając głęboko. Ralph modlił się intensywnie. Adam czekał.
        I to nie ja zabiłem chłopców Kramera  powiedział wreszcie skazaniec łamiącym się głosem.  Nie miałem żadnego powodu, by tam być, i niepotrzebnie wplątałem się w tę aferę. Żałowałem tego od wielu lat, wszystkiego bez wyjątku. Należenie do Klanu, nienawidzenie ludzi, podkładanie bomb, wszystko to było złe. Ale to nie ja zabiłem tych chłopców. Nie mieliśmy zamiaru nikogo skrzywdzić. Bomba miała wybuchnąć w środku nocy, kiedy budynek stał pusty. Wierzyłem w to. Ale bombę uzbroił kto inny, nie ja. Ja byłem tylko pomocnikiem, szoferem. To ten drugi człowiek przygotował bombę w taki sposób, by wybuchła o wiele później. Nigdy nie wiedziałem na pewno, czy chciał, żeby zginęli ludzie, ale podejrzewam, że tak.
       Adam usłyszał te słowa, zrozumiał je, przetrawił, ale był zbyt wstrząśnięty, żeby cokolwiek powiedzieć.
        Ja mogłem wszystko powstrzymać. Dlatego jestem winny. Ci mali chłopcy żyliby dzisiaj, gdybym zachował się inaczej. Ich krew kala moje ręce i przez te wszystkie lata nie mogłem sobie tego wybaczyć.
       Ralph delikatnie położył dłoń na jego karku.
        Módl się ze mną, Sam.  Więzień zakrył oczy dłońmi i spuścił głowę.  Czy wierzysz, że Jezus Chrystus był Synem Boga, że zstąpił na ziemię zrodzony z Dziewicy, wiódł bezgrzeszne życie, został skazany i zginaj na krzyżu, żebyśmy mogli uzyskać wieczne przebaczenie? Wierzysz w to, Sam?
        Tak  wyszeptał skazaniec.
        I w to, że powstał z martwych i odszedł do nieba?
        Tak.
        I że przez Jego śmierć wszystkie nasze grzechy zostają odkupione? Wszystkie straszne czyny, które ciążyły ci na sercu, zostają ci wybaczone. Wierzysz w to?
        Tak, tak.
       Ralph puścił głowę więźnia i otarł łzy z oczu. Sam nie poruszył się, ale jego ramiona drżały. Adam objął go jeszcze mocniej.
       Randy Dupree zaczął gwizdać kolejną strofę .Jeszcze jednego spaceru z Jezusem. Czyste dźwięki odbijały się echem po korytarzu.
        Ojcze  powiedział Sam, a jego kark zesztywniał.  Czy ci mali synkowie Kramera znajdą się w niebie?
        Tak.
        Ale oni byli Żydami.
        Wszystkie dzieci idą do nieba
        Czy spotkam ich tam?
        Nie mam pojęcia. Wielu rzeczy o niebie po prostu nie wiemy. Ale Biblia obiecuje, że kiedy się tam znajdziemy, nie zaznamy smutku.
        To dobrze. Mam nadzieję, że ich tam zobaczę.
       Spokój zakłócił jedyny w swoim rodzaju głos pułkownika Nugenta. Drzwi oddziałowe szczęknęły, zaskrzypiały i otworzyły się. Nugent przemaszerował pięć kroków i staną} przed drzwiami Celi Obserwacyjnej. Towarzyszyło mu sześciu strażników.
        Sam, czas iść do Izolatki. Już jedenasta.
       Trzej mężczyźni wstali, ramię w ramię. Drzwi celi otworzyły się i więzień wyszedł na zewnątrz. Uśmiechnął się do oficera, a potem odwrócił się i uściskał kapelana.
        Dziękuję  powiedział.
        Kocham cię bracie!  zawołał Randy Dupree ze swojej celi, oddalonej o niecałe trzy metry.
       Sam spojrzał na pułkownika i zapytał:
        Czy mogę pożegnać się z przyjaciółmi?
       Problem. Regulamin jasno mówił, że więzień ma zostać zabrany z Celi Obserwacyjnej bezpośrednio do Izolatki. Nie było tam ani słowa o końcowej defiladzie po korytarzu. Nugent nie wiedział, co powiedzieć, ale po kilku sekundach zdobył się na niepewną odpowiedź.
        Jasne, ale nie grzeb się zbytnio.
       Sam zrobił kilka kroków i przez kraty uścisnął dłonie Randyemu. Potem podszedł do następnej celi i podał rękę Harryemu Rossowi Scottowi.
       Ralph Griffin wyminął strażników i opuścił oddział. Znalazł ciemny kąt i zaczął płakać jak dziecko. Wiedział, że już nigdy nie zobaczy Sama. Adam stał obok Nugenta i patrzył, jak skazaniec podąża w głąb korytarza, stając przed każdą celą, szepcząc coś do każdego więźnia. Najwięcej czasu spędził z J.B. Gullittem, który płakał donośnie.
       Potem Sam odwrócił się i odważnie ruszył z powrotem, licząc po drodze kroki, uśmiechając się do swoich przyjaciół z oddziału A. Wreszcie ujął Adama za rękę.
        Chodźmy  powiedział do pułkownika.
       Na końcu korytarza zebrało się tylu strażników, że ciężko było przecisnąć się pomiędzy nimi. Nugent poszedł pierwszy, za nim Sam i Adam. Masa ludzkich ciał sprawiła, że temperatura podniosła się o parę stopni, a powietrze zgęstniało jeszcze bardziej. Ten pokaz siły miał oczywiście za zadanie uczynić więźnia potulnym, a być może także zastraszyć go. Wobec małego, starego człowieka takiego jak Sam wydawało się to jednak zwykłą głupotą.
       Przejście siedmiu metrów z jednej celi do drugiej zajęło tylko dziesięć sekund, ale Adam trząsł się boleśnie przy każdym kroku pomiędzy rzędami uzbrojonych strażników, przez ciężkie stalowe drzwi, do małej celi. Drzwi w głębi były zamknięte. Prowadziły do komory.
       Strażnicy umieścili wcześniej w celi chybotliwe składane łóżko. Adam i Sam usiedli na nim. Nugent zamknął drzwi i klęknął przed dwoma mężczyznami. Byli sami. Adam ponownie otoczył dziadka ramieniem.
       Pułkownik przybrał okropnie zbolałą minę. Położył dłoń na kolanie więźnia i powiedział:
        Sam, przejdziemy przez to razem. Najpierw
        Ty tępy idioto  wyrzucił z siebie Adam, zdumiony jego słowami.
        To nie jego wina  rzekł więzień.  Jest po prostu głupi. Nawet nie zdaje sobie z tego sprawy.
       Pułkownik drgnął jak ukłuty i próbował znaleźć jakąś odpowiedź.
        Chcę tylko przejść przez to wszystko  powiedział do Adama.
        A może po prostu byś stąd wyszedł?
        Wiesz co, Nugent?  rzekł Sam.  Czytałem setki podręczników prawnych. Czytałem dziesiątki stron regulaminów więziennych. I nigdzie nie znalazłem nic, co kazałoby mi spędzać moją ostatnią godzinę z tobą. Żadnego prawa, przepisu, zarządzenia. Nic.
        Po prostu wyjdź stąd do cholery  warknął Adam, gotowy zaatakować oficera.
       Pułkownik powstał szybko.
        Lekarz wejdzie przez te drzwi o jedenastej czterdzieści. Przymocuje stetoskop do twojej piersi i wyjdzie. O jedenastej czterdzieści pięć wejdę ja, również przez te drzwi. Wtedy udamy się razem do Sali Komory. Jakieś pytania?
        Nie. Wyjdź  odparł Adam wskazując na drzwi. Nugent wycofał się pośpiesznie.
       Nagle znaleźli się sami. Została tylko godzina.
       
       Dwie identyczne furgonetki więzienne zatrzymały się przed Punktem Informacyjnym. Wsiadło do nich ośmiu szczęśliwych dziennikarzy i jeden szeryf. Prawo pozwalało szeryfowi, w którego okręgu popełniono zbrodnię, oglądać egzekucję, chociaż nie nakładało na niego takiego obowiązku.
       Człowiek, który był szeryfem w okręgu Washington w roku 1967, nie żył od piętnastu lat, ale obecny szeryf nie myślał tracić okazji. Zawiadomił wcześniej Lucasa Manna, że zamierza wykorzystać przysługujące mu prawo. Powiedział, że jest to winien mieszkańcom Greenville i Washington County.
       Pana Elliotta Kramera nie było w Parchman. Przygotowywał się do tego dnia od wielu łat, ale jego lekarz, obawiając się, że serce pacjenta może nie wytrzymać, w ostatniej chwili zabronił mu jechać. Ruth Kramer nigdy nie myślała poważnie o uczestniczeniu w egzekucji. Siedziała z przyjaciółmi w swoim domu w Memphis, czekając, aż sprawa wreszcie się zakończy.
       Tak wiec żaden z członków rodziny ofiar nie miał być obecny przy egzekucji Sama Cayhalla.
       Furgonetki były intensywnie fotografowane i filmowane, kiedy odjechały sprzed Punktu Informacyjnego i ruszyły w głąb farmy. Po pięciu minutach zatrzymały się przed bramami SMB. Tam wszystkim kazano wysiąść i przeprowadzono rewizję w poszukiwaniu kamer i magnetofonów. Następnie pasażerowie ponownie wsiedli do furgonetek i zostali przepuszczeni przez bramy. Furgonetki przejechały przez trawę przed Blokiem, zakręciły przy wybiegach po zachodniej stronie i zaparkowały bardzo blisko karetki.
       Nugent czekał na miejscu. Dziennikarze wysiedli z furgonetek i natychmiast zaczęli rozglądać się dookoła, żeby móc opisać wszystko później. Stali przed kwadratową dobudówką z czerwonej cegły, połączoną w jakiś sposób z niskim, płaskim budynkiem Sekcji Maksymalnego Bezpieczeństwa. Do dobudówki prowadziły dwie pary drzwi. Jedne były zamknięte, drugie stały otworem.
       Pułkownik nie miał ochoty na pogawędkę ze wścibskimi pismakami. Szybko wprowadził ich do środka. Znaleźli się w małym pomieszczeniu, gdzie przed złowrogą czarną zasłoną stały dwa rzędy składanych krzeseł.
        Proszę siadać  polecił Nugent ostro. Naliczył ośmiu dziennikarzy i jednego szeryfa. Trzy krzesła zostały puste.  Jest teraz jedenasta dziesięć  powiedział pełnym napięcia głosem.  Więzień przebywa w Izolatce. Przed wami, po drugiej stronie tych zasłon, mieści się Sala Komory. Więzień zostanie tam wprowadzony na pięć minut przed dwunastą i po przywiązaniu go do krzesła drzwi zostaną zamknięte. Zasłony będą odsunięte dokładnie o dwunastej i kiedy ujrzycie wnętrze komory, więzień będzie już w środku, mniej więcej pół metra od okien. Będziecie widzieli tylko tył jego głowy. Ja tego nie wymyśliłem, okay? Do ogłoszenia jego śmierci może minąć około dziesięciu minut, a kiedy się to stanie, zasłony zostaną zasunięte, wy zaś wrócicie do furgonetek. Czekanie potrwa więc dość długo i przykro mi, że w tym pomieszczeniu nie ma klimatyzacji. Kiedy odsuniemy zasłony, wszystko potoczy się już szybko. Jakieś pytania?
        Czy rozmawiał pan z więźniem?
        Tak.
        Jak on się czuje?
        Nie będę się w to wgłębiał. Na pierwszą wyznaczona jest konferencja prasowa, na której odpowiem na wszystkie pytania. Teraz jestem zajęty.  To powiedziawszy opuścił pokój dla świadków trzaskając za sobą drzwiami. Skręcił za róg i wszedł do Sali Komory.
        Została nam niecała godzina. O czym chciałbyś porozmawiać?  zapytał Sara.
        Och, o wielu rzeczach. W większości jednak nieprzyjemnych.
        Wiesz, trochę trudno jest prowadzić na tym etapie przyjemną konwersację.
        O czym teraz myślisz, Sam? Co chodzi ci po głowie?
        Wszystko.
        Czego się boisz?
        Zapachu gazu. Tego, czy będzie to bolesne czy nie. Nie chcę cierpieć, Adamie. Mam nadzieję, że wszystko odbędzie się szybko. Jumbo Parris wstrzymywał oddech przez dwie minuty. Ja nie chcę tego robić. Nabiorę tchu pełną piersią i może po prostu stracę przytomność. Nie boję się śmierci, Adamie, ale w tej chwili boję się umierania. Chciałbym, żeby to się już skończyło. Czekanie jest okrutne.
        Jesteś gotowy?
        Moje twarde serce jest spokojne. Robiłem dużo złych rzeczy, synu, ale czuję, że może Bóg mi wybaczy. Chociaż wcale na to nie zasługuję.
        Dlaczego nie powiedziałeś mi o człowieku, który był z tobą?
        To długa historia. Nie mamy zbyt wiele czasu.
        To mogło uratować ci życie.
        Nie, nikt by mi nie uwierzył. Zastanów się. Dwadzieścia trzy lata po fakcie kompletnie zmieniam zeznania i zrzucam całą winę na tajemniczego wspólnika. Ośmieszyłbym się tylko.
        Dlaczego mnie okłamałeś?
        Miałem swoje powody.
        Żeby mnie ochronić?
        Dlatego też.
        On wciąż jest na wolności, prawda?
        Tak. Jest blisko. Zapewne stoi pośród tych krzykaczy przed główną bramą. Obserwuje wszystko. Ale ty nigdy byś go nie zobaczył.
        To on zabił Dogana i jego żonę?
        Tak.
        I syna Dogana?
        Tak.
        I Louisa Brazeltona?
        Zapewne. To bardzo utalentowany zabójca, Adamie. Śmiertelnie niebezpieczny. Groził mi i Doganowi podczas pierwszego procesu.
        Czy nazywa się jakoś?
        Właściwie nie. Zresztą i tak bym ci nie powiedział. Nie wolno mówić ci o tym nikomu.
        Umierasz za zbrodnię, której nie popełniłeś.
        Nie. Mogłem uratować tych małych chłopców. A Bóg wie, że zabijałem też wcześniej. Zasługuję na śmierć, Adamie.
        Nikt na coś takiego nie zasługuje.
        To o wiele lepsze niż życie. Gdyby zabrali mnie teraz z powrotem do celi i powiedzieli mi, że będę tam siedział, aż umrę, to wiesz, co bym zrobił?
        Co?
        Popełniłbym samobójstwo.
       Po spędzeniu ostatniej godziny w celi Adam nie mógł nic na to odpowiedzieć. Chód nie pojął jeszcze nawet części koszmaru przebywania w maleńkiej klatce przez dwadzieścia trzy godziny na dobę.
        Zapomniałem moich papierosów  powiedział Sam klepiąc się po koszuli na piersi.  To chyba dobry moment, że przestać palić.
        Próbujesz mnie rozweselić?
        Tak.
        Nie udaje ci się.
        Czy Lee pokazała ci kiedykolwiek książkę ze zdjęciem z linczu, w którym brałem udział?
        Nie pokazała mi jej. Powiedziała mi tylko, gdzie ją trzyma, a ja wziąłem ją sam.
        Widziałeś zdjęcie.
        Tak.
        Niezły piknik, co?
        Całkiem smutny.
        Znalazłeś to drugie zdjęcie, na następnej stronie?
        Tak. Z dwoma członkami Klanu.
        W płaszczach, kapturach i maskach.
        Tak, widziałem je.
        To byłem ja i Albert. To ja kryłem się za jedną z tych masek. Adama nic już nie mogło zaszokować. Wspomnienie przerażającego zdjęcia przebiegło mu przez głowę i szybko spróbował je wymazać.
        Dlatego mi to mówisz, Sam?
        Ponieważ sprawia mi to przyjemność. Nigdy wcześniej nie powiedziałem o tym nikomu, a spojrzenie prawdzie w oczy daje sporą ulgę. Od razu czuję się lepiej.
        Nie chcę słyszeć już nic więcej.
        Eddie nigdy się o tym nie dowiedział. Znalazł książkę na strychu i w jakiś sposób doszedł do tego, że to ja jestem na tym zdjęciu grupowym. Ale nie mógł wiedzieć, że również jeden z tych dwóch zamaskowanych to ja.
        Nie rozmawiajmy o Eddiem, okay?
        Dobrze. Co u Lee?
        Jestem na nią wkurzony. Ukryła się gdzieś specjalnie.
        Przyjemnie byłoby ją zobaczyć. To boli. Ale cieszę się bardzo, że Carmen mogła przyjechać. Wreszcie jakiś miły temat.
        Carmen to dobra dziewczyna  powiedział Adam.
        Wspaniała. Jestem bardzo dumny z was obojga. Dostaliście dobre geny od waszej matki. Jestem szczęśliwy mając dwoje tak wspaniałych wnuków.
       Adam milczał, nie próbując odpowiedzieć. Coś stuknęło za ścianą i obaj drgnęli.
        To pewnie Nugent przygotowuje swoje zabawki  powiedziałSam ł zaczął trząść się ponownie.  Wiesz, co boli najbardziej?
        Co?
        Dużo myślałem o tym przez ostatnie dni, naprawdę się tym zamartwiałem. Patrzę na ciebie i patrzę na Carmen i widzę dwoje inteligentnych młodych ludzi o otwartych sercach i umysłach. Nie nienawidzicie nikogo. Jesteście tolerancyjni, wykształceni, ambitni, idziecie w przyszłość bez tego bagażu, który towarzyszył mi od urodzenia. Patrzę na ciebie, mojego wnuka, krew z mojej krwi, i pytam siebie: dlaczego nie stałem się kimś innym? Kimś takim jak ty lub Carmen? Trudno uwierzyć, że w ogóle jesteśmy spokrewnieni.
        Daj spokój, Sam. Nie mów tak.
        Nic nie mogę na to poradzić.
        Proszę cię.
        Okay, okay. Coś przyjemniejszego.  Umilkł i pochylił się do przodu. Głowę trzymał spuszczoną tak nisko, że niemal dotykała kolan.
       Adam chciał porozmawiać o tajemniczym wspólniku. Chciał dowiedzieć się wszystkiego  jaki naprawdę był przebieg zamachu, co stało się ze wspólnikiem Sama, jak i dlaczego Sam został schwytany. Chciał też wiedzieć, czy powinien obawiać się owego tajemniczego mężczyzny, który przecież czekał gdzieś na zewnątrz, obserwując wszystko uważnie. Zrozumiał jednak, że nie uzyska odpowiedzi na te pytania, dał więc sobie spokój. Sam miał zabrać do grobu wiele tajemnic.
       Przylot helikoptera gubernatora wywołał poruszenie przed główną bramą Parchman. Helikopter wylądował po drugiej stronie szosy, gdzie czekała kolejna furgonetka więzienna. Gubernator skryty pomiędzy dwoma ochroniarzami pobiegł z Moną Stark do furgonetki.
        To gubernator!  krzyknął ktoś. Psalmy i modlitwy ucichły błyskawicznie. Kamerzyści popędzili ku furgonetce, która jednak przejechała przez główną bramę i zniknęła.
       Parę minut później zatrzymała się koło karetki na tyłach SMB. Ochroniarze i panna Stark zostali w środku. Nugent wyszedł na spotkanie gubernatorowi i odprowadził go do pokoju dla świadków. McAllister usiadł w pierwszym rzędzie i skinieniem głowy powitał pozostałych pocących się intensywnie świadków. W pokoju było piekielnie gorąco. Wzdłuż ścian latały czarne moskity. Pułkownik zapytał, czy może przynieść coś gubernatorowi.
        Prażoną kukurydzę  odparł gubernator, ale nikt się nie zaśmiał. Nugent zmarszczył czoło i wyszedł.
        Dlaczego pan tu przyjechał?  zapytał natychmiast jeden z dziennikarzy.
        Bez komentarza  odparł gubernator.
       Cała dziesiątka siedziała w milczeniu, wpatrując się w czarne zasłony i z wyczekiwaniem spoglądając na zegarki. Nerwowe pogawędki ucichły zupełnie. Siedzieli, unikając kontaktu wzrokowego, jakby byli zawstydzali, że uczestniczą w tak makabrycznym wydarzeniu.
       Nugent stanął przed drzwiami komory i spojrzał na listę czynności. Byli za dwadzieścia dwunasta. Kazał doktorowi wejść do Izolatki, a następnie polecił, żeby strażnicy z czterech wieżyczek wokół SMB zeszli na ziemie. Szansę, że któryś ze strażników zatruje się po egzekucji gazem, były minimalne, ale Nugent uwielbiał szczegóły.
       
       Pukanie było ciche, ale w tym momencie zabrzmiało jak seria z karabinu. Przerwało ciszę, zaskakując zarówno Adama, jak i Sama. Drzwi otworzyły się. Młody lekarz wszedł do środka próbując się uśmiechnąć, przyklęknął na jedno kolano i poprosił Sama o rozpięcie koszuli. Okrągła gałka stetoskopu z krótkim przewodem zwisającym w dół została przytwierdzona do bladej piersi Sama.
       Lekarzowi trzęsły się ręce. Nic nie mówił.

ROZDZIAŁ 51
       
       O jedenastej trzydzieści Hez Kerry, Garner Goodman oraz John Bryan Glass i dwóch jego studentów przestali rozmawiać i chwycili się za ręce wokół zagraconego stołu w biurze Kerryego. Każdy pomodlił się w duchu za Sama, a potem Hez zmówił głośną modlitwę w imieniu całej grupy. Siedzieli nieruchomo, w milczeniu, pogrążeni w myślach i po chwili pomodlili się jeszcze krótko za Adama.
       
       Koniec przyszedł szybko. Zegar, wielokrotnie zwalniający przez ostatnie dwadzieścia cztery godziny, teraz popędził nagle na łeb, na szyję.
       Przez kilka minut po odejściu lekarza rozmawiali nerwowo o głupstwach, a Sam dwukrotnie przeszedł w poprzek małego pomieszczenia, licząc kroki, a potem oparł się o ścianę naprzeciw łóżka. Rozmawiali o Chicago, o Kravitz & Bane i Sam nie mógł sobie wyobrazić, jak trzystu prawników może pracować razem w jednym budynku. Zachichotali z przymusem parę razy, czekając z przerażeniem na następne pukanie do drzwi.
       Rozległo się ono dokładnie o jedenastej pięćdziesiąt pięć. Trzy ostre uderzenia, a potem cisza. Nugent dawał im czas.
       Adam zerwał się natychmiast z łóżka. Sam nabrał tchu w piersi i zacisnął szczęki. Wyciągnął palec w stronę wnuka.
        Posłuchaj mnie  powiedział stanowczo.  Możesz tam ze mną wejść, ale nie pozwalam ci zostać.
        Wiem. Nie chciałbym zostać, Sam.
        To dobrze.  Zakrzywiony palec opadł, szczęki rozluźniły się, głowa zwiesiła się znowu. Sam zrobił krok do przodu i chwycił Adama za ramiona. Adam przyciągnął go do siebie i objął delikatnie.
        Powiedz Lee, że ją kocham  rzekł Sam łamiącym się głosem.
       Odsunął się nieco i spojrzał Adamowi w oczy.  Powiedz jej, że myślałem o niej do samego końca. I nie gniewam się, że nie przyjechała. Też nie chciałbym tu przyjeżdżać, gdybym nie musiał.
       Adam pokiwał szybko głową, powstrzymując łzy.
        Pozdrów swoją matkę. Zawsze ją lubiłem. Przekaż też najlepsze życzenia Carmen, to wspaniała dziewczyna. Przykro mi z powodu tego wszystkiego, Adamie. Zostawiam wam straszliwe dziedzictwo.
        Poradzimy sobie, Sam.
        Wiem. Umrę jako dumny człowiek, synu, dzięki tobie.
        Będę za tobą tęsknił  wyszlochał Adam, nie mogąc już opanować łez. Drzwi otworzyły się i pułkownik wszedł do środka.
        Czas już, Sam  powiedział ze smutkiem. Skazaniec stanął przed nim z odważnym uśmiechem.
        Zróbmy to więc!  rzekł mocnym głosem.
       Nugent ruszył pierwszy, potem Sam i Adam. Weszli do Sali Komory, w której było pełno ludzi. Wszyscy spojrzeli na skazańca, a potem natychmiast odwrócili wzrok. Wstydzą się, pomyślał Adam. Wstydzą się, że biorą udział w tym obrzydliwym czynie. Nie chcieli też spojrzeć na Adama.
       Monday, kat, i jego dwaj asystenci stali pod ścianą obok pokoju chemicznego. Dwaj umundurowani strażnicy tłoczyli się obok nich. Lucas Mann i zastępca naczelnika byli bliżej drzwi. Lekarz ustawiał coś w elektrokardiografie na prawo od nich, próbując ukryć zdenerwowanie.
       A pośrodku pomieszczenia, otoczona teraz przez kolejnych uczestników egzekucji, stała komora: ośmiościenne pomieszczenie pokryte świeżą warstwą błyszczącej srebrnej farby. Drzwi były otwarte, złowrogie drewniane krzesło czekało na tle rzędu zakrytych czarnym materiałem okien.
       Drzwi prowadzące na zewnątrz również były otwarte, ale do środka nie wpadało świeże powietrze. W salce panował upał, wszyscy ociekali potem. Dwaj strażnicy wzięli Sama pod ramiona i zaprowadzili go do komory. Sam liczył kroki  tylko pięć od drzwi do komory  i nagle był już w środku, siedział, rozglądając się, żeby znaleźć wzrokiem Adama. Dłonie strażników poruszały się szybko.
       Adam zatrzymał się w drzwiach. Oparł się o ścianę, czując, jak uginają się pod nim kolana. Spojrzał na ludzi w sali, na komorę, na podłogę, na aparaturę do EKG. Wszystko wyglądało tak sterylnie! Świeżo pomalowane ściany. Lśniąca podłoga. Doktor ze swoimi urządzeniami. Czysta, schludna komora z błyszczącym lakierem. Antyseptyczny zapach z pokoju chemicznego. Wszystko higieniczne i bez jednej plamki. Tak powinna wyglądać klinika, gdzie ludzie przychodzą, żeby się wyleczyć.
       A gdybym zwymiotował teraz na podłogę, prosto pod nogami dobrego doktora, jak by wtedy wyglądał twój mały zdezynfekowany pokój, Nugent? Co powiedziałby na to regulamin, gdybym w tej chwili puścił pawia przed komorą? Adam chwycił się za brzuch.
       Pasy na rękach Sama, po dwa na każdą, kolejne dwa na nogi, na lśniące nowe spodnie, potem okropna obejma na głowę, żeby nie zrobił sobie nic złego, kiedy zadziała gaz. No już, wszystko gotowe, czas na przedstawienie. Wszystko czyste i porządne, bez jednej plamki czy zarazka, bez upływu krwi. Nic, co zabrudziłoby to schludne, moralnie czyste zabójstwo.
       Strażnicy wycofali się przez wąskie drzwi, dumni z wykonanej pracy.
       Adam spojrzał na dziadka. Ich oczy spotkały się na moment i Sam spuścił wzrok.
       Czas na lekarza. Nugent powiedział coś do niego, ale Adam nie dosłyszał co. Lekarz wszedł do środka i podłączył przewód odchodzący od stetoskopu. Zrobił to szybko.
       Lucas Mann postąpił do przodu z kartką papieru. Stanął w drzwiach komory.
        Sam, to jest wyrok śmierci. Prawo nakazuje, bym ci go odczytał.
        Pośpiesz się tylko  burknął Sam nie otwierając ust. Lucas podniósł papier do oczu i zaczął czytać:
        Zgodnie z wyrokiem śmierci wydanym przez sąd okręgowy w Lakehead County w dniu czternastego lutego 1981 roku masz być stracony w komorze gazowej stanowego zakładu karnego Parchman. Niech Bóg czuwa nad twoją duszą.  Lucas odsunął się, a potem podszedł do jednego z dwóch telefonów zawieszonych na ścianie. Zadzwonił do swojego biura, żeby dowiedzieć się, czy w ostatniej chwili nie nadeszła decyzja o odroczeniu egzekucji. Nie nadeszła. Drugi telefon łączył bezpośrednio z biurem prokuratora stanowego w Jackson. Tutaj również nie było żadnych nowych wiadomości. Zegar wskazywał trzydzieści sekund po północy w środę, ósmego kwietnia.
        Żadnych odroczeń  powiedział Mann do Nugenta.
       Słowa obiegły wilgotne pomieszczenie, dudniąc głucho w nagłej ciszy. Adam po raz ostatni spojrzał na swojego dziadka. Sam miał zaciśnięte dłonie. Zamknął oczy, jakby nie chciał już więcej patrzyć na Adama. Jego usta poruszały się, odmawiając być może ostatni pacierz.
        Czy istnieje jakikolwiek powód, dla którego ta egzekucja miałaby się nie odbyć?  zapytał oficjalnie Nugent, pragnąc nagle uzyskać poradę prawną.
        Nie  odparł Mann z autentycznym żalem. Pułkownik stanął przed drzwiami komory.
        Jakieś ostatnie słowa, Sam?
        Nie dla ciebie. Ale Adam powinien już opuścić tę salę.
        Doskonale.  Nugent powoli zamknął drzwi z ich grubym, dźwiękoszczelnym kołnierzem z gumy. Sam był teraz unieruchomiony w hermetycznej komorze. Zacisnął powieki. Pośpieszcie się tylko.
       Adam przesunął się za Nugenta, który wciąż stał twarzą do komory. Lucas Mann otworzył drzwi na zewnątrz i wraz z adwokatem wyszedł z sali. Adam obejrzał się w progu po raz ostatni. Kat sięgał po dźwignię. Jego asystent wyciągał szyję, żeby lepiej widzieć. Dwaj strażnicy stanęli tak, żeby obserwować, jak stary sukinsyn będzie umierał. Nugent, jego zastępca i lekarz przysuwali się spod przeciwległej ściany, przekrzywiając głowy, bojąc się, że coś im umknie.
       Na dworze, pomimo trzydziestu stopni, było dużo chłodniej. Adam podszedł do karetki i oparł się o nią na chwilę.
        Wszystko w porządku?  zapytał Lucas.
        Nie.
        Ochłoń trochę.
        Nie będzie pan tego oglądał?
        Nie. Widziałem cztery poprzednie. To mi wystarczy. Ta jest wyjątkowo nieprzyjemna.
       Adam spojrzał na białe drzwi pośrodku ściany przybudówki. W pobliżu parkowały trzy furgonetki. Kilku strażników stało szepcząc i paląc przy jednej z nich.
        Chciałbym już stąd wyjechać  powiedział, obawiając się, że dostanie mdłości.
        Chodźmy.  Lucas chwycił go za łokieć i poprowadził do pierwszej furgonetki. Rzucił krótkie polecenie jednemu ze strażników, a ten wskoczył za kierownicę. Obaj prawnicy usiedli na ławeczce z tyłu.
       Adam wiedział, że dokładnie w tym momencie jego dziadek siedzi w komorze łapiąc powietrze, jego płuca wypełnione są trującym gazem. Jest właśnie tam, w tym małym budyneczku z czerwonej cegły, wciąga powietrze, próbując połknąć jak najwięcej gazu, mając nadzieję, że odpłynie bezboleśnie do lepszego świata.
       Zaczął płakać. Furgonetka zakręciła przy wybiegach i wjechała na trawnik przed Blokiem. Adam zakrył oczy, płacząc nad dziadkiem, nad jego cierpieniem, nad nikczemną śmiercią, jaka przypadła mu w udziale. Wyglądał tak żałośnie siedząc tam w swoim jedynym ubraniu, skrępowany jak zwierzę. Płakał nad Samem i jego ostatnimi dziewięcioma latami, które spędził wyglądając przez kraty, próbując dojrzeć kawałek księżyca, zastanawiając się, czy ktokolwiek na świecie troszczy się o niego. Płakał nad całą tragiczną rodziną Cayhallów i jej poplątaną przeszłością. Płakał też nad sobą, płakał z gniewu, z powodu utraty ukochanej osoby, płakał dlatego, że nie udało mu się powstrzymać tego szaleństwa.
       Lucas klepał go po ramieniu, a po pewnym czasie furgonetka zatrzymała się, potem zaś podjechała jeszcze trochę i zatrzymała się ponownie.
        Przepraszani  powtarzał Adam.
        Czy to twój samochód?  zapytał Lucas, kiedy zatrzymali się przed bramą. Parking był całkowicie wypełniony. Adam szarpnął za klamkę i wysiadł bez słowa. Podziękowania zostawił na później.
       Pojechał żwirową drogą, pomiędzy rzędami bawełny, aż dotarł do głównej alei. Potem popędził w stronę wyjazdu, zwalniając tylko na chwilę przy dwóch blokadach, a potem zatrzymał się przy głównej bramie, żeby strażnik mógł zajrzeć do bagażnika jego saaba. Po lewej kłębił się tłum dziennikarzy. Czekali niecierpliwie na wiadomości z Bloku, ściskając miniaturowe kamery ł magnetofony.
       W jego bagażniku nie było nikogo, minął więc następną blokadę, tym razem niemal potrącając poruszającego się zbyt wolno strażnika. Zatrzymał się przy szosie i spojrzał na demonstrantów czuwających ze świecami po prawej. Setki płomieni. Gdzieś dalej rozbrzmiewały dźwięki psalmu.
       Pojechał dalej, mijając policjantów z drogówki cieszących się z chwilowego spokoju. Jechał przez dwie mile pomiędzy samochodami zaparkowanymi na poboczach i wkrótce Parchman zostało w tyle. Wdusił gaz i przyśpieszył do stu pięćdziesięciu.
       Z jakiegoś powodu skierował się na północ, chociaż nie miał zamiaru jechać do Memphis. Za oknem przeleciały miasteczka Tutwiler, Lambert, Marks, Sledge i Crenshaw. Opuścił szyby i ciepłe powietrze owiało wnętrze wozu. Przednia szyba upstrzona była dużymi owadami, główną plagą Delty.
       Jechał przed siebie. Nie zaplanował tej podróży. Nie zastanawiał się, dokąd pojedzie po egzekucji Sama, ponieważ nigdy nie uwierzył, że do niej dojdzie. Może byłby teraz w Jackson, pijąc i radując się z Garnerem Goodmanem i Hezem Kerry, świętując wyciągnięcie królika z kapelusza. Może byłby przy telefonie w Parchman, desperacko próbując uzyskać bardziej szczegółowe informacje na temat udzielonego w ostatniej chwili odroczenia. Może, może, może.
       Nie śmiał jechać do Lee, ponieważ obawiał się, że mógłby ją zastać. Ich spotkane zapowiadało się burzliwie i Adam chciał odłożyć je na później. Postanowił znaleźć jakiś znośny motel. Spędzić w nim noc. Spróbować zasnąć. Zacząłby myśleć dopiero następnego ranka. Przejechał przez tuzin wiosek i miasteczek, ale w żadnym nie było pokoi do wynajęcia. Zwolnił. Szosa połączyła się z inną. Zgubił się, ale nic go to nie obchodziło. Jak można się zgubić, kiedy człowiek nie wie, dokąd jedzie? Rozpoznawał miasteczka i drogowskazy, skręcił raz, potem drugi. Na przedmieściach Fernando, niedaleko Memphis, zauważył całodobowy sklep spożywczy. Parking z przodu był pusty. Czarnowłosa kobieta w średnim wieku stała za ladą, paląc, żując gumę i rozmawiając przez telefon. Adam podszedł do lodówki i wyciągnął sześć puszek piwa w jednym opakowaniu.
        Przykro mi, kochanie, ale nie sprzedajemy piwa po północy.
        Co?  warknął Adam sięgając po pieniądze. Nie spodobała jej się jego niegrzeczna reakcja. Starannie postawiła telefon obok kasy.
        Nie możemy sprzedawać piwa po dwunastej w nocy. Takie jest prawo.
        Prawo?
        Tak. Prawo.
        Prawo stanu Missisipi?
        Zgadza się  odpowiedziała bez mrugnięcia okiem.
        Czy wie pani, co w tej chwili myślę o prawach stanu Missisipi?
        Nie, kochanie. I szczerze mówiąc, nie obchodzi mnie to.
       Adam rzucił dziesięciodolarowy banknot na ladę i zaniósł piwo do samochodu. Kobieta odprowadziła go wzrokiem, schowała pieniądze do kieszeni i ponownie zajęła się telefonem. Po co niepokoić gliniarzy sześcioma puszkami piwa?
       Ruszył ponownie, jadąc na południe dwupasmową szosą, trzymając się dozwolonej prędkości i popijając pierwsze piwo. Znowu w poszukiwaniu czystego pokoju z wliczonym w cenę śniadaniem, basenem, telewizją kablową i bezpłatnym pobytem dla dziecka.
       Piętnaście minut na umieranie, kolejne piętnaście na przewietrzenie komory, dziesięć na umycie jej amoniakiem. Oblejcie nieruchome ciało, martwe jak diabli według młodego doktora i jego elektrokardiogramu. Nugent wydający polecenia  weźcie maski, weźcie rękawiczki, zabierzcie stąd wreszcie tych cholernych dziennikarzy.
       Wyobraził sobie Sama, z głową przekrzywioną na jedną stronę, wciąż skrępowanego tymi grubymi skórzanymi pasami. Jaki kolor ma teraz jego skóra? Na pewno nie jest bladobiała tak jak przez ostatnie dziewięć lat. Z pewnością gaz sprawił, że wargi stały się purpurowe, a skóra różowa. Komora jest już czysta, nie ma niebezpieczeństwa. Wejdźcie do środka, mówi Nugent, uwolnijcie go. Weźcie noże. Odetnijcie ubranie. Czy puścił mu zwieracz? Czy nie wytrzymały nerki? Zawsze tak się dzieje. Bądźcie ostrożni. Tutaj jest plastykowa torba. Schowajcie do niej ubranie. Zdezynfekujcie martwe ciało.
       Wyobraził sobie nowe ubranie Sama  sztywne spodnie, za duże buty, nieskazitelnie białe skarpetki. Sam był tak dumny, że może znowu włożyć normalne ubranie. Teraz zamieniło się ono w szmaty wrzucone do zielonego worka na śmieci, traktowane jak trucizna i przeznaczone do szybkiego spalenia.
       Gdzie są jego ciuchy, niebieskie więziennie spodnie i biała koszulka? Przynieście je. Wejdźcie do komory. Ubierzcie trupa. Buty nie są konieczne. Żadnych skarpetek. Do diabła, przecież on jedzie tylko kostnicy. Niech rodzina martwi się o ubieranie go do pogrzebu. Teraz nosze. Wynieście go stąd. Do karetki.
       Był koło jakiegoś jeziora, jechał przez most, w nagle chłodnym i czystym powietrzu. Znowu zgubiony.

ROZDZIAŁ 52
       Pierwszym blaskiem świtu była różowa aureola nad wzgórzem koło Clanton. Pojawiła się między gałęziami drzew, zmieniając szybko kolor na żółty, a potem na pomarańczowy. Nie było żadnych chmur, tylko jaskrawe kolory na tle ciemnego nieba.
       W trawie leżały dwie nie otwarte puszki piwa. Trzy puste ciśnięto pod stojący opodal nagrobek. Pierwsza pusta puszka wciąż znajdowała się w samochodzie.
       Świtało. Cienie wstawały ku Adamowi znad rzędów innych nagrobków. Wkrótce promienie słońca zaczęły przedzierać się ku niemu zza drzew.
       Spędził w tym miejscu parę godzin, chociaż stracił poczucie czasu. Jackson, sędzia Slattery i poniedziałkowa rozprawa wydawały się odległe o całe lata. Sam umarł. Ale czy na pewno? Czy popełnili już swój odrażający mały czyn? Czas znów zaczynał płatać figle.
       Nie znalazł motelu, zresztą nie szukał zbyt uparcie. Kiedy zorientował się, że jest blisko Clanton, przyjechał na cmentarz i zlokalizował grób Anny Gates Cayhall. Teraz leżał oparty o niego. Pił ciepłe piwo i rzucał puszkami w najbliższy nagrobek. Gdyby gliniarze znaleźli go i zamknęli w areszcie, nie przejąłby się. Więzienie nie było już dla niego czymś obcym.
        Tak, właśnie wyszedłem z Parchman  powiedziałby swoim kolesiom z celi.  Właśnie opuściłem blok śmierci.  I nikt by się go nie czepiał.
       Najwyraźniej jednak gliniarze mieli co innego do roboty. Cmentarz był bezpieczny. Obok grobu jego babki w ziemię wbito cztery małe chorągiewki na planie kwadratu. Adam zauważył je, kiedy wzeszło słońce. Kolejny grób.
       Drzwi samochodu zamknęły się gdzieś z tyłu, ale nie słyszał tego. Jakaś postać zbliżała się do niego, ale on tego nie zauważał. Szła powoli, rozglądając się, szukając czegoś.
       Trzaśniecie gałązki zaalarmowało Adama. Lee stała obok niego, z dłonią na nagrobku swojej matki. Adam spojrzał na nią, a potem odwrócił wzrok.
        Co ty tu robisz?  zapytał, zbyt otępiały, by się dziwić. Lee opadła najpierw delikatnie na kolana, a potem usiadła bardzo blisko niego, opierając się plecami o nagrobek. Ujęła Adama za ramię.
        odzie, u diabła, się podziewałaś, Lee?
        Byłam na odwyku.
        Mogłaś zadzwonić, do cholery.
        Nie wściekaj się, Adamie. Potrzebny mi przyjaciel.  Położyła głowę na jego ramieniu.
        Nie jestem pewien, czy chcę być twoim przyjacielem, Lee. To, co zrobiłaś, było okropne.
        On chciał mnie zobaczyć, prawda?
        Tak. A ty, oczywiście, zajmowałaś się w tym czasie sobą. Żadnego zainteresowania innymi.
        Proszę cię, Adamie, byłam na leczeniu. Wiesz, jaka jestem słaba. Potrzebuję porribcy.
        A więc zdobądź ją.
       Lee zauważyła dwie puszki piwa i Adam odrzucił je szybko.
        Nie piję  rzekła z żalem. Jej głos był słaby i pusty. Twarz miała zmęczoną i pooraną zmarszczkami.  Próbowałam się z nim zobaczyć  oznajmiła.
        Kiedy?
        Wczoraj wieczorem. Pojechałam do Parchman. Nie chcieli mnie wpuścić. Powiedzieli, że jest za późno.
       Adam spuścił głowę i uspokoił się. Przeklinanie jej nic by nie przyniosło. Lee była alkoholiczką, walczącą z demonami, których miał nadzieję nigdy nie spotkać. Była też jego ciotką, jego kochaną Lee.
        Pytał o ciebie aż do samego końca. Prosił, żebym ci przekazał, że cię kocha i nie gniewa się na ciebie.
       Zaczęła płakać bardzo cicho. Ocierała policzki wierzchem dłoni i płakała przez długi czas.
        Sam umarł pełen odwagi i godności  rzekł Adam.  Był bardzo dzielny. Powiedział, że jego serce jest w zgodzie z Bogiem i że nikogo nie nienawidzi. Żałował strasznie tego, co zrobił. Był jak stary mistrz, Lee, gotowy odejść, kiedy nadszedł jego czas.
        Wiesz, gdzie byłam?  zapytała pomiędzy chlipnięciami, jakby w ogóle nie słyszała, co mówił.
        Nie. Gdzie?
        W naszym starym domu. Pojechałam tam z Parchman dziś w nocy.
        Dlaczego?
        Bo chciałam go spalić. I palił się pięknie. Dom i chaszcze dookoła. Jeden wielki pożar. Wszystko w płomieniach.
        Daj spokój, Lee.
        Naprawdę. Mało brakowała, abym wpadła. Minęłam chyba jakiś samochód w drodze powrotnej. Ale i tak się nie martwię. Kupiłam całą posiadłość w zeszłym tygodniu. Zapłaciłam bankowi trzynaście tysięcy dolarów. Jeśli jesteś właścicielem czegoś, to możesz to podpalić, tak? To ty znasz prawo.
        Mówisz poważnie?
        Pojedź i sprawdź sam. Zaparkowałam przed kościołem milę dalej, żeby poczekać na wozy straży pożarnej. Nigdy nie nadjechały. Do najbliższego domu jest dwie mile. Nikt nie zauważył pożaru. Pojedź tam i sprawdź. Został tylko komin i kupa zgliszczy.
        Jak
        Benzyną. Masz, powąchaj moje ręce.  Podetknęła mu je pod nos. Adam poczuł wyraźny, ostry zapach benzyny.
        Ale dlaczego?
        Powinnam to zrobić już wiele lat temu.
        To nie jest odpowiedź. Dlaczego?
        Działy się tam złe rzeczy. Dom był pełen demonów i duchów. Teraz już ich tam nie ma.
        Umarły wraz z Samem?
        Nie, nie umarły. Odeszły prześladować kogoś innego.
       Adam szybko zdecydował, że kontynuowanie dyskusji nie miałoby sensu. Powinni odjechać, wrócić być może do Memphis, gdzie znowu rozpoczęłaby kurację odwykową. I być może poszłaby do psychiatry. Zostałby z nią, żeby dopilnować wszystkiego.
       Brudna półciężarówka wjechała przez żelazną bramę na starą część cmentarza i potoczyła się wolno betonową ścieżką między niszczejącymi nagrobkami. Zatrzymała się przy małej szopie na rogu. Trzej czarni mężczyźni wysiedli ze środka i przeciągnęli się leniwie.
        To Herman  powiedziała Lee.
        Kto?
        Herman. Nie znam jego nazwiska. Kopie tu groby od czterdziestu lat.
       Patrzyli, jak Herman i dwaj pozostali grabarze przechodzą na drugą stronę wypełnionej grobami doliny. Słyszeli, jak naradzają się spokojnie.
       Przestała płakać i pociągać nosem. Słońce wzniosło się już ponad drzewa i świeciło teraz bezpośrednio w ich twarze. Zrobiło się ciepło.
        Cieszę się, że przyjechałeś  wyznała.  Wiem, że dla niego to wiele znaczyło.
        Przegrałem, Lee. Zawiodłem mojego klienta, a teraz on nie żyje.
        Zrobiłeś, co mogłeś. Nikt nie mógł go uratować.
        Być może.
        Nie zamartwiaj się. Pierwszej nocy w Memphis powiedziałeś mi, że szansę są niewielkie. Byłeś blisko zwycięstwa. Walczyłeś zaciekle. Teraz czas wrócić do Chicago i zająć się resztą twojego życia.
        Nie wracam do Chicago.
        Co?
        Zmieniam prace.
        Ale przecież tylko przez rok byłeś prawnikiem.
        Dalej nim będę. Zmieniam tylko rodzaj praktyki.
        I co to teraz będzie?
        Obrona skazanych na śmierć.
        Brzmi nieprzyjemnie.
        Tak, zgadza się. Szczególnie w tym momencie mojego życia. Ale przywyczaję się. Nie nadaję się do pracy w dużej firmie.
        Gdzie będziesz pracował?
        W Jackson. Będę spędzał dużo czasu w Parchman. Pomasowała sobie twarz i odgarnęła włosy do tyłu.
        Mam nadzieję, że wiesz, co robisz  powiedziała, nie mogąc ukryć powątpiewania.
        Wcale nie jestem tego pewien.
       Herman podszedł do niewielkiej, obdrapanej koparki stojącej pod drzewem przy szopie. Przyjrzał się jej w zamyśleniu, a drugi mężczyzna włożył do niej dwie łopaty. Przeciągnęli się ponownie, roześmieli, a Herman kopnął w przednie koło koparki.
        Mam pomysł  zaczęła Lee.  Na północ od miasta jest mała kafejka. Nazywa się U Ralpha
        U Ralpha?
        Tak.
        Kapelan z Parchman nazywa się Ralph. Był z nami wczoraj w nocy.
        Sam miał przy sobie duchownego?
        Tak. I to dobrego.
        W każdym razie Sam zabierał mnie i Eddiego do tej kawiarni w nasze urodziny. Została założona dobre sto lat temu. Jedliśmy wielkie ciastka i piliśmy gorące kakao. Pojedźmy sprawdzić, czy jest otwarta.
        Teraz?
        Tak.  Lee, podekscytowana, poderwała się szybko.  Chodź, Adamie. Jestem głodna.
       Przytrzymał się nagrobka i wstał. Nie spał od poniedziałku i nogi miał ciężkie i sztywne. Szumiało mu w głowie od wypitego piwa.
       Kawałek dalej ktoś włączył silnik. Jego warkot odbił się echem po całym cmentarzu. Adam zamarł. Lee odwróciła się szybko. Herman jechał koparką plującą niebieskim dymem z rury wydechowej. Jego dwaj towarzysze siedzieli w czerpaku machając nogami. Koparka wjechała na betonową alejkę i ruszyła wolno do przodu, mijając rzędy grobów. Potem stanęła i skręciła.
       Kierowała się w ich stronę.
