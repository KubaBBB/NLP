     Graham Masterton
       
       
  Podpalacze ludzi II
       
      Przełożył: Janusz Wojdecki
      Tytuł oryginału: THE BURNING
      
      
      SCAN-dal
     
Rozdział 14
       
       Z ojcowską troską, która bardziej niż sam ból przywiodła Lloyda na krawędź płaczu, aptekarz posmarował mu dłonie kremem antyseptycznym i zabandażował.
        Doprawdy miał pan szczęście, wszystkie są powierzchowne  rzekł, zdejmując okulary w ciężkiej szylkretowej oprawie i rozmasowując palcami głębokie wgniecenia po obu stronach nosa.  Kłopot w tym, że powierzchowne oparzenia są najbardziej bolesne. Moja matka zawsze przykładała na nie kurzy smalec. Oparzelina goiła się świetnie, tyle że potem całymi dniami włóczyła się za mną połowa kotów z sąsiedztwa. Niech pan weźmie dwie pastylki tylenolu teraz, a dwie następne przed pójściem do łóżka i nie prowadzi dziś samochodu.
       Mieli właśnie podejść do kasy, gdy drzwi drogerii otworzyły się i do środka wkroczył szczupły starszy pan w kapeluszu z szerokim rondem i szarym garniturze. W ślad za nim postępowała wysoka kobieta o ciasno splecionych blond warkoczach. Czarny skórzany płaszcz, długi aż do samej ziemi, miała nie zapięty i widać było, że pod spodem nosi coś, co wyglądało na obcisły kostium kąpielowy z czarnej skóry. Obydwoje czekali przy stojaku z gazetami, wertując egzemplarze Sunset i Przepisy na barbecue, póki Lloyd i Kathleen nie skierowali się w stronę wyjścia. Wówczas kobieta zrobiła krok naprzód, zastępując im drogę.
        Panie Denman  powiedziała z silnym niemieckim akcentem.  Pan ma coś, co należy do mnie.
       Lloyd zawahał się, czując, jak serce poczyna mu szybciej pracować.
        Nie bardzo rozumiem, jak to możliwe  odparł.  Nawet pani nie znam.
       Mężczyzna odłożył gazetę z powrotem na stojak i postąpił krok w przód, robiąc minę, która nadała mu wygląd świńskiego pęcherza rozpiętego na drucianym wieszaku do garniturów.
        Niech mi wolno będzie się przedstawić. Otto Mander, mój drogi panie. A to Helmwige von Koettlitz.
       Hełm albo Wigwam czy coś w tym rodzaju. Helmwige.
        Cóż, miło mi państwa poznać  rzekł Lloyd.  Ale jeśli szukacie frajera, to nie macie szczęścia.
       Otto wydał z siebie suche, opanowane kaszlnięcie.
        Bynajmniej nie szukamy frajera, panie Denman, i pan o tym dobrze wie. Tropił mnie pan z równą gorliwością, co ja pana. Teraz zaś ma pan coś, co należy do nas, i byłbym wdzięczny, gdyby pan to zwrócił, nie zmuszając nas do uciekania się do jakiejkolwiek nieprzyjemnej konfrontacji.
        Czy Celia jest w samochodzie?  zapytał Lloyd.
        Nie rozumiem, panie Denman. Byłem przekonany, że pańska narzeczona nie żyje.
        Co pan powie? Widziałem ją dziś wieczorem.
        Lloyd  wtrąciła Kathleen  chciałabym już stąd wyjść.
        W porządku  odparł.  Jeżeli ten pan zgodzi się odpowiedzieć na kilka pytań.
        Oczywiście.  Otto skinął głową. Jego oczy błądziły nieobecnie po sklepie, jak gdyby prowadziły nieustanną kontrolę, ustawicznie czegoś szukając.  Przed nikim nic nie ukrywam, panie Denman, i nie uczyniłem niczego takiego, czego bym musiał się wstydzić. Odpowiem na wszelkie pytania, jakie uzna pan za stosowne mi zadać, tak wyczerpująco i otwarcie, jak tylko będę potrafił. Jednakże najpierw proszę o amulet.
       Lloyd potrząsnął głową.
        Najpierw pytania, później amulet.
        Zmuszony jestem nalegać, by oddał mi pan amulet, panie Denman, i żeby pan to zrobił w tej chwili.
        Przypuśćmy, że go mam. I co w nim takiego cholernie ważnego?
       Helmwige postąpiła krok naprzód i stanęła tak blisko Lloyda, że piersią oparła się o jego ramię, a na policzku poczuł jej oddech.
        Panie Denman, dla pana ten amulet nie ma żadnego ziemskiego zastosowania, dla nas jednak ma znaczenie zasadnicze.
        Chce pani powiedzieć  zasadnicze dla Celii?
        Pańska narzeczona niestety nie żyje. Osobiście zidentyfikował pan jej zwłoki.
       Zaniepokojona Kathleen błagała:
        Proszę cię, Lloyd, chodźmy już stąd. Lloyd jednak odrzekł:
        Widziałem się z nią dziś wieczór. Nie uda się wam przekonać mnie, że to nieprawda. Ona w jakiś sposób żyje. Śledziła mnie.
       Otto zasznurował wargi.
        To halucynacja, mój drogi panie. Żywi to żywi, a martwi to martwi. Nie istnieje żaden stan przejściowy.
        Nie tego uczy pan na zebraniach swej grupy.
       Otto w jednej chwili skupił wzrok na twarzy Lloyda, jak gdyby miał zamiar wypalić mu w czole dziurę. Lecz oczy mówiły jedno, a usta drugie.
        Jest pan dżentelmenem, panie Denman. Człowiekiem honoru. Powinien pan zrozumieć, że amulet nie należy do pana. Bardzo ważne jest, byśmy go mieli.
        Czy Celia żyje?  zapytał go Lloyd.
       Otto nic nie odpowiedział, wpatrywał się weń jedynie wciąż tym samym zapalającym wzrokiem.
        Wyrobił pan sobie o nas fałszywe pojęcie, panie Denman  rzekła Helmwige.  Oddajemy cześć naszym symbolom, ale nie paramy się czarnoksięstwem.
        Widziałem ją na własne oczy, panno von
        Koettlitz  podpowiedziała Helmwige.  Lecz to oczywiście niemożliwe. Pańska narzeczona, obawiamy się, odeszła bezpowrotnie.
        Ona żyje  powtórzył Lloyd.
       Otto znów upodobnił się do rozpiętego na drucie pęcherza.
        W takim razie jest pan pewnie miłośnikiem Goethego? Und so lang du das nicht hast dieses: Stirb und werde! Bist du nur ein trüber Gast auf der dunkeln Erde.
       Wykrzywiając się w dalszym ciągu, powiedział:
        Co znaczy: Tak długo, jak nie uda ci się zrozumieć tej prawdy, że śmierć cię odmieni, pozostaniesz jedynie nieszczęsnym gościem na tej ponurej planecie.
        Wierzę, że Celia w dalszym ciągu żyje  powtórzył Lloyd.  Nie wiem dlaczego ani nie wiem w jaki sposób. Być może całkiem zbzikowałem. Wiem jednak, że ona jeszcze żyje i wiem, że wy wiecie i dlaczego, i w jaki sposób.
        Proszę, proszę! Ależ wszyscy mamy prawo do własnych fantazji i odchyleń od normy  odparł Otto. Jego śmiech mógł orzech kokosowy wysuszyć na wiór.  Nalegam jednak na zwrot amuletu.
        Bo w przeciwnym razie?  Lloyd rzucił mu wyzwanie.
        Lloyd, chodźmy już, proszę  powiedziała Kathleen.  Wcale mi się to nie podoba.
        Bo w przeciwnym razie?  powtórzył stanowczym głosem Otto.  Chce pan wiedzieć, co w przeciwnym razie? Cóż, powiem panu tyle: jeśli kategorycznie odmówi pan zwrotu amuletu, będzie pan płonął i płonął, póki nie wygrzebię amuletu z pańskich prochów.
       Lloyd zadygotał z bólu i gniewu. Sam nigdy nie nazwałby się człowiekiem odważnym, jednak jego zabandażowane dłonie i spalony dom, śmierć albo i nie śmierć Celii, spalenie Sylvii i spalenie Marianny, spalenie męża Kathleen  wszystko to sprawiło, iż przekroczył ową umowną granicę, którą jego przyjaciel, prawnik Dan Tabares, nazywał linią MTWD. Gdy raz już przekroczyłeś linię MTWD, cokolwiek by się zdarzyło, ty po prostu Masz To W Dupie.
        Zejdź mi z drogi, staruchu!  rozkazał Ottonowi.
        Ejże! Nie zwracaj się do pana Mandera bez należytego szacunku!  wtrąciła się Helmwige, nacierając do przodu ramieniem.
       Lloyd próbował zachować spokój, lecz nie było to łatwe.
        Zejdź mi z drogi, słyszysz?  nalegał.  Jeśli nie zejdziesz mi z drogi, to, wierz mi, nie mam zamiaru wołać kierownika ani wzywać policji. Po prostu stłukę cię jak psa, bez względu na twoje osiemdziesiąt lat, a potem zrobię to samo z tą tutaj panną Przecenioną Skórzaną Kanapą.
       Otto zadarł do góry brodę w hamowanej furii. Szyja wysunęła mu się spomiędzy brzegów przyżółconego kołnierzyka niczym żółwiowi ze skorupy.
        Nie zachowuje się pan jak człowiek rozsądny, mój drogi panie. Wszystkie pańskie kłopoty zostałyby rozwiązane po prostu przez oddanie amuletu, który w żadnym razie nie jest pańską własnością. Nie ma pan do niego prawa. Jestem pewien, że policja to zrozumie.
        Zejdź mi z drogi  nalegał Lloyd.
       Nastąpiła długa chwila milczenia. Wszyscy nawzajem usiłowali przewidzieć swe reakcje. Wreszcie bez ostrzeżenia Lloyd popchnął Helmwige do tyłu na wystawę lakierów do paznokci. Po podłodze rozsypały się z brzękiem czerwone i różowe buteleczki. Potem wbił Ottonowi łokieć głęboko w zapadniętą klatkę piersiową. Starzec stęknął głucho i złapał się za pierś.
       Lloyd chwycił Kathleen za rękę i otworzył drzwi drogerii na oścież. Razem przebiegli przez chodnik, zderzając się po drodze z chłopcem na deskorolce oraz parą w bermudzkich szortach i baseballowych czapeczkach, wskoczyli do BMW i z piskiem opon odbili od krawężnika, zostawiając za sobą na jezdni czarne zygzaki gumy.
       Otto wypadł za drzwi i z miejsca przycisnął do czoła obie dłonie.
        Otto!  krzyknęła Helmwige.  Vorsicht! Er hat den Talisman!
       Lecz wściekłość Ottona była zapiekła niczym ceramiczna mozaika i nic nie było w stanie jej rozproszyć, przynajmniej nie w owej chwili. Ostra ognista strzała pomknęła po czarnej nawierzchni w ślad za samochodem, przez chwilę rozświetlając blaskiem tylny zderzak. Lecz Lloyd jechał już zbyt szybko i BMW z rykiem silnika zniknęło z pola widzenia, nim ogień zdążył się na dobre rozgościć.
        Scheiss!  zaklął Otto. Okręcił się na pięcie i sztywno pomaszerował do zaparkowanego mercedesa. Szarpnął drzwi od strony pasażera, jak gdyby chciał je wyrwać z zawiasów. Helmwige obeszła samochód dookoła i otworzyła drugie drzwi.
        Co teraz?  zapytała.
        Za nimi, oczywiście!  polecił jej Otto.  Dalej, szybko, szybko! Dlaczego stoisz w miejscu, gapiąc się na mnie jak idiotka? Za nimi!
        Mogli gdziekolwiek skręcić  odcięła się Helmwige.
        Rób, co ci każę!  wrzasnął.  Za nimi! Samochód szarpnął i odbił od krawężnika. Z tylnego siedzenia pochyliła się do przodu postać o ziemistej twarzy.
        Jeśli go złapiecie, nie zrobicie mu krzywdy, prawda?  zapytała.
        Co ty sobie myślisz, że jestem verrückt?  odwarknął Otto.  A kim byś była bez swojego talizmanu? Wieczną salamandrą! Żywym ogniem!
       
       Lloyd pędził, kierując się na północ od Del Mar. Niezdarnie i urywanymi ruchami prowadził samochód zabandażowanymi gazą dłońmi. Hamował z poślizgiem, ile razy zdarzyło mu się trafić na czerwone światła, i spoglądając przez ramię, niecierpliwie zwiększał obroty, by wyrwać prosto przed siebie, gdy tylko światła zmieniały się na zielone.
        Mój Boże, Lloyd!  rzekła Kathleen.  Czy jadą za nami?
       Lloyd rzucił okiem we wsteczne lusterko.
        Nie widzę ich jeszcze.
        Może dali za wygraną?
        Nie  odrzekł.  Za bardzo potrzebują tego amuletu.
        Ależ oni są straszni! Grozili ci takimi okropnymi rzeczami! Nie możemy wezwać policji?
        Pewnie, że możemy. Ale jak myślisz, co z tym fantem pocznie policja?
        Nie mam pojęcia. Ale oni podpalili twój dom, podpalili twój samochód! Pewien jesteś, że policja nie może ich o nic oskarżyć?
       Lloyd potrząsnął głową.
        Kathleen, nie chcę wzywać policji. Jeśli zadzwonię na policję, nigdy nie dowiem się, o co w tym wszystkim chodzi. Nie pozwolą mi. Poza tym cóż takiego im powiem? Moja zmarła narzeczona podpaliła mój dom, a potem ten zasuszony starszy pan zapalił mi kierownicę w samochodzie z odległości dwudziestu metrów. Jak sądzisz, czy mi uwierzą?
        Ale oni nam grozili, ścigają nas.
        Powiedz mi tylko  odrzekł Lloyd  jak jechać do twojego domu. Jeszcze nas nie dogonili.
        Lloyd, ja się boję!
        Ja też. Ale wezwanie policji nic nie pomoże. W gruncie rzeczy jeszcze pogorszy sytuację.
       Kathleen na moment ucichła. Ale zaraz powiedziała:
        Naprawdę sądzisz, że Celia jeszcze żyje?
        Owszem, zaczynam naprawdę w to wierzyć.
        Nic z tego nie rozumiem  powiedziała Kathleen. Lloyd znów zerknął do wstecznego lusterka.
        Tak jak i ja. Jednak Otto obiecał każdemu, kto przyszedł do jego sekty, że będzie żył wiecznie. Wygląda na to, że mu się udało. W każdym razie w przypadku Celii. Widziałem ją! Nie była taka sama jak przedtem, ale nadal była Celią.
        Ludzie nie mogą umierać, a potem ożywać na nowo. Lloyd potrząsnął głową.
        Nie wiem. Może i w jakiś sposób mogą. Wygląda na to, że ma z tym coś wspólnego śmierć w płomieniach. Być może jeśli się spalisz, będziesz żyć wiecznie.
       Kathleen powiedziała zdawkowo, nieobecnym głosem:
        Możesz tu skręcić w prawo.
       Porzucili drogę nad brzegiem oceanu i rozpoczęli wspinaczkę ku górskim szczytom. Lecz gdy wjechali na pierwsze wysokie wzniesienie za międzystanową, Lloyd przekonał się, że ich tropem podąża pojedyncza para reflektorów, nie nazbyt blisko, lecz wystarczająco, by nie stracić ich z oczu.
        Obejrzyj się  powiedział do Kathleen.  Nie sądzisz, że to oni?
       Przysłoniła dłonią oczy.
        Nie jestem pewna, ale chyba tak.
        W takim razie trzymaj się mocno. Tu właśnie odczepimy się od nich na dobre.
       Lloyd przycisnął do oporu pedał gazu i BMW wyprysnął naprzód z prędkością ponad stu pięćdziesięciu kilometrów na godzinę. Zaledwie kilka sekund zabrało im dotarcie do następnego skrzyżowania, gdzie Lloyd ostro zahamował i skręcił w prawo, gasząc jednocześnie światła. Potem skręcił w lewo, zjeżdżając zupełnie z drogi, i samochód, podskakując i szarpiąc, począł pokonywać drogę w dół piaszczystego zbocza, z rzadka porośniętego kępami kaktusów. Gdy przejeżdżali przez ciąg kolein skalnych, zawieszenie BMW zaczęło denerwująco stukać, a tłumik raz po raz uderzał o ziemię. Lecz Lloyd już po chwili wcisnął samochód za zasłonę wysokich zarośli i zaparkował.
        W żaden sposób nie mogą nas teraz znaleźć  powiedział do Kathleen.  Dajmy im jeszcze jakieś dziesięć minut, by się zmęczyli szukaniem, i jedziemy do ciebie.
       Zaledwie kilka sekund później ujrzeli na głównej autostradzie mijające ich światła. Następnie przejechała ciężarówka i cała procesja samochodów. Lloyd wypuścił z płuc powietrze przez stulone wargi.
        Zastanawiam się, do czego im jest potrzebny ten amulet  powiedziała KathTeen.
        Nie mam pojęcia. Może należy do ich przedmiotów liturgicznych. Otto na ścianie domu ma wymalowany taki sam znak, tylko o wiele większy.
        Ci ludzie są tacy niesamowici.  Kathleen przeszedł dreszcz.  Nie mogę uwierzyć, by Mikę chciał z nimi przestawać.
       Czekali w milczeniu przez kolejne pięć minut. Wreszcie Lloyd powiedział:
        Myślałem o badaniach twojego męża. Czy jest jakiś sposób, by zapoznać się z ich wynikami?
        Po co?
        Po prostu zgaduję. Marianna podejrzewała u siebie raka piersi, a jeśli twój mąż dowiedział się, że jest z nim bardzo źle być może to właśnie uczyniło ich o wiele bardziej podatnymi na idee kogoś takiego jak Otto. Poza wszystkim innym obiecał im wieczny żywot.
        Chyba mogłabym zadzwonić do doktora Krantza. Lloyd popatrzył na zegarek. W dalszym ciągu paliły go dłonie, lecz tylenol uśmierzał po części ból.
        To tylko strzał na oślep. Próbuję jednak podążać każdym możliwym tropem.
        Nie uważasz, że?  rozpoczęła Kathleen.
       Lloyd popatrzył na nią z ukosa. Domyślał się, co jej chodzi po głowie i co zamierzała powiedzieć. Wysłuchała cierpliwie jego opowieści o ujrzeniu Celii na pokładzie Gwiazdy Indii i w latarni morskiej Toma Hama, o włamaniach i ukrytym w pianinie Wagnerowskim libretcie. Lecz trudno było się dziwić, że utrzymując, iż Celia nadal pozostaje żywa, nieco nadwerężył jej wiarę.
       Nie bacząc na to potrząsnął głową.
        Nie, nie wydaje mi się, bym zaczynał wariować. Nie jestem przesądny, nie wierzę nawet w astrologię. Nie wierzę również w siły nadprzyrodzone. Ale widziałem Celię i nie był to ani miraż, ani halucynacja, ani złudzenie optyczne. Wszystko ma swoje wytłumaczenie. Nie wiem jeszcze jakie, ale mam zamiar się dowiedzieć i z pewnością się dowiem.
       Podniósł do góry amulet.
        W pierwszej kolejności mam zamiar się dowiedzieć, co kryje się za tym. Potem zamierzam pójść z librettem Wagnera do kogoś, kto się trochę zna na muzyce.
        Zatem wszystko w porządku  zgodziła się Kathleen.  Ja zaś zadzwonię do doktora Krantza i zapytam o wyniki badania Mikea. Lecz jeśli nic z tego nie wyniknie cóż, nie przepadam za tym, by ścigali mnie ludzie pokroju tego twojego Ottona. To mnie przeraża.
       Lloyd podniósł do góry obandażowaną dłoń i przyrzekł uroczyście:
        Jeśli nie dowiemy się niczego sensownego, wówczas sprawa przestaje ciebie dotyczyć. Masz na to moje słowo.
       Przechyliła się ze swojego siedzenia i niespodziewanie pocałowała go w policzek.
        Niezły byłeś tam w tej drogerii. Jak na Zabójczej broni.
        Pochlebstwami daleko ze mną nie zajedziesz.
        Hm, na początek wystarczyłoby do domu.
       
       Nie było ani śladu mercedesa. Lloyd ostrożnie wyprowadził BMW zza zasłony zarośli i z powrotem na autostradę. Skręcił w prawo i z powrotem wjechał na wijącą się zakosami szosę, która przez Rancho Santa Fe i dalej brzegiem jeziora Hodges powinna doprowadzić w końcu do Escondido. Noc była wyjątkowo czarna, wprost ociekała dziwną atramentową czernią, jak gdyby niepostrzeżenie cały świat zatonął w gigantycznym wycieku ropy.
       Rancho Santa Fe było jasno oświetlonym, czyściutkim jak z obrazka miasteczkiem, a jego ulice odznaczały się nienaturalną pustką, jak gdyby wszystkich dorosłych mieszkańców zabrali ze sobą przyjaźnie nastawieni kosmici. Lecz skoro tylko znów wyjechali w góry, z powrotem okryły ich ciemności. Płaszczyzna jeziora Hodges rozpościerała się pomiędzy czarnymi zalesionymi brzegami, zdradzając swoją obecność jedynie połyskującą od czasu do czasu na powierzchni iskierką.
       Kathleen spróbowała złapać dziennik radiowy, by posłuchać, czy nie było jakichś komunikatów o pożarze domu Lloyda, lecz natrafiła tylko na sześć czy siedem stacji nadających muzykę country i nudny tasiemcowy wywiad na temat szpitala Marynarki Wojennej. Zgasiła radio.
        Co masz zamiar zrobić  zapytała  jeśli okaże się, że Celia wciąż żyje?
        Wolałbym o tym nie myśleć  odparł Lloyd.  Przechodzą mnie ciarki.
        Mimo to wciąż jeszcze ją kochasz, nieprawdaż? W ten sam sposób, w jaki ja wciąż kocham Mikea?
       Lloyd prowadził przez krótką chwilę w milczeniu. Wreszcie odrzekł:
        Kochałem ją taką, jaka była. Lecz taka, jaką widziałem dziś wieczór no cóż, zupełnie nie przypominała tamtej. Wyglądała naprawdę dziwnie. Skórę miała jakąś taką czy ja wiem poszarzałą i chyba nie miała oczu. Była żywa, a jakże. A przynajmniej chodziła, mówiła i rozpoznawała mnie. Ale wyglądała jak martwa.  Odchrząknął.  Przez cały czas próbuję nie dopuszczać do siebie słowa zombie. To brzmi jak z jakiejś idiotycznej kasety wideo dla nastolatków, gdzie zmarli przechadzają się po ulicach.
       Kathleen nic na to nie odpowiedziała, przeszedł ją tylko dreszcz, jak gdyby poczuła oddech śmierci.
       Skręcili w stronę Escondido. Dom Kathleen stał na południowozachodnim przedmieściu, w ustronnym zaułku naprzeciw winnic Wytwórni Win Braci Altmann. Gdy zbliżali się, dotknęła ramienia Lloyda.
        Lepiej zwolnij  powiedziała.  Wjazd jest pod bardzo ostrym kątem.
       Reflektory BMW wyłoniły z mroku skrzynkę na listy z nazwiskiem M. Kerwin, wypisanym srebrnymi odblaskowymi literami. Świętej pamięci M. Kerwin. Lloyd zwolnił i w ślimaczym tempie wjechał na ostro zakręcający podjazd.
        Lucy i Tom prawdopodobnie nie wrócili jeszcze z Rancho Bernardo  rzekła Kathleen.  Mieli dziś wieczorem odwiedzić moich rodziców. Mama była dla mnie taka dobra.
       Lloyd ujrzał piętrowy domek stojący wśród kwiatów i krzewów. Po czym, ku swej zgrozie, zobaczył zaparkowanego pod nim srebrnego mercedesa. Obok stały łatwe do rozpoznania i groźne postacie Ottona i Helmwige. Za nimi zaś jeszcze jedna, dobrze ukryta w cieniu, w płaszczu, czarnym turbanie i ciemnych okularach.
        O Boże, to oni!  wykrztusiła Kathleen głosem ze strachu podniesionym o oktawę wyżej.
       Lloyd wrzucił wsteczny bieg i odwrócił się na siedzeniu.
       Opony zapiszczały w proteście, gdy wóz cofał się pełnym gazem, zataczając się od jednej krawędzi podjazdu do drugiej, podczas gdy Lloyd za kierownicą usiłował trzymać się linii prostej. Z okropnym hukiem uderzyli w niski mur retencyjny tuż przy wyjeździe i Lloyd musiał z powrotem wrzucić jedynkę i dać kawałek do przodu, by uwolnić zderzak od cegieł.
       W świetle halogenowych reflektorów Lloyd ujrzał, jak Otto postępuje krok w przód i podnosi ręce do czoła. Jego twarz była nienaturalnie biała, oczy zaś niczym ostrza szpilek świeciły mu żółtym blaskiem, martwe i jasne jak oczy węża. Sieknąwszy z bólu, Lloyd popchnął z powrotem dźwignię biegów w położenie wsteczne i począł tyłem objeżdżać zakręt podjazdu, cały czas trąc o ścianę. Dojechali niemal do skrzynki na listy, gdy wszystkie cztery opony BMW wybuchnęły płomieniem. Kathleen zaczęła krzyczeć.
        Trzymaj się!  wrzasnął Lloyd.  Wszystko w porządku! Prawie się nam udało!
       Tylny zderzak samochodu uderzył w skrzynkę i zgniótł ją na płask. Wreszcie Lloyd zdołał odwrócić samochód i pomknęli w ciemną noc z oponami sypiącymi iskrami jak ognie sztuczne lub rozgrzane do czerwoności koła lokomotyw linii Union Pacific, zjeżdżające ze zboczy Sierry i za całe zabezpieczenie mające własne hamulce.
        Skąd się dowiedzieli, gdzie mieszkam?  krzyczała Kathleen, gdy z rykiem silnika pędzili w otoczeniu migoczących płomieni.  W jaki sposób znaleźli mój dom?
       Lloyda kusiło, by odpowiedzieć: Być może Mike również wciąż jeszcze żyje. Może to on im powiedział.
       Uznał jednak, że jak na jedną noc Kathleen dość już najadła się strachu. Poza tym myślał teraz przede wszystkim o tym, jak ugasić opony.
       Przemknęli obok stojącego na poboczu szosy hydrantu irygacyjnego. Lloyd zahamował z poślizgiem i cofnął BMW, póki nie stanęli tuż przy nim.
        Wysiadaj!  rzucił Kathleen.  Ostrożnie! Nie stój za blisko! I miej oczy otwarte, czy nie nadjeżdża Otto!
       Wysiadł z samochodu i począł mocować się z hydrantem. Kilka razy zaklął z bólu, gdy moletowana gałka wpiła mu się w obandażowane dłonie, lecz wreszcie hydrant zadrżał i zadygotał, wylewając na ziemię wodę czerwoną od rdzy niczym krew. Nie dalej niż w odległości metra Lloyd znalazł porzucone kartonowe pudełko po owocach i napełnił je po brzegi. Woda z hałasem tryskała ze wszystkich jego otworów, lecz zostało jej dosyć, by jedną po drugiej oblać wodą płonące opony i ugasić je pośród syku woniejącej spaloną gumą pary.
        W porządku, zabierajmy się stąd!  zawołał. Lecz gdy rzucił na ziemię pudełko i otworzył drzwi, usłyszał naglący warkot zbliżającego się szybko samochodu i z ciemności opodal wytwórni win wypadł srebrny mercedes o przyciemnionych szybach.
       Kathleen pobiegła z powrotem do samochodu, Lloyd zaś wskoczył na siedzenie kierowcy i przekręcił kluczyk w stacyjce. Lecz nim Kathleen zdążyła dopaść drzwi, mercedes zajechał im drogę i stanął ze zgrzytem żwiru pod kołami. Natychmiast z obu stron otworzyły się drzwi i wysiedli Otto i Helmwige. Kobieta okrążyła BMW, kierując się w stronę Kathleen, podczas gdy Otto, z twarzą ukrytą pod rondem kapelusza, pozostał na miejscu, ręce założywszy na piersi.
        Nie!  krzyknęła Kathleen na widok zbliżającej się Helmwige.
       Lloyd obszedł od tyłu samochód i stanął pomiędzy nimi, lecz Helmwige tylko wyszczerzyła zęby w uśmiechu.
        A teraz, już bez żadnych wygłupów, da nam pan ten amulet!  zażądała..
        Nigdy w życiu  odrzekł Lloyd drżącym nieco głosem.  Zabierajcie się stąd do diabła i zostawcie nas w spokoju. Tym razem mam zamiar zadzwonić na policję.
        Och, tak? A co takiego pan tej policji powie?
        Mam zamiar zasugerować, by na początek przeszukali waszą kryjówkę przy Paseo Delicias. Porwanie i pozbawienie wolności to dość poważne przestępstwa, nie sądzicie?
        A więc węszył pan również wokół naszego domu?  w dalszym ciągu uśmiechając się zapytała Helmwige.  Cóż, zgadzam się z panem, porwanie i pozbawienie wolności to bardzo poważne przestępstwa. Ale nie ma takiego prawa, które zabraniałoby okuwać w kajdan kogoś, kto tego pragnie, czyż nie tak? Ten ktoś, gdyby go uwolnić, nie byłby wcale szczęśliwy. Ten ktoś, rozumie pan, jest winny tego, że nie sprostał pokładanym w nim nadziejom. Szczęśliwy jest tylko wówczas, kiedy otrzymuje karę.
        Z pewnością będzie pani mogła powiedzieć to w biurze szeryfa  Lloyd rzucił jej wyzwanie.
        Bez wątpienia. Powiem tam również, że ma pan pewien cenny przedmiot, który należy do nas, i że nie chce go zwrócić.
       Lloyd palcami owiniętymi gazą podniósł amulet do góry.
        Pokażcie mi, kogo jeszcze macie ze sobą w samochodzie, i powiedzcie mi, do czego ten amulet jest wam tak strasznie potrzebny, a być może go zwrócę.
       Otto zawołał sucho:
        Co on tam mówi?
       Helmwige, nie przestając się uśmiechać, odwróciła się do niego.
        Chce zobaczyć naszego pasażera.
        Niech go w takim razie zobaczy. Może to przywróci mu zdrowy rozsądek.
       Wielka kosmata ćma przyfrunęła zwabiona światłami mercedesa i trzepocząc skrzydełkami, przylgnęła przez moment do oślepiającej szklanej powierzchni reflektora. Otto płynnym ruchem wyciągnął rękę i nakrył zahipnotyzowanego owada zwiniętą w trąbkę dłonią. Lloyd i Kathleen z obrzydzeniem i fascynacją przyglądali się, jak oblizuje ją, póki skrzydełka nie zlepią się śliną, a potem wkłada do ust niby jakiś owoc. Wreszcie wysysa, a potem połyka.
        Celio!  zawołała Helmwige.  Dlaczego, kochanie, nie wysiądziesz?
       Chociaż Lloyd zdążył już zgadnąć, że była to Celia, mimo to poczuł przeszywający dreszcz strachu. Widział jej spalone zwłoki w policyjnym prosektorium. Widział ją pozbawioną oczu i straszną w płonącej sypialni. Nie miał pojęcia, jakim cudem wciąż chodziła po świecie, chyba że ją poddano jakimś nowo odkrytym zabiegom medycznym lub była albo zombie, albo duchem albo robotem, albo własną siostrą bliźniaczką, albo to on dostał szoku na wieść
       0 jej śmierci i teraz po prostu majaczył.
       Z samochodu wysunęła się zgrabna łydka. Potem długa noga o znajomym kształcie. Wreszcie szczupła kobieta w płaszczu, w chustce zawiązanej niczym turban na głowie i nieprzeniknionych ciemnych okularach. Nie oddalając się od samochodu, z wolna zapięła jedną czarną rękawiczkę, a potem drugą. Jej twarz jaśniała delikatną szarością.
        Cześć, Lloyd!  zawołała. Bez dwóch zdań, był to głos Celii.
       Lloyd porwany został tak gwałtownym przypływem emocji, takim kłębowiskiem strachu i tęsknoty, szoku i niewiary, że ledwie był w stanie coś z siebie wykrztusić.
        Celio  powiedział.  Celio, co tu się, do cholery, dzieje? Czy ty naprawdę żyjesz?
        Zostałam zbawiona, Lloyd, oto co naprawdę się stało.
        Czy rzeczywiście sama się podpaliłaś? Lecz Otto przerwał:
        Panie Denman im mniej wie pan o tym wszystkim, tym lepiej dla pańskiego bezpieczeństwa. Proszę pan ją zobaczył. Wie pan, że została zbawiona. Proszę nam oddać amulet i zapomnijmy o całej sprawie.
       Lloyd powoli i dobitnie potrząsnął głową.
        I tutaj właśnie, przyjacielu, jest pan w błędzie. Ta sprawa nie zostanie zapomniana. Nie ma takiego sposobu, żeby ta przeklęta sprawa została zapomniana. Paliliście i terroryzowaliście ludzi, spaliliście mój dom, zamieniliście we wrak mój samochód. Na miłość boską, spójrzcie tylko na moje ręce! A teraz wyciągacie skądś Celię, którą dawno pogrzebano, i mówicie, że została zbawiona!
        Panie Denman, ona jest zbawiona, niech mi pan wierzy.
        Nie uwierzyłbym wam, choćbyście powiedzieli mi, że w nocy jest ciemno. Chcę wiedzieć, co tu się, u diabła, dzieje?
        Lloyd, kochany, proszę cię  powiedziała Celia.  Nie kłóćmy się teraz. Daj im ten amulet. Inaczej ja nie przeżyję.
        Chcę tylko wiedzieć, co to wszystko ma znaczyć  nalegał Lloyd.
       Otto postąpił bliżej, strzepując kurz z klap marynarki.
        Panie Denman, pańska narzeczona znajduje się obecnie w szczególnym stanie, który można by nazwać niestabilnym. Kiedy rok się dopełni, za kilka zaledwie dni, podczas przesilenia letniego, będziemy mogli ustabilizować jej kondycję i wówczas osiągnie pełnię istnienia. Osiągnie wówczas stan doskonałości, w którym dostąpi, ni mniej, ni więcej, tylko nieśmiertelności. Lecz do tego niezbędny jest jej talizman, który zgubiła przypadkiem w dniu samospalenia. Każdy z talizmanów należy tylko i wyłącznie do wyznawcy, który złożył przysięgę na wierność naszej sprawie. Jest bezcenny i nie można go niczym zastąpić. Bez niego pańska narzeczona stawać się będzie coraz bardziej i bardziej lotna, aż pewnego dnia wybuchnie płomieniem i nie zostanie z niej nic oprócz garstki popiołu. Jeśli nie chce pan, by to się stało, proszę nam go teraz zwrócić.
        Celio?  zapytał Lloyd, demonstracyjnie ignorując Ottona.
        On mówi prawdę, Lloyd  odpowiedziała Celia. Głos jej brzmiał jak srebrny dzwoneczek.  To, co ci powiedziałam, jest prawdą Talizmany wykonane są z czary, w której umył ręce Poncjusz Piłat. Mają one moc całkowitego uwalniania duszy spod praw boskich. Skoro raz doszedłeś do kresu drogi i spaliłeś swe szczątki doczesne, mając przy sobie talizman, to Bóg nie ma już mocy odebrać tego, co dał.
        Ale dlaczego?  chciał wiedzieć Lloyd.  Dlaczego chciałaś się zabić w ten sposób? Byłaś nieszczęśliwa? Było ci źle? Wpadłaś w depresję? Jeśli mnie nie kochałaś, nie musiałaś przecież za mnie wychodzić.
        Kochałam cię wtedy, kocham cię teraz i zawsze będę cię kochać  odparła Celia.
        Po co się w takim razie podpalałaś? Co chciałaś przez to osiągnąć?
        Dokładnie to, co powiedział ci Otto. Doskonałość.
        Nie rozumiesz, że dla mnie nie mogłaś być już doskonalsza. Za nic w świecie nie zamieniłbym cię na nikogo innego!
       Lloyd postąpił krok w jej kierunku i wyciągnął rękę. Nie potrafił powstrzymać łez napływających mu do oczu.
        Powiedz mi tylko, co się z tobą stało! Czy możesz to zrobić? Powiedz mi, o co tu chodzi!
       Helmwige wsunęła się pomiędzy nich.
        Ani kroku dalej, panie Denman  powiedziała stanowczo  albo pan pożałuje. Wszyscy tego pożałujemy. Już i tak pańskie wścibstwo kosztowało nas niemało kłopotów.
        Ależ, na miłość boską, ona jest moją narzeczoną!  wrzasnął Lloyd.  To kobieta, którą pragnę poślubić! Pragnąłem poślubić! I w dalszym ciągu pragnę, jeśli powiecie mi, co się tu, u diabła, dzieje!
       Otto zdjął kapelusz i wytarł go w środku złożoną w kostkę chusteczką.
        Dosyć tych zalecanek! Szkoda czasu, panie Denman, moi prawnicy skontaktują się z panem w sprawie wszelkich szkód, jakie mógł pan ponieść z tytułu zniszczenia domu i samochodu.
        Pańscy prawnicy? A do diabła z nimi, ja idę na policję! Dopilnuję, żeby cię zamknęli, ty cholerny maniaku!
       Otto przejechał palcami po siwej, wełnistej czuprynie i popatrzył w przeciwną stronę.
        Pójście na policję stanowiłoby poważny błąd, panie Denman. Błąd karygodny. Bylibyśmy zmuszeni przerwać naszą procedurę i odłożyć transformację Celii do następnego przesilenia, które nastąpi za rok. Kto wie, co mogłoby się jej do tego czasu przytrafić.
        Nic z tego nie rozumiem  odparł Lloyd. Otto uśmiechnął się i z powrotem włożył kapelusz.
        Nie, nie sądzę, by pan rozumiał. Lecz też i w rzeczy samej nie ma takiej potrzeby, by pan rozumiał. Prawdopodobnie jest pan organicznie niezdolny do zrozumienia tego faktu. Podobnie jak większość ludzi, którzy zagraniczne samochody i modne fatałaszki stawiają wyżej na liście swoich potrzeb niż siłę ducha i osiągnięcia mające trwałą wartość. Dysponuje pan intelektem nie większym niż pierwszy lepszy karaluch, jaki biega po pańskiej restauracji.
        A teraz niech pan posłucha, panie  rozpoczął Lloyd z gniewem.
       Lecz Celia zawołała:
        Proszę cię, Lloyd! Proszę! Daj tylko Helmwige ten amulet.
       Lloyd zawahał się, przenosząc wzrok z Celii na Ottona i z powrotem. Lecz w następnej chwili Helmwige znienacka chwyciła go za nadgarstek i uniosła do góry jego zaciśniętą pięść, w której trzymał amulet. Lloyd stęknął z wysiłku, próbując ściągnąć dłoń z powrotem na dół, lecz nie udało mu się poruszyć jej nawet o centymetr. Helmwige była zdumiewająco silna.
       Jednocześnie poczuł, że jej palce zaczynają stawać się coraz gorętsze i gorętsze. Zmarszczył brwi z wysiłku i niedowierzania, lecz w ciągu zaledwie kilku sekund jego skóra poczęła czerwienieć, a brzegi gazowego bandaża się zatliły. Włoski na przegubach wyschły na wiór i spomiędzy palców uniosły się smugi dymu.
        Lloyd, proszę!  błagała go Celia. Lecz Kathleen trzepnęła Helmwige w ramię.
        Puszczaj go!  krzyknęła.  Wszyscy jesteście wariaci! Wariaci i łobuzy! Puszczaj go!
       Otto rzucił jej zdawkowe spojrzenie.
        Pogratulować temperamentu, pani Kerwin. Ale to nic nie pomoże.
       Lloyd, dopóki mógł, trzymał pięść zaciśniętą, lecz uchwyt palących żywym ogniem palców Helmwige był nie do zniesienia. Zlany potem, posykując i trzęsąc się z bólu, Lloyd z wolna rozchylił dłoń i odsłonił amulet. Helmwige z miną wybrednego znawcy zabrała go bez słowa i przycisnęła do ust. Metal zasyczał w zetknięciu ze śliną.
        Dziękujemy za pańską cokolwiek niechętną współpracę, panie Denman  powiedział Otto.
       Nagle zrobił krok do przodu i w locie schwycił za nogę skaczącą cykadę. Miotała się i próbowała uwolnić, lecz włożył ją do ust, tak że spomiędzy warg wystawała jej tylko główka z czarnymi jak paciorki oczkami, po czym zgryzł w zębach i połknął.
        Lubię, jak na odchodnym po raz ostatni popatrzą sobie na świat  zauważył.
       Drżący z bólu i emocji, z poparzonymi rękoma przyciśniętymi do piersi, Lloyd mógł już tylko spoglądać, jak Celia z powrotem wsiada do samochodu, a Otto i Helmwige idą w jej ślady. Starzec gestem dłoni dał znak do odjazdu, po czym zniknęli w ciemnościach nocy. Gdy dojechali do autostrady, na moment zapaliły się światła stopu i po chwili już ich nie było.
       Kathleen ze łzami w oczach podeszła do Lloyda i objęła go ramionami.
        O Boże, czy nic ci nie jest? To musiało być takie strasznie bolesne.
        Już w porządku  odpowiedział Lloyd.  Jakoś to zniosę. Kolega z roku stracił w Wietnamie obie nogi i też jakoś to zniósł.
        Czy to naprawdę była Celia?  zapytała Kathleen. Lloyd skinął głową.
        Wyglądała tak samo jak ona. Mówiła tak samo jak ona. Mimo wszystko nie pojmuję, jak to możliwe. Zdaje się, już niedługo będę się nadawał do czubków.
        Ależ, Lloyd  nalegała Kathleen  ja widziałam ją również. A więc ona naprawdę istnieje. Tyle że inaczej niż przedtem, tak jak to mówił ten obrzydliwy Otto. Boże, jakiż to wstrętny typ! Jest w stanie nietrwałym, tak właśnie powiedział, nieprawdaż?
        Chodźmy zobaczyć, czy uda nam się doprowadzić samochód z powrotem do domu  rzekł Lloyd.
        Co masz zamiar z tym zrobić?  zapytała Kathleen.  Zadzwonisz na policję?
        Jeszcze nie nie zadzwonię, póki nie dowiem się, o co tu chodzi. Jeśli w jakikolwiek sposób można Celię uratować, to ostatnią rzeczą, jakiej bym pragnął, jest zaprzepaścić tę szansę.
       Kathleen nic nie odrzekła. Cóż można było powiedzieć? Przedstawiono im obojgu dowód, że umarli mogą chodzić po tym świecie, że grób i krematorium bynajmniej nie muszą oznaczać końca, lecz jedynie nowy i pełen tajemnic początek.
      
Rozdział 15
       
       Kiedy rozległ się dzwonek do drzwi, tkwił jeszcze w głębokim śnie. Otworzył oczy i przez dłuższą chwilę nie mógł sobie przypomnieć, gdzie się znajduje, co mu się przydarzyło ani nawet kim jest.
       Leżał na kanapie wyściełanej brunatnym pluszem, która znajdowała się w dużym salonie urządzonym na modłę rustykalną. Nie opodal na stoliczku ze szklanym blatem stała opróżniona butelka czerwonego wina i trzy nie umyte kieliszki. Na imitującej cegłę ścianie, nad kominkiem w stylu traperskim, wisiało olejne malowidło przedstawiające Indian na koniach wśród burzy śnieżnej. Zatytułowane było Zima w górach Sangre de Cristo.
       Dzwonek odezwał się znowu. Usiadł i spróbował przetrzeć oczy, lecz okazało się, że ręce ma ciasno owinięte bandażami niczym bokser. Nie miał na sobie nic oprócz gatek. Rozejrzał się i dostrzegł swoją koszulę, porządnie przewieszoną przez oparcie brunatnego fotela stojącego naprzeciwko. Dopiero gdy usłyszał glos Kathleen wołający z góry:  Lloyd! Czy mógłbyś z łaski swojej otworzyć drzwi?  przypomniał sobie dokładnie, gdzie się znajduje.
       Naciągnął spodnie i ścisnął je w garści, gdyż obandażowanymi palcami nic mógł zapiąć guzika Za matową taflą szkła w drzwiach widać było chybotliwą ciemną sylwetkę mężczyzny w granatowym garniturze. Posługując się dłonią niczym wielkimi szczypcami do homarów, Lloyd otworzył drzwi. Łańcuch pozostawił nie zdjęty.
        Kto tam?  zapytał.
       Mężczyzna odwrócił się. Był to sierżant Houk. Nieco dalej, trzymając ręce w kieszeniach i pogwizdując pod nosem, stał detektyw Gable. Na podjeździe obok osmalonego i porysowanego BMW Lloyda stał buick sierżanta Houka, za nim zaś błękitnobiały wóz patrolowy Urzędu Szeryfa Hrabstwa San Diego, z siedzącym za kierownicą młodym zastępcą szeryfa o twarzy bladej, jakby posypanej mąką.
        Nie ma pan nic przeciwko temu, byśmy weszli do środka, czy też może w czymś przeszkadzamy?  zapytał sierżant Houk.
       Lloyd opuścił łańcuch.
        Jestem zdumiony, że wiedział pan, gdzie mnie szukać.
        Prawdę mówiąc, nie wiedzieliśmy. Zeszłej nocy nadaliśmy na całe hrabstwo komunikat, że poszukujemy pańskiego samochodu, a ten bystry chłopak, zastępca szeryfa, przypadkiem zauważył go z samego rana przed domem pani Kerwin i zadzwonił po nas. W południowej Kalifornii niewiele jest białych BMW z rejestracją RYBKA.  Przekraczając próg, popatrzył przez ramię na samochód Lloyda i dodał:
        Ani takich poobijanych. Mam nadzieję, że nie zamierza pan wjechać nim w tym stanie na autostradę?
        Miałem drobny wypadek  odpowiedział Lloyd, usiłując nasadą dłoni przepchnąć guzik od spodni przez dziurkę.
        Widzę, że to nie żarty. Czy to przy tym pokaleczył pan sobie ręce?
        Właśnie, poparzyłem je sobie. To nic poważnego. Kilka pęcherzy i tyle.
       Sierżant Houk wszedł do salonu i zmierzył wzrokiem kanapę z wygniecionymi poduszkami i ściągniętym na bok kocem, pustą butelkę po winie i trzy kieliszki.
        Nie wiedziałem, że pan i pani Kerwin jesteście starymi znajomymi  rzucił.
        Bynajmniej. Spotkaliśmy się dopiero wczoraj.
        Nie będzie nietaktem zapytać, w jaki sposób?
        Ależ skąd. Pojechałem na pustynię AnzaBorrego popatrzeć na ten spalony autobus, a pani Kerwin była tam zawiesić wieniec dla uczczenia pamięci swojego męża.
       Sierżant Houk kiwnął głową.
        Czy miał pan jakieś szczególne powody, by pojechać obejrzeć ten spalony autobus?
        Celia była członkiem zespołu Opery San Diego tak jak Marianna Gomes. Dziwnym zbiegiem okoliczności wydało mi się to, że obie poniosły śmierć w płomieniach w okresie zaledwie dwu dni jedna po drugiej.
        A zatem pojechał pan popatrzeć na spalony autobus?
        Nie inaczej.
       Sierżant Houk stanął na środku salonu z rękoma założonymi na piersiach, udając, że nad czymś myśli.
        Czy mogę pana zapytać, co spodziewał się pan tam znaleźć?
        Nie wiem. Jakąś poszlakę mówiącą o tym, dlaczego Celia miałaby popełnić samobójstwo.
        Och! I znalazł pan?  zapytał sierżant Houk.
        Co mianowicie?
        Czy znalazł pan jakieś poszlaki mówiące o tym, dlaczego Celia miałaby popełnić samobójstwo?
       Lloyd nieznacznie pokręcił głową.
        Chyba nie.
        Lecz znalazł pan panią Kerwin. Tak po prostu, przypadkiem?
        Właśnie. Zaczęliśmy ze sobą rozmawiać. W końcu zaprosiłem ją do La Jolla na kolację.
        Do swojej restauracji, jak sądzę?
        Istotnie. Skończyliśmy dość wcześnie, jeśli już o tym mowa, zatem skłoniłem ją do pozostawienia samochodu na parkingu i wejścia do mnie na drinka.
       Sierżant Houk pociągnął nosem.
        W jakich zamiarach?
        Nie wiem, do czego pan zmierza.
        Zmierzam do tego, panie Denman, by się dowiedzieć, co pan miał na myśli, zapraszając panią Kerwin do siebie do domu. Chciał pan się tylko napić, czy też chodziło panu o coś poważniejszego? Lloyd popatrzył nań z oburzeniem.
        Ma pan źle z głowie czy co? Oboje dopiero co straciliśmy ukochane osoby w najokropniejszy sposób, jaki sobie można tylko wyobrazić. Pan zaś próbuje zasugerować, że zaprosiłem panią Kerwin do siebie po to, żeby ją uwieść?
       Sierżant Houk nie dał się zbić z tropu.
        Przepraszam, panie Denman. Po prostu próbowałem ustalić stopień pańskiej zażyłości z panią Kerwin. Z tego, co wiem, to moglibyście być państwo znajomymi jeszcze przed datą pożaru.
        A co to z kolei ma znaczyć?
        To ja pana pytam.
        Chyba nie sugeruje pan, że to ja podpaliłem autobus? Sierżant Houk wzruszył ramionami, jakby chciał rzec:
       No cóż, skoro już pan poruszył ten temat, to owszem, istnieje taka możliwość.
        Widzi pan, trudno nam teraz dociec, po co w ogóle pan Kerwin jechał tym autobusem. Lub po co którykolwiek z pasażerów nim jechał. Autokar wynajęto na nazwisko Jim Ortal pod pozorem wycieczki Towarzystwa Astronomicznego El Cajon do obserwatorium w Mount Palomar. Oczywiście żadne Towarzystwo Astronomiczne El Cajon nie istnieje, a pod podanym adresem nie figuruje nikt o nazwisku Jim Ortal. Kaucja za autobus i opłata za jednodniowe wypożyczenie plus pełne ubezpieczenie uiszczone zostały z góry gotówką, tak że nie ma numeru konta bankowego ani adresu wystawcy karty kredytowej.
       W tej chwili starsza siostra Kathleen, Lucy, zeszła na dół. Ubrana była w czarną suknię, której uwiesił się dziewięcioletni chłopczyk o ciemnych włosach i podkrążonych oczach. Lloyd poznał Lucy i Toma wczoraj późną nocą, kiedy powrócili z odwiedzin u rodziców Kathleen i Lucy na Rancho Bernardo. Kathleen nie powiedziała siostrze ani słowa o niepożądanej wizycie Ottona i Helmwige, Lloyd zaś wytłumaczył kiepski stan samochodu mówiąc, że źle obliczył zakręt przy wjeździe na podjazd i uderzył w murek ogrodowy, zrywając przy tym w wozie przewód paliwa, które natychmiast się zapaliło. Wyglądało na to, że Lucy mu uwierzyła. Tom zaś uważał, że jeśli ktokolwiek był w stanie dokonać tak spektakularnych spustoszeń jedynie skręciwszy i wjechawszy na cudzy podjazd, musiał być obdarzony mocą praktycznie nadludzką. Nie wspominając już o skasowaniu BMW za sześćdziesiąt pięć tysięcy dolarów!
       Lucy była ogromnie podobna do Kathleen, tylko szczuplejsza i przy swej suchej cerze bardziej opalona. Mieszkając przez tyle lat w Arizonie, przyswoiła sobie też powolniejszy sposób mówienia, typowy dla Zachodu.
        Kathleen zejdzie za minutkę  powiedziała.  Ci panowie przyszli w sprawie twojego wypadku?
        Tak jest, proszę pani  uśmiechnął się sierżant Houk.  Przepraszamy za tak wczesne najście.
        To żaden kłopot  odparła Lucy.  Napijecie się, panowie, kawy?
        Chętnie, poproszę bez mleka  rzekł detektyw Gable.
        Dziękujemy, lecz musimy odmówić  powiedział sierżant Houk.  Czas nas trochę pogania.
        A ty, Lloyd?  spytała Lucy.
        Proszę bez mleka, Lucy  odpowiedział. Sierżant Houk sprawił, że poczuł się osaczony, i teraz cieszył się, iż im przerwano. Nie chciał powiedzieć sierżantowi Houkowi nic o Ottonie i Helmwige, jeszcze nie teraz, póki się nie dowie, do czego oni dążą naprawdę i co się stanie, kiedy Celia ulegnie transformacji. Zbyt dobrze potrafił sobie wyobrazić policję wpadającą do domu przy Paseo Delicias, aresztującą wszystkich w zasięgu wzroku i skazującą Celię na zawsze na ów dziwny stan ziemistości cery, w którym oglądał ją wczoraj wieczór.
       Przez całą noc nawiedzały Lloyda nawracające, pełne płomieni koszmary. Raz za razem zwidywała mu się Celia, to w lustrzanych drzwiach sklepu, to po drugiej stronie ulicy, to na moście, to w deszczu, to znów ukryta za szybą przejeżdżającego samochodu. Pozostając w zgodzie z logiką, nie mógł w żaden sposób uwierzyć, że ona w dalszym ciągu żyje, jakikolwiek by przyjęła kształt i formę. Lecz na własne oczy widział ją na jawie i jedyna rzecz, jaką mógł zrobić, to zmusić się do odrzucenia niewiary, do otwarcia umysłu na wszelkie możliwości, nieważne jak dziwaczne lub groteskowe.
       Martwiło go, że Celia wciąż pozostaje w rękach Ottona i Helmwige, lecz koniec końcem przypuszczał, że nie miała żadnej innej możliwości. Nawet jeśli pierwotnie ponosili odpowiedzialność za jej samospalenie (i Bóg świadkiem, że gdyby to wiedział na pewno, zabiłby ich gołymi rękami), Otto i Helmwige w jakiś sposób doprowadzili do jej zmartwychwstania. Musiał zaufać im, że dokończą rytuału owej transformacji, czymkolwiek była. Jeśli to jedyny sposób, by Celia mogła w pełni odzyskać swą tożsamość, nie wolno mu się wtrącać.
       Sierżant Houk podszedł do kominka i przyjrzał się malowidłu, przedstawiającemu Indian na śniegu, tak skrupulatnie, jak gdyby był to van Dyck.
        Przyjemny obrazek  zauważył.
        Nie całkiem w moim guście  odrzekł Lloyd.
        Och, tak. Widziałem pańską restaurację. Jest pan bardziej za tymi, jak to ich nazywają, depresjonistami.
        Impresjonistami.
        Wszystko jedno. Dla pana to są może impresje, a mnie przyprawiają o cholerną depresję.
       Lloyd rzekł z napięciem:
        Jeśli to pana uspokoi, to do wczoraj nie widziałem pani Kerwin na oczy. Jedynym zaś powodem mojego wyjazdu na pustynię była chęć popatrzenia na ten autobus. To chyba jakieś niezdrowe skłonności.
        No cóż, powiedziałbym, że to wyjaśnia wszystko  odparł sierżant Houk.  Niezdrowe skłonności, panie Denman, tym się pan właśnie odznacza. Ale to bardzo specjalny rodzaj niezdrowych skłonności.
        Wydaje mi się, że nie wiem, o czym pan mówi.
        Panu się wydaje, że nie wie, o czym mówię?  zainteresował się sierżant Houk. Wyciągnął rękę i począł odliczać na palcach.  Pańska narzeczona ponosi śmierć w płomieniach na parkingu McDonalda. Spotyka się pan z Sylvią Cuddy z Opery San Diego, po czym ta w swym mieszkaniu zostaje spalona. Rozmawia pan z Robertem Tuggeyem, kucharzem dań szybkich od McDonalda, i umiera on podczas pożaru swego samochodu w nie wyjaśnionych bliżej okolicznościach na tym samym parkingu, gdzie zginęła pańska narzeczona. Odwiedza pan wrak spalonego autobusu, w którym zamordowano pańską znajomą z Opery San Diego. Tej samej nocy pański dom zostaje poważnie zniszczony przez ogień, pan zaś wraz z wdową po innej ofierze ze spalonego autobusu widziany jest, jak odjeżdża w trakcie pożaru, podczas gdy wnętrze pańskiego samochodu najwyraźniej stoi w płomieniach. Dzisiejszego ranka ledwie przyjechawszy stwierdzam, że nie tylko wnętrze pańskiego wozu zostało zniszczone przez ogień, ale spalone są również opony. Sierżantowi pozostały do odliczania już tylko dwa palce.
        Panie Denman  rzekł  czy nie byłby pan skłonny przyznać, że rozpatrując wszystkie te incydenty, człowiek obdarzony zdolnością logicznego myślenia może nabrać przekonania, że żywi pan niezdrowe skłonności do ognia?
       Lloyd otworzył usta, lecz doszedł do wniosku, że cokolwiek by rzekł, tylko pogorszyłby sprawę. Sierżant Houk najwidoczniej całą noc spędził na usiłowaniach zbudowania opartej na poszlakach linii oskarżenia, skierowanej przeciwko niemu.
        Czy ma pan zamiar mnie zaaresztować?  zapytał Lloyd.
        Nie, proszę pana, nie mam zamiaru pana zaaresztować. Chciałem tylko, żeby pan wiedział, jak się ta sprawa przedstawia z naszego punktu widzenia.
        Myślę, że lepiej porozmawiam ze swoim adwokatem  powiedział Lloyd.
        W porządku  sierżant Houk skinął głową.  Ma pan do tego prawo.
        Mimo to  rzekł Lłoyd  niech mi wolno będzie powiedzieć, że jakkolwiek by to wyglądało z pańskiego punktu widzenia, jest pan w błędzie. Idzie pan fałszywym tropem. Nie ponoszę odpowiedzialności za którykolwiek z tych zgonów ani którykolwiek z tych pożarów i nim jeszcze ta sprawa się skończy, przyjdzie pan zapukać do moich drzwi, tak jak dzisiejszego ranka, i przeprosi mnie.
        Z przyjemnością  uśmiechnął się sierżant Houk.  Chodźmy już, zdaje się, że wystarczy na dzisiaj.
        Tak jest, sierżancie  powiedział detektyw Gable, nie odrywając oczu od filiżanek z kawą, które Lucy właśnie wnosiła do pokoju.
        Już idziecie?  zapytała ich Lucy.
        Sądzę, że mamy już wszystko, co trzeba, dziękuję pani  odparł sierżant Houk.
       Lloyd odprowadził ich do drzwi.
        Och, przy okazji  rzekł sierżant Houk, jak gdyby teraz dopiero wpadło mu to do głowy.  Czy wczoraj rano nie odwiedzał pan przypadkiem domu przy Paseo Delicias w Rancho Santa Fe? Kiedy dzisiejszej nocy ogłosiliśmy o poszukiwaniu pańskiego samochodu, zadzwonił do nas funkcjonariusz firmy ochroniarskiej Biała Tarcza i powiedział, że wczoraj rano widział białe BMW z tablicą rejestracyjną RYBKA na Paseo Delicias. Widział również mężczyznę odpowiadającego pańskiemu rysopisowi, jak wchodził na teren posesji w sposób, który zwrócił jego uwagę.
       Lloyd poczuł, jak coś zatyka go w piersi. Ostatnią rzeczą, jakiej by sobie życzył, były odwiedziny sierżanta Houka w domu Ottona.
        Przykro mi, nie mogę panu pomóc  odparł.
        To znaczy, że pana tam nie było?
        To znaczy, że funkcjonariusz tej firmy musiał się pomylić. Powiedziałem panu, gdzie byłem wczoraj. Na AnzaBorrego.
        Cóż chciałem tylko zapytać.  Sierżant Houk uśmiechnął się.  Czy widział pan już swój dom?
       Lloyd potrząsnął głową.
        Planowałem najpierw zadzwonić do sąsiada i dowiedzieć się, jak bardzo został zniszczony.
       Sierżant Houk pociągnął nosem.
        Skutki nie są tak poważne, jak mogłyby być, tak przynajmniej powiedział mi komendant straży. Oczywiście zawalił się dach od podwórka i spaliła się kuchnia, lecz szkielet konstrukcji jest w dalszym ciągu bezpieczny. Miał pan szczęście, że strażacy przybyli tak szybko.  Odwrócił się do wyjścia, lecz w następnej chwili zawahał się i powiedział:  Będzie pan na miejscu, nieprawdaż? I zawiadomi mnie pan, gdzie można się z panem skontaktować?
        Czy to znaczy, że jestem podejrzany?
        Znaczy, że nie chcę za każdym razem, kiedy mam ochotę zadać panu kilka pytań, urządzać ogólnokrajowych poszukiwań. Czy to wystarczający powód?
       Lloyd skinął głową i zamknął drzwi. Po krótkim namyśle założył jeszcze łańcuch. Kathleen zeszła na dół w dżinsach i prostej białej bluzce.
        O co im chodziło?
        Tylko kilka pytań  odrzekł Lloyd.  Zdaje się, wbili sobie do głowy, że ja i ty postanowiliśmy spalić ten autobus po to, by podjąć ubezpieczenie z polisy twojego męża i uciec razem do Acapulco.
        Chyba nie mówisz poważnie! Lloyd przełknął kawę.
        Nie całkiem. Ale nie to mnie martwi. My tego nie zrobiliśmy, a on nie może na poparcie swej teorii przytoczyć żadnych dowodów. Martwi mnie tylko to, że się dowiedział, gdzie byłem wczoraj rano.
        Masz na myśli dom Ottona?  spytała Kathleen.
        Właśnie. I jest dostatecznie gorliwy, by chcieć to sprawdzić.
        O Boże! Otto pomyśli, że to ty dałeś mu cynk, nieprawdaż?
        Taka możliwość również mi przyszła do głowy  odrzekł Lloyd.  Otto zaś nie należy do osobników łagodnych i spolegliwych, czyż nie tak? Przy pewnej dozie szczęścia mógłbym dostać od niego pozwolenie, aby na odchodnym po raz ostatni popatrzeć sobie na świat.
        Co możemy zrobić?  zapytała Kathleen.
       Lloyd wzruszył ramionami.
        Nic. Zjeść śniadanie. Nie tracić nadziei.
        Piove sul bagnato  powiedziała Kathleen.  Nieszczęścia chodzą parami.  Napotkawszy pytające spojrzenie Lloyda, uśmiechnęła się łagodnie i powiedziała:  Miałam kiedyś chłopca Włocha. Kłopot w tym, że ani mi było w głowie konkurować przez całe życie ze studziesięciokilowym zapaśnikiem.
        Był zapaśnikiem?
        Mówię o jego matce.
       
       Sierżant Houk zaparkował pod zwisającymi gałęziami eukaliptusa na Paseo Delicias i zgasił silnik.
        To ten dom  rzekł do detektywa Gablea.  Popatrz na te cholerne mercedesy. To wygląda niczym garaż Hitlera.
       Za nimi zaparkował samochód zastępcy szeryfa, ów zaś wysiadł, oparł się o dach buicka sierżanta Houka tuż przy otwartym oknie i wyciągnął notatnik.
        Właśnie rozmawiałem z szeryfem przez radio. Właścicielem posesji jest Matt Orwell, producent filmowy, który wynajmuje ją za pośrednictwem firmy Rand i Steward z Rancho Santa Fe. Obecnym podnajemcą jest Salamander Corporation, spółka zarejestrowana w Butte w stanie Montana. Dokumenty wynajmu podpisane zostały w imieniu spółki przez pana J.Ortala.
        Bingo!  szepnął sierżant Houk.  A o co się założymy, że pan J.Ortal okaże się panem L.Denmanem?
        Poważnie myślisz, że to Denman podpalił ten autobus?  zapytał detektyw Gable, zdejmując okulary i zaczepiając je w rozpięciu koszuli.  Moim zdaniem to nie ten typ.
        Typ posłuchajcie no tylko!  ironizował sierżant Houk.  Czy widziałeś kiedyś choć jednego przestępcę, który by w pełni odpowiadał typowi? Typy są dobre na filmach. Ten cały Denman to piroman. Rozumiesz? Uwielbia patrzeć, jak się coś pali.
        To w dalszym ciągu nie znaczy, że właśnie on podpalił ten autobus  upierał się detektyw Gable.
       Sierżant Houk westchnął.
        Pozwól, że ci podpowiem scenariusz, dobrze? Któregoś wieczora Denman spotyka w swej restauracji panią Kerwin, wszystko bardzo romantycznie, flirtują itp., itd., a w końcu zakochują się w sobie. Daj spokój, to facet do tańca i do różańca, a z niej też jest całkiem dorzeczna babka, jedyne zaś, co wiemy o panu Michaelu Kerwinie na pewno, to że przez większą część tygodnia bywał gdzieś w interesach. Denman i pani Kerwin opracowują wspólnie plan pozbycia się jej męża. Denman pracował kiedyś w ubezpieczeniach, z pewnością zna się na wszystkich kruczkach. Tylko że jego narzeczona zaczyna podejrzewać, iż coś jest nie tak. Być może przypadkowo podnosi słuchawkę i podsłuchuje ich rozmowę, po czym wyjawia Denmanowi tę nieprzyjemną prawdę. Kochankowie postanawiają pozbyć się jej również.
        Mieliby smażyć cały autobus ludzi po to tylko, żeby wykończyć jednego faceta?  zapytał detektyw Gable, bardziej niż kiedykolwiek przypominając Jackiego Gleasona. Włosy rozwichrzyły mu się i skręciły w kędziorki, nad górną wargą zaś wyraźnie widniały kropelki potu.
        Słyszało się o takich rzeczach  rzucił młody zastępca szeryfa, usiłując nadać swemu głosowi brzmienie doświadczonego zawodowca.  Pamiętacie tę sprawę, kiedy facet wysadził w powietrze cały samolot tylko po to, by podjąć ubezpieczenie z polisy swojej matki? Stu Bogu ducha winnych pasażerów, i po co? Żeby pozbyć się jednej osoby. Swoją drogą to ciężki przypadek do rozwiązania: ma się dziesiątki podejrzanych i tyle motywów, ilu było pasażerów.
        Owszem  jadowicie odparł sierżant Houk.  Też byłem na tym filmie.
       Detektyw Gable wytarł rękawem czoło.
        Co w takim razie robimy? Wchodzimy do środka czy co?
        Jasne, że wchodzimy do środka  odparł sierżant Houk z przesadną cierpliwością w głosie.  Znasz moją dewizę: Zajrzyj pod każdy kamień. Być może Denman tego nie zrobił. Ale być może zrobił. Może jest Ortalem, a może nie jest. Ale siedząc na tyłku, tego się nie dowiemy.
       Wysiadł z samochodu i przyczesał grzebieniem włosy.
        Chodźmy!  rzekł wreszcie. I poszli.
       Pokonali labirynt zaparkowanych ciasno obok siebie mercedesów, przy czym sierżant Houk wszystkimi po kolei się zachwycał.
        Przepiękne, doprawdy przepiękne. Wystarczy je umyć, a będą warte fortunę. Widzicie ten samochód wycieczkowy? Jeden przecinek pięć, i to swobodnie.
        Dość mały silnik jak na samochód tej wielkości  zauważył detektyw Gable.
        Silnik? Kto tu mówi o silniku? Jeden przecinek pięć miliona na aukcji. Jeden taki sprzedano w salonie aukcyjnym dzieł sztuki Christiego.
       Po zapadniętych schodkach wspięli się na werandę.
        Nie mam pojęcia, ile Orwell życzy sobie za tę ruinę, ale to i tak z pewnością zbyt wiele  zauważył sierżant Houk.  Wiecie, jakie są ceny w tej okolicy? Trzy czwarte miliona za dom z trzema sypialniami, a tu taki widok!
       Stanęli pod drzwiami. Wisiała na nich ciężka, masywna kołatka w kształcie czarnej jaszczurki, bardziej podobna do przejrzałego i opadającego owocu niż do wykutej z brązu kołatki. Sierżant Houk rozejrzał się po werandzie, przyglądając się połamanym deskom i lepiącym się od brudu szybom.
        To miejsce wygląda mi na zupełnie opuszczone. Szeryfie, nie zakradłbyś się od tyłu? Ale uważaj, co robisz. Niczego nie dotykaj, choćby nawet wyglądało na dowód rzeczowy. Zwłaszcza gdyby wyglądało na dowód rzeczowy. Nie mamy nakazu.
       Schwycił za kołatkę i mocno zastukał, płosząc z okapu dachu parkę przepiórek kalifornijskich, które poderwały się z furkotem w jasne poranne niebo.
        Nikogo tu nie ma, sierżancie  zawołał z drugiego końca werandy zastępca szeryfa.
       Detektyw Gable popatrzył w lewo i w prawo, jak gdyby miał zamiar przejść przez ulicę.
        Wie pan co, sierżancie, ta sprawa jest absolutnie niesamowita. Najbardziej niesamowita sprawa, z jaką kiedykolwiek miałem do czynienia.
       Sierżant Houk potrząsnął głową.
        Ta sprawa nie jest niesamowita. Nie ma w niej w ogóle nic niesamowitego. Sprawca pragnie, byśmy uwierzyli w to, że jest niesamowita, by nas zbić z tropu, i tyle. Kobieta ginie w płomieniach na parkingu. Autobus pełen ludzi pali się na pustyni. Kobieta zostaje spalona w swoim mieszkaniu, kucharz od McDonalda  w swoim samochodzie. Nic w tym niesamowitego, Gable, to tylko śmierć. A śmierć to śmierć, niezależnie od tego, w jaki sposób następuje. Gdyby oni wszyscy zostali zastrzeleni, zasztyletowani lub uduszeni, nie widziałbyś w tym nic niesamowitego.
        No cóż, owszem. Ale w dalszym ciągu uważam, że to niesamowite.
       Sierżant Houk ponownie zastukał, lecz drzwi wejściowe pozostały na głucho zamknięte. Zastępca szeryfa wrócił, trzymając kciuki wciśnięte za pas i stukając obcasami po uginających się deskach werandy.
        W porządku, kowboju. Idź sprawdzić od tyłu  polecił mu sierżant Houk.
        Na imię mi Roger  odparł zastępca szeryfa, cokolwiek zirytowany.
        W porządku, Roger. Przepraszam cię, Roger. Idź sprawdzić od tyłu, Roger.
       Zastępca szeryfa okrążył garaż i począł nieśmiało torować sobie drogę przez gąszcz przerośniętych chwastów, lufą rewolweru odsuwając osty. Sierżant Houk przyglądał się jego postępom z wyrazem twarzy człowieka, któremu nauczenie się cierpliwości przyszło z najwyższym trudem.
        W porządku  powiedział wreszcie.  Po raz ostatni zajmijmy się tą kołatką. Załomotał nią siedmiokrotnie z groteskowym hałasem, tak że detektyw Gable za każdym razem aż podskakiwał.
        Jeśli teraz nie zareagują, to znaczy, że albo ich nie ma w domu, albo nie żyją  powiedział sierżant Houk.
       Czekali i czekali.
        Nikogo nie ma  rzekł detektyw Gable.
       Lecz w tej właśnie chwili drzwi wejściowe niespodziewanie się otwarły, w progu zaś stanęła Helmwige, ściśle zawinięta w płaszcz kąpielowy z brunatnego jedwabiu i z głową obwiązaną ręcznikiem.
        Tak?  powiedziała, zupełnie jak gdyby nie słyszała piekielnego walenia w drzwi.
       Zaskoczony sierżant Houk aż upuścił na ziemię swoją odznakę. Schylając się po nią ujrzał, iż Helmwige nosi na kostkach nóg ciężkie bransolety ze srebra.
        Przepraszam, że przeszkadzam. Sierżant Houk z Wydziału Policji. Prowadzimy śledztwo w sprawie serii zabójstw w rejonie San Diego. A kim pani jest, jeśli można wiedzieć?
       Zatrzepotała ku niemu rzęsami, na których widniały jeszcze kropelki wilgoci.
        Helmwige von Koettlitz  rzekła, jak gdyby zdumiona, że można tego nie wiedzieć. Potem zaś, nim zdążył zadać następne pytanie, dodała:  A co takiego ja mogę wiedzieć na temat zabójstw?
       Sierżant Houk zakasłał.
        Bynajmniej nie sugeruję, iż wie pani coś o nich bezpośrednio. Po prostu mogłaby pani pomóc nam w śledztwie, wyjaśniając kilka marginalnych kwestii.
       Helmwige nic się nie odezwała. Sierżant miał poważne wątpliwości, czy w ogóle go zrozumiała.
        Na przykład  brnął dalej  czy zna pani może mężczyznę nazwiskiem Lloyd Denman? Posiada modną restaurację rybną w La Jolla. Wysoki, szczupły, nos raczej orli.
        Garbaty  dodał detektyw Gable, gdy Helmwige w dalszym ciągu nie odpowiadała.
       Helmwige, nie odrywając od nich oczu, zawołała:
        Otto! Kommen Sie hier, bitte!
       Nastąpiła teraz nieco przydługa pauza, podczas której Helmwige obojętnie odpierała wzrok sierżanta Houka i detektywa Gablea, nie rzuciwszy im nawet jednego słowa. Otto pojawił się w drzwiach, które zapewne prowadziły do znajdującej się na tyłach domu kuchni. Miał na sobie białą koszulkę bez rękawów i przepastne szorty z szarej bawełny, które sprawiały, że wyglądał na jeszcze szczuplejszego, bledszego i bardziej wysuszonego niż w rzeczywistości. Raz za razem wycierał dłonie w wyszarzały ręczniczek.
        Ci panowie to detektywi  rzekła Helmwige.  Pragną wiedzieć, czy słyszeliśmy o kimś, kto się nazywa jak to miało brzmieć, detektywie?
        Sierżancie  poprawił ją sierżant Houk.  A nazwisko człowieka, o którego pytałem, brzmi Lloyd Denman.
       Zimne, żółtoszare oczy Ottona poddały sierżanta Houka i detektywa Gablea uważnym oględzinom. Wciąż wycierał ręce, jak gdyby miał obsesję na punkcie utrzymywania ich w absolutnej suchości.
        Dlaczego, panowie, zwracacie się z tym akurat do nas?
        Cóż, proszę pana  powiedział sierżant Houk  prowadzimy śledztwo w sprawie pewnej liczby zabójstw Być może pan o nich słyszał, całe mnóstwo ludzi w San Diego poniosło śmierć w płomieniach pan Denman zaś jest akurat w tej sprawie podejrzanym.
        Podejrzanym?  zapytał Otto, a potem pokiwał głową.
        Czy pan go zna?  powtórzył detektyw Gable. Otto zacisnął wargi i potrząsnął głową.
        Nein. Ich könne ihn nicht. Sierżant Houk otworzył notatnik.
        Przypuszcza się, że odwiedził tę posesję wczoraj rano około jedenastej.
        Das ist ganz unmöglich.  odparł Otto.
        Co on takiego powiedział?  sierżant Houk zapytał Helmwige.
        Powiedział, że to niemożliwe.
        Widziano, jak wchodził na teren tej posesji.
        Widział pan tego Denmana?
        Pewnie, że go widziałem  odpowiedział sierżant Houk, mając się na baczności.  Widziałem go około pół godziny temu. I powiem panu coś jeszcze
       Przerwał mu odgłos tłuczonego szkła na tyłach domu, co wyraźnie brzmiało tak, jakby zastępca szeryfa postawił obcas na szybie inspektu do ogórków. Oczy Ottona w jednej chwili otworzyły się szeroko i zaświeciły ogniem.
        Wysłał pan kogoś dookoła domu?  zasyczał w kierunku sierżanta Houka.
        No cóż. owszem bardzo mi przykro, lecz nie spodziewaliśmy się, że ktoś jest w tym domu, i chcieliśmy jedynie sprawdzić, żeby mieć pewność, że
        Macie nakaz?
        Jako taki nie całkiem, lecz
        Kto wie, że jesteście tutaj? Kto z waszych przełożonych? Kto z waszych kolegów?
        Proszę pana nikt nas nie przysłał przypadkiem stanowi to cześć toczącego się śledztwa, to wszystko a jeśli ten zastępca szeryfa cokolwiek zniszczył
       Lecz Otto odwrócił się do niego tyłem, otworzył drzwi kuchenne i zniknął.
        Niech pani posłucha  powiedział sierżant Houk do Helmwige.  Nie mam zamiaru stwarzać tutaj jakichkolwiek kłopotów, ale
       Z ponurą miną kobieta bez słowa zatrzasnęła mu drzwi przed nosem. Sierżant Houk i detektyw Gable zostali na werandzie sami.
        Nie mówiłem ci, że to niesamowita sprawa?  powiedział Gable podciągając spodnie.
        Gdybym miał ten cholerny nakaz, to wpadłbym do środka niczym piętnaście ton podgrzanego gówna  warknął sierżant Houk.  Cholerne Szwaby. Wygląda na to, że tylko dlatego, iż daliśmy im w dupę podczas wojny, uważają, że jesteśmy im winni jakieś przeprosiny.
        Hm, a dlaczegóż mieliby się akurat po nas czegoś takiego spodziewać?  powiedział detektyw Gable.  Przecież w czasie wojny nie było nas nawet na świecie.
        O Boże, daj mi siłę  odciął się sierżant Houk.
       W tym właśnie momencie usłyszeli przerażająco wysoki skowyt. W pierwszej chwili wyglądało im to na ptaka albo kojota, który złapał się w pułapkę na króliki. Lecz wkrótce potem odezwał się następny, tym razem bardziej przypominający ryk bólu, po nim zaś nastąpiły krzyki:
        Ratunku! Pomóżcie mi! Aaaaaaa! Ratunku! Sierżant Houk klepnął detektywa Gablea po ramieniu.
        Dookoła domu!  rzucił.  Biegiem! Ty idziesz z tej strony, ja z tamtej!
       Obaj dobyli broni. Detektyw Gable ciężko zeskoczył z werandy i pobiegł dookoła garażu, pokonując po drodze gąszcz chwastów. Sierżant Houk pędem okrążył werandę, przemknął pod ścianą i wściekłym kopnięciem rozbił zasuwę pomalowanej na biało bocznej furtki. Rozwarł ją na oścież, przecisnął się na drugą stronę płotu i galopem przebył sześć albo siedem niskich ceglanych stopni, prowadzących za róg domu. Zawadził nogą o luźno zwinięty wąż ogrodowy, potknął się i lecąc na twarz, w rozpaczliwej próbie odzyskania równowagi dał trzy potężne susy i upadłszy na ścieżkę, zdarł sobie całkiem skórę z dłoni.
       Nieomal nieludzkie wycie nadal nie milkło. Wypadłszy zza rogu na niewielkie podwórko, sierżant Houk ujrzał zastępcę szeryfa pogrążonego w morzu ryczących płomieni i okładającego się po bokach w konwulsyjnych usiłowaniach zduszenia ognia. Ramiona podskakiwały mu w górę i w dół niczym u nakręcanej zabawki, ale jedyne, co udawało mu się osiągnąć, to jeszcze bardziej rozdmuchać płomień. Oczy miał mocno zaciśnięte. Uszy płonęły mu żywym ogniem, kurcząc się niby liście rzodkiewki nad kuchennym palnikiem. Ogień tryskał z czubka głowy, wysyłając do góry kolumnę czarnego dymu, która unosiła się ponad dach domu. Z odgłosem upadającego worka cementu rzucił się na ziemię, przetaczając się raz za razem, tak jak strażaków i policjantów uczy się na ćwiczeniach, na wypadek gdyby ich ubrania zajęły się ogniem. Lecz to tylko zdawało się sprawiać, iż płomienie buchnęły z jeszcze większą wściekłością. Po kilku sekundach dzikiej młócki ramionami zastępca szeryfa zatoczył się, usiłując stanąć na nogi, i zawył w ostatecznej agonii.
       Detektyw Gable pojawił się z drugiej strony domu, roztrącając ostatnie chwasty. Stanął jak wryty i z otwartymi ustami jął przyglądać się zdjęty grozą.
        Marynarka, Gable, na miłość boską!  wrzasnął sierżant Houk.  Zduś ogień marynarką!
       Rozpaczliwie rozejrzał się dookoła. W jaki sposób, u diabła, ugasić płonącego człowieka? Na podwórku znajdował się basen, lecz najwyraźniej od dawna stał pusty, o czym świadczyła obłażąca farba i potrzaskane dno zasłane zeschłymi liśćmi eukaliptusa. Prawie cała pozostała powierzchnia podwórka była pokryta betonem, nie licząc kilku marnych krzewów juki, zarośniętej chwastami rabaty i szklanego inspektu warzywnika, którego nie było widać spod nie skoszonej trawy.
       Wąż ogrodowy!
       Zastępca szeryfa nadal trzepotał ramionami, nadal tańczył. Detektyw Gable, wyplątawszy się z marynarki, machał nią w jego stronę niczym matador, usiłując dostać się dostatecznie blisko, by móc zdusić płomienie. Sierżant Houk biegiem wrócił po wąż ogrodowy. Kurek nie chciał się przekręcić, lecz uderzony dwukrotnie kolbą rewolweru popuścił.
       Pospiesz się, Jezu Chryste, pospiesz się, bo ten człowiek się pali!
       Przez cały czas zdawał sobie sprawę, że zjawił się grubo za późno, że jego wysiłki niewarte są funta kłaków i że prawdopodobnie lepiej byłoby pozwolić zastępcy szeryfa umrzeć. Lecz został tak wyszkolony, że nie poddawał się podobnym myślom. Jego obowiązkiem było zrobić co w ludzkiej mocy, by uratować życie człowieka.
       Szlauch zbutwiał i zesztywniał leżąc latami na słońcu. Był paskudnie poplątany, lecz Houkowi udało się powlec przez podwórze dostatecznie długi odcinek, by dosięgnąć płonącego człowieka. Wszędzie wokół woda ciurkała na wyschniętą glebę.
       Zastępca szeryfa przewrócił się teraz na bok i pośród trawy i potłuczonego szkła trząsł się w agonii. Detektyw Gable klęczał przy nim, rozpaczliwie próbując przykryć go swą marynarką, lecz gdy tylko przesunął ją tak, by zdławić płomienie tańczące wokół twarzy, te ze wzmożoną siłą buchały wokół ud i w kroku.
        O Boże!  zaskomlał Gable, sam mając ręce zaczerwienione i całe w pęcherzach.  On jest jak jedna z tych pieprzonych świeczek, których nie da się zdmuchnąć!
        Roger!  krzyknął sierżant Houk.  Słyszysz mnie, Roger? Już wszystko w porządku! Przygotuj się na szok! Ta woda będzie bardzo zimna!
       Nie potrafił powiedzieć, czy zastępca szeryfa zrozumiał go, czy nie. Twarz chłopca poczerniała niczym przypalony befsztyk, ugotowane oczy oślepły, z włosów pozostały tylko kruche czarne kępki. Lecz jakimś sposobem ten człowiek nadal żył, wciąż jeszcze cierpiąc, wciąż jeszcze płonąc, wciąż dygocząc w ostatnich chwilach swojego życia.
       Sierżant Houk przekręcił hydrant i polał zastępcę szeryfa wodą.
       Detektyw Gable dźwignął się w górę, podstawiając pod dyszę własne poparzone dłonie.
        Tutaj, sierżancie, na miłość boską  prosił  chociaż kilka kropel.
       Jednakże w tej samej sekundzie sierżant Houk zauważył ze zgrozą, że strumień wody bynajmniej nie ugasił płonącego człowieka. W rzeczy samej ogień zahuczał z jeszcze większą wściekłością, jak gdyby woda była materiałem palnym. Miał właśnie powiedzieć: Gable, nie!  kiedy łuk wody tryskający z końcówki węża buchnął płomieniem i detektyw Gable został polany ogniem.
       Policjant zapiszczał i spróbował odpędzić od siebie płomień ramionami, lecz te w jednej chwili zajęły się ogniem. Wąż niemal natychmiast stał się zbyt gorący, by sierżant Houk mógł go utrzymać w ręku, toteż rzucił go na ziemię. Szlauch zaś pod gwałtownym ciśnieniem wody popełznął do tyłu i do przodu, raz po raz spryskując detektywa Gablea płynnym ogniem.
       Ów padł na ziemię, przetaczając się oraz młócąc rękoma i nogami, lecz palił się jeszcze mocniej niż zastępca szeryfa.
        Tato!  krzyczał.  Tatusiu! Na Boga, tato! Teraz sierżant Houk już wiedział, że minął czas trzymania się regulaminu. Uskoczył przed kaskadą ognia z węża, by szybko i ostrożnie podejść do detektywa Gablea, z mięśniami napiętymi jak struny. Oburącz trzymał służbowy rewolwer.
        Boże, wybacz mi  wyrzekł i jeden raz strzelił detektywowi w głowę. Krew i mózg trysnęły na wszystkie strony i ostro zaskwierczały w panującym żarze.
       Wówczas sierżant Houk z podniesioną bronią obrócił się i ujrzał stojącego w kuchennym oknie Ottona, z twarzą białą jak płótno i podniesionymi do oczu suchymi jak szczapy rękoma, jak gdyby wypatrywał czegoś hen na horyzoncie. Helmwige stała nieco dalej w cieniu, lecz nawet nie spojrzała na palącego się na jej podwórku człowieka. Zajęta była podziwianiem swoich paznokci.
       Sierżant Houk sztywno wycelował broń w stronę Ottona.
        Stój!  krzyknął.  Nie ruszaj się, sukinsynu! Aresztuję cię!
       Lecz natychmiast poczuł przelewającą mu się z hukiem nad głową falę gorąca, jak gdyby tuż przed jego twarzą otwarły się drzwi ogromnego paleniska. Ręce pokryły mu się pęcherzami, rękawy zajęły się ogniem, a rewolwer sam wystrzelił, tłukąc szybę w kuchennym oknie. Instynktownie odrzucił broń ułamek sekundy przedtem, nim eksplodowały naboje pozostałe w komorze, rozsiewając we wszystkich kierunkach odłamki. Jeden z nich ugodził sierżanta Houka głęboko w mięsień lewej łydki.
       Ty sukinsynu!  pomyślał.  Nie uda ci się spalić mnie żywcem!
       W płonącym ubraniu i z dymiącą czupryną pobiegł z powrotem dookoła domu, przeskakując przez szlauch, mknąc jak piorun przez werandę, zeskakując z ganku i jednym susem przesadzając długą, upstrzoną guanem maskę wycieczkowego mercedesa Ottona.
       W pierwszej chwili nie zwracał uwagi na ból, lecz kiedy nagle buchnęły mu płomieniem włosy, poczuł na czubku głowy tak nieznośne pieczenie, że aż zawył na cały głos. Uciekać! Trzeba uciekać!
       Jego spodnie płonęły, koszula była z tyłu niemal zupełnie spalona. Nylon stopił się ze skórą, wytworzone przez człowieka włókno z człowiekiem, tak iż trudno byłoby oddzielić jedno od drugiego. Buty odpadały mu od nóg w płonących płatach, potem podeszwy oderwały się z podwójnym, ostrym hałasem, jak gdyby to jego własna skóra przywarła do asfaltu.
       Usłyszał, jak oddycha z potężnym świstem pływaka pokonującego kanał La Manche. Ujrzał przed sobą jezdnię, podskakującą mu w oczach niczym obraz na zdjęciach kręconych z ręki. Dostrzegł kołyszące się drzewa eukaliptusowe, choć nie mógł dosłyszeć ich szelestu. Zobaczył swojego buicka, zaparkowanego i gotowego do drogi. Węchem poczuł ogień i dym oraz jakiś nieopisany odór, który okazał się zapachem jego własnego, przypalonego ciała.
       Ty niemiecki sukinsynu nie uda cisię
       Dopadł do samochodu i jednym szarpnięciem otworzył drzwi od strony kierowcy, przy czym wydało mu się, że palce chcą mu odpaść od ciała.
       Nie spalisz mnie ty
       Nie miał już marynarki ani koszuli. Jego tors stanowił poczerwieniałą masę. którą w dalszym ciągu lizały niewielkie, ale silnie buzujące języki ognia. Lecz wciąż miał przy sobie kluczyki od samochodu, które przywarły mu do skóry. Palcami, które nie miały innych zakończeń prócz kości, oderwał kluczyki od pokrytych pęcherzami warstw naskórka, pociągając za nimi jeszcze więcej skóry. Zawył bardziej z rozpaczy niż z bólu.
        Nie spalisz mnie, sukinsynu!  wrzasnął.
       Wsadził kluczyk w stacyjkę buicka, przy czym drugi jego koniec przebił mu kiść dłoni, utkwiwszy dokładnie pomiędzy kośćmi jego palców. Ciągle krzycząc i buchając płomieniem, Houk obrócił rękę tak, że samochód zapalił. Szarpnął hamulec ręczny i ruszył od krawężnika w chmurze pyłu i liści eukaliptusa. Po przeciwnej stronie Paseo Delicias meksykański ogrodnik grabił trawnik przed domem. Odwrócił się z przerażeniem, gdy buick sierżanta Houka przemknął obok niego na oponach piszczących niczym chór z Tannhaüsera, z ognistą postacią na miejscu kierowcy. Ogrodnik padł na kolana i przeżegnał się.
       Wprowadzając buicka w następny zakręt, sierżant Houk wiedział, że jest już po wszystkim. Nogi miał wciąż w płomieniach, skalp cisnął go niczym czepek kąpielowy. Ból był już tak intensywny, że nie wiedział nawet, czy zdolny jest jeszcze go odczuwać, czy już nie. Było to tak, jak gdyby nie palił się, tylko był zżerany przez płomień.
       Przed sobą w górze krętej Paseo Delicias ujrzał posuwającą się z trudem ogromną białoniebieską ciężarówkę. Oryginalne Części Samochodowe General Motors.
       Dzięki Ci, Boże  pomyślał w duchu.  A więc wybaczyłeś mi mimo wszystko.
       Za następnym wzniesieniem ujrzał szczyt zbliżającej się ciężarówki. Z całych sił nacisnął stopą pedał gazu i w szaleńczym pędzie skierował buicka na lewą stronę jezdni.
       Ujrzał przesuwające się obok drzewka cytrynowe niczym majaki ze snu. Ujrzał skały, krzaki, skrawek nieba  wszystko to przepływało obok niego, kołysząc się, spokojnie i jakoś zwyczajnie. Przypomniał sobie z dzieciństwa karuzelę w Disneylandzie, która unosiła się w górę i w dół, w dół i do góry. Lecz gdzieś na granicy świadomości opony w dalszym ciągu wyśpiewywały swój bezlitosny refren. Straszny i donośny jest twój gniew! Przybywasz niczym błyskawica!
       Otworzył usta, by coś powiedzieć, lecz już w następnej chwili całą przednią szybę samochodu wypełniła chromowana, masywna osłona chłodnicy zbliżającej się ciężarówki.
       Buick i ciężarówka zderzyły się przy wzajemnej prędkości przekraczającej sto kilometrów na godzinę. Przód samochodu sierżanta Houka zanurkował pod przednim zderzakiem ciężarówki i cały buick zniknął pod jej podwoziem, jak gdyby nigdy nie istniał. Kierowca nawet nie miał czasu zatrąbić.
       Jednakże zaledwie w sekundę później, z odgłosem przypominającym zatrzaśnięcie się ogromnych wrót, eksplodował zbiornik paliwa buicka. Wybuch rozsadził korpus ciężarówki na dwie równe części i rozesłał we wszystkich kierunkach śmiercionośny grad części samochodowych. Wał korbowy firmy Caprice wpadł do szoferki, przebił oparcie fotela kierowcy, by z potwornym zgrzytnięciem wbić się ostatecznie w jego plecy w okolicy lędźwiowej. Zapasowy kapsel na felgę firmy Oldsmobile zaśpiewał w powietrzu i z nieziemską precyzją latającego talerza odciął głowę meksykańskiego ogrodnika, który był świadkiem płomiennego zjazdu sierżanta Houka ze wzgórza. Meksykanin zastygł w bezruchu, trzymając sierp w dłoni, jak gdyby nie umiał się zdecydować, czy ma się przewrócić, czy też nie.
       Wreszcie upadł na ziemię i począł polewać nagietki gęstym i lepkim strumieniem krwi.
       
       Nie przebrzmiały jeszcze echa eksplozji, odbite od dalekich zboczy górskich, ani ostatnie fragmenty strzaskanych części samochodowych nie powróciły z brzękiem na ziemię, kiedy Otto odwrócił się od kuchennego okna i rzucił Helmwige nikły uśmiech.
        Wiesz, przez to wszystko robię się niecierpliwy. Mam coraz większą ochotę pokazać im, kto tu teraz będzie panem.
        Powinieneś być ostrożniejszy  Helmwige odparła tonem, który miał mu uświadomić, iż nie zrobiło to na niej żadnego wrażenia.
        Słyszałaś, co powiedział. Nikt nie wie, że tu przyjechał, ani jego przełożeni, ani koledzy. Przybył tu dlatego, że nasz przyjaciel, Herr Denman, powiedział mu, gdzie ma się udać. Herr Denman, jak widzisz, odznacza się nieprzyzwoitym wprost wścibstwem i najwidoczniej fakt, że trzymamy tutaj Celię, nie wystarczy, by go powstrzymać przed urządzeniem na nas nagonki.
        Co masz zamiar zrobić?  zapytała Helmwige bezbarwnym głosem.  Chyba nie chcesz go spalić, co?
        Oczywiście, że nie. W takich ludziach jak Herr Denman leży nasza przyszłość. Świetna rasa! Świetni ojcowie! Bóg jeden wie, jak bardzo będą nam wszyscy potrzebni. Jednakże on nie potrafi się zachować Będę zatem zmuszony sprowadzić go tutaj i dopilnować, by nie wyrządził sobie żadnej krzywdy do czasu der Umgestaltung, Transformacji. Potem może spłonąć. Ale nie wcześniej. Pamiętasz, co zawsze mi mówił der Führer. Otto  powtarzał  poszukiwanie czystości kosztować będzie życie wielu męczenników. Lecz poszukiwanie czystości to sprawa pierwsza i ostatnia. Die Reinheit zuerst, die Reinheit letzt. Die Reinheit ist alles.
       Helmwige jeszcze ciaśniej owinęła się jedwabnym szlafrokiem i wolnym krokiem przeszła w drugi koniec salonu. Nagi młodzieniec był tam w dalszym ciągu przykuty łańcuchem, teraz zaś siedział po turecku, podczas gdy jego blada twarz rysowała się na tle kalifornijskiego słońca z niezwykłą ostrością, a pod skórą prężyły się twarde, dobrze wyćwiczone mięśnie. Helmwige przez dłuższy czas stała nad nim, przyglądając mu się z nie ukrywanym podziwem, ale i jawną pogardą.
        Rasa panów  rzekła kiwając głową.  Cóż za żałosny egzemplarz.
       Otto podszedł i stanął obok niej z rękoma w kieszeniach szortów.
        Trudno mi się z tobą nie zgodzić. Ale też i trudno byłoby oczekiwać, że ci wszyscy doktorzy zdołają zdobyć się na tak ogromny skok myślowy. Mengele, co za idiota! Lecz nawet najlepsi z nich, Bloss, Hauer i von Horn, nigdy nie zdołali zrozumieć, że rasa panów to nie tylko kwestia genealogii czy doboru, lecz również kwestia żywiołów. Starej, niekwestionowanej mocy ziemi. Oto, co czyni ludzi rasą panów.
       Helmwige przejechała ozdobioną czerwonymi szponami dłonią po włosach młodzieńca.
        Lecz sam wiesz, że i tak go lubię.
        Ty go lubisz!  zawarczał Otto.  To nic więcej jak tylko nieudany eksperyment! Rasowa ślepa uliczka! Mój Boże, gdyby tylko der Führer nie zmusił mnie do złożenia obietnicy, zniszczyłbym go wiele lat temu, tak jest, a przed nim jego ojca i ojca jego ojca.
        Ale obiecałeś  przypomniała mu Helmwige.
       Otto podszedł do barku koktajlowego w stylu lat trzydziestych, znalazł butelkę sznapsa i nalał sobie drinka.
        Owszem, obiecałem  zgodził się.  I popatrz tylko, co z tego wynikło. Istota o doskonałej budowie ciała. Doskonałe mięśnie, doskonały wzrok, doskonały słuch. Szkoda tylko, że jej iloraz inteligencji jest ciut poniżej temperatury pokojowej. Helmwige nie przestawała gładzić krótko ściętych blond włosów młodego człowieka. Ani razu nie podniósł na nią wzroku, nie uśmiechnął się, nie zmarszczył brwi, jakby w ogóle nie dostrzegał jej obecności, póki nie zaczęła samymi koniuszkami paznokci gładzić go po karku, w miejscu gdzie rosną owe drobne i ledwie widoczne włoski. Wówczas jego członek stopniowo nabrzmiał i wyprostował się, jeszcze nie do stanu pełnej erekcji, lecz dość, by jego zgrubienie i powiększenie stało się widoczne.
        Helmwige  upomniał ją Otto, beznamiętnym tonem głosu zdradzając, że nie był zainteresowany ani zazdrosny. Młodzieniec przedstawiał dlań mniejszą wartość niż laboratoryjny szympans. Był po prostu zawalidrogą, któremu trzeba było dawać jeść, udzielać schronienia i wyprowadzać na spacer. Gdyby Helmwige tak za nim nie przepadała, prawdopodobnie spaliłby go już wiele lat temu. Ten wielki gruby kutas płonąłby niczym gromnica.
       Helmwige przejechała paznokciami wzdłuż całego kręgosłupa młodego człowieka. Potem przebiegła dobrze rozwinięte linie mięśni trójgłowych, jego teres minor i teres major oraz latissimus dorsi. Gdy gładziła ramiona, łańcuchy lekko zabrzęczały, penis zaś nabrzmiał jeszcze bardziej, aż napletek sam począł się odwijać, ukazując nagą żołądź o wydatnej krawędzi i głęboko rozwartej szczelinie.
        Powinieneś nadać mu nazwisko  powiedziała Helmwige.  Jak można istnieć bez nazwiska i imienia?
       Otto upił z kieliszka sznapsa i przejechał po cienkich wargach koniuszkiem języka.
        On nie potrzebuje nazwiska.
        Jak można żyć bez nazwiska?  zaprotestowała Helmwige. Sprzeczali się o to więcej razy, niż Otto mógł zliczyć.
        Jedyne, co ma robić, to po prostu żyć  odparował.  Nazwisko nie jest do tego konieczne. Pies może rozumieć po angielsku, ale nawet najmądrzejszemu psu nie kupuje się książek.
       Helmwige pogładziła młodzieńca po pośladkach i po bokach ud. Potem poleciła mu tonem całkiem rzeczowym:
        Odwróć się, będziesz mądrym pieskiem.
       Szczekając i dzwoniąc łańcuchami, młody człowiek odwrócił się i stanął na czworakach. Nie stracił nic ze swojej niezwykłej urody. Grzbiet wygiął mu się pysznym łukiem, naprężyły mięśnie ud. Nadal się nie odzywał, gotowy do słuchania rozkazów.
        No i popatrz no tylko na niego!  Helmwige błysnęła zębami.  Może wziąć go na smycz i wyjść z nim na spacer?
        Prawdopodobnie któregoś dnia cię zabije  zauważył Otto, opróżniając kieliszek i zaraz nalewając sobie drugi.
        Och, on mnie nie zabije. On mnie kocha! Wprost uwielbia! Tylko ja daję mu to, co lubi!
        Tak ci się tylko wydaje  powiedział Otto.  Ty go upokarzasz. A powinnaś wiedzieć, że nawet masochista ma swoją dumę.  Poklepał się po kieszeniach szortów.  Gdzie są moje papierosy?  zapytał.
        Na stole  odpowiedziała Helmwige.
        To marlboro. Dobrze wiesz, że palę tylko ernte 23. Helmwige roześmiała się ironicznie.
        Palisz też detektywów i różnych innych ludzi.
        Zostaw w spokoju tego chłopca!  uciął Otto.  Przynieś mi papierosy!
        Och, sam sobie znajdź swoje papierosy  odparła Helmwige.  Popatrz no tylko na to.
       Długimi czerwonymi paznokciami rozchyliła młodemu człowiekowi pośladki. Następnie z sarkastycznym uśmieszkiem w oczach, który, jak to dobrze wiedziała, wprawiał Ottona we wściekłość, oblizała palec wskazujący i wbiła go bez wahania w węźlastą muskularną różę na siedzeniu młodzieńca. Ów wzdrygnął się, głośno wciągnął powietrze, lecz przyjął zakończony ostrym paznokciem palec bez słowa skargi.
        Zdaje się, że w Ohrdruf byłaś jeszcze gorsza  skomentował Otto.
        W Ohrdruf wszyscy byli gorsi. Strażnicy, więźniowie, wszyscy. Było w tym tyle naszej winy, co i więźniów. Sami sobie zgotowali ten los. Widziałeś kiedyś rasę ludzką o takiej żądzy śmierci? Jak może morderca stać się tym, kim jest, bez pomocy swych ofiar? Wspólnikiem każdego mordercy, mój drogi Ottonie, jest jego ofiara.
       Powoli wyciągnęła palec. Następnie objęła dłonią jądra młodzieńca i na przemian ściskając je i masując doprowadziła do tego, że nie mieściły się jej w palcach.
       Otto odwrócił wzrok.
        Jesteś odrażająca, moja droga. I zawsze taka byłaś. Przypuszczam, że jedyną cechą, która mi to rekompensuje, jest twój całkowity brak szacunku dla ludzkiego życia, nie wyłączając własnego.
        Odwróć się!  rozkazała Helmwige młodemu człowiekowi, ten zaś podporządkował się bez słowa. Helmwige chwyciła w obydwie dłonie ogromny pożyłkowany pal jego członka i przesunęła nimi w górę i do dołu, badawczo i ze skupieniem spoglądając mu przy tym w oczy.
        A zatem, co to za uczucie?  zapytała go.  Lubisz to? A może nienawidzisz? W gruncie rzeczy sam nie wiesz, co? Jakaż to roślina!
       Teraz koniuszek członka stał się błyszczący i śliski. Helmwige poruszała ręką coraz mocniej i szybciej. Na doskonale gładkich policzkach młodzieńca pojawiły się leciutkie rumieńce, mięśnie brzucha stężały, zamknęły się oczy. Wydawało się, iż jego penis, jeśli to w ogóle możliwe, jeszcze się powiększył, szpara zaś rozwarła się niczym skrzela wielkiej ryby chwytającej powietrze.
        Już  rozkazała Helmwige z nieoczekiwaną łagodnością i pochyliła głowę. Jej usta objęły zakończenie członka w tej samej chwili, gdy zadygotał i wytrysnął. Przez blisko pół minuty czekała, trzymając głowę z warkoczami na jego kolanach, i nim wreszcie się podniosła, odciągnęła napletek tak daleko, jak tylko mogła, i ostatnim liźnięciem nadała jego lśniącej skórze ostateczny połysk.
       Wstała i z błyszczącymi wargami zbliżyła się do Ottona. Młody człowiek z ciągle spuszczoną głową i kurczącym się penisem pozostał tam, gdzie był.
        Nie widzisz, Otto, jaki ci składam hołd?  drażniła się Helmwige.
       Otto wzdrygnął się i odwrócił w drugą stronę, a jego palce zacisnęły się na kieliszku sznapsa.
        Otto ty pozostaniesz na zawsze moim prawdziwym mistrzem. Popatrz, co dla ciebie zrobiłam! Oto Mengele wyprodukował tę swoją tak zwaną rasę panów, a ja ją po prostu połknęłam!
       Otto nie odwracał się. Minęło kilka chwil; na zewnątrz szosa rozjęczała się syrenami. Helmwige powiedziała:
        Czym jest śmierć, Otto? Gdzie się zaczyna i gdzie się kończy? Załóżmy, że twoja matka połknęłaby spermę twojego ojca tej nocy, kiedy miałeś zostać poczęty? Zabiłaby cię! Umarłbyś, został wydalony i popłynął ze ściekami aż do Bałtyku niczym najmniejszy atom z całego wszechświata.
        Helmwige  powiedział wreszcie Otto, nadal nie chcąc odwrócić twarzy.  Jeśli jeszcze raz dotkniesz tego młodego człowieka, spalę go na twoich oczach. Ostrzegam!
       Helmwige uśmiechnęła się.
        Czemu miałabym się tym martwić, Otto? Możesz przestraszyć wielu, wielu ludzi, ale nie potrafisz przestraszyć mnie. Tak czy owak, co to ma za znaczenie, jeśli i tak zamierzasz spalić cały świat?
      
Rozdział 16
       
       Lloyd nalewał sobie kolejną filiżankę kawy z ekspresu Kathleen, gdy ujrzał zatrzymującego się przed domem mercedesa. Wysiadł z niego Otto, a w ślad za nim Helmwige. Podeszli do drzwi frontowych i zadzwonili.
        W porządku  powiedział Tom  ja otworzę! Lecz Lloyd zawołał:
        Nie! Zostaw! Nie otwieraj! Kathleen była już w połowie schodów.
        O co chodzi?  zapytała.  Co się stało? Lloyd szybko wszedł na schody i wziął ją za rękę.
        To znowu oni. Otto i ta kobieta.
        Wrócili? Jak myślisz, po co?
        Nie mam pojęcia, ale byłoby lepiej, gdybyś Toma i Lucy trzymała od nich z daleka.
       Ponownie zabrzmiał dzwonek. Przez szybę widzieli zniekształconą sylwetkę Ottona. Człowiek ten począł już wzbudzać w Lloydzie rodzaj dręczącego lęku; czegoś podobnego doświadczał człowiek budzący się w środku nocy ze strachem, iż ma raka.
        W porządku  odrzekła Kathleen  to tylko tak na wszelki wypadek. Tom Ciotka Lucy jest na górze; nie zaniósłbyś jej jeszcze jednej filiżanki kawy?
       Gdy Tom ostrożnie wnosił filiżankę na górę, Lloyd podszedł do drzwi i otworzył. Na progu, uśmiechając się chłodno w blasku słońca, ubrany w swój staroświecki szary garnitur i kapelusz z szerokim rondem, stał Otto. Helmwige miała na sobie czarną minispódniczkę i skórzaną kurtkę, która wyglądała, jak gdyby należała niegdyś do samego sędziego Dredda.
        Czego tym razem chcecie?  Lloyd, cały spięty, zapytał Ottona.
       Ten zajrzał do domu niczym dentysta do jamy ustnej pacjenta.
        Nie ma pan nic przeciwko temu, żebyśmy weszli do środka?
        Owszem, mam bardzo wiele przeciwko temu. Czego chcecie?
       Błądzący wzrok Ottona zatrzymał się na komarnicy, drżącej na framudze drzwi w ciepłej porannej bryzie.
        Dał mi pan słowo, panie Denman, że nie powie pan o nas nikomu.
        Dotrzymałem go.
        Och? W takim razie może potrafi pan wytłumaczyć wizytę, jaką złożyli nam dziś rano trzej policjanci, którzy o pana pytali. Wizytę, mógłbym dodać, bardzo nieprzyjemną, zakończoną w najwyższym stopniu pożałowania godną tragedią.
        Tragedią?  zapytał Lloyd. Uświadomił sobie, że jego lewa powieka mimo woli mruga. Był wyczerpany i zestresowany, a przede wszystkim bał się tego, co Otto może zechcieć z nimi zrobić.
        Miał miejsce pożar i wypadek samochodowy  wyjaśnił Otto, jego oczy zaś w dalszym ciągu wpatrywały się w komarnicę.  Tak jak powiedziałem, w najwyższym stopniu godne pożałowania. Lecz wszyscy wiemy, że praca w policji nie należy do bezpiecznych.
        Pożar? Spaliliście sierżanta Houka?
        Tak się nazywał? Nie powinien pan mu mówić, gdzie nas szukać. To był wielki błąd.
        Nic mu nie mówiłem.
       Otto pochylił się ku Lloydowi, a na jego wargach zakwitł nikły, leniwy uśmieszek.
        Och, niech pan da spokój, panie Denman. Czy pan mnie ma za Dummkopf!
        Boże, pan zwariował  westchnął Lloyd.
        Wprost przeciwnie  odparł Otto.  Jestem prawdopodobnie jedynym na całym świecie człowiekiem, który zachował stan całkowitej równowagi umysłu.
        Czego chcecie?
        Ja chcę pana, panie Denman, i chcę panią Kerwin.
        Nie rozumiem.
       W tej chwili Lloyd nienawidził go tak bardzo, że najchętniej złapałby go za gardło i udusił. Lecz jak gdyby wyczuwając nagły przypływ wrogości u Lloyda, Helmwige zrobiła krok do przodu i stanęła u boku Ottona z wyrazem groźby na twarzy. Lloyd widywał taki wyraz na obliczach porządkowych podczas koncertów rockowych. Połamią ci kości albo nie połamią, to zależy tylko od ciebie. Niemniej zrobią to, jeśli zajdzie taka potrzeba.
        Panie Denman  jął tłumaczyć Otto  przesilenie letnie wypada w najbliższą środę. Wówczas dopełni się ceremonia naszej Transformacji. Będę mógł przestać martwić się o to, czy naszych przygotowań nie zakłócą natręci. Lecz do tego czasu zmuszony jestem prosić, byście wraz z panią Kerwin zostali moimi gośćmi. Pozwoli to zapobiec rozprzestrzenianiu się fałszywych pogłosek, które mogłyby wrogo nastawić wobec nas okoliczną ludność.
        Oczekuje pan, że po tym, co pan czyni, ktokolwiek będzie do pana nastawiony przyjacielsko?  nastawał Lloyd.
        Oczekuję tylko, by mnie zostawiono w spokoju  odparł Otto.
        Cóż, jeśli pan się spodziewa, że przeniesiemy się do pana, to musi pan być szalony.
       Otto nie mógł się oprzeć pokusie, jaką stanowiła dlań komarnica. Nakrył ją dłonią i dyskretnie włożył do ust. Lloyd skrzywił się w grymasie obrzydzenia.
        Nie powinien pan wydawać pochopnych sądów, panie Denman  powiedział doń Otto.  Istnieją też inne sposoby na życie, nie tylko nouvelle cuisine i pogoń za domkiem jednorodzinnym z kominkiem z prawdziwej cegły.
        Niech pan nie próbuje ze mnie drwić, Herr Mander  ostrzegł go Lloyd.  A teraz zabierajcie się stąd, do cholery, i żebym was tu więcej nie widział.
       Otto podniósł do góry rękę.
        Przyszedłem pana zabrać, panie Denman, wszystko jedno w jaki sposób. Jeśli pan i pani Kerwin nie zgodzicie się zamieszkać u mnie do czasu przesilenia, wówczas, wierzcie mi, spłoniecie również.
        To blef  rzekł Lloyd. Wynoście się stąd, zanim zrobię coś, czego później mógłbym żałować.
       Otto popatrzył nań. Niemal w tej samej chwili Lloyd poczuł ostry ból w samym środku czoła i usłyszał skwierczenie przypalanej skóry. Krzyknął i podniósł dłoń do czoła. Otto wypalił mu na skórze niewielki okrągły znaczek.
        Jak pan widzi, to O jak Otto  uśmiechnął się.  Jest pan teraz naznaczony, panie Denman, niczym nierozumne zwierzę. Pan do mnie należy. Mógłbym, tak jak tu stoję, panie Denman, spalić pana na popiół. Lecz mam co do pana i pani Kerwin pewne specjalne zamiary i wolałbym nie czynić panu krzywdy, chyba że nie będę miał innego wyboru a w każdym razie niezbyt wielką. Choć, jak powiedział kiedyś markiz de Sade, agonia to sprawa względna.
       Lloyd postąpił ostrożnie krok w tył. Czoło bolało, jak gdyby wciąż jeszcze dotykał go ogień.
        Chce pan, żebyśmy u pana zamieszkali? W pańskim domu w Rancho Santa Fe?
        Do środy, panie Denman, tylko dla spokoju mego ducha. Nie chciałby pan chyba go naruszyć, prawda, panie Denman?
        Chyba nie  odparł Lloyd. Helmwige roześmiała się.
       W tej chwili pojawiła się Kathleen. Otto skłonił się i trzasnął obcasami.
        Guten Morgen, gnädige Frau.
        Lloyd?  zapytała Kathleen.  Co tu się dzieje? Co ci się stało w czoło?
       Do Rancho Santa Fe jechali przy dźwiękach Walkirii ze stereofonicznego odtwarzacza. Wewnątrz samochodu, który przypominał wyściełaną czarną skórą lodówkę, było tak zimno, że Kathleen miała dreszcze. Helmwige prowadziła, Otto siedział z nienagannie zsuniętymi nogami na miejscu dla pasażera i palił papierosa w bursztynowej cygarniczce. Muzyka była zbyt głośna, by prowadzić jakąkolwiek sensowną rozmowę.
       Siostrę Kathleen, Lucy, zaskoczyła i zmartwiła jej nagła prośba o zaopiekowanie się Tomem przez tydzień, Otto i Helmwige zaś najwyraźniej wydali jej się podejrzani. Lecz Kathleen wytłumaczyła, że Otto jest konsultantem stanów depresyjnych wydziału psychiatrii Uniwersytetu Kalifornijskiego w San Diego i że chce spędzić z nim kilka dni, by pomógł jej znieść ból po stracie Mikea.
        A przy tym to dobry znajomy  zapewniła Lucy, gdy Helmwige włożyła ich torby do bagażnika.
        Nigdy nie wspominałaś o nim przedtem  odparła Lucy.  On zaś z pewnością nie wygląda na jakiegokolwiek konsultanta. Ani też na człowieka, z którym mogłabyś się zaprzyjaźnić.
        Różni bywają znajomi  powiedziała Kathleen i pocałowała ją w policzek.  Wrócę w czwartek rano. Opiekuj się Tomem.
        O niego się nie martw.
       Dotarli do domu przy Paseo Delicias i skręcili na pochyły podjazd, gdzie zaparkowali obok mercedesa 380SL. Helmwige otwarła drzwi i posłusznie wysiedli.
        Helmwige wniesie wasze rzeczy do środka  powiedział im Otto.  Proszę za mną Pokażę wam wasz pokój.
        Gdzie Celia?  zapytał Lloyd rozglądając się.  Jest gdzieś tutaj?
       Otto odwrócił się ku niemu z twarzą pomarszczoną jak biały papier toaletowy.
        Wszystko panu wyjaśnię w odpowiedniej chwili, panie Denman. I w odpowiedniej chwili pokażę panu pańską przyszłą małżonkę.
        Pan jest chory  powiedział mu Lloyd.
        Nie pan to będzie oceniał, ale historia.  Otto uśmiechnął się.
        A co z pańskim przyjacielem?  zapytał Lloyd.  Tym facetem w kajdanach?
        A co ma być?
        W dalszym ciągu jest tutaj? Nie jestem pewien, czy pani Kerwin powinna być narażona na jego widok.
        To nikt. On nie jest nawet osobą.
        Co pan rozumie przez on nie jest nawet osobą? To czym on jest, do cholery podwójną porcją jaja na twardo?
       Otto zatrzymał się na werandzie i osadził Lloyda spojrzeniem, które mogłoby spalić jezioro.
        Niech pan sobie ze mną nie dowcipkuje, panie Denman. Niech się panu nie zdaje, że ma pan taki przywilej. Dobrowolnie i bardzo nierozsądnie wsadził pan nos w cudze sprawy i teraz płaci pan za swoje wścibstwo. Wiele razy mogłem .pana spalić. Niech pan będzie wdzięczny, że tego nie uczyniłem, ale i liczy się ze słowami. Zawsze mogę jeszcze zmienić zamiar.
       Lloyd nic nie odpowiedział. Wyczuł, że za wiele sobie pozwolił wobec Ottona, a to, że nie nosił on broni, nie znaczyło jeszcze, że nie może zabić go z równą łatwością co przy użyciu pistoletu, a w tysiąc razy większych męczarniach. Pozwolił, by Otto zaprowadził go do domu, Kathleen zaś nieco z tyłu poszła ich śladem.
       Otto wprowadził ich do salonu. Lloyd ujrzał, że ogniwa łańcucha w dalszym ciągu znajdowały się na podłodze, choć młodzieńca nie było. Od wewnątrz salon jeszcze bardziej niż widziany przez okno przypominał wystawę sztuki stosowanej lat trzydziestych. Tapeta miała kolor brunatny, meble po większej części wykonane były z laminowanej sklejki i chromowanej stali. Na ścianach tuzinami wisiały utrzymane w tonach sepii fotografie przedwojennych Niemiec. Piękne dziewczęta w futrzanych etolach, uśmiechnięci młodzi ludzie, tarasy i ośnieżone szczyty gór.
       W rogu stał staroświecki gramofon, a obok niego stos szybkoobrotowych płyt. Na wierzchu leżało nagranie Die Wacht am Rhein.
       Lloyd popatrzył na narysowaną na ścianie ogromną jaszczurkę.
        Nasz przyjaciel gekon krzyżonogi  zauważył. Otto popatrzył nań zimno.
        To, mój drogi, jest salamandra. Symbol naszej Transformacji.
       Kathleen weszła do środka i rozejrzała się. Rzuciła Lloydowi znaczące spojrzenie, lecz oboje wiedzieli, że bezpieczniej się nie odzywać.
       Helmwige zaprowadziła ich na górę do pokoi. Oba były malutkie i miały stromy, mansardowy sufit, łóżko w pokoju Lloyda zaś okazało się zaledwie rzuconym na podłogę materacem. Z okna miał ograniczony wierzchołkami drzew widok na leżące u dołu zbocza Fairbanks Ranch, lecz od razu zauważył, że ucieczka przez okno nie miała żadnych widoków powodzenia. Pod parapetem znajdowała się krótka pochyłość dachu pokrytego dębowymi krokwiami, niżej zaś pionowy spad aż do poziomu podwórka. Wyjrzał przez okno i zobaczył młodego człowieka, który uprzednio był przykuty łańcuchami w salonie, przekopującego ogródek. Młodzieniec miał na sobie workowate szorty i koszulkę bez rękawów, której grzbiet był mokry od potu. Lloyda zastanowiło, czemu pracuje w ogrodzie w oślepiającym popołudniowym żarze. Przynajmniej nie był nagi. Lecz gdy popatrzył po raz drugi, ujrzał, iż młody człowiek w dalszym ciągu ma ograniczoną swobodę ruchów. Długi łańcuch obejmował bowiem jego prawą kostkę. Niezwykle dziwaczne.
        Dozwolone jest wszystko z wyjątkiem wyjazdu  powiedziała Helmwige.  Włos wam z głowy nie spadnie. Wiele można powiedzieć o Ottonie, ale zawsze dotrzymuje danego słowa.
        Miło to słyszeć  odrzekł Lloyd.  O której jest lunch?
        On opowie wam wszystko dziś wieczór  odparła Helmwige.  Ja go znam. Ciągle mówi o zachowaniu tajemnicy, lecz bardzo się niecierpliwi, by pokazać całemu światu, co udało mu się osiągnąć. Częścią owych dokonań jest pańska Celia, panie Denman. Nie zdoła się oprzeć pokusie pochwalenia się.
        Najpierw pali ludzi, a potem się tym chwali? Helmwige uśmiechnęła się nieomal przyjaźnie.
        Wciąż pan tego nie pojął, co, panie Denman? Ma pan to pod samym nosem. Może wreszcie powinien pan zobaczyć rzeczy takimi, jakie są naprawdę, a nie takimi, jakie by pan chciał je widzieć.
       Powróciła na dół, zostawiając ich samych. Kathleen podeszła do Lloyda i przywarła do niego mocno, nie odzywając się ani słowem. Lloyd otoczył ją ramionami.
        Nie martw się  powiedział  naprawdę nie ma o co. Wszystko będzie dobrze. O ile rozegramy to spokojnie, na luzie i nie stracimy głowy.
        Ale co oni takiego robią?  zapytała Kathleen.  Czy to są szpiedzy, czy co? A jeśli to taki wielki sekret, że aż musimy tu siedzieć, dlaczego Otto tak bardzo się chce nim pochwalić?
        I co to takiego, co rzekomo mam pod samym nosem, a czego nie zauważam?
       Kathleen potrząsnęła głową.
        To wszystko jest takie dziwne. Czuję się tak, jak gdybym za chwilę miała się obudzić w łóżku obok Mikea i stwierdzić, że wszystko to nigdy się nie zdarzyło.
       
       Około szóstej po całym domu począł się rozchodzić mocny zapach kapusty. Kilka minut po siódmej do ich drzwi zapukał młody człowiek i poprosił o zejście na posiłek. Miał na sobie te same szorty i koszulkę co w ogrodzie i pachniał potem.
        Lubi pan ogrodnictwo, co?  zapytała Kathleen.  Ja wprost za nim przepadam!
       Młodzieniec popatrzył na nią bez wyrazu.
        Widzieliśmy pana w ogrodzie  powiedziała Kathleen, starając się, by jej głos zabrzmiał pogodnie.  Pan kopał, czyż nie tak? Widzieliśmy pana przy kopaniu.
       Młody człowiek nadal nic nie mówił.
        Wygląda na to, że światła się palą, ale nikogo nie ma w domu  zauważył Lloyd.
        Czy pan comprenez anglais!  spytała Kathleen.  Ale przecież pan poprosił nas na kolację. A może to tylko słowa, których nauczył pana Otto?
        Macie zejść teraz zjeść. To wszystko, co mi wolno powiedzieć.
        Nie wolno panu nawet powiedzieć: Jak się macie, życzę miłego dnia?
        Daj spokój, zostaw to, Kathleen  powiedział Lloyd.  Chodźmy już lepiej zjeść.
       Młodzieniec zszedł z nimi po schodach i wprowadził do niewielkiej jadalni umeblowanej w odcieniach ciemnego dębu. Otto zasiadł już u szczytu stołu, po swojej lewej ręce mając Helmwige. Wokół wisiały na ścianach krzykliwe amatorskie malowidła z Bawarii: fioletowe góry, czarne sosny i zieloniutkie jeziora, chociaż na honorowym miejscu wyeksponowana była oprawiona w ramki fotografia mężczyzny o srogim spojrzeniu, prostokątnej twarzy, upstrzonych przez trądzik policzkach i długich krzaczastych bokobrodach.
        Wagner  powiedział natychmiast Lloyd. Tak wiele jego portretów widywał w rozprawach Celii.
       Otto przytaknął.
        Owszem, Wagner, któremu zawdzięczamy tak wiele.
        Czy on  Kathleen kiwnięciem głowy wskazała młodzieńca  nie zje razem z nami?
        Nie, nie  odparł Otto mocno zdziwiony.  On z nami nie jada.
       Helmwige podniosła pokrywę ogromnego naczynia żaroodpornego z błękitnej porcelany. W powietrzu rozszedł się mocny zapach kiszonej kapusty z szynką.
        Choucroute  obwieściła Helmwige.  Sama ją zrobiłam. Kiszona kapusta z wieprzowiną i kluseczkami wątrobianymi.
       Nałożyła trzy kopiaste talerze i postawiła je przed Kathleen, Lloydem i sobą. Otto nie jadł nic poza odrobiną suchego chleba, który połamał na małe kawałeczki. Za dużo owadów między posiłkami  pomyślał Lloyd, lecz postanowił nie mówić tego głośno. Przyrządzone przez Helmwige jedzenie było wystarczająco tłuste i nieapetyczne, by jeszcze wspominać Ottona zjadającego muchy.
       Kathleen podniosła na końcu widelca ogromny, biały plaster trzęsącego się tłuszczu wieprzowego.
        Przepraszam  powiedziała.  Nie mogę tego zjeść. Jestem na diecie.
       Wyraźnie zirytowana Helmwige zabrała widelec i strząsnęła tłuszcz na własny talerz. Pokroiła go i zjadła ze smakiem, aż sok spływał jej po brodzie.
        Widywałam, jak ludzie zabijali się z powodu takiego jedzenia  rzekła.
       Lloyd odłożył widelec.
        Zgaduję, że to musiało być przed nadejściem czasów nouvelle cuisine  zauważył. W rzeczywistości, gdyby tylko mógł jadać ten rodzaj ciężkich posiłków, jakie podtrzymują przy życiu alzackich robotników polowych, prawdopodobnie uznałby kuchnię Helmwige za bardzo dobrą. Spróbował odrobinę kapusty, która okazała się ostra, pikantna i doskonała.
       Lloyd i Kathleen przez kilka minut dziobali swoje dania w milczeniu, podczas gdy Helmwige hałaśliwie pożerała mięso i tłuszcz, ziemniaki i kiszoną kapustę. Od czasu do czasu Otto z wybredną miną zjadł kawałek chleba lub pociągnął z kieliszka alzackiego rieslinga, lecz przez większość czasu siedział u szczytu stołu, jak gdyby na coś czekał, sam nie wiedząc na co. Strzelał kolejno palcami w stawach, przeciągał się i wzdychał.
        Kim jest ten młody człowiek?  zapytała Kathleen. Otto zwrócił wzrok w jej kierunku.
        Mówi pani do mnie?
        Owszem. Chciałam wiedzieć, kim jest ten młody człowiek. Ten, który zawołał nas na kolację.
        To nikt  odparł Otto.
        Co pan przez to rozumie? Każdy człowiek kimś jest.
        On nie. Należy do linii genealogicznej, która nigdy nie powinna istnieć. Jest jak wy to nazywacie? dziwolągiem, pomyłką.
        Dla mnie wygląda normalnie  powiedziała Kathleen.
        Oczywiście!  Otto uśmiechnął się.  Fizycznie jest bez skazy. Lecz wewnątrz hm, któż może wiedzieć, co dzieje się w jego wnętrzu? Czasami sądzę, że jest geniuszem, czasami że idiotą. Kiedy zapytać go, gdzie mieszka, odpowiada, że w czarnym worku. Potrafi kłaść cegły niczym zawodowy murarz i przeprowadzać w pamięci obliczenia matematyczne, od których większości ludzi zakręciłoby się w głowie. Potem znów, kiedy zabrać go w nocy na dwór, rzuca kamieniami w księżyc, próbując w niego trafić.
        Cóż, to straszne  powiedziała Kathleen.  Jest taki przystojny!
        Rasa panów nie została stworzona wyłącznie dla urody  odrzekł jej Otto.
       Wówczas właśnie Lloyd podniósł wzrok znad nie dokończonego dania i spojrzawszy na symbol wpisanej w okrąg salamandry, w końcu zrozumiał to, czego dotąd nie potrafił dostrzec. Rasa panów. Łeb salamandry był wygięty w bok, tak samo nogi. Kiedy popatrzył na nią spod przymrużonych powiek, odkrył, że patrzy ni mniej, ni więcej, tylko na swastykę.
        Pozwólcie mi wytłumaczyć, co takiego robimy  rzekł Otto.  Nie będzie w tym żadnej szkody, jako że zostaniecie tutaj, póki nie dopełni się Transformacja.
       Helmwige z pełnymi ustami podniosła oczy do góry z politowaniem dla łatwości, z jaką można było przewidzieć poczynania Ottona. Widelcem wskazała talerz Kathleen.
        Mniam! Mniam!  powiedziała, zachęcając ją do zjedzenia wszystkiego.
        W roku 1936  mówił Otto  gdy tylko został mianowany kanclerzem, Hitler zlecił grupie lekarzy różnych specjalności medycznych zbadanie możliwości stworzenia rasy panów opartej na naturalnej wyższości Aryjczyków. Uczeni ci bezzwłocznie zabrali się do pracy w swych laboratoriach i szpitalach, usiłując dochować się idealnych niemowląt.  Poprawił się na krześle i zaplótł ręce.  Der Führer również mnie zaprosił do wzięcia udziału w tym programie. Byłem w owych czasach bardzo młodym studentem filozofii w Bazylei, lecz zdążyłem się już wykazać zainteresowaniem dla idei narodowosocjalistycznych i zwrócić na siebie uwagę Josepha Goebbelsa. To właśnie on polecił mnie Hitlerowi.
       Zajmowałem się wówczas zupełnie innymi koncepcjami, nie mającymi nic wspólnego z hodowlą dzieci. Byłem myślicielem, a nie hodowcą. Oprócz tego uważałem hodowlę za proces zbyt powolny i zbyt trudny do kontroli! Der Führer pragnął zmienić charakterystykę rasową świata w ciągu dziesięciolecia, a nie czekać na niemożliwe do przewidzenia rezultaty przez kilka stuleci!
       Jak wielu pokoleń wymaga wyprodukowanie dzieci, które byłyby piękne, jasnowłose i miały wymaganą objętość mózgoczaszki? I jaką można mieć gwarancję, że te doskonałe stworzenia wyrosną równie zdolne co urodziwe?
       Nie  rzekł, uśmiechając się i pociągając łyk wina z kieliszka.  Poszukiwałem rasy panów, która nie tylko gwarantowałaby fizyczne piękno i błyskotliwą umysłowość, lecz której przygotowanie byłoby kwestią lat, może miesięcy, a może nawet tygodni! Oznaczało to dobór ludzi, którzy zdążyli już wykazać pożądane cechy charakterystyczne. Nie hodowanie niemowląt, rozumiecie, lecz przekształcanie dorosłych.
       Odsunął do tyłu krzesło i powstał.
        Spędziłem całe lata na uniwersytecie w Salzburgu, szukając sposobu. Przebadałem całą historię i wszystkie legendy aż do czasów wikingów w poszukiwaniu jakiejkolwiek wskazówki. Wreszcie począłem napotykać wzmianki o ceremonii Transformacji na terenach pomocnej Jutlandii. Najdzielniejsi i najinteligentniejsi osobnicy spośród wielu społeczności byli tam spalani po to, by nigdy nie umrzeć.
       Jeżeli zachowany został odpowiedni rytuał, ogień nie niszczył ich, lecz przekształcał i unieśmiertelniał. Innymi słowy, Duńczycy palili żywcem swoich najlepszych ludzi, by ich na zawsze zachować, by uczynić ich członkami założycielami czystej i nieśmiertelnej rasy. Już przedtem próbowali zachowywać ludzi przed śmiercią poprzez wtrącanie ich do torfowych bagien, lecz bez rezultatu. Odpowiedzią okazał się ogień!
       Kathleen popatrzyła przez cały stół na Lloyda, lecz na jej twarzy w miejsce niewiary pojawiało się zrozumienie. Oboje wystarczająco napatrzyli się na umiejętności Ottona, by wiedzieć, że przynajmniej część tego, co mówił, musiała być prawdą.
        Ponadto w Salzburgu natrafiłem na nie publikowane dzienniki Paracelsusa, szesnastowiecznego alchemika, który dla własnej satysfakcji udowodnił, że istnieje bezpośredni fizyczny i mistyczny związek pomiędzy życiem a ogniem. Zarówno życie, jak i ogień karmią się życiem innych. Lecz jeśli zostaną połączone, tworzą najpierw życie, które jest ogniem, a następnie w chwili pełnej Transformacji ogień, który jest życiem.
       To był przełom w mojej pracy! Przeszukałem również biblioteki Lipska, Drezna i Londynu i raz po raz napotykałem wzmianki o życiodajnych własnościach ognia. Odkryłem, że istnieje nordycki rytuał, który sprawia, iż kiedy spala się istotę ludzką, jej dusza łączy się z ogniem tworząc półbyt, który nazywam salamandrą od legendarnej jaszczurki, co kryje się w najgorętszych zakamarkach paleniska kuźni.
       Salamandry są wysoce nietrwałe. Mogą być letnie jak ludzkie ciało i gorące jak ogień, zależnie od swego temperamentu. Czasami odczuwają przenikliwy chłód, przez co maskują się szalikami, płaszczami i rękawiczkami. Kiedy indziej jest im nieznośnie gorąco. Gdy stają się zbyt podniecone, potrafią spontanicznie zapłonąć i palić się niczym fosfor. Jak w czasie Nocy Walpurgii!
       Zatrzymał się i odchrząknął. Jego żółte oczy węża zdawały się zwrócone nie tylko ku czemuś zupełnie innemu, ale i gdzieś indziej. Ku innemu czasowi, innemu miejscu: gdzie nocą płonęły ognie, łopotały czarnoczerwone chorągwie i głosy ryczały niczym morze.
       Helmwige skończyła jeść i poczęła z hałasem zbierać naczynia.
        Ceremonia Transformacji  mówił Otto  musi mieć miejsce w dzień przesilenia letniego, kiedy moce ziemskie są u szczytu sił. Nie mówię tu o magii ani o mistyce! Są to siły natury grawitacyjnej, magnetycznej i psychokinetycznej  siły wymierne, które od milionów lat stoją na straży równowagi planety Ziemi.
       Musi zostać odegrana starożytna muzyka i muszą być odśpiewane starożytne słowa. Wówczas salamandry staną się ciałem. I to ciałem nie byle jakim, bo nieśmiertelnym! I ciałem, które w dalszym ciągu dysponuje potęgą ognia!
       Lloyd skinął głową w kierunku Helmwige.
        Czy ona? Otto przytaknął.
        Nieśmiertelna i pobłogosławiona mocą ognia. Poczułeś jej palce na swoim nadgarstku. Lecz jako reproduktorka rasy panów nie przedstawia dla mnie żadnej wartości. W czasie wojny była lekarzem obozowym w Ohrdruf i złapała jakąś paskudną semicką zarazę, która pozostawiła ją jałową. Zabiłaby ją, gdyby się nie zgodziła na spalenie.
       Lloyd przełknął ślinę, czyniąc wysiłek, by zapanować nad wstrętem, który budził w nim Otto.
        Zatem kiedy ktoś zostanie spalony z towarzyszeniem wszystkich należnych śpiewów, oszukuje swoją, jaką tam tylko ma, chorobę i żyje wiecznie?
       Otto uśmiechnął się.
        Ach so, panie Denman. Szybko się pan uczy. Bo też  póki prawdziwość tego nie zostałaby jednogłośnie dowiedziona  kogo udałoby się panu namówić na spalenie się żywcem, jeśli nie tych tylko, którzy wiedzą, że są śmiertelnie chorzy?
        Jak Marianna z jej rakiem piersi?  zapytał Lloyd. Otto przytaknął.
        I pani mąż, pani Kerwin. Cierpiał na guz mózgu, który zabiłby go w ciągu sześciu do siedmiu miesięcy.
        To dlatego był taki przygnębiony po badaniach  powiedziała zszokowana Kathleen.
        Doktor Krantz odesłał go bezpośrednio do mnie  rzekł Otto.  W południowej Kalifornii istnieje cała sieć lekarzy pochodzenia niemieckiego, którzy swych pacjentów nie mających szans na wyleczenie odsyłają wprost do mnie. Bo jaki wybór mają przed sobą ci ludzie? Umrzeć dla świata, nie dokonawszy niczego? Czy też zostać nieśmiertelnym i zmienić cały kierunek rozwoju ludzkiej historii? Oto dlaczego zgadzają się na spalenie żywcem. Oto dlaczego zgadzają się zostać salamandrami.
        Lecz Celia nie była chora  zaprotestował Lloyd.  Nigdy nawet nie miała kataru.
       Otto roześmiał się.
        Czyż nie potwierdza się, że mąż dowiaduje się o wszystkim ostatni? Lub też, w pańskim przypadku, przyszły mąż. Pańska ukochana Celia, panie Denman, była bardzo chora. Tyle tylko, że rozpaczliwie ukrywała to przed panem. Pan nalegałby, żeby się poddała kuracji. Nigdy nie miałaby możliwości zrobić tego, co zrobiła. Gdzież by w klinice znalazła zapałki i benzynę? Czy też w domu, pod pańskim czujnym okiem?
        Co takiego jej było?  zapytał Lloyd. W ustach miał sucho jak w rozdartym kapokowym materacu.
       Otto na moment obejrzał się, jak gdyby nie słyszał, lecz zaraz odwrócił się z powrotem.
        Stwardnienie rozsiane  odpowiedział.  Stopniowe wycieńczenie, stopniowa utrata władzy w mięśniach, nieunikniona wczesna śmierć.
        Nie wierzę ci. Zabiłeś ją!
        Chce pan zobaczyć zapisy doktora Warburga? Mam je wszystkie w swoich aktach. Oczywiście nie jest pan lekarzem, lecz może pan zauważył, że gdy gładził pan podeszwy jej stóp, jej wielki palec wyginał się do góry, a pozostałe palce rozczapierzały się? To odruch Babińskiego. U zdrowych ludzi palce zginają się ku dołowi.
       Otto nie mógłby powiedzieć nic bardziej przekonywającego. Lloyd wyraźnie pamiętał, jak pewnej miłosnej nocy głaskał jej stopy i zauważył, w jaki sposób palce się rozczapierzają. Jak ty to robisz?  zapytał ją wówczas.  Ja tak nie potrafię. Uśmiechnęła się wtedy, pocałowała go i rzekła: Mam nadzieję, że nigdy się tego nie dowiesz.
       Lloyd był wstrząśnięty.
        Miała stwardnienie rozsiane? Czy aby na pewno?
        To zupełnie pewne  powtórzył Otto.  Nigdy nie mogłaby dać panu dzieci, których pan pragnął. Nigdy nie mogłaby być niczym więcej jak żonąinwalidką. Wasze pożycie małżeńskie byłoby tragedią.
        A zatem się spaliła? Obróciła się w jedną z tych jak je pan nazywa salamander?
        Nie inaczej. Tym właśnie jest teraz. Lecz gdy w dzień przesilenia letniego odbędzie się ceremonia naszej Transformacji, ona stanie się ciałem lub czymś w rodzaju ciała. Ogniem przekształconym w życie. Odzyska ją pan, panie Denman, niech się pan nie boi i to z raz na zawsze usuniętą groźbą choroby!
        A wszyscy ci ludzie w autobusie?  spytał Lloyd.  Czy również byli chorzy?
        Co do jednego. Niektórzy mieli przed sobą lata życia, inni zaledwie tygodnie. Lecz wszyscy podjęli decyzję, że droga salamandry jest ich drogą, i wszyscy byli gotowi znieść mękę śmierci w płomieniach w nadziei na wieczny żywot.
        Oni mieli wiarę, panie Denman. Byli niczym Sydrach, Misach i Abdenago, którzy nie ugięli się przed królem Nabuchodonozorem i wstąpili w gorejące ogniem palenisko. W samej rzeczy, istnieje historyczny dowód, że w szóstym wieku przed Chrystusem Babilończycy mieli rytuał bardzo podobny do rytuału salamandry.
        Dlaczego Celia spaliła się samotnie  zapytał Lloyd spięty  podczas gdy wszyscy inni spłonęli razem w autobusie?
        Celia była impulsywna, panie Denman. Sam pan wie, jaka impulsywna. Odwoziliśmy ją z powrotem do miasta po naszym ostatnim zebraniu, gdy wtem powiedziała: Teraz. Zróbmy to teraz. Dyskutowałem z nią. Pytałem, czy aby jest pewna. Lecz ona nalegała. Chciała to zrobić natychmiast.
        I pozwoliliście jej  rzekł Lloyd martwym głosem. Dłoń Ottona leżała płasko rozpostarta na stole. Paznokcie miał kredowej białości i otoczone obwódkami.
        Nie miałem wyboru, panie Denman. Tak wiele potrzeba, zanim dana osoba nabierze odwagi, by się podpalić. Jakie jest na to wyrażenie? Musi ona być na fazie. W owej chwili, jadąc Rosecrans Street, Celia osiągnęła ów punkt szczytowy. Musiała się podpalić tu i teraz, w przeciwnym bowiem razie mogła nie zrobić tego nigdy. Zatrzymaliśmy się na stacji benzynowej, kupiliśmy kanister z benzyną i dalszy ciąg pan zna.
       Lloyd nie wiedział, co odrzec. Celia zebrała całą swoją odwagę, by się podpalić, całą swoją odwagę, by zmienić swoje życie, całą swoją odwagę, by stać się nieśmiertelną. Ale jemu, swemu przyszłemu mężowi, nie zaufała. Nie powiedziała ani słowa. Kto kogo bardziej tu zawiódł? Może on Celię, gdyż nie zorientował się, że jest chora? A może ona jego, gdyż nie zaufała mu i nie poprosiła o pomoc?
       Mógłby ją pielęgnować, mógłby jej zapewnić opiekę. Lecz może ona nie chciała, by ją pielęgnował? Może nie chciała, by jej zapewniał opiekę? Może chciała tego, czego chciała zawsze  wolności, niezależności i pogoni za szczęściem, bez względu na wszystko?
       Do pokoju weszła Helmwige, niosąc przed sobą ogromną misę z rżniętego szkła, wypełnioną agresywnie różowym deserem.
        Czekaj, czekaj  powiedział jej Otto.  Możemy to zjeść później. Daj mi pokazać panu Denmanowi salamandry, które oczekują przesilenia z tą samą co on niecierpliwością.
        Pewnego pięknego dnia ta twoja próżność doprowadzi cię do zguby  odparła Helmwige.
        A ciebie twoja bezczelność do spalenia!  wyrąbał Otto.
       Helmwige wyszczerzyła na niego zęby.
        Pamiętaj, które z nas jest nieśmiertelne, Otto. Jeszcze zatańczę na twoim grobie.
       Otto odsunął krzesło i wstał.
        Chodźcie ze mną  powiedział Lloydowi i Kathleen i ruszył ku wyjściu z jadalni.
       Wahali się przez chwilę, spoglądając na Helmwige, lecz ona nakładała już sobie na talerz kopiastą górę deseru i nie wydawała się wcale zainteresowana tym, co oni zrobią.
       Przez kuchnię wydostali się na tyły domu. Słońce dopiero co zaszło i niebo, wysokie i czyste, miało kolor sasanek. Wtem Kathleen wzięła Lloyda za rękę. Szczupłe palce, ciepła i miękka skóra. Lloyd poczuł coś, czego nie odczuwał od lat, nawet u boku Celii. Poczucie bycia odpowiedzialnym. Poczucie, że kobieta polega na nim, iż ze wszystkim da sobie radę. W szkole średniej spotykał się kiedyś ze szczupłą szarooką dziewczyną imieniem Jane, przy której czuł się właśnie w ten sposób. Wyszła prawdopodobnie za agenta handlu nieruchomościami albo jednego z tych sprzedawców używanych samochodów, którzy wrzaskliwie reklamują się w telewizji.
       Otto przekręcił klucz w tylnych drzwiach garażu, otworzył je na oścież i włączył górne światło.
        Śmiało! Popatrzcie! Hier schläft die Zukunft! Lloyd zerknął do środka. Ogromny garaż o niskim suficie miał pobielone ścianki z pustaków. W drugim końcu stał masywny i często używany warsztat z rzędami wierteł i kluczy, profesjonalnym imadłem i prostownikiem do ładowania akumulatorów. Lecz w środku bynajmniej nie było samochodów. Podłoga co do centymetra wypełniona była leżącymi na ziemi ciałami o ziemistych twarzach, martwymi lub uśpionymi. Wszystkie miały na oczach nieprzeniknione ciemne okulary i wszystkie okutane były po samą szyję ciężkimi szarymi kocami. Wyglądało to bardziej na kostnicę dla zmarłych czcicieli słońca niż na sanktuarium ludzi zdecydowanych na wszystko, by wieść wieczny żywot. W powietrzu unosił się zapach gorąca, przywodzący na pamięć miejską saunę lub tlącą się wełnę, i panowała temperatura dużo wyższa od normalnej. Lloyd zauważył na ścianie termostat, którego światełko paliło się czerwono.
        Salamandry  obwieścił Otto.  Połączenie duszy i dymu. Jak na razie jest ich osiemdziesiąt.
        O Boże, Lloyd  powiedziała Kathleen głosem bladym i przezroczystym jak woda w szklance.  To on. To Michael. Ten przy ścianie, mogę przysiąc. O Boże.
       Rzuciła się do przodu, lecz Otto chwycił ją za rękę i przytrzymał.
        Niech mi pani wierzy, pani Kerwin, budząc go nie wyświadczy sobie pani przysługi. W tej chwili nie jest to mężczyzna, którego pani znała. Dopiero gdy przejdzie Transformację, będzie taki jak dawniej i wówczas może go pani zatrzymać sobie na zawsze.
        Nie mogę z nim nawet porozmawiać? Dać mu znać, że tu jestem?
       Otto leciutkim potrząśnięciem głowy odpowiedział odmownie.
        Jest zbyt nietrwały. Gdyby panią zobaczył, być może zachowałby spokój. Z drugiej strony jednak mógłby eksplodować. Mógłby odczuwać niechęć, gniew. Trudno powiedzieć. Lecz głównie chodzi o to, że mógłby panią spalić. Równie dobrze jak i wszystkich wokół. Nie mogę ryzykować wybuchu ognia w garażu, kiedy przebywają tu salamandry. Hm, aż strach pomyśleć, nieprawdaż, panie Denman? Jest tu również i Celia, widzi ją pan? Tam, koło drzwi.
       Kathleen wyrwała dłoń z ręki Ottona.
        Chcę na niego popatrzeć, to wszystko. To mój mąż.
        Doskonale  zgodził się Otto.  Lecz jeśli pani zakłóci mu spokój i obudzi go, proszę nie winić mnie za to, co się stanie. Kosztowało mnie to wszystko zbyt wiele lat pracy, by teraz jakaś histeryczna Hausfrau miała to zniszczyć.
       Kathleen ostrożnie stąpała pomiędzy ciałami spoczywającymi pod przykryciem szarych koców, póki nie dotarła na drugi koniec garażu. Z dłonią na ustach i oczyma pełnymi łez stanęła nad okutanym bladolicym mężczyzną.
        Nie ma potrzeby płakać  powiedział Otto do Lloyda.  Michael będzie żył wiecznie, długo potem, jak jej już nie będzie. To raczej on winien nad nią płakać.
       Lloyd nie mógł oderwać oczu od Celii. Miała taki ziemisty wygląd. I taki woskowy. Martwy.
        A po Transformacji  zapytał Ottona  jakie życie będą mogli prowadzić?
        W pewnych sprawach całkowicie odmienne. W innych całkiem normalne.
        Co to znaczy?
        To znaczy, panie Denman, że to, co pan tu widzi, to narodziny rasy panów. Ludzie ci i wielu im podobnych wskrzeszą ów ideał świata, który bezskutecznie próbowaliśmy wprowadzić w życie podczas wojny. Wszyscy są ludźmi czystej krwi, wielkich talentów i wysokiej inteligencji. Po Transformacji będą mogli robić wszystko, na co tylko będą mieli ochotę, gdyż poprzez dotyk będą mogli wykorzystywać bezmiar sił natury. Rozgniewani, będą w stanie spalić wszystko, na co tylko im przyjdzie ochota, i wszystkich, których im się spodoba. Będą nietykalni.
        Zatem Celia, gdybym ją rozgniewał, mogłaby mnie spalić?
       Otto roześmiał się.
        Mój przyjacielu, mogłaby zmienić cię w kupkę popiołu. Ale nie chcemy, by to zrobiła. Pragniemy, byście wzięli ślub i doczekali się potomstwa.
        Czy ona będzie mogła mieć dzieci?
        O, tak  przytaknął Otto.  Oczywiście, że tak. W gruncie rzeczy będziemy do tego zachęcać. Przyszłość należy do młodych, nieprawdaż? Wyjątkowe dzieci na pół ludzie, na pół płomienie.
       Kathleen powróciła z drugiego końca garażu. Jej twarz bardzo pobladła.
        Pani to również dotyczy, pani Kerwin  uśmiechnął się Otto.  Dzieci, ile tylko dusza zapragnie!
      
Rozdział 17
       
        Pod koniec 1943 roku miałem już całkowitą pewność, że znalazłem to, czego szukam  opowiadał Otto, gdy zasiedli w salonie przy brandy Asbach i papierosach. Powietrze było aż gęste od błękitnawego, zastarzałego dymu. W pokoju robiło się zimno. Otto usiłował wcielić się w rolę jowialnego gospodarza, siedząc w swym ogromnym fotelu z lat trzydziestych i kołysząc nogami, paląc i pijąc jak smok oraz opowiadając im o latach świetności partii narodowosocjalistycznej.
        Cóż to były za czasy w Berlinie! Unter den Linden nocą w 1936! To już nigdy się nie powtórzy!
       Kathleen była wyczerpana i siedziała ze spuszczoną głową, nic się nie odzywając. Lloyd był również zmęczony, chciał jednak wysłuchać tego, co miał do powiedzenia Otto. Powoli sączył brandy, by odpędzić senność, i od czasu do czasu spoglądał na Helmwige, która tak była znudzona tym, co mówił Otto, że zabrała się do dokończenia krzyżówki w Trybunie San Diego, pociągając nosem i coś do siebie mamrocząc.
       Otto opowiadał:
        Posłyszałem o starożytnej pieśni obrzędowej, która miała moc przemiany płonącego człowieka w salamandrę, lecz choć przeszukałem tysiące książek, nie mogłem jej znaleźć! W obozie koncentracyjnym Ohrdruf wypróbowałem przy pomocy Helmwige siedemset rozmaitych modlitw nordyckich i hebrajskich, za każdym razem spalając Żyda dla sprawdzenia ich skuteczności, czasami sześćdziesięciu lub siedemdziesięciu Żydów dziennie! Mijały lata, płonęły tysiące, lecz ciągle bez rezultatu. Żaden z nich nie przeżył, żaden nie stał się salamandrą!
       Jednakże w marcu 1939 roku do mojego biura przyszedł stary rabbi i zapytał mnie, czemu palę tych ludzi. Wytłumaczyłem mu, że poszukuję tajemnej pieśni, która może zapewnić człowiekowi nieśmiertelność poprzez ogień. Błagał, bym przestał palić ludzi. Powiedział, że jeśli tylko tego zaniecham, spróbuje odszukać dla mnie tę pieśń. Hm, cóż warta była taka oferta? Byłem niemieckim oficerem, eksperyment zaś był prowadzony na osobiste polecenie Führera, więc odpowiedziałem: nie.
       Jednakże w końcu ten sam rabbi powrócił do mnie. Powiedział, że rozpuścił wieść po obozach i że we Flossenburgu jest pewien młody Żyd, profesor muzykologii, który powie mi wszystko, co chciałbym wiedzieć.
       Otto zaproponował Lloydowi jeszcze trochę brandy, lecz ten przykrył dłonią kieliszek. Wystarczająco źle się czuł przebywając z Ottonem w jednym pomieszczeniu, by jeszcze musieć przyjmować jego gościnność.
       Otto mówił:
        Młody profesor był autorem monografii Wagnera i źródeł jego muzyki. Słyszał on, że Wagner miał wyrazić zainteresowanie napisaniem opery opartej na nordyckiej pogrzebowej pieśni ognia, lecz nie był przekonany, czy kiedykolwiek ją skomponował. Wiadomo, że pieśń zaginęła w ósmym wieku w okresie migracji wikingów. Księga Salamandry, zawierająca rany z tekstami wszystkich pieśni, wysłana została morzem z Tollund do Anglii, lecz okręt zatonął podczas zimowego sztormu. Jednakże wrak musiał zostać wyrzucony na brzeg gdzieś na północnym wybrzeżu Niemiec, a księga uratowana. Ponownie pojawiła się w Bawarii w siedemnastym stuleciu.
       Niezwykle okrężną drogą i po dokonaniu wielu wątpliwej czystości transakcji trafiła ona do rąk burmistrza Bambergu, Johanna Juniusa, którego od dłuższego czasu fascynowała alchemia i sekret wiecznego życia. Niezwykle pomyślną koleją losu miał on już w posiadaniu jedną z obdarzonych największym mistycznym znaczeniem relikwii, podstawową dla badań nad wiecznym żywotem  czarę, w której Poncjusz Piłat umył ręce po osądzeniu Jezusa Chrystusa.
       W jaki sposób Junius zdobył czarę, nikt nie wie. Lecz swoją życiodajną mocą ustępuje ona jedynie Świętemu Graalowi. Pierwotnie została odlana z przetopionych amuletów salamander z Tollund, za pomocą których ludność tamtego regionu zyskiwała wieczny żywot. Stamtąd w drodze sprzedaży, kradzieży i wymiany trafiła do Judei, gdzie ostatecznie pojawiła się w 32 roku naszej ery. Członek hebrajskiej starszyzny podarował ją rzymskiemu prokuratorowi, Piłat zaś jeszcze bardziej powiększył jej moc, czyniąc z niej symbol ostatecznego odstępstwa.
       Junius przetłumaczył nordyckie runy i poprosił miejscowego złotnika o odlanie z fragmentu misy amuletów  a więc tego, czym pierwotnie była. Z początku eksperymentował, poddając działaniu ognia żywe koty i psy. Jak chce legenda, w końcu udało mu się stworzyć kota, którego nikt nie mógł zabić.
       Jednakże Juniusa zadenuncjowali sąsiedzi. Został aresztowany i postawiony przed sądem pod zarzutem czarnoksięstwa. Poddano go torturze śruby, imadła i strappado i w końcu oczywiście się przyznał. Wszystko, byle tylko uciec przed dalszym bólem! Został spalony na stosie i wiadomo, że wył i śpiewał, gdy pożerały go płomienie. Być może poczciwym tropicielom czarownic z Bambergu udało się go zabić; być może nie. Lecz legenda głosi, że w kilka tygodni później poczęto widywać go w rozmaitych miastach Bawarii bladego i dziwnie zmienionego na twarzy.
       Lloyd nic nie odpowiedział. Niemal niemożliwe wydało mu się prowadzić towarzyską rozmowę z kimś, kto z całym spokojem przyznawał, iż spalił tysiące niewinnych ludzi dla sprawdzenia jakiejś mistycznej teorii, choćby nie wiadomo jak doniosłej. Nie była ona warta ani jednego spośród tych żywotów. Ani jednego. Lecz któż dzisiaj o nich pamiętał?
       Otto mówił dalej:
        Księga Salamandry, amulety i pozostały fragment czary Piłata, jak również wszystkie notatki Juniusa były zamknięte na ratuszu w Bambergu przez dwieście lat. Lecz w listopadzie 1882 ktoś, nie wiemy kto, je odnalazł. Mógł to być epidemiolog nazwiskiem Giinther Hammer lub astrolog znany tylko jako Stange. Ktokolwiek to był, musiał zaliczać się do fanatycznych wielbicieli Ryszarda Wagnera, gdyż z miejsca wysłał mu to wszystko wraz z długim, nie podpisanym listem, w którym prosił, by Wagner posłużył się tym do zyskania nieśmiertelności.
       Ryszard Wagner w ostatnim roku swego życia począł niedomagać. Rozumie pan, słabe serce. W liście ów Hammer lub Stange pisał doń: Zagraj te melodie, o Mistrzu, a będziesz żył wiecznie. Nordyckie pieśni wywarły na Wagnerze głębokie wrażenie. Były takie barbarisch, takie potężne! Jednak zupełnie opacznie zrozumiał intencje swego dobroczyńcy. Sądził, iż nakłania go się, by przerobił pieśni na operę i w ten sposób zyskał wieczną sławę. Po prostu nigdy mu nie przyszło do głowy, iż naprawdę mógłby żyć wiecznie.
       Amulety spodobały mu się, lecz czarę uznał za przedmiot dość ponury i odesłał ją swojemu przyjacielowi Franzowi Lieberowi z Berlina jako spóźniony prezent ślubny.
       Ów profesor muzykologii, młody Żyd z obozu koncentracyjnego we Flossenburgu, powiedział mi, że jego zdaniem istnienie opery Junius jest jedynie mitem i że całkiem prawdopodobne, iż Wagner nigdy nawet nie zaczął jej pisać. Lecz teraz miałem już trop, którym mogłem podążyć! Korzystając z pomocy pięciu historyków, w prywatnych dziennikach przyjaciół Wagnera odkryłem wzmianki, że w ostatnim roku swojego życia pracował on nad nową operą, którą żartobliwie określał jako swój Wikingsgesangbuch. Zabrał ją ze sobą do Wenecji i podczas pracy nad nią zmarł.
       Niestety, po śmierci Wagnera pośród jego spuścizny nie znaleziono ani opery, ani Księgi Salamandry. Przed długi czas sądziłem, że zaszedłem w ślepą uliczkę i że młody profesor muzykologii miał rację utrzymując, iż opera to tylko legenda. Lecz w przypływie natchnienia odkryłem nazwiska doktora i księdza, którzy odwiedzali Wagnera na łożu śmierci. Księdzem był ojciec Xavier Montini, jezuita i słynny uczony w kwestiach rytuałów pogańskich.
       Wówczas, panie Denman, posłużyłem się logiką  swoją umiejętnością dedukcji, a także żywionym od urodzenia uprzedzeniem do jezuitów! Wywnioskowałem, iż skoro tylko ojciec Montini ujrzał, nad czym pracuje Wagner, wpadł w popłoch i potajemnie wyniósł z jego domu Księgę Salamandry oraz nie dokończoną operę i ukrył je. Poza wszystkim innym, czyż nieśmiertelność nie jest uważana za dziedzinę zastrzeżoną wyłącznie dla Opatrzności boskiej? A Kościół za jej autoryzowany punkt sprzedaży? Ksiądz bynajmniej nie pragnął konkurencji jakiegoś przedchrześcijańskiego szamaństwa z Jutlandii!
       Sztab wojskowy Mussoliniego udzielił nam wszelkiej pomocy przy przeczesaniu Wenecji w poszukiwaniu opery i księgi. W końcu po trzech miesiącach znaleźliśmy ją zamurowaną w piwnicy jednego z przyjaciół ojca Montiniego. Z wielkim żalem skonstatowaliśmy, że od chwili ukrycia ksiąg piwnica była kilkakrotnie zatapiana przez powódź. Choć oba woluminy były pieczołowicie opakowane w ceratę, zawiniątko z Księgą Salamandry zostało nadgryzione przez szczury i większość oryginalnych runów zatarła wilgoć. Lecz opera przetrwała nie naruszona i niemal tak samo czytelna jak w dniu, kiedy Wagner odłożył pióro.
       Mieliśmy w ręku środki do stworzenia rasy panów, o której Hitler zawsze marzył, rasy nieskażonej krwi istot nieśmiertelnych, które dzięki swej mądrości i sile zapanowałyby nad światem.
        Cóż zatem was powstrzymało?  zapytał Lloyd. Oczy Ottona powędrowały za brzęczącą w pokoju muchą plujką i koniuszek języka przesunął się po jego wargach.
        Wagner pozwolił sobie na wiele odstępstw od pierwotnej melodyki pieśni. Nie rozumiał jej doniosłości i, widzi pan, poczynił zmiany pod kątem swej opery. Odtworzenie oryginalnej muzyki obrzędu wymagało przepracowania opery nuta po nucie przez biegłych muzykologów i porównania jej z dziennikami Wagnera oraz tym, co udało się uratować z Księgi Salamandry. W przeciwnym razie nasze marzenie byłoby totgeboren, rozumie pan? Urodziłoby się bez życia.
       Wstał z fotela. Zachwiał się nieco, jak gdyby brandy zaszumiała mu w głowie. Wydawał się wyższy niż przedtem, niby ogromny, szary jak popiół patyczak. Długonogi, wysoki i szczupły. Lloyd przyglądał mu się z obawą. On zaś podszedł do okna, gdzie plujka wściekle bzycząc rozbijała się o szybę.
        Nasza praca nie była jeszcze skończona, gdy do Berlina wkroczyli Rosjanie. Wraz z Hitlerem i tymi, co przy nim pozostali Goebbelsem, Bormanem i resztą, znajdowałem się w Führerbunker. Na polecenie Hitlera w dalszym ciągu pracowałem z Helmwige nad operą. Spaliliśmy cały transport czterdziestu polskich jeńców, lecz wciąż bez rezultatu. Wysunąłem teorię, że być może salamandry już na wstępie muszą być rasowo czyste, a więc spaliliśmy żywcem dwóch ochotników z Hitlerjugend. Mimo to nie udało nam się uzyskać rozpaczliwie poszukiwanego rezultatu. Najzwyczajniej w świecie umarli w straszliwych męczarniach. Wreszcie w nocy 29 kwietnia, zaledwie kilka godzin przed nadejściem Rosjan, z narażeniem życia przedarł się do Berlina z południa mój asystent, Wernher von Hudde.
       Powiedział, że raz jeszcze przestudiował papiery Johanna Juniusa i doszedł do wniosku, iż słowo schar, oznaczające tłum ludzi, jest w rzeczywistości niepoprawnie napisaną wersją słowa schale, które oznacza czarę. Tak więc zamiast: Niezbędny jest tłum Junius powiadał: Niezbędna jest czara. Von Hudde posłał czterech oficerów SS do berlińskiego domu wnuka Franza Liebera i dokładnie w przeddzień opanowania miasta przez Amerykanów znaleźli oni czarę niewiarygodna rzecz obrastającą kurzem w szafce kuchennej.
       Teraz już  endlich  mieliśmy wszystko, co trzeba, lecz czasu było coraz mniej. Moja dzielna Helmwige na ochotnika zgłosiła się do spalenia, by udowodnić, że jest to bezpieczne. Szofer Hitlera, Erich Kempke, pojechał po sto litrów benzyny, dwóch esesmanów zaś wykopało dół w ogrodzie Kancelarii.
       Przerwał na sekundę, by zagarnąć dłonią muchę plujkę. Podniósł ją i Lloyd usłyszał wściekłe brzęczenie.
        Odśpiewaliśmy pieśń rytualną, a potem oblaliśmy Helmwige benzyną, ona zaś własnoręcznie podpaliła się za pomocą płonącego wiechcia. Zachowała milczenie. Nie wydała z siebie słowa protestu ani skargi. Wreszcie pieśń ognia poskutkowała. Jej dusza uniosła się wraz z dymem i mimo że ciało pozostało, jej duchowe jestestwo stało się salamandrą, stworzeniem z ducha i ognia. To był zdumiewający widok. To w dalszym ciągu jest zdumiewający widok. Ciało płonie, dym unosi się do góry. Początkowo salamandra jest tak niematerialna, że łatwo ją pomylić z cieniem, z kłębem dymu. Lecz gdy opada na ziemię i ochładza się, przyjmuje na siebie kształt, do którego była przyzwyczajona za życia. Hitler oglądał to na własne oczy i nie mógł się powstrzymać od łez.
       Helmwige i ja razem z Martinem Bormanem uciekliśmy z Führerbunker, przy pomocy oficerów SS zdobyliśmy paszporty Międzynarodowego Czerwonego Krzyża i przedostaliśmy się do Ameryki. Przybyliśmy do Nowego Orleanu na czas, by zdążyć na przesilenie letnie, i w pokoju hotelowym .udało nam się dopełnić rytuału. Wówczas Helmwige stała się tym, czym jest dzisiaj. Żywym egzemplarzem rasy panów.
       Otto trzymał pięść przy uchu, tak by móc słyszeć odgłosy rozpaczliwych wysiłków muchy plujki. Uśmiechnął się w oczekiwaniu drobnego poczęstunku, którym miał zamiar się uraczyć.
        A co z Hitlerem?  spytał Lloyd.  Gdy zobaczył, co się stało z Helmwige nie miał ochoty spróbować tego samemu?
       Otto wymijająco wzruszył ramionami.
        Führer był oczywiście pod głębokim wrażeniem mojego osiągnięcia. Natychmiast powierzono mi kierownictwo wszystkich eksperymentów genetycznych i rasowych, z tymi prowadzonymi przez Mengele i von Horna włącznie. Oczywiście nie miało to już żadnego znaczenia. W owym czasie Rosjanie byli na Potsdamer Platz i Rzesza widomie chyliła się ku upadkowi. Hitler polecił mi opuścić Berlin wraz z Helmwige i młodym aryjskim chłopcem, którego wyhodował Mengele ojcem młodzieńca, który obecnie występuje jako nasz służący.
        Lecz Hitler nie wpadł na pomysł samospalenia?  nie dawał spokoju Lloyd.
       Otto odwrócił się i popatrzył nań spod zmrużonych powiek, jednak zaokrąglony cień abażura z woskowanego papieru sprawiał, iż Lloydowi trudno było dojrzeć, jaki ma wyraz twarzy.
       Otto przez chwilę nie odzywał się ani słowem. Wreszcie odwrócił wzrok.
        To, co się stało z Führerem, na zawsze pozostanie tajemnicą  powiedział.
        Czy przemienił go pan w salamandrę? Otto potrząsnął głową.
        Ich weiss nicht. Jeśli Führer dopełnił rytuału, to stało się to wtedy, gdy mnie już nie było w Führerbunker. Ja, Helmwige i chłopiec opuściliśmy Berlin we wczesnych godzinach rannych trzydziestego kwietnia. Później tego samego dnia, owszem, ciało Hitlera zostało spalone, są na to świadectwa historyczne. Ale one nie precyzują, czy Führer został spalony, kiedy był jeszcze żywy, czy też już po śmierci. Ogólnie uważa się, że strzelił sobie w usta, lecz gdy jego ciało wynoszono z pokoju, głowę miał przykrytą kocem, zatem nikt spośród świadków nie może mieć całkowitej pewności.
        Lecz jeśli dopełnił rytuału? Otto wzruszył ramionami.
        Jeśli dopełnił rytuału, to prawdopodobnie żyje gdzieś do tej pory. Lecz gdzie kto to może wiedzieć?
       Otworzył dłoń i podniósł muchę za nóżkę. Ze skupieniem człowieka szypułkującego rodzynki oberwał jej skrzydełka. Potem wrzucił szybko na język i trzymał przez chwilę w ustach, by poczuć jej drgania na swych policzkach. Wyssał ją i połknął.
        Helmwige  rzekł  nastaw telewizję.
       Najwidoczniej rozmowa dobiegła końca.
       
       Przez chwilę oglądali Jump Street 21. Potem Otto przełączył na wieczorne wiadomości. Lloyd popatrzył na Kathleen, lecz żadne z nich nie mogło nic na to poradzić. Otto obejrzał długi materiał o handlu heroiną w szkołach San Diego, marszcząc brwi i mrucząc coś pod nosem. Wreszcie dziennik zajął się wiadomością o śmiertelnym wypadku detektywa z San Diego, sierżanta Houka oraz zniknięciu detektywa Gablea i zastępcy szeryfa Bredero.
        Sierżant Houk i detektyw Gable wspomagali policję stanową w śledztwie prowadzonym w sprawie spalenia się trzynastu mężczyzn i kobiet w Parku Stanowym Pustyni AnzaBorrego Podczas gdy śmierć sierżanta Houka wygląda na wypadek samochodowy, policja w dalszym ciągu nie potrafi wyjaśnić całkowitego zniknięcia detektywa Gablea i zastępcy szeryfa Bredero Porzucony wóz patrolowy zastępcy szeryfa Bredero znaleziony został w centrum handlowym Five Flags przy autostradzie 15 bez żadnych innych odcisków palców oprócz jego własnych
        Niczego nie przeoczycie  zauważył Lloyd.
        Mam przygotowanie naukowe  rzekł Otto.  To zaś, co teraz robimy, jest zbyt doniosłe, by dopuścić jakikolwiek margines błędu.
        Nie boicie się, że policji uda się was wyśledzić? Otto paznokciem kciuka wydłubał sobie coś czarnego spomiędzy zębów.
        Mówi pan do kogoś, kto uciekł z Berlina w ostatnich dniach hitlerowskiej Rzeszy  rzekł.  Mówi pan do człowieka, który odszukał operę ukrytą przed sześćdziesięciu laty i któremu udało się odtworzyć rytuał mistyczny, zapomniany od jedenastu wieków. A teraz mam pracę do wykonania, muszę napisać kilka listów. Byłbym zobowiązany, gdybyście wraz z panią Kerwin udali się do swoich pokoi. I proszę, nie próbujcie opuszczać domu. Obecny tu młody człowiek otrzymał polecenie użycia w razie konieczności siły fizycznej, co zaś ja potrafię, sami widzieliście.
        Lecz pan nie jest jedną z tych salamander, prawda?  zapytała Kathleen.  Jak to się stało, że posiadł pan umiejętność sprowadzania płomieni?
       Otto zamknął oczy. Milczał tak długo, że pomyśleli już, iż w ogóle nie ma zamiaru odpowiadać. Lecz wreszcie otworzył znów oczy.
        Dość już wam powiedziałem  odrzekł.  Pewne tajemnice muszą nimi pozostać. Jeszcze na łożu śmierci wspomnicie, że znaliście mnie kiedyś, i drżeć będziecie z bojaźni.
       Lloyd odpalił:
        Może i mnie coś zatrzęsie, ale na pewno nie będzie to bojaźń.
       Otto rzucił mu spojrzenie szybkie jak uderzenie biczem.
        Niech mnie pan nie wodzi na pokuszenie, panie Denman. Robi się zimno i jestem pewien, że wszyscy z radością powitaliby trochę ognia.
       
       Młody człowiek bez słowa odprowadził ich do pokoi, przepuścił w drzwiach i pozamykał na klucz. Lloyd usiadł na swoim materacu, zzuł buty i runął na wznak, czując się wyczerpany, brudny i zszokowany, jak gdyby dopiero co przeszedł drobną, lecz nieprzyjemną w skutkach kraksę samochodową. Ręce bolały go i pomyślał, iż prawdopodobnie czas już na zmianę bandaży, lecz w tej chwili nic nie mógł na to poradzić. Jął obserwować kołyszące się na pochyłym suficie cienie liści juki. Tak wielu rzeczy wciąż jeszcze nie potrafił przyjąć do wiadomości, mimo że na własne uszy słyszał okrutne i lubieżne wyznania Ottona i na własne oczy widział, jaki potrafi on być bezlitosny.
       Wszyscy ci ziemistoskórzy ludzie na podłodze w garażu  jak to możliwe, by naprawdę składali się z dymu i ducha, i niczego więcej? Jak to możliwe, by pieśń rytualna przekształciła agonię w ponowne narodziny? Jak to możliwe, by ktoś żył wiecznie? Przypomniał sobie leżącą tam Celię i jął zastanawiać się, o czym też ona sobie myśli, jeśli myśli w ogóle. Na drodze do Escondido powiedziała mu, że wciąż jeszcze go kocha. Lecz czy on mógł jeszcze ją kochać? Jak można kochać kogoś, kto umarł i powrócił pomiędzy żywych  kogoś, kto w gruncie rzeczy nie był już istotą cielesną? I wreszcie najtrudniejsze  jakże mógł zaakceptować jej powtórne wejście w jego życie, gdy z taką skwapliwością rzuciła się w objęcia takiej kreatury jak Otto  człowiek, który spalił żywcem tysiące niewinnych ludzi w dążeniu do zwariowanego ideału?
       Za wszystkim, co Otto czynił, Lloyd wyczuwał przerażające dziedzictwo Trzeciej Rzeszy, zbliżające się niczym czarny, rozbrzmiewający bezgłośnym gromem lodowiec. Hitler obudził w ludzkim umyśle coś, czego działa i bomby, i czterdzieści pięć lat odbudowy gospodarczej zniszczyć nie było w stanie. Utrzymując, że jego Rzesza przetrwa tysiąc lat, miał rację. Gdyby zaś Ottonowi udało się poddać transformacji wszystkie te śpiące w garażu salamandry, tysiącletnia Rzesza trwałaby jeszcze dłużej. Zaciążyłaby nad ludzkością po wieczne czasy.
       Lloyd czytał na temat wojny wiele książek i artykułów. Lecz do tej pory nigdy nie odczuł prawdziwego strachu przed wojną, strachu przed poddaniem swego życia woli obcego człowieka. Była to perspektywa o wiele bardziej niepokojąca, niżby kiedykolwiek przypuścił, i nagle zaczął pojmować ludzi, którzy gotowi byli ryzykować życie dla politycznych swobód. Bez nich nasze istnienie po prostu nie miało sensu.
       Zasnął i niemal natychmiast przyśniła mu się znów Celia. Brodziła po szklistej zieleni łąki, pośród malowanych traw i bystrookich stokrotek, pod niebem koloru patyny. Stała nago na odległym nasypie, nie opodal brodatego i powykręcanego plątana. Włosy miała w płomieniach, znad głowy zaś podnosił jej się pióropusz pomarańczowego ognia. Próbował krzyknąć, lecz jego głos zabrzmiał tak nikle i niepozornie jak brzęczenie muchy w pięści Ottona. Chciał uciekać, lecz trawa była zbyt wysoka.
       Przekręcono klucz w zamku. Otworzył oczy. Przez chwilę nie słyszał nic oprócz cykania owadów na podwórku i cichego tykotu zegarka. Już myślał, że dźwięk przekręcanego klucza tylko mu się przyśnił, lecz po chwili zaskrzypiały deski podłogi.
        Kto tam?  zapytał stanowczo, acz z bijącym sercem, przez cały czas zdając sobie sprawę, że ktokolwiek to był, i tak w żaden sposób nie jest w stanie się obronić. Bezimienny młody człowiek był bez wątpienia dostatecznie silny, by skręcić mu kark. Helmwige jednym dotknięciem mogła usmażyć go żywcem. Otto zaś potrafiłby samym tylko wzrokiem przemienić go w żywą bombę zapalającą.
       Drzwi z wolna otwarły się. Leżał bez ruchu, choć napięte miał wszystkie ścięgna. Następna sekunda mijała tak wolno, że tymczasem świat zdążyłby się obrócić wokół własnej osi. Wreszcie pojawił się młodzieniec, stanął w otwartych drzwiach i przyglądał mu się.
        Czego chcesz?  zapytał go Lloyd.
        Przyszedłem zobaczyć, czy pan zasnął.  Głos młodego człowieka brzmiał łagodnie.
        Nim przyszedłeś, już spałem.
        Przepraszam. Chciałem pana o coś zapytać.
       Lloyd podniósł się na łokciu. Przepraszający ton młodzieńca krańcowo odbijał od kostycznych przechwałek Ottona.
        Czy Otto wie, że tu jesteś?  zapytał Lloyd. Młody człowiek zerknął szybko za siebie, jak gdyby samo wspomnienie imienia mogło wywołać pojawienie się Ottona.
        Nie. Otto pracuje. On  począł naśladować ręką ruchy wykonywane przy pisaniu  pisze, wie pan? Zawsze pisze.
        O co chcesz zapytać?
       Młodzieniec zamknął za sobą drzwi i uklęknął obok materaca Lloyda. Choć taki muskularny, roztaczał wokół siebie aurę łagodności. Bardziej chłopiec niż dorosły mężczyzna. Niepewny siebie, niespokojny, nieoczekiwanie nieśmiały.
        Otto i Helmwige zawsze mnie nienawidzili. Zawsze mówili mi, że nie jestem niczym więcej jak tylko zwierzęciem. Rozumie pan, nienawidzili Mengele, gdyż przez cały czas, aż do samego końca, był on ulubieńcem Führera. Gadają o tym bez przerwy, jak gdyby to zdarzyło się dopiero wczoraj.
       Lloyd nic nie odpowiedział czekając, aż młody człowiek dotrze do sedna.
        Nie mam nawet imienia. Nie mam nic  powiedział młodzieniec.  Zapytałem Ottona, jak mi na imię, on zaś odparł: Jesteś nikim; nie zasługujesz na imię. Czy nadaję imiona kapuście, jajkom albo krzesłom? Tak właśnie powiedział.
        Z pewnością widziałem już sympatyczniejsze osoby niż Otto  odrzekł Lloyd.
        Muszę wykonywać dla nich wszelkie prace, sprzątać, muszę robić wszystko. Helmwige spodziewa się po mnie, że będę się z nią kochał za każdym razem, kiedy tylko zapragnie. Powiedziała mi, że pracuję u nich za karę, gdyż tak wielu ludzi zginęło po to, bym ja mógł żyć. Stworzył mnie Josef Mengele i jest to moja pokuta za to, że zostałem stworzony.
        Nikt nie ponosi winy za własne istnienie.
        Mam ponosić winę za samego siebie.
        Bzdury! Urodziłeś się dlatego, że ktoś inny chciał, żebyś się urodził. Nie ma znaczenia, z jakiego powodu; ty nie przyłożyłeś do tego ręki. To nie twoja wina.
       Młody człowiek podniósł głowę do góry tak wysoko, że światło z korytarza padło mu na twarz i zalśniło w oczach jak krystaliczne szklane kulki, młodych, niewinnych i pełnych nadziei.
        Chciałem zapytać, czy nie zechciałby pan opuścić tego miejsca i zabrać mnie ze sobą.
       Lloyd usiadł w pościeli.
        Masz zamiar pomóc nam uciec?
        Tylko jeśli sobie tego życzycie.
        Tylko jeśli sobie tego życzymy? Chyba żartujesz? Myślisz, że jesteśmy tutaj dlatego, że mamy ochotę na wcześniejsze wakacje? Jesteśmy tu, gdyż Otto zagroził, że spali nas żywcem.
       Młodzieniec skinął głową.
        Robił to wiele razy z wieloma osobami. On się do tego nie przyznaje, ale palenie ludzi sprawia mu przyjemność.
        Ale ty jesteś gotów pomóc nam w ucieczce? Młody człowiek przytaknął.
        Bardzo wczesnym rankiem, kiedy Otto śpi najmocniej, przyjdę do pańskiego pokoju i wyprowadzę was stąd. Możemy zabrać samochód Ottona. To na jakiś czas zahamuje pościg. Żaden inny samochód nie jest na chodzie.
        Co z Celią?  zapytał Lloyd.  Nic jej chyba nie zrobi, prawda? Nie skrzywdzi jej w żaden sposób?
       Młodzieniec potrząsnął głową.
        Pańska Celia jest dla niego najważniejsza. Jedynie ona zna się na muzyce. W żadnym razie nie zrobi jej krzywdy.
        Jesteś tego pewien? Młody człowiek przytaknął.
        Słyszałem, jak rozmawiał z Helmwige. Mówił, że Celia jest jego wybawicielką że wprost spadła mu z nieba. Widzi pan, gdy uciekali z Niemiec, stracili część swoich notatek i Celia była pierwszą znalezioną przez nich osobą, która była w stanie odegrać im tę muzykę.
        Zatem w porządku umowa stoi  powiedział Lloyd.  Kiedy będziesz gotowy, obudź mnie i już nas nie ma.
       Młodzieniec popatrzył na zegarek.
        Trzecia to będzie najlepsza pora.
        Czy aby na pewno mogę ci wierzyć?  spytał Lloyd. Młody człowiek znów spuścił głowę.
        A przypuśćmy, że nadałbym ci nazwisko?  zaproponował Lloyd.  Czy wówczas mógłbym ci zaufać?
        Nazwisko?  z niewiarą spytał młody człowiek.
        A tak, nazwisko. Twoje własne nazwisko i imię.
        W jaki sposób mógłbyś nadać mi nazwisko?  chciał wiedzieć młodzieniec.  Nie jesteś moim ojcem.
        Na miłość boską, nie muszę być twoim ojcem, żeby ci nadać nazwisko. Jak chcesz, żebym cię nazywał?
       Młody człowiek wzruszył ramionami.
        Nie znam żadnych nazwisk.
        A zatem dobrze będziemy nazywali cię Franklin, na pamiątkę Franklina Roosevelta. Co ty na to? Franklin Free, ponieważ od tej pory będziesz wolny.*
       Młodzieniec przycisnął rękę do piersi.
        I mogę nim być? Tym nazwiskiem? Franklinem Free? Lloyd skinął głową.
        Możesz.
       Lloyd nigdy w swoim życiu nie widział jeszcze nikogo tak szybko wyleczonego z braku poczucia własnej ważności. Franklin Free zadrżał, jakby z miejsca przybyło mu nowych sił, niby motyl wyłaniający się z poczwarki. Odetchnął głębiej i wciąż jeszcze klęcząc, wyprostował plecy.
        Mogę nim być? Franklinem Free?
        Już nim jesteś. Jesteś istotą ludzką, każda istota ludzka ma imię i nazwisko, a twoje brzmi Franklin Free.
       Franklin wstał. Wydawało się, że nie wie, co ma z sobą począć. Miękko powtórzył zaklęcie:
        Nazwisko moje brzmi: wolny Franklin Free. Nazwisko moje brzmi: wolny Franklin Free.
       Lloyd zerknął na zegarek.
        Słuchaj, Franklin jest dobrze po jedenastej. Pozwól mi złapać jeszcze trochę snu. Jeśli planujesz, byśmy prysnęli stąd jutro o trzeciej nad ranem, wszyscy musimy być rześcy, czujni i gotowi na wszystko.
        Franklin  z nabożnym lękiem powtórzył Franklin. Chwycił dłoń Lloyda i uścisnął ją z bojaźliwą rezerwą
       kogoś, kto najchętniej chwyciłby go w objęcia, lecz nie śmie.
        Franklin  powiedział.  Ładnie.
        Cieszę się, że ci się podoba  odparł Lloyd. Odczuwał autentyczne wzruszenie, większe, niż Franklin był to w stanie zrozumieć.
       Wtedy właśnie usłyszeli wołającą z dołu Helmwige:
        Kąpiel! Szybciej! Chcę moją kąpiel!
       Świeżo upieczony Franklin po raz ostatni uścisnął dłoń Lloyda.
        Muszę już iść  powiedział.  Helmwige mnie potrzebuje.
        Zobaczymy się o trzeciej  odparł Lloyd.
        Jeśli się to nie uda  rzekł Franklin  jeśli nie zdołamy uciec
        Zdołamy  uspokoił go Lloyd.  Nawet o tym nie myśl.
        Lecz gdyby się nie udało, jeśli nas spali
        On nas nie spali, w porządku?
        Lecz gdyby jednak chciałbym panu po prostu powiedzieć, że to, co mi pan dał hm, jest więcej warte niż to, co kiedykolwiek dali mi Otto i Helmwige. Nie oddałbym tego za skarby całego świata.
        Napuść mi wody!  wrzeszczała Helmwige. Franklin podszedł do drzwi.
        O trzeciej  obiecał. Podniósł do góry klucz.  A żeby pokazać panu, że mówię poważnie drzwi zostawiam otwarte.
       Zawahał się i przygryzł wargę.
        Jeśli to zrobię nie ucieknie pan beze mnie?
        Ja ci ufam  odparł Lloyd.  Nie sądzisz, że i ty możesz mi zaufać?
        Nie wiem  odpowiedział Franklin z nagłym wahaniem. Widać było, iż nie jest przyzwyczajony do samodzielnego podejmowania decyzji.
        Czy masz jakiś inny wybór, niż mi zaufać?  zasugerował Lloyd.
       Franklin zastanowił się nad tym, po czym powiedział:
        Nie. Zdaje się, że nie.
       Spróbował uśmiechnąć się do Lloyda zuchowato, po czym wyszedł z pokoju i zamknął za sobą drzwi. Lloyd czekał, aż usłyszy klucz obracający się w zamku, lecz na próżno. Franklin dotrzymał słowa. Tak czy inaczej, jutro będą wolni.
       
       Usłyszał wodę spływającą ze zbiornika gorącej wody z odgłosem przytłumionego gromu. Potem kroki na schodach, skrzypienie desek na półpiętrze i Helmwige przemawiającą, jak gdyby była nieco wstawiona. Położył się nieruchomo na materacu. Rozmawiając o ucieczce, usiłował sprawiać wrażenie pewnego siebie, lecz bynajmniej nie był w pełni przekonany, czy Franklin jest dostatecznie bystry, by zdołać wyprowadzić ich z tego domu, ani czy Otto i Helmwige będą spać dość mocno, by pozwolić im odejść. Gdy raz im się uda wydostać poza zasięg rażenia ogniem Ottona, będą bezpieczni. Nie miał jednak zielonego pojęcia, ile ten zasięg w rzeczywistości wynosi. Niewykluczone, że Ottonowi wystarczy tylko usilnie pomyśleć, a wywoła pożar w sąsiednim hrabstwie albo w sąsiednim stanie, albo gdziekolwiek mu się spodoba na całym świecie. Jego talent sprowadzania ognia był jedyną tajemnicą, o której Otto absolutnie nie chciał dyskutować.
       A jednak  Lloydowi przypomniało się, że kiedy Otto podpalał mu kierownicę, posunął się dwa lub trzy kroki, jak gdyby po to, żeby być bliżej. Gdy zaś gonił ich przed drogerią W Del Mar, jego ognista strzała była w stanie ścigać ich zaledwie na odległość dziesięciudwunastu metrów.
       Gdyby tylko udało im się dać nogę z domu, sądził, iż byliby prawdopodobnie bezpieczni. Wówczas jedyną rzeczą, którą musieliby zrobić, byłoby znaleźć jakieś zaciszne miejsce, by ukryć się i poczekać na przesilenie  aż Otto i Helmwige odprawią ceremonię transformacji  potem zaś uratować również Celię i Mikea Kerwina.
       Nic, czym należałoby się denerwować. Nic, z czym nie dałby sobie rady Lone Ranger oraz być może Brudny Harry. Lloyd ze względu na Ottona z prawdziwą rozkoszą by tego dokonał.
       Po kilku minutach zsunął się z materaca i podszedł do drzwi. Nacisnął klamkę i stwierdził, że Franklin mówił prawdę. Były otwarte. Lloyd uchylił je o kilka centymetrów i począł nasłuchiwać. Na drugim końcu podestu stały otworem drzwi łazienki i słychać z nich było pluski i pomruki, a potem głos Helmwige:
        Delikatnie, delikatnie, du bist so plump.
       Przez krótką chwilę wahał się, potem zaś otworzył drzwi szerzej i wysunął się na korytarz. Wyglądało na to, że Otto w dalszym ciągu jest na dole i pisze. Z salonu dochodziły wirujące dźwięki Lotu Walkirii, odtwarzane z magnetofonu nastawionego na cały regulator. Lloyd dosłyszał brzęk szkła, gdy Otto nalewał sobie kolejną porcję koniaku.
       Wstrzymując oddech, podreptał na palcach do nie domkniętych drzwi łazienki. Ostrożnie przyłożył oko do szpary. Całe pomieszczenie było wypełnione parą o różanym zapachu. Ze swego miejsca mógł jedynie dojrzeć krawędź wielkiej wanny emaliowanej na biało, butelkę szamponu Vidal Sassoon i lśniącą różową krzywiznę, w której rozpoznał ramię Helmwige. Siedziała doń tyłem, podjął więc ryzyko wychylenia się i zajrzenia do łazienki.
       Franklin klęczał obok wanny, nie mając na sobie nic oprócz białych szortów. Zwrócony był twarzą do drzwi i od razu zobaczył Lloyda. Zmarszczył brwi.
        Co?  wymamrotał, lecz Lloyd gestem dłoni z miejsca uspokoił go, że wszystko jest w porządku i bynajmniej nie próbuje jeszcze uciekać.
       Zresztą nawet gdyby, to i tak Franklin nie mógłby nic na to poradzić. Helmwige była nim zbyt zajęta. Mydlił jej plecy, ona zaś wodziła dłońmi w górę i w dół po jego muskularnych przedramionach i powtarzała:
        Mmmmmmmmm, tak już lepiej delikatnie, delikatnie.
       Lloyd przyglądał się, jak Franklin nabiera mydła na dłonie i poczyna je rozprowadzać po ogromnych piersiach Helmwige. Mokra skóra aż zapiszczała, gdy uchwycił mocno jej piersi i począł kręcić sutkami miedzy palcem wskazującym a kciukiem. W dalszym ciągu pomrukiwała, pluskała się i wodziła dłońmi po jego ramionach.
        Mocniej, możesz robić to mocniej. Uszczypnij mnie! Lubię być szczypana! Ochhh
       Franklin spłukał jej piersi wielką naturalną gąbką. Potem włożył ramiona do wanny, tak by dłonie znalazły się pod jej zadem, i wyciągnął z wody jej biodra. Miała grube uda i duży brzuch, lecz jak na kobietę, która została unieśmiertelniona dobrze po czterdziestce, kształty jej wciąż jeszcze były ponętne,
        Powinieneś się upewnić, czy jestem zupełnie czysta  powiedziała Franklinowi.
        Dobrze  odpowiedział Franklin.
       Głos miał pozbawiony jakichkolwiek emocji. Zerknął na Lloyda, lecz ten nie ruszał się z miejsca. Na dole walkirie dalej miotały się i koziołkowały, choć sądząc po dźwięku ta część nagrania najbardziej ucierpiała przez lata nieomal codziennego odtwarzania.
       Helmwige oburącz sięgnęła do swych ciemnoblond włosów łonowych i rozchyliła srom tak szeroko, jak tylko mogła, by Franklin mógł wsunąć namydlony palec do środka.
        Och, höchst erfreulich  zamruczała.
       Franklin włożył palec i wyjął, ona zaś odrzuciła głowę do tyłu, jęknęła, i zagruchała niczym turkawka. Wówczas on włożył drugi palec i trzeci. Helmwige wciągnęła powietrze, plusnęła i otworzyła się jeszcze szerzej. W końcu, ciężko dysząc i oblewając się potem, Franklin zdołał włożyć do środka całą namydloną dłoń aż po nadgarstek.
       Helmwige wydała z siebie niezwykły odgłos, brzmiący jak połączenie warczenia z głębokim oddechem, co nasunęło Lloydbwi skojarzenie z lwem morskim. Gwałtownie chwyciła nadgarstek Franklina w obie dłonie. Wtem nagle zadrżała, zatrzęsła się i krzyknęła na głos. Woda w wannie zagotowała się, jak gdyby była pełna piranii. Zafascynowany i przerażony tym, co zobaczył, lecz dziwnie przy tym podniecony, Lloyd odwrócił się. Na palcach poszedł korytarzem z powrotem, póki nie natknął się na drzwi pokoju Kathleen. Franklin zostawił w nich klucz, wystarczyło więc go przekręcić, otworzyć drzwi i wślizgnąć się do środka.
       Kathleen nie spała, siedziała na łóżku. Gdy wszedł do środka, włączyła lampkę, tani egzemplarz do zawieszania na meblach, z pękniętą plastykową osłoną.
        Lloyd? Co się dzieje? W jaki sposób się wydostałeś? Ktoś krzyczał!
        Nie przejmuj się tym to tylko Helmwige igrająca w kąpieli. Posłuchaj kilka minut temu był u mnie w pokoju ten chłopak. Wygląda na to, że ma już potąd siedzenia tu z Ottonem i Helmwige i chce, żebyśmy wszyscy stąd zwiali.
        Masz na myśli ucieczkę? Czy sądzisz, że można mu zaufać?
        Nie widzę żadnego powodu, by tego nie zrobić. Nie jest może Albertem Einsteinem, ale ma wiele dobrych chęci. I nie ma żadnego interesu w tym, by nas wykołować, no nie?
        A co, jeśli Otto nas złapie? Spali nas żywcem!
        Nie jestem wcale pewien, czy i tak nie żywi takich zamiarów. Zdecydowany jest podjąć dzieło tam, gdzie zakończył je Hitler i, wierz mi, nie dopuści, by ktokolwiek mu w tym przeszkodził.
       Kathleen odgarnęła dłonią włosy.
        Mimo to nigdy mu się nie uda, prawda? Prędzej czy później musi wytropić go policja.
       Lloyd wzruszył ramionami.
        Nie byłbym tego taki pewny. Ma na swoje rozkazy ludzi, którzy samym spojrzeniem potrafią spalić człowieka ludzi, którzy mogą żyć wiecznie. Jak można takiemu komuś stawić czoło? A iluż to chętnie się do niego przyłączy, gdy tylko zda sobie sprawę, że naprawdę mogą być nieśmiertelni? Oprócz tego jest jeszcze sam Otto, z którym też trzeba dać sobie radę. Sama widzisz, co zrobił z sierżantem Houkiem. Może to powtórzyć z każdym, kto go będzie próbował zatrzymać. Jedno spojrzenie i robi się z ciebie ludzki hamburger.
       Usłyszał hałas wody spuszczanej z wanny i głosy ludzkie.
        Posłuchaj lepiej wrócę do swojego pokoju. Plan jest taki, że wymkniemy się z domu o trzeciej nad ranem, gdy
       Otto i Helmwige zasną na dobre. Franklin obudzi nas, gdybyśmy zaspali.
        Franklin? Sądziłam, że on nie ma żadnego imienia.
        Ochrzciłem go. Ucieszył się jak zielony szczypiorek na wiosnę.
        Lloyd czy ty naprawdę wierzysz, że uda nam się stąd uciec? To znaczy uciec bezpiecznie? Gdyby coś mi się przydarzyło cóż, nie wiem, co by się stało z Tomem.
        Chciałabyś zostać?  spytał ją Lloyd. Kathleen potrząsnęła głową.
        To chyba stąd, że do tej pory nigdy nie byłam tak przerażona jak dzisiaj.
        Franklin powiedział mi, że Otto nie skrzywdziłby Celii, gdybym uciekł. Nie sądzę również, by skrzywdził twojego męża.
        Ten człowiek leżący w garażu, Lloyd to nie Mike Kerwin  odparła Kathleen.  A przynajmniej to nie ten Mike Kerwin, którego poślubiłam. Tamten zginął w płomieniach w tym autobusie na pustyni.
       Lloyd ujrzał, że w jej oczach błysnęły łzy. Nie mógł nie podziwiać jej hartu ducha i realizmu. On sam jeszcze nie pogodził się z faktem, że utracił Celię na zawsze. W jakiś sposób z disneyowskim optymizmem nie przestawał wierzyć, że Celia, którą miał nadzieję poślubić, wciąż jeszcze istnieje i że znów pojawi się taka sama jak przedtem i powie: Prima aprilis!
       Lecz teraz już wiedział, że będzie zmuszony stawić czoło prawdzie. Celia spaliła się, odeszła. Stworzenie, które zajęło jej miejsce, było istotą uczynioną z ognia i czarów, istotą, której nigdy nie będzie mógł zaakceptować w swoim życiu. Nietrudno zrozumieć, dlaczego Celia przedłożyła młodzieńczą nieśmiertelność nad stopniowo postępujące kalectwo i przedwczesną śmierć. Lecz im więcej dowiadywał się o Ottonie i jego salamandrach, tym trudniej było mu pogodzić się z faktem, że Celia uznała za swoją jego teorię o rasie panów. Ta Celia, którą Lloyd kochał, nigdy nie przyjęłaby jednej minuty życia, które zostało kupione za cenę rozmyślnego spalenia tysięcy niewinnych ludzi.
       Stracił zatem Celię, stracił ją na dobre. Dość było już na świecie obozów, komór gazowych, krematoriów.
       Kathleen musiała zorientować się, co on czuje, gdyż objęła go ramionami i położyła głowę na jego piersi. Łzy spłynęły mu po policzkach i opadły w jej włosy niby gorące perły.
        Ćśśś, już po wszystkim  powiedziała. Lloyd wytarł dłonią oczy.
        Dziękuję  rzekł.  Wygląda na to, że stałem się ofiarą własnej brawury.
       Pocałowała go w policzek.
        Do zobaczenia o trzeciej.
       Lloyd podszedł do drzwi, przez chwilę nasłuchiwał, po czym je otworzył. Wrócił do swojego pokoju, cicho zamknął za sobą drzwi i położył się z powrotem na materacu.
       
       Nie spodziewał się, by był w stanie zasnąć, toteż jął recytować teksty wszystkich piosenek rockowych, które mógł sobie tylko przypomnieć (By the shore of Gitche Gumee, By the shining BigSeaWater), potem adresy ze swojego notesu z pełnymi numerami telefonicznymi i kodami pocztowymi, wreszcie wyniki Padresów z ostatnich trzech sezonów.
       Zdał sobie sprawę, że już trzecia, dopiero wtedy, gdy poczuł, jak Franklin szarpie go za ramię i szepcze:
        Panie Denman? Niech się pan obudzi, panie Denman. Czas już iść.
       Wpatrzył się w ciemność.
        Już trzecia rano?  zapytał. Usta miał obrzękłe, jakby wypchane watą. Usiadł na łóżku i przetarł oczy.  Boże. Śniło mi się, że jem kolację w lokalu Pan A.
        Chodźmy  szepnął Franklin.  Tak cicho, jak tylko pan potrafi. Otto śpi jak zabity, lecz Helmwige ma bardzo lekki sen.
       Lloyd odchrząknął.
        Trudno się dziwić, po tym jak wieczorem bawiła się w wannie.
        Ona robi, co tylko chce i jak tylko chce  powiedział Franklin.  Czym ma się przejmować? Będzie żyła wiecznie. Jest nałogową morfinistką. Hermann Göring nakłonił ją do zażywania morfiny w czasie wojny. Lecz teraz bierze wszystkie narkotyki, jakie tylko można sobie wyobrazić. Uprawia seks z każdym, na kogo ma ochotę. Nie musi obawiać się AIDS. Brała udział we wszelkiego rodzaju aktach seksualnych, jakie tylko człowiek potrafi sobie wyobrazić, a także w kilku takich, jakich nie potrafi. Widziałem, jak uprawiała seks z dwoma psami, podczas kiedy Otto przyglądał się temu i pogryzał muchy.
        Chodźmy  powiedział Lloyd.
       Niespecjalnie pragnął usłyszeć dalsze szczegóły. Wstał i uderzył głową o stromo spadający sufit. Zaklął o wiele siarczyściej, niż mu się to zdarzyło od lat, nie tyle dlatego, że go zabolało; był po prostu spięty, zmęczony i wystraszony. W pewnym sensie Helmwige przerażała go bardziej niż Otto. Tamten był przynajmniej śmiertelny, można go było zabić. Lecz jak walczyć z kimś, kto zupełnie nie obawia się utraty własnego życia?
       Franklin otworzył drzwi i wysunął się na korytarz, mając tuż za plecami Lloyda. Przekradli się do pokoju Kathleen i Franklin cicho przekręcił klucz. Musiała usłyszeć ich szepty, gdyż czekała za drzwiami.
        Czy oni śpią?  szepnęła bezgłośnie.
       Lloyd skinął głową i wziął ją za rękę.
       Cicho i w zupełnym milczeniu stąpali na palcach po korytarzu, mijając wpółotwarte drzwi łazienki, potem zaś sypialnię Helmwige, do której drzwi stały otworem. W migającym świetle ekranu telewizyjnego widzieli nagą Helmwige rozwaloną na łożu pod baldachimem, z rozrzuconymi nogami i szeroko otwartymi ustami. Oddychała chrapliwie i nieregularnie, jak gdyby męczył ją nocny koszmar. W telewizji szedł Pościg za cieniem z Williamem Powellem i Myrną Loy.
       Z niebywałą ostrożnością zeszli na dół. Franklin był taki ciężki, że deski trzeszczały pod nim, gdziekolwiek stąpnął, i Lloyd z każdym krokiem krzywił się w bolesnym grymasie.
       Lecz w końcu dotarli do nie oświetlonego holu, a w domu wciąż panowała cisza. Franklin skinął na Lloyda i Kathleen, by podeszli bliżej.
        Jedyne, co musimy teraz zrobić, to wyjść frontowymi drzwiami, dojść do samochodu, wsiąść i odjechać.  Podniósł do góry kluczyki.  Zabrałem je z torebki Helmwige.
        Co z innymi samochodami?  zapytał Lloyd.
        Na chodzie jest tylko jeden, a ja spuściłem powietrze z opon.
        Gdzie Otto śpi?  szeptem zapytał Lloyd.  Nie usłyszy, jak odjeżdżamy?
        Och, akurat by usłyszał! Co noc pracuje do pierwszej, drugiej w salonie, słuchając muzyki i popijając brandy. Potem kładzie się spać na kanapie, kompletnie ubrany. Nawet nie pofatyguje się umyć.
        Piękne dzięki  odparł Lloyd.  Właśnie został laureatem Nagrody Lloyda Denmana dla Człowieka Który Najprędzej Przyprawi Cię o Wymioty.
        W porządku, idziemy  rzekł Franklin.  Ale niech to będzie naprawdę szybko.
       Zwolnił łańcuch u drzwi, a potem delikatnie odsunął rygle i drzwi frontowe otwarły się z cichutkim skrzypieniem. Na dworze panowała ciemna noc, tak ciemna, jak tylko może być noc w południowej Kalifornii. Ledwie mogli odróżnić nikły odblask na dachu mercedesa Ottona.
        W porządku, idziemy!  szepnął Franklin. Razem zbiegli z ganku na podjazd i pokonali slalomem zaparkowane mercedesy. Kathleen zaczepiła kolanem o tylny zderzak 380SL.
        Cholera!  zasyczała, lecz już dopadli samochodu, otworzyli drzwiczki i wskoczyli na wyściełane skórą siedzenia. Franklin włożył kluczyk do stacyjki, z rykiem zapalił silnik i włączył reflektory.
        O Boże, nie!  zawołała Kathleen w panice.
       Reflektory w jednej chwili oświetliły szczupłą, nieprzejednaną sylwetkę Ottona zagradzającego im drogę, w koszulce z krótkim rękawkiem i szarych spodniach, z rękami założonymi na piersi i zwiędłymi ustami pomarszczonymi gniewem.
        Przejedź sukinsyna!  krzyknął Lloyd do Franklina. Lecz ten siedział za kierownicą zupełnie sparaliżowany, wlepiwszy oczy w Ottona. Został przez niego wyhodowany i wychowany. Otto panował nad jego wolą od momentu, gdy się urodził.
       Starzec podszedł do drzwi samochodu i wyciągnął dłoń.
        Kluczyki, proszę  zażądał.
      
Rozdział 18
       
        Franklin, jedź!  wrzasnął Lloyd i szarpnął dźwignią zmiany biegów.
       Franklin spoglądał nań, jak gdyby go nie poznawał.
        Ja co?
        Jedź, Franklin, jedź, na miłość boską! Otto uciął:
        Nawet mi się nie waż!
       Lecz odwołując się w tym krytycznym momencie do poczucia lojalności Franklina, miał Lloyd jedną jedyną przewagę, której Otto nie mógł sprostać. To on nadał Franklinowi imię.
        Jedź, Franklin, jedź!  wykrzyknął.
       Franklin nacisnął do oporu pedał gazu i olbrzymi mercedes szarpnął i zarzucił, spod tylnych kół wyrzucając kamyki i piasek. Otto uczynił rozpaczliwy wysiłek, by wyciągnąć kluczyki ze stacyjki, lecz nie udało mu się ich dosięgnąć. Schwycił jednakże ręką za kierownicę i nie zwalniał uchwytu, tak że kiedy mercedes z rykiem silnika wypadł z podjazdu na ulicę, nadal ją trzymał, z początku biegnąc, potem zaś pozwalając się ciągnąć.
       Jego biała twarz świeciła za szybą jadącego samochodu niczym zjawa. Na zakręcie w stronę Rancho Santa Fe osiągnęli blisko czterdziestkę i wciąż przyspieszali.
        Du bist ein Verräter!  wrzasnął na Franklina.  Wo ist deinen Dankbarkeit?
       Franklin zaskomlał w przerażeniu, lecz Lloyd w dalszym ciągu na niego krzyczał:
        Nie zatrzymuj się! Nie zatrzymuj! Nic ci teraz nie może zrobić!
        Verräter!  wołał Otto.  Schon bist du Tot! Franklin gorączkowo kręcił kierownicą z boku na bok, usiłując rozerwać uchwyt Ottona, tak że samochód zataczał się z jednej strony jezdni na drugą, a opony chórem wydawały z siebie przeciągły pisk. Lecz Otto nie puszczał, choć jego buty wlokły się i obijały po asfalcie, sypiąc spod obcasów strumieniami iskier.
       Kluczyli jasno oświetlonymi ulicami Rancho Santa Fe, a Otto wciąż jeszcze się trzymał. Co chwila spod kół mercedesa wydobywały się strugi ognia, lecz zarzucanie i kołysanie samochodu najwyraźniej utrudniało Ottonowi koncentrację.
        Ty zdrajco, zatrzymaj samochód!  dyszał do Franklina.  Zatrzymaj samochód albo zaraz cię zabiję!
        Lloyd! Tutaj!  krzyknęła Kathleen z tylnego siedzenia i podała mu do ręki jedną z samochodowych zapalniczek. Spiralny koniec żarzył się czerwonym blaskiem.
       Bez wahania Lloyd przytknął zapalniczkę do grzbietu dłoni Ottona. Rozległo się skwierczenie marszczącej się skóry i Otto wydał z siebie głęboki ryk oburzenia. Akurat w chwili gdy samochód zarzucił koło wejścia do Holiday Inn w Rancho Santa Fe, puścił kierownicę. Lloyd odwróciwszy się na siedzeniu ujrzał, jak Otto koziołkując przelatuje przez trójkątny skrawek zieleni, na przemian to rękoma, to nogami do przodu, niczym długonogi krawiec z Pracowitej pszczółki.
        Udało nam się!  wykrzyknął Franklin.  Udało nam się! Udało! Brawo dla nas!
       Gdy pędem pokonywali następny zakręt, kierując się ku wybrzeżu, Lloyd nie spuszczał wzroku z Ottona. Sekundę wcześniej, nim trawnik znikł im z oczu, ujrzał, jak Otto staje na własnych nogach. Z przestrachem i rozczarowaniem zdał sobie sprawę, że nie jest on poważnie ranny. Kathleen obserwowała go również, gdyż wyraz jej twarzy, kiedy odwróciła się do niego, był ponury.
        On nam tego nie wybaczy  rzekła.
        Brawo dla nas!  powtarzał wciąż Franklin.
        Dobrze się spisałeś, Franklin  pochwalił go Lloyd.
        Pytanie tylko, dokąd się teraz udamy?  chciała wiedzieć Kathleen.  Może i powiodła nam się ucieczka, ale że Otto będzie nas ścigał, to pewne.
        Chciałbym tylko  odparł Lloyd  gdzieś przywarować do środy, póki nie dokonają tej transformacji. Wówczas przynajmniej będziemy mieli szansę odzyskania Celii i twojego męża. Zdaję sobie sprawę, że się zmienili. Dobrze wiem, że być może nie będziemy w stanie ich kiedykolwiek pokochać. Być może oni nie będą w stanie kiedykolwiek pokochać nas. Lecz musimy dać im tę ostatnią szansę. Nie mogą pozostać salamandrami. Słyszałaś, co rzekł Otto: są z gruntu nietrwałe. Stanowią takie samo niebezpieczeństwo dla samych siebie, co dla innych ludzi.
        Może powinniśmy pojechać na wybrzeże i poszukać jakiegoś cichego hoteliku?  poddała Kathleen.
        Mam lepszy pomysł. Jedźmy do tej indiańskiej osady na pustyni AnzaBorrego. Mają tam do wynajęcia przyczepy campingowe, a to bodaj ostatnie miejsce, w którym Otto mógłby nas szukać. Potem, gdy tylko skończy się transformacja, możemy zabrać tego indiańskiego chłopca na policję.
        Po co?
        Jest naszym jedynym świadkiem. Tylko on może zeznać, że to śpiew Ottona słyszał, kiedy płonął autobus. Ot i po co! Jakich innych mamy świadków?
       Kathleen wzruszyła ramionami.
        Chyba masz rację.
        Nie mogę wprost w to uwierzyć  rzekł Franklin.  Udało nam się, uciekliśmy!
        To wszystko dzięki tobie, bracie  odpowiedział mu Lloyd.
        Nigdy jeszcze nie widziałem Ottona w takim gniewie.  Franklin wyszczerzył zęby.
        No i dobrze, od razu poczułem się przez to lepiej. Jak gdyby nie dość był przerażający, kiedy się nie gniewa.
        Wiesz, że możemy teraz zadzwonić na policję  rzekła Kathleen.  Przynajmniej znaleźliby salamandry.
       Lloyd potrząsnął głową.
        To by była masakra, nie ma co do tego żadnych wątpliwości. I zaprzepaściłabyś ostatnią szansę ujrzenia znowu Mikea.
       Kathleen przyglądała się swemu odbiciu w przyciemnionej szybie.
        Nie jestem pewna, czy tego akurat pragnę.
        Hm  powiedział Lloyd. Wtem zdał sobie sprawę, że wciąż trzyma w ręku zapalniczkę, i z krzywym uśmieszkiem oddał ją Kathleen.  Życie nie jest usłane różami, ale nie trzeba się poddawać słabości.
        Słabości?  odparła i w szybie ujrzał, że płacze.  Nie, nie ulegam słabości. Po prostu jestem trochę zmęczona.
        Czy dobrze się układało między tobą a Mikiem?  zapytał ją Lloyd.
       Palcami otarła oczy.
        Zazwyczaj tak, póki nie poszedł na te badania.
        Teraz winisz się za to, że nie tęsknisz za nim tak bardzo, jak twoim zdaniem powinnaś?
       Przytaknęła.
        Kłopot w tym, że nie potrafię tego wytłumaczyć Tomowi. Uwielbiał Mikea, patrzył w niego jak w obrazek. Właściwie nie wiem, czy naprawdę odczuwam żal, czy też udaję go ze względu na Toma. Okropnie mi przykro.
        Wydaje mi się  odparł Lloyd  że wszyscy czują to samo, kiedy tracą bliską osobę. Pamiętam, jak to było, kiedy umarł mój dziadek. Byłem w rozpaczy, a jednocześnie odczuwałem w pewnym sensie ulgę, że już nie muszę się o niego martwić. Nieomal się ucieszyłem ze względu na niego. Wszyscy się rodzimy i wszyscy musimy umrzeć. Sądzę, że w gruncie rzeczy nie ma żadnego powodu, byśmy nie mieli cieszyć się z obu tych wydarzeń.
        Helmwige nigdy nie umrze  rzekł Franklin.
        Dziwnie o tym pomyśleć, co? Aż ciarki przechodzą po plecach  powiedział Lloyd.  Ta kobieta wciąż będzie miała czterdzieści kilka lat, kiedy po nas nie będzie już ani widu, ani słychu.
        Czy ona rzeczywiście nigdy nie umrze?  spytała Kathleen.  Nigdy, przenigdy? Czy nikt nie może jej zabić? A co się stanie, jeśli wpadnie pod samochód albo ktoś ją postrzeli czy coś takiego?
       Kierując się na Solana Beach, przejeżdżali właśnie pod autostradą międzystanową.
        Skręć tutaj w lewo na autostradę  powiedział Lloyd.  Nim wyruszymy na pustynie, chciałbym w przelocie rzucić okiem na mój dom i w miarę możności zamienić kilka słów z Waldem.
       Franklin z piskiem opon skręcił na rampę podjazdową. Lloyd popatrzył wstecz.
        Już w porządku, możesz teraz zwolnić. Nie chciałbym, żeby nas zatrzymali za przekroczenie przepisów drogowych, przynajmniej nie teraz.
        Przepraszam  powiedział Franklin. Lecz gdy wjechali na niemal pustą o tej porze 15, odezwał się:  Może ich zabić Himm.
        Kto?  zapytał Lloyd.  Kto może zabić kogo?
        Tych, którzy żyją wiecznie. Helmwige, każdego z nich. Może ich zabić Himm.
        Himm? Co to za jeden ten Himm i gdzie mieszka? Otto ci tego nie mówił?
       Franklin potrząsnął głową.
        Ale słyszałem, jak mówił którejś nocy Helmwige. To było wówczas, kiedy Celia zjawiła się po raz pierwszy. Powiedział: Ona nic nie wie o Himmie, prawda? Nawet ciebie może zabić Himm, podobnie jak całą naszą rasę panów.
       Lloyd rzucił Kathleen szybkie, podekscytowane spojrzenie.
        Czy Otto nie mówił nic bliższego, kto to taki ten Himm?
        Nie  odparł Franklin.  Lecz pamiętam o tym dlatego, że powtarzał to kilkakrotnie, raz za razem, jak gdyby był tym naprawdę zdenerwowany.
       Lloyd rozparł się na siedzeniu. Otto na wpół sugerował, że Hitler mógł poddać się transformacji, spaleniu i unieśmiertelnieniu. Być może Himm to Hitler. Być może wciąż dzierżył nad swoimi zwolennikami absolutną władzę, tak samo jak podczas drugiej wojny światowej.
        Czy myślisz o tym samym co ja?  zapytał Kathleen.
        Nie wiem. A o czym ty myślisz?
       Wyjaśnił, lecz widać było, że trudno jej w to uwierzyć.
        Jestem pewna, że Hitler nie żyje  powiedziała.  Czyż nie zidentyfikowali go na podstawie kartoteki jego dentysty?
        To nie ma żadnego znaczenia. Jego prawdziwe ciało jest martwe, to pewna. Tak samo jak ciała Celii i Mikea. Lecz co stało się z dymem i duszą, która uniosła się z tego ciała? Trudno uwierzyć, że Hitler widział, jak Helmwige przemienia się w salamandrę, i nie spróbował tej sztuczki samemu.
        Nawet szkoda o tym gadać  powiedziała Kathleen.
        Owszem, szkoda. Ale może taka jest prawda.
       
       Pozostały jeszcze dwie godziny do świtu, kiedy Franklin, nie spiesząc się; przywiózł ich na North Torrey. Lloyd wysiadł z samochodu i wszedł na pochyły podjazd, a potem obszedł dom od tyłu. Kuchenne drzwi i okna były zabite deskami, a zamiast dachu nad kuchnią zawieszone były arkusze plastyku. W powietrzu wciąż unosił się przykry zapach dymu. Zajrzawszy przez jedno z bocznych okien, Lloyd stwierdził, że będzie musiał nie tylko przebudować kuchnię, lecz także powtórnie umeblować wnętrze niemal całego domu. A jednak jako były agent ubezpieczeniowy nie omieszkał zadbać, by jego polisa od ognia miała odpowiednio szeroki zakres i była aktualna. Dzięki pieniądzom, które dostanie, będzie go stać nieomal na zrównanie z ziemią tego i zbudowanie od podstaw całkiem nowego domu. W pewnym sensie myśl ta zdawała mu się bardzo kusząca. Ten dom wywoływał w nim uporczywe wspomnienia o Celii i o ich wspólnych planach życiowych. Pomyśleli nawet o zasypaniu, podobnego do grobu dołu kompostowego, by przypadkiem nie wpadło do niego dziecko.
       Lloyd szarpnął za klamkę frontowych drzwi, by upewnić się, że są dobrze zamknięte. Dom wydawał się dość dobrze zabezpieczony, okoliczni sąsiedzi zaś byli zbyt wścibscy, by trzeba było praktycznie liczyć się z możliwością włamania. Mój Boże, Kazowscy nie omieszkali nawet zauważyć, że raz wyniósł śmieci w nowej piżamie. Widzieliśmy twoją nową piżamę, Lloyd. Pewnie od Ascota?
       Lloyd zakończył lustrację domu i wrócił do samochodu.
        Czy jest tu jakieś miejsce, gdzie można by coś zjeść i napić się kawy?  spytała Kathleen.  Chyba niedługo zemdleję. Przez cały czas odbija mi się kapustą Helmwige.
        Oczywiście, możemy iść do restauracji  odparł Lloyd.  Przy okazji spotkam się z Waldem.
       Gdy dojeżdżali do La Jolla, niebo poczęło się rozjaśniać. Lloyd czuł się zmęczony, lecz zarazem dziwnie odmieniony. W jakiś sposób silniejszy, jak gdyby wreszcie pogodził się z utratą domu i samospaleniem kobiety, którą kochał, i przygotowywał się, by stawić czoło wydarzeniom, które przynieść miał nowy dzień. Odwrócił się, by popatrzeć na Kathleen, jej zaś udało się przywołać na twarz uśmiech.
       
       Waldo nie posiadał się z radości na widok Lloyda, lecz przerażony był jego stanem.
        Wygląda pan jak laureat konkursu na sobowtóra Mickeya Rourkea  powiedział, przynosząc do stolika ogromny biały dzbanek kawy z ekspresu i stos dymiących bagietek.  Może zadzwonię po Louisa, by przyjechał i zrobił wam porządne śniadanie?
        Nie ma na to czasu  odpowiedział Lloyd.  Posłuchaj musimy na kilka dni gdzieś przy warować. Nie będziemy daleko, ale nie mam zamiaru mówić ci, gdzie się udajemy, na wypadek gdyby pytał cię ktoś, kto nie uznaje odpowiedzi odmownych.
        Panie Denman, moje usta są zapieczętowane  zapewnił go Waldo.
        Jak idą interesy?  zapytał Lloyd.
       Rozejrzał się po restauracji, po schludnie nakrytych stołach i lśniących kieliszkach i z jakiegoś powodu nie potrafił się już tym zachwycić. Przeciwnie, o klaustrofobię przyprawiła go pedanteria tego miejsca, gdzie ludzie więcej uwagi poświęcali foie gras chaud po?lé aux blancs de poireaux niż sensowi życia i wysiłkom, które większa część świata czyniła każdego dnia, by ledwie zachować wolność.
       Waldo poczęstował Franklina bagietkami.
        Interesy idą świetnie. Chce pan obejrzeć księgi? Może wzrost dochodów nie jest już taki szybki, ale nie ma się czym martwić. Ludzie zawsze chętnie zjedzą kawałek dobrej i smacznie przyrządzonej ryby. Wie pan, co wczoraj czytałem? Ludzie mają takie duże mózgi dzięki temu, że jedzą ryby. Ci zaś, którzy ich nie jedzą, cofają się ewolucyjnie. Nie jesz ryb, skończysz jako małpolud.
       Kathleen uśmiechnęła się z przymusem.
        Masz tu wspaniałego kierownika sali. Nigdy nie widziałam restauratora, który tak przejmowałby się Darwinem.
        Gdzie to wyczytałeś, Waldo?  zapytał Lloyd.
        To prawda  maître nie dawał za wygraną.  Tak samo z ptakami. Były kiedyś stworzeniami lądowymi, ale potem zaczęły jeść rozgwiazdy, które niemal nie zawierały wapna. Ich kości stawały się coraz lżejsze i lżejsze, aż w końcu ptaki literalnie uleciały w powietrze.
        Czy to prawda?  zapytał zafascynowany Franklin. Waldo zerknął na Lloyda, przestraszony donośnym głosem młodzieńca.
       Rozmawiali przez niemal godzinę. Na dworze wzeszło słońce i zatoczka La Jolla zalśniła w porannej mgle bladym złotem. Lloyd poszedł do toalety umyć się i ogolić, podczas gdy Kathleen zadzwoniła do Lucy zapytać o Toma, Franklin zaś bezwstydnie pożerał kolejne bagietki.
        Pański przyjaciel to ma dopiero apetyt  uśmiechnął się Waldo, chwytając Lloyda za rękę.
       Lloyd z uśmiechem skinął głową.
        Niech pan posłucha  powiedział Waldo.  Nie wiem, w co się pan wpakował. Może chciałby pan, żebym wezwał gliny?
        Jeszcze nie  odparł Lloyd.  Wpierw muszę się zemścić.
        Zemścić się?  pociągnął nosem Waldo.  Nie wiem. Kiedyś myślałem o zemście. Myślałem o tym, żeby wrócić do Europy i poszukać ludzi, który zabili moją rodzinę. Zostać jednym z tych tropicieli hitlerowców, rozumie pan? Mógłbym ich wszystkich postawić przed sądem. Lecz koniec końcem, cóż ona jest warta, ta zachwalana zemsta? Niczego się przez nią nie zyskuje. Bynajmniej nie poprawia człowiekowi samopoczucia. I w końcu sprawia, że staje się on jeszcze gorszy od ludzi, których chciał ukarać.
        Być może  powiedział Lloyd i po raz ostatni uścisnął serdecznie dłoń Walda. Ten niski grubasek, który tak wiele dumy czerpał ze swojej pracy, miał tyle do ofiarowania światu, że ten prawdopodobnie nie miał tego gdzie wszystkiego pomieścić.  Czasami trzeba pomyśleć nie tylko o przeszłości, ale i o przyszłości.
       
       Opuścili La Jolla kilka minut przed dziewiątą i skierowali się na wschód, prosto ku słońcu. Tym razem prowadził Lloyd, założywszy malutkie zielone szkła przeciwsłoneczne Ottona, które odkrył w schowku na rękawiczki.
        Boże, wyglądasz zupełnie jak hitlerowiec z Poszukiwaczy zaginionej arki  powiedziała Kathleen.
       Franklin ułożył się wygodnie na tylnym siedzeniu i nim zaczęli wspinać się ku Santa Ysabel, już chrapał.
        Chcesz, żebym z tobą rozmawiała?  tłumiąc ziewnięcie, spytała Kathleen.
        Nie, jeśli wolałabyś się zdrzemnąć.
        Zmrużę tylko na chwilkę oczy, dobrze? I tak oto Lloyd pędził przez krzaczaste peryferie Stanowego Parku AnzaBorrego skradzionym mercedesem, z Kathleen na przednim siedzeniu, uderzającą czołem w boczną szybę przy każdej nierówności nawierzchni, i Franklinem wyciągniętym z tyłu, chrapiącymi na dwa głosy. Lloyd krzywo uśmiechnął się na myśl, że powinna tu być z nimi Celia: mogłaby dokładnie określić tonację, w której chrapał Franklin, i być może nawet coś w niej zaśpiewać.
       Celia była błyskotliwa, bystra i nieustannie tryskała humorem. Lloyd dostroił radio mercedesa do stacji KFSD na fali 94,1 i złapał Kol Nidrei Brucha w wykonaniu Władimira Aszkenazego. To niesamowite: Kol Nidrei był zawsze ulubionym utworem Celii i Lloyd poczuł się tak, jak gdyby Celia próbowała się z nim skontaktować.
       Przed nimi płonęła jasno pustynia, kraina wzgórz i nierealnych obrazów. Za nimi unosił się wysoko kurz. Lecz Lloyd nie czuł się ani smutny, ani samotny. Miał do wykonania pracę, której nikt inny na świecie nie mógł za niego wykonać i za którą (wedle wszelkiego prawdopodobieństwa) nikt mu nawet nie podziękuje. Nucił Bruchowi do wtóru i obserwował, jak kilometry tykają jednostajnie na liczniku mercedesa.
       W porze wczesnego lunchu przejechali obok miejsca, gdzie spalił się autobus. Wrak został już stąd odholowany i po tym, co tu zaszło, nie pozostało ani śladu, nie licząc obwieszonego zasuszonymi wieńcami i zwiędłymi kwiatami krzyża, który ktoś zaimprowizował z dwóch belek sufitowych z okopconego aluminium. Gdy go mijali, Kathleen wciąż jeszcze spała, a Lloyd nie chciał jej budzić. Pewne miejsca są warte zapamiętania, o innych zaś najlepiej zapomnieć.
       Obudziła się dopiero, gdy zatrzymali się przed sklepem Tonyego Expressa, i przez chwilę przyglądała się Lloydowi, jak gdyby nie wiedziała, kto to taki.
        Wiesz, miałam przedziwny sen. Śniło mi się, że wypłynęłam wraz z Mikiem na zatokę Baja. Ocean kołysał mnie w górę i w dół. To chyba przez ten samochód.  Lecz w następnej chwili zmarszczyła brwi i powiedziała:  Mike w tym śnie wyglądał tak dziwnie. Sprawiał wrażenie, jakby nie miał w ogóle oczu.
        Daj spokój  powiedział Lloyd i otworzył drzwiczki.  Chodźmy poszukać jakiegoś kąta do spania.
       Tonyego Expressa znaleźli w sklepie, siedzącego w cienistym półmroku i nawlekającego paciorki. Zważywszy na jego ślepotę, Tony Express pracował nadzwyczaj szybko, oddzielając palcami paciorki różniące się kolorami i fakturą, by migiem nawlec je na igłę, zupełnie jak kolekcjoner owadów. Albo zjadacz much  pomyślał Lloyd i skojarzenie to przez długi czas nie chciało odejść z jego świadomości; było niczym pociąg znikający na horyzoncie równiny.
        Jak się masz, Tony?  zapytał.
       Niewidomy indiański chłopiec nie przestał przebierać paciorków.
        Dziękuję, w porządku. Robię to, w czym Indianie są Bezkonkurencyjni. Wallawallawalla, naszyjniki pierwsza klasa i inny chłam.
        Dla mnie wygląda nieźle  rzekł Lloyd.
        Ohoho  odparował Tony Express.  Dla ciebie kozie bobki wyglądałyby nieźle, gdyby je pomalować v kolorach amerykańskiej flagi.
        Pamiętasz mnie?  zapytał go Lloyd. Gdyż  Boże wszechmogący  jeśliby nie potrafił zapamiętać głosu Lloyda, to jak mógłby odszukać w pamięci głos człowieka, który wykrzykiwał Junius! Junius! do autobusu pełnego swych płonących uczniów?
        Pewnie, że wiem, kim jesteś, człowieku  odrzekł Tony Express.  Po co tu wróciłeś? Powiedziałem ci wszystko. Nic więcej nie wiem.
        Myślałem, że może byśmy mogli zatrzymać się tu rzeź jakiś czas.
        Używasz płynu po goleniu od Hugo Bossa i chciałbyś zatrzymać się tutaj?
        Poszukuję spokoju, to wszystko. Kilka dni odpoczynku od trudów życia yuppie.
        Nie uciekasz przed prawem?
        Oczywiście, że nie.
       Tony Express nagle podniósł głowę.
        Co to za jeden, ten wielki facet, człowieku? Nie miałeś go przedtem ze sobą.
       Lloyd, zaskoczony, odwrócił się do Franklina i wzruszył ramionami. Może Tony Express tylko żartował mówiąc, że jest niewidomy.
       Lecz Tony Express niezwłocznie wyjaśnił:
        To tylko taki trick, człowieku. Mogę to tylko zrobić po południu, kiedy słońce zagląda do wnętrza sklepu. Czuję, jak mi zasłania ciepło.
        Przepraszam  powiedział Franklin ustępując do cienia.
        Nie przejmuj się tym, człowieku  powiedział Tony Express. Zręcznie zawiązał na supeł nawleczony przed chwilą naszyjnik i założył pokrywkę na wypełnione paciorkami pudełko od cygar.
        Obok naszej przyczepy stoi druga, pusta. Należy do Indianina nazywanego Ton Zuni. Nie jest żadnym cholernym Zuni, a już z pewnością nikt nie słyszał, by wydawał jakieś tony, ale tak to już jest. Możecie ją wynająć za dwadzieścia tygodniowo.
       Zaprowadził ich na tyły sklepu, gdzie natychmiast z prowizorycznej budy, wykonanej ze skrzynki, wypadły dwa nakrapiane kundle z wybałuszonymi oczyma. Zatrzymały je w pędzie przymocowane do obroży łańcuchy, omal ich przy tym nie dławiąc.
        Nie zwracajcie na nie uwagi  powiedział Tony Express.  Jadają tylko przedstawicieli prawa i kuratorów dla nieletnich. Mają certyfikat Biura Ochrony Konsumenta.
       Gdy przemykali się obok warczących i toczących pianę psów, Kathleen chwyciła Lloyda za rękę.
        To jedyna gwarancja, której nie chciałabym sprawdzać  powiedziała Tonyemu Expressowi.
       Chłopiec otworzył wysoką drucianą furtkę w ogrodzeniu, cierpliwie poczekał, aż wejdą do środka, i poprowadził ich pomiędzy przyczepami z nonszalancją kogoś, kto świetnie się orientuje, dokąd chce dotrzeć. Omijał wykopane doły, sznury na bieliznę i przewrócone skrzynki po cocacoli. Pozdrawiał starców siedzących pod sfatygowanymi markizami na wyleniałych fotelach. Odzywał się do kobiet i dzieci, a nawet powiedział:  Cześć, Geronimo!  do kota śpiącego wewnątrz zdartej opony.
        Aż trudno mi uwierzyć, że on jest niewidomy  zauważył Franklin.
        Na swój sposób on widzi więcej od nas  odparł Lloyd.  Jest także o wiele inteligentniejszy.
       Tony Express nie odezwał się ani słowem, lecz podniósł do góry palec, by pokazać Lloydowi, że słyszał.
       Wreszcie dotarli do przyczepy, wielkiej, krzywo stojącej i pomalowanej na zielono, z przerośniętymi skrzynkami okiennymi i rurą piecyka wystającą z okopconego dymem dachu. Tony Express otworzył im drzwi wejściowe i pozwolił zajrzeć do środka.
       Wewnątrz było ponuro i panował wściekły upał, lecz nieomal pierwszą rzeczą, na którą się natknęli, był ogromny klimatyzator Westinghousea, wyglądający tak, jak gdyby poprzednio używano go do chłodzenia planetarium. Pozostała część przyczepy była zaskakująco czysta i schludna. Na stole stał wazon z zasuszonymi kwiatami, domek na kółkach zaś składał się jeszcze z nienagannie czystej kuchenki i maleńkiej łazienki ze stojakiem pod umywalkę z politurowanego mahoniu w stylu wojny secesyjnej i emaliowaną wanną w kształcie nerki.
       Lloyd podszedł do jednej ze znajdujących się w przyczepie półek i wybrał na chybił trafił tani egzemplarz książki.
        Wiersze Sterlinga Browna?  zapytał.
       Tony Express zaśmiał się i zacytował:
       
       O Mamo Rainey
       Drobna, cichutka,
       Śpiewaj nam o nieszczęściach
       I o naszych smutkach;
       Opowiadaj o drogach,
       Którymi pójść nam czas.
       
       Z uśmiechem dodał:
        Ton Zuni twardo stoi na gruncie emancypacji uciśnionych ludów, człowieku.
        Hm, a któż z nas nie stoi?  odparł Lloyd.
       Tony Express obracał się stojąc na środku przyczepy, jak gdyby wszystkiemu się przyglądał. Może odbierał wibracje, może zapachy lub hałasy, wszystkie owe niuanse, których obdarzeni wzrokiem ludzie nie są w stanie dostrzec, nie mając dostatecznie wyostrzonych zmysłów.
        Podoba ci się tu, człowieku? Co o tym myślisz?
        Jest lepiej, niż mogłem przypuszczać. A już na pewno czyściej.
       Tony Express przestał się obracać.
        Uważasz, że Indianie są brudni czy co? Lloydowi zrobiło się niewyraźnie.
        Nie, nie. Oczywiście, że nie. Chciałem przez to powiedzieć, że
       Tony Express machnął ręką, jak gdyby pokazując mu, że to nie ma znaczenia.
        Dwie dychy na stół, człowieku. Gotówką. Zepsuła się nam maszynka do kart kredytowych.
       Lloyd wyciągnął z kieszeni dwudziestaka i wcisnął go Tonyemu Expressowi do ręki.
        Jest twoja  rzekł chłopiec.  Prąd płatny oddzielnie, zależnie od .tego, z czego będziesz korzystał. W szafce powinny być czyste prześcieradła. Ton Zuni jest bardzo uważający. Na przykład zawsze, kiedy obetnie paznokcie, zaraz zamiata dywan.
        Miło usłyszeć  odparł Lloyd.
       Tony Express miał właśnie opuścić przyczepę, kiedy przed sklepem zatrąbił samochód.
        Poczekajcie  powiedział, po czym zeskoczył ze schodów i pobiegł pomiędzy przyczepami. Lloyd wszedł do kuchenki i sprawdził, czy jest gaz i woda. Zasyczał gaz, a po krótkiej chwili astmatycznego rzężenia popłynęła z kranu woda.
       Kathleen usiadła na łóżku.
        Wiecie, zawsze człowiek wyobraża sobie te przyczepy jako coś gorszego od slumsów. A patrzcie tylko, jaka tu czystość. To chyba konieczność życia w małej przestrzeni narzuca taką dyscyplinę.
       Wciąż jeszcze rozmawiali, gdy Franklin odsunął siatkę z drzwi wejściowych i wyjrzał na dwór.
        Chłopak wraca  powiedział.  Ma ze sobą dwóch policjantów.
        Co takiego?  zdziwił się Lloyd.
       Odsunął z drugiej strony zasłonę i ujrzał, że Franklin ma rację. Tony Express powracał krętą dróżką pomiędzy przyczepami, za plecami mając tęgiego, rumianego na twarzy funkcjonariusza Patrolu Drogowego, któremu towarzyszył drugi, szczuplejszy i ciemniejszy na twarzy, w modnych okularach przeciwsłonecznych i sztywno wyprasowanej koszuli.
        Co masz zamiar zrobić?  zapytała Kathleen, gdy Lloyd pozwolił zasłonie opaść.
        Nic nie możemy zrobić  odrzekł Lloyd.  Jedynie iść w zaparte, to wszystko.
       Nic nie mówiąc czekali, aż Tony Express i dwaj funkcjonariusze się zbliżą. Drzwi otworzyły się i przyczepa aż jęknęła i pochyliła się cała na bok, gdy sierżant Jim Griglak wdrapał się do środka, mając za plecami Rica Mufioza. Griglak przetoczył się do części mieszkalnej, trzymając swój szerokoskrzydły kapelusz przy piersi, jak gdyby składał wizytę kurtuazyjną jakimś przyjaciołom rodziny. Ric Munoz niezmordowanie żuł gumę, zapominając nawet zdjąć okulary przeciwsłoneczne.
        Sierżant Jim Griglak z Patrolu Drogowego  powiedział funkcjonariusz, choć Lloyd zdążył się sam tego domyślić.  Proszono nas o zatrzymanie mercedesa benza, którego opis odpowiada pojazdowi zaparkowanemu tam na drodze, i o aresztowanie jego pasażerów. Czy państwo są tymi pasażerami?
       Lloyd potrząsnął głową.
        Nie wiem, o czym pan mówi, sierżancie. Nigdy w życiu nie miałem mercedesa benza. To skody Beverly Hills. Co o mnie, to uznaję tylko BMW.
       Jim Griglak cierpliwie wziął głęboki oddech.
        Nie mówimy tu, proszę pana, o posiadaniu samochodu. Mówimy o kradzieży.
        W dalszym ciągu nie wiem, o co panu chodzi. Jeśli nie lubię mercedesów, to czemu miałbym jednego z nich ukraść?
        Czasami pierwszy z brzegu samochód jest lepszy niż żaden.  Jim Griglak objął wymownym spojrzeniem całą ich trójkę.  Nie zechcieliby państwo podać mi swoich nazwisk i celu pobytu tutaj?
        Jesteśmy grupą badaczy zagadnień etnicznych z Uniwersytetu Kalifornijskiego w San Diego. Jestem profesor Holden Caufield, a to moi asystenci. Zajmujemy się zestawianiem profili społecznych niewielkich izolowanych społeczności indiańskich, takich jak kolonia zamieszkująca te przyczepy.
       Jim Griglak zamknął na chwilę oczy, jak gdyby odwołując się do niewyczerpanych rezerw cierpliwości. Wreszcie rzekł:
        Aresztuję was wszystkich troje na podstawie podejrzenia o kradzież samochodu. Ja też czytałem Buszującego w zbożu, profesorze Caufield. Szkoda, że nie wymyślił pan jakiegoś bardziej przekonywającego pseudonimu, jak na przykład Bruce Wayne.
       Pociągnął nosem i wyrecytował listę przysługujących im praw, po czym rzekł:
        Chodźmy. Spóźnię się przez was na lunch. Ric Mu?oz dodał:
        Sierżant Griglak staje się bardzo nieprzyjemny, kiedy się spóźnia na lunch.
       Nic nie mogli zrobić. Poprzedzani przez Tonyego Expressa, opuścili po kolei przyczepę i drogą przez furtkę wrócili do sklepu, gdzie psy warczały, zanosiły się szczekaniem i rzucały się wściekle na łańcuchach.
        Piękne dzięki, kolego  Lloyd odezwał się do Tonyego Expressa, gdy okrążali sklep.  Przypomnij mi, żebym ci się odwdzięczył za tę przysługę.
        Nic na to nie mogłem poradzić, człowieku  odparł chłopak.  Skoro tylko zobaczyli samochód, wiedzieli, że musicie być gdzieś w okolicy.
       Lloyd powiedział:
        Facet, którego próbujemy złapać ten, który mówił Junius, Junius podczas pożaru autobusu Chciałbym, żebyś wiedział, że to jeden z najobrzydliwszych gadów chodzących na dwóch nogach po ziemi. A zatem mam nadzieję, że jeśli uda się nam to wyjaśnić i zdołamy go złapać, będziesz skłonny wystąpić i zidentyfikować jego głos.
        A co, jeśli tego nie zrobię?
        Wówczas on i jego przyjaciele zrobią z dzisiejszymi Amerykanami to samo, co wczorajsi Amerykanie zrobili z Indianami. Capiche? On i jego przyjaciele uważają, że są czymś w rodzaju rasy panów, rozumiesz, co mam przez to na myśli? Uważają, że świat do nich należy i że oni powinni nim rządzić. Słyszałeś kiedyś o Adolfie Hitlerze?
        Pewnie, że słyszałem. Mówiłem ci, że jestem nadmiernie wykształcony jak na chłopaka w moim wieku.
        No cóż, ten facet od Juniusa próbuje doprowadzić do końca sprawę, której nie udało się zakończyć Hitlerowi.
        Tutaj? W Kalifornii?
        A czemuż by nie? To jeden z najbogatszych i najbardziej wpływowych regionów na całym świecie. Tym, czym dziś żyje Kalifornia, jutro będzie żył cały świat.
        Może byście tak zamknęli jadaczki, co?  zawołał Jim Griglak.  Jeśli woli pan zachować milczenie, to niech pan zachowuje to pieprzone milczenie.
       Tony Express pobladł na twarzy, jego oddech zaś stał się dziwnie płytki.
        Nic na to nie mogłem poradzić, człowieku. Widzieli już samochód.
       Dotarli do szosy. Było gorąco jak w piecu i żar unosił się znad asfaltowej nawierzchni. Jim Griglak otworzył tylne drzwi wozu Patrolu Drogowego i lekkim skinieniem głowy nakazał Franklinowi wdrapać się do środka. Franklin zawahał się i sprawiał wrażenie niezdecydowanego.
        Dalej, kapuściana głowo, jedziemy podziwiać krajobraz  wyrąbał Jim Griglak.
       Gdy ulokowali się na tylnym siedzeniu wozu patrolowego, Jim Griglak zamknął ich na klucz. Potem samochód wykręcił i z powrotem skierował się w stronę głównej autostrady, podczas gdy Tony Express stał opuszczony na poboczu szosy, przysłuchując się, jak odjeżdżają.
       Ric Mu?oz podniósł nadajnik krótkofalówki i zameldował do bazy, że wiozą trójkę podejrzanych o kradzież mercedesa Ottona Mandera. Prowadzący samochód Jim Griglak podśpiewywał sobie pod nosem i od czasu do czasu robił uwagi na temat mijanych krajobrazów, baseballu oraz głośno się zastanawiał, czy istnieje życie po przejściu na emeryturę. Wraz ze wszystkimi nużącymi szczegółami wdał się w tłumaczenie zagrania zwanego przerzutem Boudreau, z jakim mamy do czynienia, gdy kapitan drużyny, przeciwdziałając tendencji obrońcy do stałego odbijania piłek na prawą stronę, przerzuca wszystkich graczy w polu na prawo od pomocnika.
       Lloyd, Kathleen i Franklin nie odzywali się ani słowem. Franklin był oszołomiony. Lloyd i Kathleen czuli zarówno fizyczne, jak i psychiczne wyczerpanie. Kołysanie samochodu zaczynało ich usypiać.
        Często chodziłem tą tralalala I po chodnikach tej tralalala Hej, nie opowiadałem ci tej historii o misiu Yogi, który dostał czek płatny na okaziciela?
        Nie jestem pewien  dzielnie odpowiedział Ric. Zaczynał tęsknić już do chwili, kiedy jego partner pójdzie na emeryturę.
       Jim Griglak zachichotał.
        Powiedział: Hej, zrobili błąd w moim nazwisku!*
       Pokonali nie więcej niż dziesięć kilometrów rozżarzonej do białości pustyni, gdy Griglak nagle począł zwalniać. Zmiana szybkości niemal natychmiast rozbudziła Lloyda, który wyprostował się nagle na siedzeniu.
        Co to jest? Co się dzieje?  zapytał.
       Lecz Jim Griglak nie odpowiadał. W zamian za to prowadził coraz wolniej i wolniej, spoglądając przed siebie, jak gdyby nie mógł uwierzyć własnym oczom.
       Kathleen chwyciła Lloyda za ramię.
        Spójrz!  zawołała.
       Lloyd zmienił pozycję i zmarszczył brwi, wypatrując pod słońce. To, co ujrzał, sprawiło, iż poczuł jednocześnie wesołość i zgrozę, jakby obudził się któregoś ranka i spostrzegł, że potrafi latać.
        To być nie może  wyszeptał Jim Griglak.
        Ale możesz być pewny, że to jest  odrzekł Ric Muńoz, powracając echem do chwili, gdy znaleźli spalony autobus i wszystkich jego okropnie zwęglonych pasażerów.
       Mniej niż trzydzieści metrów przed nimi na poboczu szosy stały dwie postacie. Jedną był starszy Indianin ubrany w dżinsy i czerwoną koszulę flanelową. Drugą stanowiła koścista, poszarpana przez wiatr sylwetka Tonyego Expressa. W dłoni trzymał długi kij udekorowany skrawkami skóry i futra, ogonami wiewiórczymi i paciorkami, czyli kukłę tańca słońca, którą pokazywał im w sklepie, kiedy spotkali się za pierwszym razem.
       Słońce odbijało się w szkłach jego okularów. Nie okazywał lęku. Po prostu czekał. Jim Griglak zwolnił i wóz patrolowy począł się toczyć w żółwim tempie, a wreszcie stanął całkowicie, choć od szczuplutkiego niewidomego Pechangi z kijem obwieszonym szmatami dzieliło go jeszcze dobre dziesięć metrów.
       Policjant zaciągnął hamulec ręczny i zgasił silnik. Pośród oślepiającego upału nagle zapanowała cisza.
        Co się stało?  wreszcie zapytał Lloyd.
       Jim Griglak odwrócił się zza kierownicy i rzucił Lloydowi zbolałe spojrzenie.
        Patrzy pan na niewidomego indiańskiego chłopca, który dopiero co, idąc pieszo przez teren pustynny w blisko pięćdziesięciostopniowym upale, wyprzedził samochód jadący z prędkością dziewięćdziesięciu kilometrów na godzinę. A pan pyta mnie, co się stało?
        Może ma brata  zasugerowała Kathleen bez większej nadziei.  Może zatelefonował do niego i poprosił, by na nas tu czekał rozumie pan, udając, że to on.
       Jim Griglak z wolna potrząsnął głową.
        To ten sam dzieciak. To ten sam dzieciak, który mniej niż piętnaście minut temu stał przed sklepem swojego ojca i patrzył, jak odjeżdżamy. Ric Mu?oz zaśmiał się nerwowo.
        Daj spokój, sierżancie, co też pan mówi? Niejeden dzieciak mieszka w okolicy. A przy okazji kim jest ten starszy gość obok niego? Musiał się pan pomylić, nie ma innej możliwości.
       Lecz Jim Griglak był nieugięty.
        To ten sam pieprzony dzieciak, Mu?oz, przysięgam na grób swojej matki.  Z powrotem odwrócił się do Lloyda, Kathleen i Franklina.  Nie ruszajcie się stąd  powiedział  zrozumiano? Zapamiętajcie sobie: nigdzie nie odchodzić!
       Stękając wygramolił się z samochodu. Ric Mu?oz wahał się przez chwilę, po czym odczepił strzelbę z uchwytu na tablicy rozdzielczej i poszedł w ślad za nim, trzymając broń w pogotowiu. Lloyd obserwował, jak wolno zbliżają się do dwójki Indian: starca w wyświechtanych dżinsach i młodego ślepca z przepaską na czole, i przez chwilę nie mógł wydobyć z siebie ani słowa. Czuł się tak, jak gdyby oglądał wydarzenie o historycznej doniosłości.
        Czy to naprawdę on?  szepnęła Kathleen.  Wygląda identycznie!
        To nie może być on  odparł Lloyd.  W jaki sposób mógłby ktoś przebiec w niecałe dziesięć minut niemal dziesięć kilometrów i przybyć na to miejsce wcześniej od nas? Może i jest przedwcześnie rozwinięty, może nawet troszeczkę szalony, lecz jest istotą ludzką.
        A więc uważasz, że to jego sobowtór?
        To dużo bardziej sensowne, niż gdyby miał to być on sam!
        Ale przypuśćmy
        Co takiego przypuśćmy?
        Nie wiem  odparła oszołomiona Kathleen.  Wydaje mi się tylko, że jeśli Otto jest w stanie palić ludzi i przywracać ich z powrotem do życia, to może są na tym świecie rzeczy, których zwykle wolimy nie zauważać.
      
Rozdział 19
       
       Jim Griglak zbliżył się do starego człowieka i chłopca z całą ostrożnością, jakiej nauczyły go lata pracy w Patrolu Drogowym. Obserwuj oczy. Uważaj na najlżejszy cień poruszenia. Obserwuj też dłonie. Oprócz starej, dobrej, noszonej po bożemu za pasem broni ręcznej istnieje jeszcze mnóstwo innych narzędzi, służących do okaleczania i zabijania. Noże, małokalibrowe pistolety, które wyskakują z rękawa, i cały ten szajs ninja, jak gwiazdy i łańcuchy.
       Chłopiec stał z głową uniesioną nieco wyżej, niż trzymałaby ją osoba obdarzona wzrokiem, i z nieznacznie wyszczerzonymi zębami, poza tym jednak zachowywał się z dużą swobodą i pewnością siebie. Skrawki futra i zwierzęce ogony, które dekorowały jego kukłę tańca słońca, kołysały się bez przerwy w gorącym popołudniowym wietrze. Jim Griglak dojrzał na jej szczycie malutką, złośliwą twarzyczkę i postanowił nic a nic się tym nie przejmować.
       Starzec natomiast miał wygląd niezmiernie dobroduszny, niczym jeden z tych jegomościów, jakich można zobaczyć na obiedzie dla emerytów, z którego dochód przeznaczony jest na cele dobroczynne. Jego twarz charakteryzował ów wyraźnie skórzasty wygląd, jakim odznaczają się tylko Indianie. Oczy miał napłynięto krwią i zasnute błoną, lecz uśmiechał się do siebie, zupełnie jak gdyby wszystko toczyło się dokładnie po jego myśli.
       Jim Griglak zatrzymał się, pociągnął nosem, po czym wytarł go grzbietem dłoni.
        Jak tu się dostaliście?  zapytał bezceremonialnie.
        A jak ty się tu dostałeś?  odparł chłopiec z uśmieszkiem.
        Posłuchaj  powiedział Jim.  Nie próbuj się wykręcać. Chcę wiedzieć, jak się tu dostaliście.
        Tak samo jak i pan  rzekł starzec.  Poprzez powietrze, ogień, wiatr i wodę.
        Jak się pan nazywa?  zapytał Jim Griglak.
        John Tępy Nóż. A pan?
        Nie pański cholerny interes.
        Ciekawe  John Tępy Nóż skinął głową.  Jednakowoż nie bardzo mi się to podoba. Ma pan rodziców ateistów?
        Słuchaj pan  powiedział Jim Griglak.  Nie mam pojęcia, jak, do cholery, udało się wam dotrzeć tu tak szybko, chyba że macie ukryte za tą wydmą ferrari testarossa. Ale wiem jedno. W tej chwili wracacie obaj tam, skąd przyszliście, i trzymacie się z dala od spraw, w których nie macie żadnego pieprzonego interesu.
       John Tępy Nóż odpowiedział:
        Moi rodzice zawsze uczyli mnie, bym zwracał się do każdego, nawet do swego wroga, z szacunkiem. Szacunek to siła, przyjacielu. Pogarda to słabość. Największą potęgą we wszechświecie jest uznanie jednej istoty ludzkiej dla mocy drugiej. Jedynie słabi poszukują w ludziach słabości.
        Jak się tu dostaliście tak szybko?  zapytał Ric Munoz.  Dajcie spokój, powiedzcie nam. Znacie jakiś tajny skrót czy co?
       John Tępy Nóż z uśmiechem odwrócił się do chłopca.
        Przyjacielu, nie szliśmy wcale szybko. To wy poruszaliście się powoli. Spójrzcie na zegarek. Popatrzcie na pozycję słońca. W jaki sposób pokonanie zaledwie dziesięciu kilometrów zajęło wam aż sześć godzin?
       Jim Griglak podniósł głowę i rozejrzał się. John Tępy Nóż miał rację. Wszystkie cienie w tajemniczy sposób przesunęły się z jednej strony świata na drugą. Wysoko ponad nimi niebo zaczęło się właśnie ściemniać. Zerknął na zegarek i ujrzał, że już prawie piąta. Całą drogę ze sklepu Tonyego Expressa przebyli z najwyższą dopuszczalną prędkością, tymczasem z obliczeń wychodziło im nie więcej niż kilometr na godzinę. John Tępy Nóż i Tony Express mogli więc minąć ich spacerkiem, nie wyjmując nawet rąk z kieszeni.
        Ric  powiedział Jim Griglak przez zaciśnięte zęby  jaką masz, proszę ciebie, godzinę na zegarku?
        Prawie piątą, sierżancie.
        To zupełnie tak jak ja. I rozejrzyj się dookoła. Jest zdecydowanie piąta, nie ma co do tego dwóch zdań. Lecz i ty wiesz, i ja wiem, że po to, by przebyć dziesięć kilometrów z prędkością dziewięćdziesięciu kilometrów na godzinę, potrzeba mniej niż siedem minut. A znasz mnie i wiesz, że z miejsca wrzucam dziewięćdziesiątkę. Co więc, do cholery, się dzieje? Chciałbym to wiedzieć.
       Niewidomy indiański chłopiec potrząsnął kukłą tańca słońca.
        Nie dysponujemy waszą siłą ognia, człowieku. Nigdy tego nie pragnęliśmy i nigdy nie zapragniemy. Ale to jest nasza ziemia i pozostanie na zawsze nasza. A zatem jeśli chcesz poruszać się powoli, wystarczy, że poprosisz ziemię, by cię powoli niosła. Nawet nie rozumiecie sensu słowa podróżować, nieprawdaż? Czemuż to pojęcie podróżującego obserwatora jest takie istotne? Kiedy podróżujesz, nie tylko ty przesuwasz się nad ziemią, to także ziemia przesuwa się pod tobą. Czas i przestrzeń mogą się rozszerzać i kurczyć, czyżbyście o tym nie wiedzieli? Po tym wszystkim, czego nauczył was Einstein? To nie fantazja ani magia. To fakt.
        Ile ty masz lat  spytał Jim Griglak.
        W lutym skończę trzynaście.
        Jezusie  rzekł Griglak.  Kiedy ja miałem trzynaście, rodzice uważali mnie za geniusza, bo potrafiłem wyrecytować z pamięci Triumf Caseya.
       Ric Mu?oz z niesmakiem wyjął z ust gumę, którą musiał żuć przez ponad sześć godzin.
        Myślałby kto, że przynajmniej nie będzie już miała smaku.
        Słuchajcie  Jim Griglak zwrócił się do Tonyego Expressa i Johna Tępego Noża.  Nie wiem, jaki cholerny numer tu wycięliście, ale podpada to pod utrudnianie przedstawicielom prawa pełnienia obowiązków służbowych. Chwilowo nie mam miejsca w samochodzie, lecz ostrzegam, że prawdopodobnie czeka was areszt i że wrócę tu, gdy tylko odstawię tych podejrzanych do San Diego.
        To może panu zająć wiele godzin.  Uśmiechnął się John Tępy Nóż.
        Nie obchodzi mnie, ile pieprzonych godzin mi to zajmie  odpalił Jim Griglak.  Nie obchodzi mnie, choćby mi to miało zająć cały czas aż do pieprzonej emerytury. Wy, Indiance, chcieliście wykręcić mi jakiś pieprzony numer, a nikomu jeszcze nigdy nie uszło to na sucho.
        Nigdy to wynalazek białego człowieka  odpowiedział John Tępy Nóż.  Mój lud uznaje tylko zawsze.
        A więc zapamiętaj sobie na zawsze  odciął się Jim Griglak.  Nikt nie będzie mi robił żadnych numerów. Kapewu?
       Kiwnął głową na Rica Mu?oza.
        Chodźmy, Mu?oz  rzekł.  Zaczynam być głodny. Odwrócił się, lecz ku swemu zdumieniu ujrzał, iż ich wóz patrolowy zniknął. Jak okiem sięgnąć, nie było nic oprócz pustej szosy.
       Z wściekłością obrócił się w kierunku Tonyego Expressa i Johna Tępego Noża, lecz obydwaj również zniknęli i droga była tak samo pusta przed nim jak i za nim. Odwrócił się i popatrzył na Rica Muńoza, ale wszystko, co ten był w stanie zrobić, to odpowiedzieć mu takim samym spojrzeniem.
        Gdzie oni się podzieli?  zapytał.  Widziałeś, jak odchodzili?
       Ric Mu?oz potrząsnął głową.
        Nic nie widziałem.
       
       Jim Griglak stanął w samym środku pustyni AnzaBorrego i po raz pierwszy w całej swojej karierze wydał z siebie długi ryk zawodu i wściekłości.
       Lloydowi, Kathleen i Franklinowi, oczekującym na tylnym siedzeniu rozgrzanego wozu patrolowego, wydawało się, że Tony Express i John Tępy Nóż po prostu obeszli obu funkcjonariuszy Patrolu Drogowego i zostawili ich stojących na poboczu szosy.
       John Tępy Nóż pochylił się z uśmiechem do okienka po stronie kierowcy.
        Jak pan sądzi, czy potrafi pan doprowadzić ten samochód z powrotem na parking z przyczepami?  zapytał Lloyda.  Potem mógłby pan zabrać swój wóz i ruszyć w dalszą drogę.
       Lloyd wskazał oczyma Jima Griglaka i Rica Mu?oza.
        A co z tymi dwoma? Raczej nie będą stać i machać chusteczkami, gdy będziemy odjeżdżać ich radiowozem?
       John Tępy Nóż, niezrażony, nie przestał się uśmiechać.
        Przez najbliższą godzinę ci dwaj będą żyli w innym tempie niż my wszyscy. Do czasu gdy odzyskają normalną percepcję, nas już tu dawno nie będzie.
        Jak pan tego dokonał?  zapytała zdumiona Kathleen.
        Zapewne słyszała pani o Yaqui i ich umiejętności zmiany percepcji. To, co zrobiłem z naszymi przyjaciółmi z Patrolu Drogowego, to bardzo podobna procedura, wcale nie taka niezwykła ani trudna do wykonania.
       Lloyd długo przyglądał się niepewnie Jimowi Griglakowi i Ricowi Munozowi, nim wreszcie otworzył samochód i wysiadł. Obaj policjanci pozostali na swoich miejscach, nawet nie odwróciwszy głów.
        To niewiarygodne  powiedział Lloyd do Johna Tępego Noża.  To najbardziej niesamowita rzecz, jaką kiedykolwiek widziałem.
        A jak pan myśli, w jaki sposób Szalony Koń zdołał zajść z flanki generała Custera?  zapytał John Tępy Nóż.  Iluż to naocznych świadków twierdziło, że w jednej chwili Siuksowie byli na swoich miejscach, a w następnej już ich nie widziano. Ale oczywiście tam byli. Tylko po prostu Custer nie mógł ich zobaczyć. Lloyd usiadł za kierownicą.
        Podwieźć was  zapytał Johna Tępego Noża  czy wrócicie tą samą drogą, którą przybyliście?
        Dziękuję, chętnie się przejadę  odparł John Tępy Nóż.  Mogło wam się wydawać, że zjawiliśmy się tu szybko, tymczasem jednak musieliśmy w tym upale przejść dziesięć kilometrów na piechotę.
       Tony Express ulokował się obok Lloyda, a John Tępy Nóż sztywno wsiadł za nim.
        Hej, człowieku, nie możemy włączyć syreny?  zapytał Tony Express, gdy Lloyd zapalił silnik i wykręcił.
        Nie zachowuj się jak dziecko  powiedział mu John Tępy Nóż.
       Kathleen przechyliła się przez oparcie siedzenia.
        Co teraz zrobimy?  zapytała Lloyda.  Gdy tylko ci dwaj policjanci się obudzą, z miejsca pójdą nas szukać na parkingu z przyczepami, nieprawdaż?
        Mój adwokat ma domek letniskowy przy brzegu w Del Mar  odparł Lloyd.  Zobaczę, czy przez kilka dni nie moglibyśmy z niego korzystać. Nie wydaje mi się, by Celia mogła mnie tam szukać.
        Powinniście wziąć ze sobą Tonyego  powiedział John Tępy Nóż.  Opowiedział mi o waszej walce. Zna się na magii i potrafi używać kukły tańca słońca.
        Dlaczego pan z nami nie pojedzie?  spytał go Lloyd. John Tępy Nóż potrząsnął głową.
        Mój przyjacielu, jestem za stary. Dawno już minęły dni moich przygód.
        Tony?  zapytał Lloyd. Miał poważne wątpliwości co do wzięcia na siebie odpowiedzialności za dwunastoletniego niewidomego, zwłaszcza w chwili, gdy ścigał go ktoś tak niebezpieczny jak Otto Mander.
        Pewnie, że z wami pójdę, człowieku  zgodził się Tony.  Franklin może być moim gorylem, co, Franklin?
       Franklin wyszczerzył zęby i skinął głową, choć wciąż jeszcze nie przyszedł do siebie po tym, co im się przytrafiło.
        Będę też twoimi oczyma. Ty będziesz od myślenia, a ja od patrzenia.
        Hm  odparł Tony, jak gdyby nie całkiem przekonany do tej umowy.
       Pojechali z powrotem do sklepu Tonyego, gdzie wciąż stał zaparkowany mercedes Ottona. John Tępy Nóż uścisnął im dłonie i życzył powodzenia.
        Gdybym był dużo młodszy, z chęcią pojechałbym z wami  rzekł.  Dziś mogę jedynie powtórzyć wam to, co wódz Cętkowany Wąż powiedział wojownikom Kri, gdy biali ludzie najechali na ich terytorium.
        Co to takiego?  zapytała Kathleen.
        Nie zrozumiałaby pani języka Kri, lecz w dosłownym tłumaczeniu brzmi to: Idźcie i nakopcie im zdrowo w dupę!
       Lloyd skorzystał w sklepie z telefonu, by zadzwonić do swojego adwokata, Dana Tabaresa. Lecz telefon dzwonił i dzwonił, a nikt nie podnosił słuchawki. Przez chwilę wahał się, a potem zadzwonił do Walda w restauracji.
        Waldo, to ja.
        Wszystko w porządku, panie Denman?
        W absolutnym. Ale muszę nieco zmienić swoje plany. Myślę o skorzystaniu przez kilka dni z domku letniskowego Dana Tabaresa w Del Mar. Kłopot w tym, że nie ma go w tej chwili w domu. Może mógłbyś zadzwonić do niego za jakąś godzinę i poprosić go, by zostawił klucze pod progiem, w tym samym miejscu co wtedy, kiedy Celia i ja hm, w tym samym miejscu co przedtem.
        W porządku, panie Denman, zrobi się.
       Gdy Lloyd odwiesił słuchawkę, Kathleen skorzystała z telefonu, by zadzwonić do siostry i porozmawiać z Tomem. Lloyd stał przed sklepem pośród długich cieni rzucanych przez zachodzące słońce i przyglądał się jej. Trudno byłoby się pomylić co do natury błysku, który zagościł w jej oczach, kiedy w końcu uzyskała połączenie. Lloyd odwrócił oczy i pomyślał o Celii i o dzieciach, których nigdy nie będą już mieli.
       Pojawił się Tony Express, niosący w ręku torbę sportową Adidasa, wypchaną dżinsami, koszulkami i majtkami o poszarzałym wyglądzie, które zapakował mu John Tępy Nóż. Na szyi wisiała mu zapasowa para tenisówek, na dodatek zaś wywijał włochatą i sfatygowaną kukłą tańca słońca. Oczy miał ukryte za ciemnymi okularami.
        Toczymy się stąd, człowieku?  chciał się dowiedzieć. Lloyd skinął głową.
        Tak mi się zdaje. Ale słuchaj uważnie. Jeśli zacznie się robić choć trochę niebezpiecznie, wracasz tutaj pierwszym autobusem.
        Potrafię sam zadbać o własną skórę, człowieku  Tony Express wydął wargi.  Oprócz tego mam teraz własnego goryla, no nie?
       Franklin wyszczerzył doń zęby.
        A jak!  powiedział.
       Lloyd zaś podniósł oczy ku niebu i westchnął zastanawiając się, w co też się, do cholery, wpakował.
      
Rozdział 20
       
       Waldo poczekał z zamknięciem drzwi na Angie, ostatnią z wychodzących kelnerek, i dopilnował, by bezpiecznie wsiadła do corvetty swojego chłopaka. Zaraz potem przekręcił klucz w drzwiach, zaryglował je i odwrócił wywieszkę American Express z napisem: Zamknięte. Z powrotem przeszedł przez ciemną restaurację pomiędzy stołami nakrytymi świeżymi serwetkami i miękko połyskującymi sztućcami i otworzył rozsuwane drzwi, prowadzące na balkon.
       Wokół niego migotały w ciepłych podmuchach nocy światełka La Jolla, a morze szumiało i fosforyzowało, uderzając o skały zatoczki. Udało mu się ocalić trzecią część butelki Barossa Yalley Cabernet Sauvignon przed towarzystwem starszych pań, które stały się zbyt rozchichotane, by mocją dokończyć, toteż nalał sobie kieliszek, oparł się o drewnianą poręcz i głęboko odetchnął oceanicznym powietrzem.
       Chociaż nigdy by się nie ośmielił uzurpować sobie władzy Lloyda, zaczynał sobie cenić odpowiedzialność i satysfakcję płynącą z samodzielnego prowadzenia Bazy Rybnej. Udało mu się utrzymać lokal pełen życia i ruchu, dał też Louisowi wolną rękę w eksperymentowaniu z tuzinem nowych dań rybnych, z których przynajmniej jedno, skarp w ostrygach, odniosło wyraźny sukces.
       Stał się także o wiele weselszy i bardziej towarzyski, a w miarę jak rosła jego pewność siebie, francuski akcent stawał się coraz mniej przesadzony  aż, jak zauważył Louis, praktycznie rzecz biorąc Waldo zaczął mówić po angielsku.
       Pociągnął łyczek caberneta i posmakował go na języku. Nie był dostatecznie ochłodzony, lecz nie miało to znaczenia. Za bardzo cieszył się tą piękną nocą.
       Zaledwie kilka minut stał na balkonie, gdy uświadomił sobie, że mewy krzyczą. Nigdy przedtem nie słyszał, by krzyczały po zmroku. Wyczuwał zakłócenia w powiewach wiatru i niepokój w kipieli przyboju. Wyprostował się i jął nasłuchiwać, pewny, iż ktoś woła go po imieniu.
        Waldo, nie biegaj za daleko; nie biegaj za szybko. Dziadek już idzie, Waldo, dziadek już idzie!
        Dziadku?  zapytał na głos. Potem potrząsnął głową i uśmiechnął się z własnej głupoty. Musi być rzeczywiście zmęczony, jeśli wyobraża sobie, że słyszy własnego dziadka.
        Dopij wino, pozamykaj lokal na noc i idź się przespać  powiedział sam do siebie, próbując upodobnić swój głos do głosu dziadka.
       Odwrócił się i aż krzyknął zaskoczony. Potem potrząsnął głową. W ciemnym końcu balkonu stała czarna postać o bladej twarzy i w ciemnych okularach. Stała bez ruchu, przyglądając mu się w milczeniu.
        Kim jeste§?!  wykrzyknął Waldo przez ściśnięte gardło.  To prywatna własność. Prywatna restauracja. Obcym wstęp wzbroniony.
       Postać zrobiła krok do przodu i padło na nią przyćmione światło, które świeciło z restauracji przez wpółotwarte drzwi kuchenne.
        Nawet narzeczonej właściciela?  rzekła z uśmiechem na ziemistych wargach.
       Waldo zadrżał i wydał z siebie przedziwny nosowy dźwięk, który brzmiał niczym hnajach! Postać postąpiła jeszcze bliżej, tak że Waldo zobaczył w jej szkłach swe odbicie, w powietrzu zaś rozszedł się mocny zapach rozgrzanego metalu.
        Szukam Lloyda  powiedziała bardzo spokojnie.
       Z przerażenia Waldo ledwie oddychał i czuł, jak jego serce to pędzi przed siebie na oślep, to znów tonie niczym miłośnik surfingu próbujący wypłynąć poza fale przyboju.
        Prześladuje mnie pani w koszmarach  powiedział jej.  Teraz śpię, a pani przyszła z mojego snu. Pani musi stąd odejść.
        Waldo  nalegała Celia  szukam Lloyda. Muszę go znaleźć, zanim będzie za późno.
       Zbliżyła się o ułamek centymetra. Waldo krzyknął i podniósł rękę w obronnym geście.
        Musisz stąd odejść! Jesteś całkiem nieżywa!  Cofając się potknął się o jedno z krzeseł i aby nie upaść, musiał schwycić się drewnianej poręczy.  Idź precz! Idź precz!
        Jak mogę być nieżywa, Wałdo, jeśli widzisz mnie tu przed sobą na własne oczy?
       Waldo wycofał się aż na sam skraj balkonu i jego plecy oparły się o barierkę. Rzucił za siebie szybkie spojrzenie i zobaczył tylko długi spad aż do betonowej ścieżki na dole.
        Boże, dopomóż mi! Boże, dopomóż!  wymamrotał. Celia odepchnęła na bok krzesło, które Waldo przewrócił, i ruszyła za nim. Zapach rozgrzanego metalu stał się jeszcze bardziej przenikliwy i Waldo począł kasłać.
        Czego chcesz?  zapytał.  Czego chcesz ode mnie? Jesteś martwa, czego ty możesz chcieć?
        Waldo, nie jestem martwa. To przecież ja, Celia.
        Ależ ty jesteś gorąca! Czuję to! Jesteś gorąca!
        Waldo, moje doczesne szczątki spłonęły, lecz moja dusza przeżyła. Nie musisz się o nią martwić. To w dalszym ciągu ja, wciąż ta sama Celia!
        Nie dotykaj mnie!  wrzasnął Waldo.
        Nie mam zamiaru cię dotykać.
        To czego chcesz?
       Celia zdjęła ciemne okulary. W półmroku jej oczy wydały się Waldowi niezwykle ciemne. Bardziej jamy niż oczy. Otwory. Poczuł, że mógłby przez nie zajrzeć prosto w czeluść jej głowy.
        Waldo muszę tylko dowiedzieć się, gdzie jest Lloyd, to wszystko.
        Nie ma go w domu?  zapytał Waldo.
        Czy bierzesz mnie za idiotkę, Waldo? Obydwoje wiemy, że dom się spalił.
        Hm, nie wiedziałem  odparł Waldo.  Nic mi o tym nie mówił.
        Prowadzisz restaurację. Stoisz na straży radości i dumy jego życia. Musisz wiedzieć, gdzie on jest.
        Pani Williams przysięgam nie mam pojęcia. Celia odpięła rękawiczkę i zsunęła ją z dłoni. Schowała ją do kieszeni prochowca. Potem bez żadnego ostrzeżenia chwyciła Walda za rękę i ścisnęła ją mocno.
        Ejże!  wykrzyknął Waldo i szarpnął gwałtownie ręką, by się uwolnić. Lecz Celia nie ustępowała, jej palce zaś nie tylko trzymały mocno, ale i paliły żywym ogniem.
        Ejże, ty jesteś gorąca, parzysz mi rękę!  krzyczał Waldo.  Zostaw mnie, idź precz!
        Gdzie jest Lloyd, Waldo? Muszę to wiedzieć!
        Nie wiem, gdzie on jest. Przysięgam! Wyjechał i nie powiedział mi dokąd! Zrobił to celowo, na wypadek gdyby ktoś się dopytywał. Nie wiedziałem, że to ma być pani!
        Waldo nie wierzę w ani jedno twoje słowo. Lloyd jest bardzo ostrożnym człowiekiem, który nic nie pozostawia przypadkowi. Nie pozostawia przypadkowi swej restauracji, nie pozostawia przypadkowi swego domu, nie pozostawia przypadkowi swego życia. Lecz oto rzecz trudna do przewidzenia, Waldo. Oto odrobina improwizacji. Jeśli nie powiesz mi, gdzie on jest, mam zamiar cię spalić.
       Dysząc Waldo usiłował wyrwać rękę z uścisku Celii, lecz nagle jej palce zajaśniały takim ogniem, że przepaliły skórę, mięśnie oraz ścięgna i spoiły ich dłonie. Waldo krzyknął z bólu i padł na kolana, lecz w dalszym ciągu nie mógł się wyrwać. Boże, gdybym się uwolnił, to tylko wyrywając sobie ramię!
        Nie! Nie! Nie!  krzyczał, lecz wówczas Celia wolną ręką odpięła guziki płaszcza i ukazała się naga, ziemistoskóra, cuchnąca stopioną cyną. Obłoczek metalicznego dymu podniósł się spod wylotów jej płaszcza.
        Powiedz mi, gdzie on jest, Waldo  nalegała Celia.  Ja muszę wiedzieć!
        Nie wiem, ja nic nie wiem. Przysięgam na Boga, że nie wiem!
       Lecz wtedy Celia ściągnęła zębami rękawiczkę z lewej ręki i położyła gołą dłoń na czubku łysiejącej głowy Walda. Rozległ się wściekły syk, łysina wzdęła się rumieńcem i pokryła pęcherzami. Spomiędzy palców Celii wydobył się dym, Waldo zaś wydał rozpaczliwy okrzyk agonii i lęku.
       Celia położyła temu kres w jednej chwili. Naciskając wtopionymi głęboko w wierzchołek jego głowy palcami, tak że Waldo nie mógł jej się wyrwać bez uniknięcia oskalpowania, rozpłaszczyła jego twarz na swym nagim brzuchu. To stłumiło jego wycie na jakieś dwie, trzy sekundy. Pomiędzy piersiami Celii zakłębił się dym z płonącej twarzy Walda, ona zaś wciągnęła go w nozdrza z lubieżnym zadowoleniem.
        Czyż nie pragnąłeś zrobić tego ze mną, odkąd ujrzałeś mnie po raz pierwszy?  urągała mu.
       Potem jęła pocierać jego twarzą w dół i w górę swego brzucha i pomiędzy udami, on zaś trząsł się i dygotał we wszechogarniającej agonii. Było to jak pocieranie twarzą o płytę elektrycznej kuchenki. Z każdym pociągnięciem odrywało się coraz więcej pasemek spalonej skóry. Czuł, jak przypieka się jego nos. Policzki nieledwie zdawały się roztapiać jak wosk. Lecz Celia tarła i tarła, póki nos Walda nie począł szczękać niczym kościany spust karabinu.
       Ledwie mógł mówić. Twarz miał odartą ze skóry i pokrytą pęcherzami i nikt by go już nie rozpoznał, ani teraz, ani potem. Oczy wybałuszały się z zaczerwienionych oczodołów, nos był zaledwie skrętem spieczonej chrząstki z dwiema ogromnymi dziurami, wargi zaś spuchły do trzykrotnie większych rozmiarów. Dygotał w szoku, lecz Celia w dalszym ciągu go nie puszczała.
        Posłuchaj mnie, Waldo! Muszę dowiedzieć się, gdzie on jest!
       Poczęła znów przyciągać jego twarz do siebie, lecz Waldo
       podniósł dłoń, by ją powstrzymać. Jego palce zaskwierczały w zetknięciu z potwornym żarem jej ud, lecz zbyt wiele już przeszedł, by móc jeszcze krzyczeć.
        D domek letniskowy. Domek letniskowy Dana Tabaresa. W Del Mar.
        Dziękuję, Waldo  odrzekła Celia.  Dlaczego nie powiedziałeś mi tego od razu? Mogłeś sobie oszczędzić tylu cierpień!
       Waldo spróbował wstać, lecz za bardzo się trząsł. Celia stała przypatrując mu się, jej płaszcz zaś łagodnie trzepotał na nagim ciele, a skóra leciutko dymiła niczym metalowa brytfanna.
        Wiesz, jaki z tobą kłopot, Waldo?  spytała go Celia, choć prawdopodobnie nie mógł jej słyszeć.  Byłeś zawsze zbyt lojalny. Człowiek taki jak Lloyd potrzebuje ludzi, którzy kwestionowaliby jego władzę. Ludzi, którzy by go drażnili, którzy by go denerwowali. Człowiekowi takiemu jak Lloyd nie należy zbytnio ułatwiać życia. Inaczej cię wykorzysta i jeszcze zapomni za to zapłacić.
       Z niemym uporem, pochylając głowę niczym raniony hipopotam, Waldo przesuwał się na kolanach w jej kierunku. Zrobiła jeden krok w tył, potem drugi i wreszcie trzeci.
        Zabiję cię  zabuczał Waldo przez groteskowo rozdęte wargi.  Przysięgam na Boga, że cię zabiję!
       Odepchnął na bok jedno z krzeseł, potem przewrócił stół.
        Czymkolwiek jesteś, mam zamiar cię zabić! Spróbował się podnieść, potknął się i całym ciężarem runął na nią. Zwaliła się na wznak i tam, gdzie jej dłoń dotknęła desek podłogi, wypaliła w drewnie czarne i gorzko pachnące odciski palców.
        Zabiję cię!  powtórzył Waldo i uniósł wysoko nad głowę obydwie pięści, gotów spuścić je na jej twarz; kiedyś widział, jak jego ojciec zabijał w ten sposób wściekłego psa.
       Lecz Celia przywarła doń ramionami oraz udami i powiedziała dziko:
        Śmiało, Waldo! Być może od początku było nam przeznaczone się pokochać! Takim specjalnym rodzajem miłości, co? Naprawdę gorącym!
       Przycisnęła jego pokrytą pęcherzami twarz do swych nagich piersi, po czym zapaliła go niczym fajerwerk. Zawył, skręcił się i zaskrobał palcami o podłogę w poszukiwaniu czegokolwiek, co pozwoliłoby mu uciec. Zabębnił nogami o deski balkonu.
        Ratunku! Pomóżcie mi!
       Lecz płomienie trawiły go tak szybko, jak gdyby odlany był ze stearyny.
       Ból stał się tak nieznośny, że jakimś cudem udało mu się podnieść znów na kolana, a potem na nogi. Od stóp do głów spowijały go płomienie. Buty skwierczały i pryskały palącą się pastą.
       Stanął przy poręczy, gdzie wiatr znad oceanu rozdmuchał na nim płomienie, które aż zaskowytały. Ból, w pierwszej chwili niewyobrażalny, począł się zmniejszać i wkrótce Waldo poczuł, że może tu stać w płomieniach, bynajmniej nie umierając. Mewy krzyczały, choć panowała ciemność. Był pewien, że słyszy głos dziadka z czasów, gdy razem spacerowali nad brzegiem morza.
        Nie przejmuj się, chłopcze. Wcale się nie bój. Teraz i ty potrafisz latać.
       Płonąc wdrapał się na otaczającą balkon drewnianą barierkę i przez chwilę balansował na niej, podczas gdy płomienie rozpościerały się za nim na kształt monstrualnej peleryny. Otworzył usta, by zawołać dziadka, i spomiędzy warg trysnął mu ogień. Poczuł się, jak gdyby płonął zarówno od zewnątrz, jak i od środka.
        Potrafisz latać, Waldo. Potrafisz latać.
       No i poleciał. Coraz dalej i dalej w ciemność, piętnaście ognistych metrów, póki z piorunowym hukiem płomienia i sykiem pary nie wylądował w wannie do masaży wodnych, znajdującej się o piętro niżej. Wannę zajmowali ortodonta o owłosionej piersi oraz rudowłosa kobieta, która nie była jego żoną. Właśnie z rozkoszą słuchali musujących w wannie bąbelków oraz nagrania Szóstej symfonii Beethovena, gdy płomienne pojawienie się Walda wyznaczyło moment, w którym jednocześnie i w mgnieniu oka małżeństwo ortodonty, jego romans, praktyka lekarska i zdrowie psychicznie legły w gruzach.
       Piętro wyżej Celia przysłuchiwała się ich krzykom zgrozy i mamrotaniem. Potem zapięła rękawiczki i przez salę jadalną wyszła z restauracji. Przy krawężniku czekał na nią z zapalonym silnikiem mercedes 380SL o masce upstrzonej brudem i ptasimi odchodami. Za kierownicą, z ustami zasznurowanymi i dziwacznie wydętymi policzkami, siedział Otto.
        Del Mar  powiedziała Celia.  Ukrywają się w domku letniskowym jego adwokata. Wskażę ci drogę.
       Otto skinął głową, nie odzywając się ani słowem.
        Nic ci nie jest?  spytała go Celia.
       Otto znów skinął głową, po czym otworzył usta. Na języku kłębiło mu się dwadzieścia do trzydziestu błyszczących zielonoczarnych much plujek. Wszystkie były żywe, wszystkie próbowały się uwolnić, lecz ślina trzymała je na języku. Otto ponownie zamknął usta, po czym wyssał owady, pogryzł i połknął.
       Po drodze do Del Mar Celia mówiła bardzo niewiele, jeśli nie liczyć: To tu, Zwolnij oraz Uważaj na skrzyżowanie. Zaczynała zdawać sobie sprawę, że być może samospalenie zmieniło ją bardziej, niż sądziła i bardziej, niż wynikałoby to z Ottonowych obietnic. Wiedziała, że lubi Walda nieomal go kocha. Jednak nie czuła wyrzutów sumienia, spalając mu twarz. Nie czuła żalu, kiedy płonąc skoczył z balkonu. W istocie czuła coś niepokojącego i niebezpiecznego przyjemność nieomal seksualnej natury będąc świadkiem przedśmiertnych konwulsji innej istoty ludzkiej.
       Włożyła rękę pod płaszcz i wsunęła sobie dłoń między nogi. Wilgoć i ogień. Rozkosz i śmierć. Nie mogła już się doczekać odnalezienia Lloyda. Nie mogła się doczekać chwili, gdy go obejmie. Zadrżała na myśl o tym, co będą robić w noc przesilenia, gdy rok się będzie odmieniać, ognie płonąć i odrodzi się rasa panów.
       Otto zerknął na nią kątem oka.
        Was machst du, Celia?  zapytał.
        Myślę. To wszystko.
        Spaliłaś Slonimskyego?
        Tak  odpowiedziała szeptem.
       Otto grzbietem zwiędłej dłoni obtarł z warg resztki muszych skrzydełek.
        Tyle co do Żydów  zauważył.  Raz pozwoliliśmy im uciec. Drugi raz im się to nie uda.
       
       Lloydowi udało się ustawić sfatygowaną antenę telewizyjną tak, by mogli obejrzeć nocne wiadomości. Przez większość programu twarz chińskiej prezenterki była intensywnie niebieska, z wijącym się zielonym wąsikiem, lecz potrzebowali jedynie zrozumiałego dźwięku.
        funkcjonariusze Patrolu Drogowego zmuszeni byli dziś wieczorem przejść na piechotę dziesięć kilometrów przez Pustynny Park Stanowy AnzaBorrego, gdy ich wóz pożyczyli sobie dwaj mężczyźni i kobieta, zaaresztowani na podstawie oskarżenia o kradzież samochodu. Podejrzani opanowali pojazd Patrolu Drogowego, gdy funkcjonariusze na chwilę opuścili go celem przesłuchania dwóch autostopowiczów, i wykorzystali w celu powrotu na miejsce, gdzie zaparkowany był mercedes, który pierwotnie był powodem oskarżenia o kradzież
        Autostopowicze!  parsknął Tony Express pogardliwie.  W dzisiejszych czasach nawet gliny nie mówią prawdy!
        A spodziewałeś się, że co powiedzą?  zapytał Lloyd.  Zatrzymaliśmy się, by pogadać z tymi dwoma Indianami Pechanga, jednym trzynasto, a drugim siedemdziesięcioletnim, gdyż wyprzedzili nas idąc piechotą, podczas gdy my jechaliśmy z prędkością dziewięćdziesięciu kilometrów na godzinę. A dajże tym biedakom spokój!
       Urządzili się w domku Dana Tabaresa tak wygodnie, jak tylko się dało. Była to jedna z zaniedbanych nadbrzeżnych posesji, połączonych zapuszczoną boczną uliczką, na którą wychodziły zaplecza restauracji, sklepów i warsztatów samochodowych. Większość domków letniskowych należała do położonych daleko od morza hoteli, które się przechwalały, że dysponują czymś dla gości lubiących wypoczywać nad oceanem, lub do biznesmenów z centrum San Diego, którzy tak jak Dań Tabares zabierali tu gromady mężczyzn w średnim wieku na weekendy poświęcone łowieniu ryb oraz millerowskiemu piciu i drwieniu z miejscowych dojrzałych piękności.
       Wielki, przesycony zapachem wilgoci salon umeblowany był sofami z pomalowanej na biało wikliny, wyściełanymi poduszkami z gąbki w bambusowe wzorki, i miał nieprzyjemne górne oświetlenie, w którym wszyscy wydawali się o wiele bardziej zmęczeni niż w rzeczywistości. Kuchnia, utrzymana w kolorach brązowym i pomarańczowym, chełpiła się brudną kuchenką mikrofalową, elektrycznym otwieraczem do konserw inkrustowanym pociemniałym przez wieki sosem pomidorowym i staroświecką lodówką, zawierającą dwie butelki zwietrzałej wody sodowej oraz jakąś musującą substancję koloru khaki, która w swym poprzednim wcieleniu była prawdopodobnie kawałkiem wątrobianki.
       Gdy tylko przyjechali, Lloyd i Kathleen udali się do najbliższego całonocnego sklepu kupić chleb, bekon, świeże jarzyny, brzoskwinie, pączki, herbatniki, kawę, tonik, czekoladę, butelkę wódki i whisky oraz inne produkty niezbędne do cywilizowanego życia.
       W domku letniskowym nie było ani jednej rzeczy, która nie sprawiałaby wrażenia skazanej na wygnanie z głównej siedziby Dana Tabaresa, poczynając od popielniczki, a kończąc na podartym plakacie agencji handlu nieruchomościami, reklamującym tereny pod zabudowę Rancho Jamul: Twoje miejsce w tym kraju (widok obecny). Dwa pokoje ze składanymi łóżkami były małe i nieprzytulne. Sypialnia główna pomalowana była na krzykliwy fiolet, nad łóżkiem zaś wisiała tandetna reprodukcja malowidła przedstawiającego dziewczynę w kapeluszu z szerokim rondem, stojącą nad brzegiem morskim, z podwiewaną do góry sukienką, tak że widać było jej goły tyłek.
       Kathleen wyszła przed dom na ułożony z desek chodnik. Pół tuzina drewnianych stopni wiodło stąd na plażę. Przez chwilę stała, przysłuchując się uderzeniom fal.
       Po wiadomościach Lloyd przyłączył się do niej.
        Mam nadzieję, że ci funkcjonariusze Patrolu Drogowego nie mają przez to zbyt wielu kłopotów  rzekł.
        Choćby i mieli, wszystko mi jedno  odparła Kathleen. Wiatr rozwiewał jej włosy.  Ten gruby był nieznośny, a ten młody zwyczajnie głupi.
        Przynieść ci świeżego drinka?  zapytał Lloyd. Potrząsnęła głową.
        Zaraz wchodzę do środka. Ocean zawsze napawa mnie lękiem. Ryczy jak głodne niedźwiedzie.
        Może powinnaś się trochę przespać?  zasugerował Lloyd.  Posłałem ci łóżko.
        A gdzie w takim razie ty będziesz spał?
        Na jednej z kanap. Potrząsnęła głową.
        Te kanapy są obrzydliwe. Cuchną piwem. Jestem pewna, że ty i ja możemy się wyspać w jednym łóżku, nie czyniąc przy tym nic niemoralnego.
       Lloyd uśmiechnął się i przełknął whisky.
        To zależy od tego, co uważasz za niemoralne.
        Łatwo przekonasz się na własnej skórze.
       Przez chwilę jeszcze stali na dworze kończąc drinki, zanim wrócili do środka. Tony Express wziął prysznic, umył zęby i złożywszy schludnie ciemne okulary na nocnym stoliku, leżał już w łóżku. Jego białe jak mleko oczy wpatrywały się w sufit, a ręce były skrzyżowane na piersi.
       Lloyd usiadł na brzeżku jego łóżka.
        Czy nigdy nie modlisz się przed snem?  zapytał.
        Nigdy  odparł Tony Express.  To dobre dla ptaków, człowieku.
        Byłbyś zdumiony, jak często to pomaga, nawet, jeśli w to nie wierzysz.
        Cóż, może i jestem gotowy na wszystko, człowieku, ale nie aż do tego stopnia.
        Czy twój dziadek kiedykolwiek ci czytał?
        John Tępy Nóż? Człowieku, on nie umie czytać. Ale zna kilka całkiem niezłych historii o dawnych czasach, zanim jeszcze długie noże i inne obleśne blade twarze ukradły nasz kraj, zabrały nam nasze kobiety i zamieniły nasze święte miejsca w supermarkety. Lloyd uśmiechnął się.
        A co do ciebie mówi, zanim zgasi światło?
        Mówi zawsze: Nie mam pojęcia, po jaką cholerę to robię, przecież i tak tego nie widzisz.
       Lloyd wyciągnął dłoń i ujął Tonyego Expressa za rękę.
        Niezły z ciebie numer, wiesz o tym?
        Tak, człowieku, wiem o tym.
       Zgasiwszy tanią lampkę nocną, Lloyd zostawił Tonyego Expressa samego i poszedł zobaczyć, co słychać u Franklina, który leżał na łóżku ubrany od stóp do głów i wyglądał na bardzo spiętego.
        Wszystko w porządku?  zainteresował się Lloyd.
        Chyba tak. Czuję się dziwnie, to wszystko. Jestem jakiś rozdrażniony. Nie przywykłem, żeby być wolny.
        Będziesz miał na to dość czasu. Na pewno nie chcesz wrócić do Ottona i Helmwige? A może chcesz?
        Sam nie wiem. W dalszym ciągu nie czuję się w porządku.
        A co byś chciał, żebym cię przykuł do łóżka łańcuchem?
       Franklin zerknął na niego, a potem odparł chrapliwie:
        Nie. To już nigdy się nie powtórzy. To było wtedy, kiedy nie miałem nazwiska, a oni kazali mi wierzyć, że wszystko, co złego zdarzyło się na świecie, było winą mojego ojca, ponieważ wyhodował go Josef Mengele. A skoro było winą mojego ojca, to tym samym i moją.  Przerwał na chwilę, po czym dodał:  W dalszym ciągu trudno mi uwierzyć, że tak nie jest.
        Co sprawiło, że zmieniłeś na ten temat zdanie? Co spowodowało, że zdecydowałeś się uciec?
        Coś, co podsłuchałem z pańskiej rozmowy z Ottonem, gdy po raz pierwszy przyszedł pan do domu. On powiedział, że nie jestem nawet osobą, i usłyszałem przez okno, jak odpowiada pan z gniewem: A czym, do cholery, jest, dwiema porcjami jaja na twardo?
       Lloyd nie mógł powstrzymać się od śmiechu, lecz Franklin był śmiertelnie poważny. W oczach miał łzy.
        Wtedy pierwszy raz ktoś powiedział, że jestem osobą, i pogniewał się na Ottona za to, że mówił, iż nie jestem.
        W porządku, dwie porcje  odrzekł Lloyd.  Najwyższy czas trochę pospać.
        Wie pan co?  powiedział Franklin.  Nigdy nie znałem swojego ojca, choć Helmwige pokazywała mi kilka zdjęć zrobionych po wojnie w Nowym Orleanie tuż po przyjeździe do Ameryki. Nie widziałem też nigdy swojej matki. Otto musiał kogoś wybrać. Nie wiem nawet kogo ani w jaki sposób.
        Nie miałeś przy sobie ojca, kiedy byłeś mały? Franklin potrząsnął głową.
        Podobnie jak matki. Nigdy nawet nie widziałem jej zdjęcia.
       Lloyd nie znalazł słów, by na to odpowiedzieć. Zdążył już się przekonać, że Otto jest zimnokrwistym draniem, że zdolny jest do wszystkiego, by doprowadzić do narodzin swej rasy panów. Lecz sposób, w jaki zaaranżował poczęcie i wychowanie Franklina  nie dlatego, by chciał, ale dlatego, że tak zarządził Führer  sięgał poza granice wszelkiego ludzkiego okrucieństwa, jakie Lloyd mógł sobie wyobrazić. Sama myśl o dzieciństwie Franklina była wręcz nie do zniesienia  bezimiennym, pozbawionym miłości, pełnym bicia i wykorzystywania seksualnego. Fakt, że w jakiś sposób udało mu się przeżyć z nietkniętą psychiką, był cudem zasługującym na wszelkie modlitwy, nawet Tonyego Expressa.
        Wie pan  rzekł Franklin  jak się wtedy bawiłem? Nie będzie się pan śmiać, prawda?
        Oczywiście, że nie. Powiedz.
        Bawiłem się, że mama i tata z serialu Flicka to moi prawdziwi rodzice. Gdy tylko pojawiali się w telewizji, wyłączałem fonię i rozmawiałem z nimi.
       Lloyd położył Franklinowi rękę na ramieniu.
        Całe mnóstwo dzieciaków robi to samo, Franklin. Podobnie jak całe mnóstwo dorosłych.
       Nagle przeniósł się w krainę własnego dzieciństwa, gdy leżał na brzuchu na wyleniałym brązowym dywanie przed czarnobiałym telewizorem, oglądając galopującego po ekranie Duncana Renaldo. Adios, amigos, do zobaczenia wkrótce!
       
       Zamknął za sobą drzwi do pokoju Franklina i wrócił do salonu. W programie nocnym szedł jakiś stary film; zgasił telewizor. Kathleen była już w sypialni: drzwi zostawiła otwarte na oścież, paliło się światło. Dochodził też zapach żelu do mycia się pod prysznicem. Podszedł do drzwi i zapukał.
        Napijesz się przed snem?
        Chętnie. Jeśli chcesz, możesz już wejść.
       Z wahaniem uchylił drzwi i wszedł do środka. Poszwy były odchylone, poduszki wstrząśnięte. Kathleen stała przy umywalce w łazience, piorąc rajstopy. Miała na sobie pasiastą koszulę męską, którą znalazła, w szafie Dana Tabaresa.
        To mi przypomina pewien stary film z Clarkiem Gableem  rzekł Lloyd.  Na pewno nie masz nic przeciwko temu,, byśmy spali razem?
       Powiesiła rajstopy na drucianym wieszaku i weszła do sypialni.
        To bardzo po dżentelmeńsku z twojej strony. Ale czy nie jesteś trochę .zbyt pewny siebie?
        Co przez to rozumiesz?
        Czy nie jesteś trochę zbyt pewny siebie przyjmując, że mogłabym choćby pomyśleć o czymkolwiek innym poza spaniem?
       Lloyd usiadł na brzegu łóżka i ściągnął buty.
        Przepraszam. Nie chciałem, żeby to zabrzmiało w ten sposób. Zdaje się, jestem po prostu zmęczony.
       Przemaszerował przez pokój do malutkiej łazienki i wszedł do wyłożonego różowymi kafelkami kojca prysznica. Odkręcił kurek i pozwolił, by przez długą chwilę woda tryskała prosto na jego twarz. W Bogu nadzieja, że uda mu się doprowadzić tę rzecz do końca i że kiedy nadejdzie ku temu odpowiedni czas, będzie wiedział, jak sobie poradzić z Ottonem i Helmwige.
       Jeszcze więcej dałby za to, by wiedzieć, jak ma sobie poradzić z Celią.
       Wytarł się i ubrał w przepastne białe szorty oraz koszulkę bez rękawów z napisem głoszącym: Włoskie Stowarzyszenia Ojców i Matek. Nim wrócił do sypialni, rozsiewając wokół siebie zapach pasty do zębów, Kathleen leżała już w łóżku, czytając wiekowy egzemplarz Readers Digest. Ułożył się obok niej. Była ciepła i poczuł zaskoczenie widząc, jak to przyjemnie znów położyć się u boku kobiety.
        Dobre?  zapytał, skinąwszy w kierunku magazynu. Potrząsnęła głową.
        Tak sobie. Jak to pilot po katastrofie samolotu czołgał się piętnaście kilometrów z urwaną nogą.
       Złożył głowę na poduszce i przyjrzał się jej z uwagą.
        Naprawdę jesteś taka twarda, czy tylko chcesz na mnie sprawić takie wrażenie?
       Złożyła Readers Digest i pozwoliła, by spadł na podłogę.
        Przez dwanaście lat żyłam z człowiekiem, co do którego nie miałam pewności, czy go kocham. Potem go straciłam. Opłakałam to, oczywiście, choć nie jestem pewna dlaczego. Być może płakałam nie nad nim, lecz nad sobą. Nad tymi wszystkimi latami, które mogłyby być lepsze, a nie były. Być może potrzeba było aż śmierci Mikea, by mnie obudzić.
        Masz jeszcze Toma  rzekł Lloyd. Kathleen skinęła głową.
        Tak, masz rację, i nie wyrzekłabym się go za nic w świecie. Lecz gdybym nie spotkała Mikea, Tom nigdy by się nie narodził. Miałabym jakieś inne dziecko z kimś innym.
        Nie wiem, czy wolno tak myśleć  odparł Lloyd.
        Cóż, może i nie  odrzekła śledząc palcem niewidzialny wzór na kołdrze.  Ale każdy ma prawo trochę sobie pogdybać, nie uważasz?
        Chyba tak.
       Lloyd zgasił światło i sypialnia zatonęła w ciemnościach. Kathleen pochyliła się nad nim i pocałowała go w policzek.
        Przyjemnych snów  powiedziała.
       Był więcej niż świadomy ciężaru i ciepła jej piersi pod koszulą, lecz nawet nie próbował dopuścić do siebie myśli, by się z nią wiązać. Nie teraz, nie kiedy miał na głowie takie kłopoty.
        Dobranoc  odparł i odwrócił się na drugi bok.
       Przez dłuższy czas nie zasypiał, leżąc i słuchając oddychania spoczywającej obok Kathleen i niedalekich odgłosów przyboju. Cały czas myślał o wierszu, który zacytował Tony Express:
       
       O Mamo Rainey
       Drobna, cichutka,
       Śpiewaj nam o nieszczęściach 
       I o naszych smutkach;
       Opowiadaj o drogach,
       Którymi pójść nam czas.
       
       Zasnął. Śniło mu się, że Celia się weń wpatruje stojąc nad jego łóżkiem, podczas gdy z ust i oczu wydobywa jej się ogień. Śniło mu się, że Celia przysuwa się bliżej, że pochyla się nad nim, że całuje go w policzek.
       Otworzył oczy i okazało się, że to nie sen.
        Lloyd?  zapytała szeptem.
       Leżał w absolutnym bezruchu, oblany potem i zesztywniały ze strachu.
        Lloyd, to ja, Celia.
       W dalszym ciągu nie był w stanie nic odpowiedzieć ani się poruszyć. Jego umysł zwarł się mocno jak imadło, a zaciśniętych zębów nic nie byłoby w stanie rozewrzeć.
        Musisz z nami wrócić, Lloyd. To zbyt ważna sprawa. Do przesilenia jeszcze tylko jeden dzień nie może się zdarzyć nic nieprzewidzianego.
       Kathleen zamruczała coś przez sen i przewróciła się na drugi bok. Celia zerknęła na nią przez swe nieprzeniknione ciemne okulary.
        Tak szybko zdążyłeś mnie zdradzić?  zapytała. Lloyd podparł się na łokciu i odparł również szeptem:
        Odsuń się, dobrze? Stań trochę dalej. Pomówimy o tym w drugim pokoju.
       Wysunął się z łóżka tak ostrożnie, jak tylko mógł, a potem cicho otworzył drzwi sypialni i przeszedł do salonu, mając tuż za plecami Celię. Wyczuwał ten gorący, metaliczny zapach, który go przerażał. Zamknął drzwi sypialni, by nie przeszkadzać Kathleen.
        Guten Abend  usłyszał głos, gdy zapalił światło. W jednym z bambusowych foteli, ze skrzyżowanymi nogami i twarzą ocienioną rondem kapelusza, siedział Otto.  Sein Tshirt ist sehr amüsant.
        Jak nas znaleźliście?  zapytał Lloyd.  Dlaczego, do cholery, nie możecie nas zostawić w spokoju?
        Niejaki Slonimsky powiedział nam, gdzie jesteście  odparł Otto skubiąc paznokciami strzępiącą się rafię, którą związany był jego fotel.  Był w najwyższym stopniu pomocny.
        Waldo? Waldo powiedział wam, gdzie jesteśmy? Nigdy w to nie uwierzę!
       Otto wzruszył ramionami.
        Nie obeszło się bez drobnej perswazji. Niemniej jak już mówiłem okazał się w najwyższym stopniu pomocny.
        Jezu Chryste, jeśli zrobiliście coś Waldowi spotkamy się choćby w piekle!
        Mój drogi panie Denman, prawdopodobnie spotkamy się w piekle tak czy owak.
        Celio  zapytał Lloyd.  Czy Waldowi nic się nie stało?
        Waldo czuje się świetnie, kochanie. Po prostu świetnie.
        Czy są tu wszyscy?  chciał wiedzieć Otto.  Pani Kerwin? Pomiot Mengelego?
        Zabiera nas pan z powrotem do Rancho Santa Fe?
        Nie mam wyboru, panie Denman. Jutro wieczorem w Teatrze Miejskim odbędzie się wielka Transformacja. Nie mogę pozwolić, byście narazili na niebezpieczeństwo mój wielki dzień dzień, który kosztował mnie tyle lat przygotowań.
        Którą ma pan godzinę?  zapytał Lloyd.
        Trzy minuty po trzeciej  odpowiedział Otto.  Dlaczego pan pyta?
        Po prostu w porządku, wracamy z wami do Rancho Santa Fe. Nie mamy innego wyjścia, prawda? Inaczej usmażycie nas żywcem?
        Zaczyna pan nie najgorzej pojmować sytuację  uśmiechnął się Otto.
        Pozwólcie tylko tym ludziom przespać się kilka godzin  prosił Lloyd.  Przeszli wszelkiego rodzaju stresy. Czemu nie mielibyście napić się kawy? Zaraz zaparzę, jeśli macie ochotę. Pojedziemy zaraz o ósmej, co wy na to? Ale nie budźcie ich jeszcze, a zwłaszcza chłopca.
       Otto przemyślał to, po czym powiedział:
        Doskonale. Wcale się nie sprzeciwiam. Mnie samemu przydałaby się odrobina snu. Być może pan i pańska przyszła narzeczona potraficie wykorzystać ten czas na powtórne zapoznanie się ze sobą. W końcu przyszłość niedługo należeć będzie do was, nicht wahr?
       Schylił się i rozsznurował wielkie buty z czarnymi wypustkami. Następnie położył obie stopy na stoliku do kawy. Skarpetki miał zmechacone, zrobione z cienkiej szarej wełny. Wyglądały, jak gdyby od czasów wojny prał je ręcznie w hotelowych umywalkach. Zaplótł palce i zamknął oczy.
       Lloyd popatrzył na Celię, ubraną w czarny turban, ciemne okulary i prochowiec.
        I to wszystko?  zapytał.  Już śpi?
        Będzie teraz spał do siódmej  odparła.  Zasypia niemal natychmiast i śpi bardzo głęboko. Bez żadnych snów. Twierdzi, że ma to coś wspólnego z czymś, co przydarzyło mu się w czasie wojny.
        Przejdźmy do kuchni  poddał Lloyd.
       Celia poszła przodem, lecz on pilnował się, by zachować dystans. Nie mógł znieść dziwnej ziemistości jej cery.
        Napijesz się?  zapytał.  Możesz pić?
       Wzięła szklankę z suszarki obok zlewu i nalała sobie wody z kranu. Wypiła pełny haust, nie zamykając ust i obserwując go z drwiącym wyrazem twarzy. Usłyszał, jak woda ostro zawrzała w jej żołądku. Ustami i nosem poszła para. Lloydowi drżała dłoń, gdy nalewał sobie dużą whisky.
        Szkoda, że nie powiedziałaś mi, co masz zamiar zrobić  rzekł.  Być może łatwiej by mi było to znieść. Być może mógłbym to nawet zrozumieć.
        Przepraszam cię, Lloyd  odparła.  Naprawdę bardzo mi przykro. Ale zawsze byłam kobietą, która nie potrafi nic oddać bez walki. I kiedy Otto obiecał mi, że będę żyła wiecznie nigdy nie chorując, nigdy się nie starzejąc cóż, zaczęłam już odczuwać skutki stwardnienia rozsianego. Widziałam, co się stało z Jacąueline DuPre. Nie chciałam, żeby to samo było ze mną.
        I uważasz, że lepiej być salamandrą? Sądzisz, że jesteś teraz naprawdę sobą?
        To moja dusza, Lloyd. Duch twojej Celii. Jestem nią w dalszym ciągu. I dalej cię kocham. W środku jestem ta sama co zawsze.
       Lloyd żywo potrząsnął głową.
        Celii, którą znałem, nie interesowała nieśmiertelność ani rasa panów, ani pomarszczeni ze starości Niemcy jedzący insekty.
        Lloyd, to nie tak! Powinieneś słyszeć Ottona, kiedy po raz pierwszy do mnie mówił! Byłam przerażona tym, co się ze mną dzieje, a on dał mi tyle nadziei! W jednej chwili miałam przed sobą przyszłość, i to nie tylko jedną, ale tysiąc przyszłości, które mogłam dzielić z tobą!
       Lloyd przełknął whisky.
        Celio ja nie zamierzam żyć wiecznie. Nawet nie chcę żyć wiecznie. Ja chcę się ożenić, prowadzić prosperującą restaurację, mieć dwójkę dzieci i zestarzeć się z godnością Oto, czego pragnę. Nie chcę spalić się żywcem, by zostać potem jakimś hitlerowskim koszmarem.
        Jeśli nie chcesz, nie musisz żyć wiecznie  powiedziała Celia.  Ale nadal możesz mieć dziecko. W noc Transformacji, kiedy odśpiewane będą wszystkie pieśni i odmówione wszystkie słowa rytuału, znów stanę się ciałem, tak jak Helmwige. Nie ma powodu, byśmy ty i ja nie mogli zamieszkać razem, dokładnie tak jak to sobie zawsze planowaliśmy.
       Lloyd wydał z siebie sarkastyczne stęknięcie.
        O tak, z pewnością gdy ja będę robił się coraz starszy, ty wciąż pozostaniesz młoda. A przy tym będziesz mogła spalić mnie na proszek, ile razy się na mnie rozzłościsz. Już to widzę!
        Lloyd, kochanie wcale nie musi tak być.
        A więc jak ma to być? I pominąwszy już wszystko inne, jak wyglądałyby nasze dzieci? Połowa nieśmiertelnych, a połowa śmiertelnych? A jeśli tak, to która połowa?
        Ach w tym cała rzecz  powiedziała Celia.  Prawdziwa rasa panów powstanie ostatecznie z potomstwa osób takich jak ja które zostały spalone i przekształcone oraz ich ludzkich kochanków. Dzieci te będą miały jednocześnie wszystkie cechy istot nieśmiertelnych oraz ludzkich. Nie rozumiesz? Oto dlaczego Otto nie chce cię puścić przed przesileniem Pragnie, żebyśmy mieli dziecko Ja pragnę, żebyśmy mieli dziecko jedno z pierwszych z nowego, wiecznotrwałego rodu. Pradawna magia, współczesne ciało. Temu połączeniu nic się nie oprze, Lloyd.
        Cóż, heil Hitler  odparł Lloyd.
        Lloyd ty nie rozumiesz. Nasze dziecko będzie nieomal święte! Cudowna magiczna istota, która zapanuje nad całym światem!
        Tak jak cudownymi i magicznymi istotami, które miały zapanować nad całym światem, byli ci z Hitlerjugend? Co, u licha ciężkiego, zrobił z tobą ten Otto, Celio?
        Pokazał mi przyszłość!  odpaliła Celia.  Pokazał mi ten zmurszały, chory, pełen zbrodni i strachu świat takim, jaki jest naprawdę, oraz pokazał mi przyszłość!
        Doprawdy?  zaripostował Lloyd.  Cóż, jest jedna rzecz, której nie udało mu się przewidzieć, a mianowicie to, że ty i ja nigdy nie będziemy mieli dzieci. Gdyż jeśli spodziewasz się, że kiedykolwiek jeszcze cię dotknę, droga pani, to bardzo się mylisz. Nie dotknąłbym cię teraz, choćbyś była ostatnią kobietą na tej całej cholernej planecie!
       Celia na chwilę ucichła. Spuściła głowę, jak gdyby nad czymś się namyślając; nie miała oczu, które mogłyby ją wydać.
        Miałam nadzieję, że uda mi się cię przekonać  powiedziała wreszcie przez ściśnięte gardło, co sprawiło, że jej głos zabrzmiał niemal tak jak głos Celi, którą znał przedtem.
        Wierz mi  odparł Lloyd  nie ma w tym nic osobistego. Po prostu przypadkowo nie wierzę w żadne rasy panów. Podobnie jak nie wierzę w to, jakoby ludzie powinni żyć wiecznie. Cóż warte byłoby twoje życie, gdybyś nie była narażona na ryzyko jego utraty?
        Może zmienisz zdanie, kiedy dokona się Transformacja.
        Wątpię.
        Mimo to przyjdziesz, dobrze?
        Czy mam jakiś wybór?
        Odbędzie się w Teatrze Miejskim. Tysiąc jeden specjalnie zaproszonych gości. Muzyka w wykonaniu zespołu Opery San Diego.
       Lloyd zmarszczył brwi.
        Macie tysiąc gości i muzykę w wykonaniu zespołu operowego? W jaki sposób, u diabła, udało ci się to załatwić? W operze wszyscy są przekonani, że od dawna nie żyjesz.
        To nie było trudne  odparła Celia. Jakieś sześć miesięcy temu poprosiłam Dona Abramsa, kierownika produkcji, by pozwolił mi zorganizować wieczór opery postwagnerowskiej  wieczór utworów napisanych przez innych kompozytorów w hołdzie Wagnerowi. Zagrałam mu kilka fragmentów z Juniusa i oczywiście się zgodził. To coś wspaniałego, jedna z najdramatyczniej szych oper Wagnera jego arcydzieło! A jeszcze większą siłę przekonywającą miało to, że udało mi się nawet uzyskać na ten cel dofinansowanie Fundacji Grammy Fisher.
       Lecz oczywiście zespół opery jest w dalszym ciągu zupełnie nieświadomy, że ma zaśpiewać prawdziwą zaginioną operę samego Wagnera. Jedyni ludzie, którzy o tym wiedzą, to Otto, Helmwige i każde z nas, salamander. W punkcie kulminacyjnym opery, kiedy zespół śpiewa pieśń transformacji, pojawimy się na scenie.
       Gdy zabrzmi kluczowa nuta tej pieśni, wszyscy staniemy się ciałem i narodzi się rasa panów. Pomyśl o tym!
        A co wtedy zrobi tysiąc jeden zaproszonych gości? Powstanie i zaśpiewa Horst Wessel Lied?
        Lloyd, kochanie  powiedziała Celia błagalnie.  To nie są faszystowskie Niemcy z lat trzydziestych. To współczesna Kalifornia. Otto zdaje sobie z tego sprawę. On nie próbuje wskrzesić Trzeciej Rzeszy, nic z tych rzeczy. On po prostu chce, by świat przeszedł w ręce ludzi, którzy mają dość siły i zdolności, by rządzić nim tak, jak powinno się rządzić. Pragnie położyć kres cierpieniom i okrucieństwu, narkomanii i biedzie.
       Lloyd nalał sobie następnego drinka.
        Boże wszechmogący. Gdyby Wagner wiedział, co czyni!
        Ależ Wagner wiedział!
       Lloyd przyniósł stołek barowy i usiadł.
        Otto jest pewien, że nie. Celia potrząsnęła głową.
        Z początku nie wiedział. Ale w końcu to odkrył. Będąc w Wenecji, odegrał Rytuał ognia z Juniusa młodemu studentowi muzykologii nazwiskiem Guido Castelnuovo, który pomagał mu w pisaniu libretta, a dwa dni później podpalił na sobie ubranie i zginął śmiercią samobójczą. Wagner, sądząc, że student nie żyje, bardzo się tym oczywiście zasmucił. Lecz w jakiś tydzień później Guido ponownie pojawił się na placu Świętego Marka, gdy Wagner zażywał przechadzki. Był salamandrą, tak jak ja teraz. Nim spłonął, ukradł jeden z amuletów Wagnera. Teraz prosił go, żeby zagrał dla niego muzykę transformacji, by mógł się stać nieśmiertelny ciałem.
        I Wagner tę prośbę spełnił?
        Oczywiście  odpowiedziała Celia  i to ze skutkiem. Lecz Wagner był tak przerażony tym, co się stało, że wyrzucił wszystkie pozostałe amulety i poprosił o pomoc sławnego księdza jezuitę, ojca Xaviera Montiniego, który był ekspertem w sprawach pogańskich obrzędów. Wyjawił on Wagnerowi, że jedyny sposób, w jaki może zapewnić spokój duszy Guida Castelnuovo, to napisać Hymn pokutny.
       Hymn ten miał zawierać własną modlitwę Wagnera o przebaczenie oraz słynną runiczną pieśń, którą papież wysłał świętemu Augustynowi do Brytanii w 597 roku naszej ery. Augustyn potrzebował jej w celu zniszczenia nieśmiertelnych zwolenników krwiożerczego poganina zwanego Ethelfridem.
       Tak też i Wagner uczynił napisał Hymn pokutny. Potem zaprosił Guida Castelnuovo do swych apartamentów w Wenecji i tam mu go odegrał. Nikt się nigdy nie dowiedział, co się zdarzyło tej nocy, lecz nim minęła, jeden z pokoi został niemal doszczętnie strawiony przez pożar, Wagnera zaś znaleziono zmarłego na atak serca.
        Skąd ty to wszystko wiesz?  Lloyd badawczo zapytał Celię.
       Leciutko uśmiechnęła się doń ziemistymi wargami.
        Wszystko to figuruje w dziennikach i notatnikach ojca Montiniego, które znajdują się, ni mniej, ni więcej, tylko w bibliotece Uniwersytetu Bostońskiego. Wysłano je tam razem z całą stertą innej dziewiętnastowiecznej literatury jezuickiej w 1924 roku.
        W dwudziestym czwartym? A więc gdy Otto poszukiwał Juniusa w czasie wojny, w żaden sposób nie mógł ich znaleźć?
        Oczywiście, że nie. Lloyd zmrużył oczy.
        A więc nic nie wie o tym Hymnie pokutnymi
        Och, wie o nim z pewnością  powiedziała Celia.  Ale nie zdaje sobie sprawy z tego, że jest on w moim posiadaniu. Był tam, gdzie ukrył go ojciec Montini razem z resztą opery.
       Celia spiesznie zerknęła w kierunku drzwi do salonu, lecz oboje wiedzieli, że Otto w dalszym ciągu tkwi zatopiony w głębokim śnie pozbawionym marzeń.
        Dlaczego mu o tym nie powiedziałaś?  zapytał Lloyd i przez sekundę wydało mu się, że dostrzega przebłysk dawnej Celii tej, którą kiedyś kochał. Upartej, bystrej i zdecydowanej.
        Nie powiedziałam mu, ponieważ wiem, co by uczynił. Odebrałby to jako zagrożenie dla rasy panów i rękopis spalił. A ja uwielbiam Wagnera. Sam wiesz, że dla mnie spalić jedyny egzemplarz hymnu Wagnera, napisanego własną ręką mistrza, byłoby czymś absolutnie niewybaczalnym. To byłoby tak jak spalić Monę Lisę.
        A więc schowałaś go w domu w fortepianie?  zapytał Lloyd.  I po to przyszłaś tej nocy, kiedy się spaliłaś?
        Nie  odpowiedziała Celia  pierwotnie przyszłam po swój talizman salamandry. Zgubiłam go i nie wiedziałam gdzie. Otto powiedział, że muszę go mieć przy sobie w dniu ceremonii Transformacji. Pomyślałam, że mógł mi wpaść do wnętrza fortepianu, gdy chowałam w nim rękopis.
       Lloyd przez długi czas milczał.
        Coś nie w porządku?  spytała Celia.
        Na miłość boską, Celio, powiedz mi, o co tu chodzi.
        Świat stanie się miejscem, gdzie żyje się lepiej, Lloyd. Uwierz mi.
        To ty spaliłaś Sylvię?  zapytał ją. Celia odwróciła oczy.
        Nie, nie spaliłam jej.
        Sylvia miała hymn. Ty chciałaś go odzyskać. Kto inny mógłby ją spalić?
        Poszłam po niego i ona mi go oddała. Nie mam pojęcia, co się z nią stało potem!
       Lecz Lloyd nie popuszczał.
        Spaliłaś ją, Celio  powtórzył.  Osobiście zamieniłaś ją w popiół. Być może Otto ponosi odpowiedzialność za innych, lecz skoro on nie wie, że masz hymn, to spalenie Sylvii musi być twoją sprawką.
       Celia była dziwnie podniecona. Mówiła szybko, wymijająco, niczym Joan Crawford zaprzeczająca, by kiedykolwiek podniosła rękę na swoje dzieci.
        Lloyd, przysięgam nie było mi lekko. Spalić się to nie taka prosta sprawa. Czy masz pojęcie, co to znaczy wydostać się poza obręb własnego ciała w postaci samej tylko duszy i dymu? Czułam się, jakbym wchodziła do wnętrza hutniczego pieca. Ból, paniczny strach, potworne wątpliwości. Przez cały czas zastanawiałam się, po co ja to robię? Po co?
        Celio  rzekł Lloyd  gdy tylko skończy się ceremonia Transformacji i Otto mi pozwoli, odchodzę. Nie chcę więcej słyszeć o rasie panów, nie chcę więcej słyszeć o twojej nieśmiertelności. Jeśli o mnie chodzi, to skończyliśmy ze sobą w chwili, gdy potarłaś zapałkę, by się podpalić. W gruncie rzeczy koniec z nami nastąpił tego samego dnia, w którym zwróciłaś się o pomoc do Ottona zamiast do mnie. Ty mówisz mi o zaufaniu? Mój Boże! Lepiej powiedz coś o szczerości!
        Umiałbyś mnie wyleczyć ze stwardnienia rozsianego?
        Oczywiście, że bym nie umiał.
       Celia zdjęła ciemne okulary i odsłoniła oczodoły czarne niczym najgorsze wspomnienia, czarne jak wnętrze aparatu fotograficznego.
        Mógłbyś być ze mną, wiesz o tym. Byłoby wspaniale, gdybyśmy byli razem.
        Już ci mówiłem, Celio. Nie pragnę żyć wiecznie. Nie jestem aż tak cholernie pyszny. Ani tak cholernie ważny. Rozumiesz? Ważny w obliczu ogólnego schematu wszechrzeczy.
        Znajdą się takich całe setki.
        Chyba nie zaproszona przez was widownia?
        A czemuż by nie?
        Macie zamiar namówić tysiąc ludzi, by się spalili? Jezus, Celio, wiedziałem, że to wszystko posuwa się zbyt daleko, lecz to, co teraz mówisz, jest czystym szaleństwem.
        Nie oczekujemy od nich, że sami się podpalą  odparła Celia.  Zwerbowanie tylu salamander zabrałoby zbyt wiele czasu. Możemy jednak zamiast nich podjąć tę decyzję. Będziemy mieć muzykę, oczywiście będziemy mieć czarę, która odegra rolę zbiorowego talizmanu, i spalimy ich czy będą tego chcieli, czy nie.
        Masz zatem zamiar spalić tysiąc ludzi? Tysiąc? Tak jak w Oświęcimiu? Jak w BergenBelsen?
       Celia potrząsnęła głową.
        Nie, wcale nie tak jak w BergenBelsen. Raczej jak w złotym wieku. Bo taki nareszcie nastaje.
        I wszyscy ci ludzie zostaną salamandrami? Tak samo jak ty?
        W pewnym sensie. Nie całkiem tak samo. Ponieważ spalimy ich wszystkich razem, w gromadzie, i ponieważ będą mieli na spółkę tylko jeden talizman, nie uzyskają niepodległej woli. Zostaną naszą armią, naszą służbą. Naszymi trutniami, salamandrami, które zamiast nas będą walczyć, które będą nam usługiwać. Każda rasa musi mieć swoich służących, Lloyd, nawet najpotężniejsza i najszlachetniejsza.
        Nie wierzę własnym uszom  odrzekł Lloyd.  I nie mogę uwierzyć, że właśnie ty mi to mówisz. Boże wszechmogący!
        Lloyd bardzo ostrożnie dobieraliśmy widownię. Gdyby ci ludzie otrzymali możliwość dokonania wyboru, wierz mi, w większości chętnie zostaliby salamandrami. Rozumiesz, Otto dobierał ich osobiście. Zabrało mu to całe lata. Każdy musiał zostać sprawdzony na kilka sposobów. Trwało to tak długo, że niektórzy zdążyli umrzeć przed wysłaniem zaproszeń.
        Któż zatem ma przyjść? Cełia skrzywiła się.
        Wierni wyznawcy, jak sądzę. Starzy Niemcy, młodzi nowobogaccy. Prawicowi intelektualiści. Naukowcy. Połowa Uniwersytetu Kalifornijskiego w San Diego. Kilka osób z Instytutu Scrippsa. Wszyscy inteligentni, przystojni i postępowi.
        Żadnych Żydów?
        Lloyd!  Celia uśmiechnęła się z powątpiewaniem.  Nie starczyłoby miejsca dla wszystkich!
       Lloyd dopił drinka i z przesadną ostrożnością odstawił kieliszek na suszarkę.
        Zdaje się, że to samo mówili, kiedy zeszłym razem próbowali stworzyć rasę panów.
       Wciąż jeszcze rozmawiali, gdy drzwi kuchenne otwarły się i pojawił się Franklin, wpychając koszulę w dżinsy i mrugając w świetle żarówki.
        Co się stało?  zapytał.  Słyszałem głosy. Celia z uśmiechem na ustach wyszła zza lodówki.
        Cześć, obudziłeś się? Grzeczny chłopiec. Za chwilę wszyscy wracamy do Rancho Santa Fe.
        On ma na imię Franklin. Celia zmarszczyła brwi.
        Co takiego?
        On ma na imię Franklin. Tak go nazwaliśmy. Franklin Free.
        Hm obawiam się, że wcale nie taki wolny  powiedziała Celia.  Przynajmniej dopóki Otto nie powie inaczej.
       Twarz Franklina wyciągnęła się.
        Lloyd, ja nie chcę wracać. Proszę cię, Lloyd, nie każ mi tam wracać.
        Posłuchaj, Franklin  odrzekł Lloyd.  Nie stało się nic złego. Wszystko się dobrze skończy. Może byś poszedł po swoją laleczkę? Idź po swoją laleczkę, a potem zastanowimy się nad odjazdem.
       Franklin w pierwszej chwili wydawał się nie rozumieć, lecz zaraz potem wyszedł z kuchni i skierował się do sypialni, zamykając za sobą drzwi.
        Biedny półgłówek  zauważyła Celia.  Zdaje się, że jest pełen dobrych chęci.
        Owszem, i ja tak sądzę  zgodził się Lloyd, starając się, by nie zabrzmiało to zbyt ostro.
       Czekali minutę lub dwie, nim usłyszeli miękkie szuranie kroków kierujących się z powrotem do kuchni. Zatrzymały się tuż za drzwiami i na długą chwilę zapanowała cisza. Celia odstąpiła niepewnie krok do tyłu.
        Dlaczego on po prostu nie wejdzie do środka?  zapytała.
        Może chce zrobić teatralne wejście  odpowiedział Lloyd.
       Lecz drzwi uchyliły się spokojnie i bardzo powoli. Franklin wszedł z powrotem do kuchni, tym razem dźwigając na plecach Tonyego Expressa, który błyskał białkami oczu i ziewał rozespany, wymachując laleczką  kudłatą, udekorowaną paciorkami kukłą tańca słońca, z zagniewaną twarzyczką i wszystkimi swymi futrzanymi przywieszkami. Wydawało się, że Celia przypatruje się Franklinowi i Tonyemy Expressowi przez nie kończące się sekundy. Wreszcie guzik za guzikiem rozpięła prochowiec. Zatrzymała się i pozwoliła, by zsunął się na ziemię. Stała naprzeciw tej dwójki zupełnie naga, podczas gdy jej ziemista skóra poczęła ciemnieć i podnosić temperaturę. Wnet nad jej ramionami pokazał się dym.
        Na miłość boską, bądź ostrożny  Lloyd ostrzegł Franklina.  Nie pozwól, by cię dotknęła!
       Kuchnię wypełnił drażniący nozdrza zapach intensywnie rozgrzanego metalu. Celia skradała się ku Franklinowi i Tonyemu Expressowi, przesuwając ręką po blacie kuchennym, a tam, gdzie go dotknęła, pozostawiała wypaloną głęboką bruzdę oraz gryzący dym laminatu i płyty pilśniowej.
       Tony Express podniósł do góry kukłę tańca słońca, lecz Lloyd powiedział:
        Do tyłu, Franklin! Cofnij się! Bo spali cię żywcem na popiół!
       Celia błyskawicznie odwróciła głowę i popatrzyła nań wyszczerzając zęby. Ściągnęła ciemne okulary i wówczas zobaczył ją tym, czym była naprawdę: stworzeniem zrodzonym z dymu i ognia. Obydwa puste oczodoły świeciły pomarańczowym płomieniem jak pochodnie, a spomiędzy zębów wydobywały się iskry.
      
Rozdział 21
       
       Lecz spośród nich wszystkich jeden jedyny Tony Express się nie bał. Nie widział Celii, choć doskonale ją słyszał, czuł jej ciepło i węchem wyczuwał dym topionego kwasu mrówkowego. Siedział na szerokich ramionach Franklina, podnosząc coraz wyżej kukłę tańca słońca i delikatnie nią potrząsając.
        Weksadek!  wyszeptał tonem łagodnego nalegania, jak gdyby do dziecka.  Weksadek!  Znów potrząsnął kukłą, ona zaś jęła bez końca grzechotać paciorkami i kośćmi.
       Celia ruszyła w jego kierunku z na wpół uniesioną dłonią, lecz w następnej chwili zawahała się. Płomienie w dalszym ciągu tryskały jej z oczu i tęcze miedzianego żaru wciąż jeszcze pełzały po jej nagich plecach, lecz już znacznie wolniej.
       Tony Express ponownie potrząsnął kukłą i zaintonował dziwnie łagodny rytm tak cicho, że Lloyd ledwie go słyszał. Przypominał mu dyszący oddech zwierzęcia, psa albo wilka, coś, co dochodzi zza pleców w środku nocy.
        Weksitpatesk! Weksitpatesk! Na! Na! Weksitpatesk!
       Wreszcie Celia zamarła w całkowitym bezruchu i nawet z odległości ponad metra Lloyd wyczuwał, że stygnie. Tony Express ześlizgnął się z pleców Franklina i podszedłszy bliżej, położył dłoń na jej nagiej piersi.
        Widzicie? Już ostygła. Banalne.
        Jak to, u diabła, zrobiłeś? Jakaś magia Pechangów?
        Jeśli już o to chodzi, to Algonkinów. Ich towar jest starszy i lepiej pasuje do tej nordyckiej magii, rozumiesz o co mi chodzi? Niby o to, że Normanowie żyli w Ameryce na całe lata przed Chrystusem. Wiecie, że weksadek to po algonkińsku robi się coraz goręcej a po nordycku robi się coraz goręcej to vaeckser hed? Rozumiecie, jak po angielsku its waxing hot. Wszyscy w całym cholernym świecie zachodnim mówią tym samym językiem.
       Lloyd powoli obszedł Celię i dotknął jej ramienia. Była już całkiem zimna i wydawała się na nic nie reagować.
        Czy ją też zahipnotyzowałeś?
       Tony Express poszukał po omacku ręki Franklina.
        Zrobiłem z nią to samo, co z tymi policjantami. Obniżyłem jej życiowe jaktosiętamnazywa, tak że żyje około stu razy wolniej. Dla niej my poruszamy się teraz po kuchni tak szybko, że nie może nas nawet zobaczyć.
        A co z Ottonem?  zapytał Lloyd.
        A kto to jest Otto?
        Otto to facet od Juniusa. Ten, który spalił autobus. Siedzi w drugim pokoju i śpi. A przynajmniej mam taką nadzieję.
        Czy on też jest gorący, tak jak ta tutaj?
        Nie, to istota śmiertelna. Lecz potrafi myślą rozniecać ogień. Jest cholernie niebezpieczny. Zobacz, co zrobił z moimi dłońmi.
        Potrafi myślą podpalać na odległość przedmioty?
        Właśnie.
        W takim razie sprawimy, by myślał nie o nas, lecz o czymś innym.
        Nie jestem pewien, czy wiem, o co ci chodzi. Tony Express ścisnął Lloyda za rękę.
        Idź i zobacz, Franklin  powiedział  czy Otto w dalszym ciągu śpi, dobrze?
       Franklin z niepokojem popatrzył na Lloyda, jak gdyby chciał rzec: A co się stanie, jeśli Otto się obudził i rozkaże mi zostać tam, gdzie jestem, a ja nie będę umiał go nie posłuchać? Lecz Lloyd skinął głową i powiedział:
        Śmiało, Franklin, nic ci nie będzie. Jesteś Franklin, prawda?
        Pewnie, jestem Franklin.
       Obszedł Celię, popatrując przy tym na nią w widomej obawie, czy aby znów nie powróci do życia i go nie spali. Lloyd istotnie widział, że Celia porusza się regularnie jak wskazówka zegara, lecz jej ruchy były tak rozciągnięte w czasie, iż przejście na drugi koniec kuchni zabrałoby jej cały dzień.
       Franklin leciutko uchylił drzwi, by móc zajrzeć do salonu.
        On tu jest  zameldował chrapliwym głosem.  Wciąż jeszcze śpi.
        Kto nie ma matki, ten śpi jak zabity  zauważył Tony Express. Gdy Lloyd w odpowiedzi podniósł brwi, dodał:  Stare porzekadło Pechangów, człowieku. Nie pytaj mnie, co to znaczy.
        Teraz  powiedział Lloyd  gdy Otto nas wyśledził, będziemy musieli się stąd wynieść. Ceremonia Transformacji odbędzie się w Teatrze Miejskim jutro wieczorem. Wygląda na to, że Otto ma mnóstwo spraw do załatwienia i nie powinno być trudno zniknąć mu z oczu. Przede wszystkim muszę dostać się z powrotem do Escondido.
        Do Escondido?  zapytał Tony Express.  Dlaczego musisz tam wrócić?
       Lloyd popatrzył na Celię. Nawet gdy tempo jej procesów metabolicznych było zredukowane do poziomu żółwia, wolał nie wspominać o Wagnerowskim Hymnie pokutnym pod samym jej nosem.
        Powiem ci później  odparł.  Tymczasem pozbierajmy do kupy nasze łachy i wynieśmy się stąd w cholerę.
       Wziął Franklina za rękę i pokazał mu na migi, żeby poszedł spakować swoje rzeczy, a także rzeczy Tonyego Expressa. Następnie cichutko wszedł do salonu i na paluszkach ruszył przez dywan tuż przed nosem śpiącego Ottona.
       Otto miał głęboko zapadnięte oczy, usta leciutko otwarte i oddychał tak cicho, że równie dobrze mógł być martwy. Jedynie ledwo dostrzegalny tik mięśnia lewej dłoni wskazywał, iż wciąż jeszcze żyje. Lloyd minął go w odległości piętnastu centymetrów, krzywiąc się niemiłosiernie z powodu konieczności zachowania absolutnej ciszy.
       Wszedł do sypialni. Pomimo wszystkich hałasów, jakie urządzali w kuchni, Kathleen wciąż jeszcze spała. Musiała być zupełnie wyczerpana tym wszystkim, co jej się ostatnio przydarzyło. Lloyd usiadł koło niej na łóżku i potrząsnął za ramię.
        Kathleen? Kathleen? Obudź się! Musimy się stąd zabierać.
       Poruszyła się, potem przeczesała palcami włosy i odwróciła się na drugi bok.
        Kathleen, wstawaj, musimy już iść! W końcu podniosła się.
        Która to godzina?  wymamrotała.
        Niedługo będzie świtać. Otto nas znalazł. Jest tutaj. Musimy uciekać.
        Jest tutaj?
        Śpi, ale nie wiem, jak długo jeszcze to potrwa. Kathleen wyskoczyła z łóżka i podczas gdy Lloyd patrzył w inną stronę, ubrała się.
        Nic a nic nie słyszałam  przyznała się.  Musiałam się zupełnie wyłączyć. Znowu śnił mi się Mike.
        Spiesz się, jak tylko możesz  popędzał ją Lloyd. Gdy tylko była gotowa, wymknęli się z sypialni i jęli się skradać do wyjścia z salonu. Otto pozostał na tym samym miejscu oddychając cicho. Dopiero gdy dotarli do drzwi kuchennych, otworzył oczy i zapytał:
        Pan się dokądś wybiera, panie Denman?
       Lloyd zagryzł wargi.
       Cholera  pomyślał.  Już się prawie udało, a teraz ten sukinsyn musiał się obudzić.
       Wepchnął Kathleen przed sobą do kuchni i gorączkowo pokazał, że ma zawołać Tonyego Expressa.
       Usłyszał, jak Kathleen zawołała: Ach!, natknąwszy się w kuchni na Celię, lecz potem nastąpiła cisza.
       Lloyd, zacierając ręce, z powrotem odwrócił się do Ottona i powiedział:
        Pakujemy się przed powrotem do Rancho Santa Fe, to wszystko.
        Czy jesteście już gotowi?
        No cóż, owszem, nieomal gotowi.
       Otto niemal niedostrzegalnie się przeciągnął i Lloyd usłyszał trzeszczenie kręgów. Potem Otto wstał, włożył kapelusz i stanął, przypatrując się Lloydowi z wyrazem twarzy, którego ten w żaden sposób nie mógł sobie wytłumaczyć. Po części było w nim rozbawienie, po części okrucieństwo, po części zmęczenie latami powojennymi. Od upadku Berlina cała reszta dwudziestego wieku była, przynajmniej dla Ottona, jednym wielkim rozczarowaniem. Jedynie jutrzejsza Transformacja mogła mu je w jakiś sposób wynagrodzić. Jedynie odtworzenie rasy panów. Powiedział z roztargnieniem:
        Pomyślmy więc lepiej o wyjeździe. Macie tu jakieś jedzenie? Lepiej weźcie je ze sobą również.
       Lloyd rzekł:
        Celia powiedziała mi o pańskich jutrzejszych planachwszystko o transformacji.
        Ach, tak? A pan jak na to zareagował, panie Denman?
        Ja, yhm cóż, sam pan wie, jak się początkowo poczułem. Ale sądzę, że zaczynam już widzieć w tym pewną logikę. Pan wie rasa panów i tak dalej. W pierwszej chwili nie bardzo mi to przypadło do gustu. Zdaje się, sądziłem, że usiłuje pan odtworzyć faszystowskie Niemcy. Ale Celia wytłumaczyła mi, że tak nie jest.  Zawahał się i wzruszył ramionami.  I, yhm powiedziała mi, że w dalszym ciągu ożemy mieć dziecko. W dalszym ciągu żyć razem, tak jak jnowaliśmy. To brzmi no cóż, to brzmi atrakcyjnie, nieomal czarodziejsko.
       Otto przysłuchiwał się temu z grymasem na twarzy.
        Usiłuje mi pan zatem powiedzieć, że zmienił zdanie? Że pomoże nam, zamiast przeszkadzać?
        Sądzę, że do tego się to sprowadza, owszem.  Szybko obejrzał się przez ramię. Gdzie się, do cholery, podziewasz, Tony? Musimy stąd wiać!
       Otto z trzaskiem rozprostował palce.
        To będzie najwspanialsza uroczystość historii nowożytnej. Sam moment stworzenia nowej rasy półbogów! Mężczyzn i kobiet, którym z ochotą padnie pan do nóg.
        Och, jasna sprawa  powiedział Lloyd i w tej samej chwili drzwi kuchenne otworzyły się i do środka, lekko zboczywszy na lewo, wkroczył Tony Express, potrząsając trzymaną w dłoni kukłą tańca słońca.
        Na! Na!  wrzasnął na cały głos.
        To ten chłopiec?  spokojnie zapytał Otto.
        Eee, owszem  odparł Lloyd.  Jest nieco w gorącej wodzie kąpany, tak trzeba by chyba to nazwać.
        Jest niewidomy.
        Owszem, jest niewidomy. Jest też Indianinem. Rodzice nazwali go DzieckoKtóreSpojrzałoWSłońce. To miły chłopak. Pełen dobrych chęci.
       Tony Express powoli zbliżał się z kocią miękkością w ruchach. Zatrzymał kukłę tańca słońca przed samą twarzą Ottona, począł nią bardzo, bardzo delikatnie potrząsać, tak że zawarczała głucho i groźnie niczym grzechotnik ukryty pod skałą.
        To ty jesteś tym facetem, człowieku  oświadczył.
        Jakim ja jestem facetem?  Otto zapytał Lloyda. Wydawało się, iż nie potrafi zwrócić się bezpośrednio do Tonyego Expressa, jak gdyby ślepota chłopca również i jego uczyniła głuchym i upośledzonym umysłowo.  O czym on mówi?
        Ty jesteś tym facetem, człowieku, który podpalił autobus na pustyni AnzaBorrego.
        A niby skąd on może wiedzieć takie rzeczy?  zapytał Otto z uśmiechem.  Przecież nie ma oczu.
        Rozpoznaję głosy, człowieku  odparł Tony Express.  Tak jak rozpoznałem twój.  Junius! To właśnie mówiłeś! Junius!
        Cóż mam nadzieję, że zachowasz tę wiadomość dla siebie  odrzekł Otto.
        Dla przewodu sądowego, człowieku  poddał Tony Express.
        Nie wydaje mi się  powiedział Otto. Zaczynał się już złościć.  Skoro już wszyscy się wyspaliśmy, opuśćmy to miejsce i udajmy się na Paseo Delicias.
       Tony Express potrząsnął kukłą tańca słońca.
        Nie, Ottonie  rzekł, a jego głos zabrzmiał dziwnie wysoko i słodko, nieomal po kobiecemu.  My jedziemy, ale wy zostajecie.
        Dość tych bzdur!  warknął nań Otto.  Wsiądziecie teraz wszyscy do limuzyny i pojedziecie do Rancho Santa Fe. Celia i ja podążymy za wami wozem sportowym.
        Otto nie po raz drugi  powiedział doń Tony Express owym czystym dziewczęcym głosikiem. Potrząsnął kukłą tańca słońca raz, drugi i trzeci.
       Powietrze przed Ottonem poczęło gęstnieć i wirować na kształt wody. Potem stopniowo zaczęła wyłaniać się z niego jakaś postać: z początku mętna i ciemna, robiła się coraz jaśniejsza. Lloyd przyglądał się jej i dreszcz strachu przebiegł mu po plecach. Była to dziewczyna lat nie więcej niż piętnastuszesnastu, z drugimi lśniącymi włosami blond. Stała ze spuszczoną głową pomiędzy Ottonem a Tonym Expressem. Miała na sobie sukienkę bez rękawów z białą bluzeczką, białe skarpetki i czarne sznurowane buciki.
        Nie zostawiaj mnie znowu samej, Otto  powtórzył Tony Express i tym razem brzmiało to, jakby mówił stereofonicznie, dwoma nakładającymi się głosami. Otto przyglądał się zjawie dziewczyny zaszokowany i zafascynowany. Zdjął kapelusz i pochylił się, by móc ją lepiej widzieć.
        Gretchen?  zadrżał,  Czy to naprawdę Gretchen?
        Nie zostawiaj mnie znowu samej, Otto  błagała dziewczyna, choć w dalszym ciągu nie chciała podnieść głowy, by Otto mógł zobaczyć jej twarz.  Tak bardzo mnie skrzywdziłeś ostatnim razem ale najgorsze było to, że zostawiłeś mnie samą.
       Otto raz i drugi pogładził ją po włosach, które, mimo iż niemal niewidoczne, naładowały się elektrycznością i delikatnie potrzaskując, uniosły się ku jego dłoniom.
        Gretchen, musiałem cię zostawić Jak mógłbym zabrać cię z sobą, kiedy byłaś nieżywa?
        Nienawidziłam tego rowu  skomliła Gretchen.  Tam było tak zimno, mokro i ciemno i cała byłam powiązana drutem. Dlaczego zostawiłeś mnie, Otto?
       Tony Express odstąpił krok w tył, potem drugi i wreszcie trącił w łokieć Lloyda, którego uwagę do tego stopnia przykuła zjawa, wyczarowana przez Indianina, że aż stracił ochotę do wyjścia. Jednak Tony Express syknął nań:
        Chodź! Chodź! To już nie potrwa długo!
        Och, Otto, dlaczego tak bardzo mnie skrzywdziłeś?  Gretchen nie przestawała chlipać.
        Maleńka byłaś taka piękna  odrzekł jej Otto bezbarwnym głosem.  Musiałem cię mieć. Musiałem wziąć wszystko to, co miałaś do zaofiarowania. Nawet w tym rowie, kiedy już nie żyłaś, z białą skórą umazaną czarnym błotem nawet w tym rowie byłaś piękna. Uklęknąłem w tym rowie i nie dbając nic a nic o ubranie, wziąłem cię po raz ostatni.
        Czciłam cię, Otto  odparła Gretchen, gdy Lloyd z Tonym Expressem wymykali się do kuchni, delikatnie zamknąwszy za sobą drzwi.  Szanowałam cię i wielbiłam. Byłeś dla mnie bardziej jak rycerz z dawnych czasów niż istniejący naprawdę mężczyzna.
       Otto pochylił się do przodu i ucałował jej dłoń.
        Byłaś zawsze taka słodka, moja mała Gretchen. Lepszej śmierci nie mogłabyś sobie wymarzyć.
        Kanalia  powiedziała Gretchen.
       Otto pomyślał, że się przesłyszał. Podniósł głowę.
        Co? Co takiego powiedziałaś?
        Powiedziałam: kanalia, to właśnie powiedziałam.
       Gretchen pokazała mu podniesiony do góry i wyprostowany środkowy palec, a potem uniosła twarz, by mógł ją zobaczyć. Jej jedwabiste blond włosy poleciały do tyłu i ukazała się zza nich, szczerząc zęby, niewidoma i smagła twarz Tonyego Expressa.
       Otto stał sztywno i bardzo spokojnie. A więc to tak! Die Zauberei! Nigdy nie przyszło mu do głowy, że Ameryka to również kraj czarnoksiężników. I cóż to była za magia! Oto dziewczyna, która padła ofiarą najokrutniejszego czynu, jaki popełnił w całym swoim życiu, zmaterializowała się na jego oczach i przemówiła doń, oskarżając go bez ogródek o wszystko, co jej uczynił! A przecież zostawił Gretchen w rowie pod Wuppertalem zimą 1943 roku i nie wiedział o tym nikt oprócz niego.
        To ci zabiło klina, co, człowieku?  Gretchen spytała go głosem Tonyego Expressa.
       Otto zawarczał i obnażył ze złości zęby. Podniósł obie ręce do czoła i jął się wpatrywać w tę drwiącą zjawę Gretchen z narastającą wściekłością.
        Nikt mi jeszcze nigdy czegoś takiego nie zrobił! I nie zrobi! Nigdy!
       Rozległ się ogłuszający wybuch, błysnął płomień i zjawa eksplodowała Ottonowi tuż przed oczyma. Lecz w następnej chwili Otto krzyknął, przycisnął dłonie do skroni i zwalił się na dywan. Kukła tańca słońca sprowadziła ducha Gretchen z jego własnej pamięci i jedyne, co przez swój czyn osiągnął, to spalenie własnych komórek mózgowych. W rzeczy samej dokonał całkowitej kauteryzacji swych wspomnień o Gretchen i nigdy już nie miał sobie o niej przypomnieć.
       Dygocząc leżał na podłodze jak połamany przez wichurę parasol. Gott im Himmel, co się z nim stało? Wiedział, że było to coś o doniosłym znaczeniu i dramatycznych konsekwencjach, ale dopiero po chwili domyślił się, co to miało znaczyć. Ktoś się z niego wyśmiewał. Ktoś sobie z niego drwił.
        Celia!  zawołał na cały głos. Podniósł się na kolana.  Celia, wo bist du, Celia?
       Zawołał raz i drugi, lecz bez odpowiedzi. W końcu udało mu się dźwignąć na nogi i przytrzymując się mebli, dowlec do kuchni. Czuł się tak, jak gdyby ktoś dał mu po głowie obuchem siekiery. Pierwszy brzask, zaglądający przez weneckie żaluzje do okien, przyprawił jego oczy o łzawienie.
       Celia stała zaledwie o pół centymetra dalej od miejsca, gdzie Tony Express zatrzymał jej metabolizm. Otto podszedł do niej i patrząc jej prosto w oczy, zapytał:
        Celia, was ist los? Co oni ci zrobili? Dlaczego się nie poruszysz? Dlaczego nie przemówisz?
       Lecz Celia pozostawała praktycznie w całkowitym bezruchu, z jedną ręką podniesioną do góry i pustymi oczodołami rozszerzonymi ze zdumienia: zimny i szary posąg kobiety w odrapanej kuchni z widokiem na ocean.
        Die Zauberei  powtórzył z niesmakiem Otto sam do siebie. Indiańskie sztuczki, hokuspokus. Ludzie, którzy zarazem istnieli i nie istnieli. Szamani, którzy przemieniali się w orły. Tricki i lustra. Piasek, który wzlatuje do nieba, i chmury, z których nie chce spaść deszcz. Słyszał o tym, ale nigdy nie brał tego poważnie. Nie wziął tego poważnie i teraz. Wielkimi krokami zbliżał się dzień Transformacji, a wówczas magicy wszystkich kultur zobaczą, kto panuje nad królestwami umarłych, podobnie jak nad królestwami żywych.
       Wciąż jeszcze stał z gniewnie zaciśniętymi pięściami na środku kuchni, gdy usłyszał na dworze pisk opon mercedesa. Zerwał deszczułki żaluzji na czas, by jeszcze zobaczyć, jak Lloyd w dzikim pośpiechu zawraca i kieruje się z powrotem ku głównej autostradzie pacyficznej. Ujrzał też, że uciekinierzy wypuścili powietrze z opon jego 380SL.
       Rozgniewany, począł pełnymi garściami zgarniać z parapetu zdechłe muchy oraz ćmy i pakować je sobie do ust, połykając większą część bez gryzienia. Zakrztusił się szczególnie dużą porcją, gdy wtem Celia wyszła ze stanu zwolnionego metabolizmu i odwróciła się, spoglądając na niego.
       Tony Express wraz ze swą kukłą tańca słońca musieli już odjechać zbyt daleko, by móc nad nią panować.
        Otto?  zapytała oszołomiona.  Co się stało, Ottonie?
       Otto wypluł muchy, tak że pokryły drżącymi resztkami śliny jego policzek. Następnie uderzył Celię tak mocno w twarz, że aż obtarł sobie palec, na którym nosił sygnet.
        Scheiss! Scheiss!  wykrzyknął na cały głos.
        Otto  powiedziała Celia drżącym głosem, podnosząc z podłogi prochowiec i zarzucając go na ramiona.
        Pierwsza rzecz, jakiej dokonamy po Transformacji, to zajmiemy się Indianami ze wszystkich rezerwatów i zrobimy z nimi porządek! Versteh!? Wykończymy ich!
      
Rozdział 22
       
        Jest  powiedział Lloyd z ulgą, wyjmując kopertę z kieszeni drzwiczek swojego BMW.  Hymn pokutny Wagnera, dzięki uprzejmości ksero z Rosecrans Street.
       Kathleen wzięła kartki do ręki i jęła je wertować z uwagą.
        Naprawdę wierzysz, że to może ich powstrzymać?
        Wyglądało na to, że Celia tak uważa. I pamiętaj, jak to Franklin podsłuchał Ottona mówiącego do Helmwige: Tylko Himm może ich zniszczyć. Sądzę, że Franklin prawdopodobnie pomylił nazwisko Himm ze słowem hymn.
        Hm, przypuszczam, że jeśli jedna pieśń obrzędowa może ich stworzyć, to druga może ich zniszczyć  powiedziała Kathleen, choć w głosie jej słychać było nutę wątpliwości.
        Oczywiście, jest jeszcze problem odpowiedniej instrumentacji i wykonania  mówił Lloyd, gdy wracali do domu.  A i to jeszcze nie wszystko, bo hymn należy odegrać w ściśle określonym momencie po transformacji.
        Na pewno znasz jakichś muzyków z opery  poddała Kathleen.
        Pewnie nie wiem tylko, ilu z nich jest członkami wesołej sekty religijnej Ottona ani którzy z nich mogliby nas bezwiednie wydać.  Popatrzył na zegarek i rozejrzał się wokół domu Kathleen.  Również tutaj nie będziemy mogli pozostać zbyt długo inaczej dopadnie nas policja albo Otto. Nigdy nie zaryzykowałbym twierdzenia, że stanowimy najmniej rzucający się w oczy kwartet, jaki kiedykolwiek widziałem. To znaczy uważam, że nie mamy zdolności stapiania się z tłumem, czyż nie tak?
       Kathleen otworzyła frontowe drzwi i weszli do środka.
        Lucy!  zawołała.  Tom! Wróciliśmy!
       Nie było odpowiedzi. Kathleen pobiegła na górę, żeby sprawdzić w sypialniach, lecz za chwilę była z powrotem.
        Nie ma tu ich. Musieli pojechać do moich rodziców. Podniosła słuchawkę i wystukała numer.
        Napijesz się kawy?  zapytał Lloyd.
        Oddam wszystko za łyczek.
        Franklin? Tony? Może trochę soku pomarańczowego?
        Sprzedałbym własnego dziadka za lemoniadę korzenną  powiedział Tony Express.  Człowiek nie zdaje sobie sprawy, jak ją lubi, póki mu jej nie zabraknie.
       Lloyd nakładał łyżeczką kawę do ekspresu, gdy do kuchni wróciła zaniepokojona Kathleen.
        Dzwoniłam do rodziców, ale tam nikt nie podnosi słuchawki.
        Nie przejmuj się tym  powiedział Lloyd.  Prawdopodobnie wyszli po zakupy albo do zoo.
        Dziwny dzień jak na zoo. Lloyd poklepał ją po ramieniu.
        Żyjemy w dziwnych czasach.
       Mimo to począł sam odczuwać dziwny niepokój, gdy zadzwonił do Bazy Rybnej i Waldo nie podniósł słuchawki. Może było nieco za wcześnie, lecz gdy zadzwonił pod jego numer domowy, nie było go tam również. No i co z tego? Pewnie jest w drodze do La Jolla i utkwił w jakimś korku na 15, jako że to godzina szczytu, lub być może pojechał do Embarcadero kupować łupacze.
       
       Zaryzykowali pozostanie w domu Kathleen dość długo, by zjeść porządne śniadanie, złożone z jajek na posiekanej wołowej mielonce, choć Tony Express nie był specjalnym entuzjastą mielonki, gdyż, jak stwierdził, przypominała mu w smaku cegłę adobe.
       Kathleen przez cały czas usiłowała dodzwonić się do rodziców, lecz w dalszym ciągu nikt nie podnosił słuchawki.
        Nie sądzisz, że coś mogło im się stać?
        A cóż by się stało? Twoi rodzice są wystarczająco dorośli, by wychodzić z domu bez pozwolenia, czyż nie tak?
       Lecz Kathleen martwiła się dalej i nic nie mógł na to poradzić. Sam też się martwił, gdyż w Bazie Rybnej Waldo w dalszym ciągu nie podnosił słuchawki. Modlił się, by Celia i Otto nie posunęli się w swym przesłuchaniu zbyt daleko.
        Weźmiemy BMW  zadecydował Lloyd.  Wymienię tylko tablice rejestracyjne z twoim camarro, Kathleen. RYBKA trochę za bardzo zwraca na siebie uwagę. Franklin nie zechciałbyś tego dla mnie zrobić?
        W garażu jest pełny zestaw kluczy  powiedziała Kathleen.  Mikę zawsze utrzymywał swoje narzędzia w wielkim porządku. Bardzo porządny facet, z grubsza rzecz biorąc.
       Choć było dopiero dwadzieścia po jedenastej, Lloyd nalał sobie szklaneczkę leczniczej whisky. Potem wrócił do telefonu i spróbował jeszcze raz zadzwonić do restauracji. Tym razem natychmiast podniesiono słuchawkę.
        Waldo?  zapytał Lloyd.
        A kto mówi?  odpowiedział pytaniem beznamiętny głos.
        Lloyd Denman. Jestem właścicielem Bazy Rybnej. Usiłuję się skontaktować z Waldem Slonimskym. Kim pan jest? Co tam się dzieje?
        Jestem posterunkowy Tarrant, proszę pana. Obawiam się, że pan Slonimsky został ubiegłej nocy zabity. Zginął w płomieniach.
       Lloyd otworzył usta, lecz nic nie powiedział. A więc Celia kłamała mówiąc, że nie zrobiła Waldowi krzywdy. Prawdopodobnie kłamała również przysięgając, że nie spaliła Sylvii Cuddy.
       Ale Waldo, niech to diabli! Nie mógł znieść nawet myśli o jego utracie. Waldo był mu o wiele więcej niż przyjacielem. Był ostatnim pozostałym przy życiu członkiem rodziny, która w przypływie optymizmu i rozpaczy wysłała go do Ameryki, mając nadzieje, że ich nazwisko nie zaginie długo po tym, jak wszyscy zostaną spaleni i zapomniani.
       Oczy zaszkliły mu się łzami. Mimo że posterunkowy Tarrant powtarzał wciąż:  Proszę pana? Czy pan mnie słyszy?  nie mógł wykrztusić z siebie ani słowa i odłożył słuchawkę. Miał teraz zamiar zabić Ottona. Miał zamiar zabić Helmwige. Pragnienie zemsty, dostatecznie już silne z powodu tego, co Otto zrobił z Celią, wezbrało w nim teraz niczym ogromna czarna fala przypływu.
       W zaciszu salonu, trzymając nogi na stoliku na gazety i słuchając w telewizji rysunkowych Pogromców duchów, Tony Express nagle podniósł głowę. Usłyszał coś  najcichsze z grzechotań. Była to kukła tańca słońca, specjalnie wyczulona na ludzką zemstę  poproś o jaką chcesz zemstę, a ja sprawię, że będzie twoja.
       Ale dlaczego właśnie teraz kukła nagle zagrzechotała?  pomyślał Tony Express. Grzechotała jedynie wówczas, gdy podszedł do niej ktoś tak spragniony zemsty, że nie mógł jej się doczekać.
       Wstał i po omacku poszukał drogi do drzwi saloniku. Usłyszał kroki.
        Kto tam?  zapytał.
        To ja, Lloyd  odparł zduszony głos. Bez chwili wahania Tony Express powiedział:
        Waldo nie żyje.
        Skąd o tym wiesz?
        Kukła wyczuwa twoją zemstę, człowieku. A sądząc z tego, co mówiłeś, była tylko jedna osoba, która cię dość obchodziła, byś z jej powodu odczuwał żądzę mordu.  Przerwał, po czym dodał:  Naprawdę bardzo mi przykro, człowieku. Wiem, jak wiele dla ciebie znaczył.
        Cóż, owszem  odpowiedział Lloyd, ledwie mogąc oddychać.
       Lecz nim jeszcze Lloyd zdążył powiedzieć Kathleen o tym, co się stało, wrócił z garażu Franklin i Tony Express na podstawie jego szybkiego, chrapliwego oddechu od razu zorientował się, że jest czymś poważnie zmartwiony.
        Lloyd  powiedział  czy mogę z tobą pomówić?
        Jeśli chodzi ci o tablice rejestracyjne, Franklin, to szkoda twojego trudu. Dopiero co usłyszałem, że ubiegłej nocy zmarł Waldo.
       Franklin zmieszał się.
        Och, nie, to straszne. Jak myślisz, czy to Otto?
        Otto albo Celia, jedno z nich. Nie wiem które. Co za różnica? Oboje są jednakowo szaleni i niebezpieczni.
        Lloyd  rozpoczął Franklin. Niepewnie popatrzył na Kathleen.
        O co chodzi? Daj spokój, czy to nie może zaczekać? Franklin uparcie potrząsnął głową.
        Lepiej chodź sam zobaczyć.
       
       Wyszli do garażu. Franklin zamknął uprzednio automatyczną bramę i teraz, nim ją otworzył, zapytał:
        Czy aby na pewno jesteś na to przygotowany?
        Otwieraj, na miłość boską  odrzekł Lloyd.
       Nie wiedział, czego się ma spodziewać, lecz z pewnością nie spodziewał się trupa. Na środku betonowej podłogi siedziała wyprostowana postać, czarna i zwęglona. Była tak doszczętnie spalona, że nie sposób było powiedzieć, czy to mężczyzna, czy kobieta ani nawet czy to dorosły, czy dziecko. Można by zemdleć, gdyby szoku nieznacznie nie łagodził fakt, że nie miała ona żadnej tożsamości. Równie dobrze mógłby to być wykonany przez rzeźbiarza drewniany posąg, który ktoś .przewrotnie opalił od stóp do głów gazową zapalniczką.
       Lloyd zbliżył się powoli do ciała i zastygł przed nim w bezruchu.
        Jak myślisz, kto to mógł być?  zapytał go Franklin.  Spójrz na ten garaż wszystko pokryte jest sadzą.
       Lloyd obszedł spalone zwłoki i przeciągnął palcem po opuszczanym dachu camarro Kathleen. Derma lepiła się od czarnych płatków popiołu i ludzkiego tłuszczu.
       W tej chwili Kathleen pojawiła się za rogiem. Lloyd prosił Tonyego Expressa, by ją zatrzymał w domu, lecz cóż niewidomy dwunastolatek może zrobić, by zapanować nad matką, która niepokoi się o swego jedynego syna.
        Kathleen  zaczął Lloyd, próbując zastąpić jej drogę.
        O mój Boże!  powiedziała z twarzą białą jak wosk.  Czy to?
       Lloyd chwycił ją za ręce, lecz zaraz się uwolniła.
        Kto to jest?  wydusiła z siebie.  Lloyd, kto to jest? Wówczas przeciąg, który właśnie powiał w garażu, przewrócił figurę, ta zaś upadła na ziemię z delikatnym trzaskiem. Jedno ze zwęglonych ramion odłamało się, ukazując cienki pierścionek z odbarwionego złota, wysadzany diamentami.
       Bez jednego słowa Kathleen ukryła twarz w dłoniach. Przez chwilę stała dygocząc, a potem nieomal padła na ziemię. Lloyd z Franklinem musieli ją podtrzymać i zaprowadzić do domu.
        Lucy, o mój Boże, Lucy  powtarzała raz po raz wysokim, histerycznym głosem.  O mój Boże, Lucy.
       Gdy znaleźli się w holu, stojąca tam kukła tańca słońca zagrzechotała złowieszczo.
       
       Lloyd podał Kathleen tabletki walium, które po śmierci Mikea przepisał jej doktor, i położył do łóżka. Trzy albo cztery razy schodziła na dół trzęsąc się i dygocząc, aż w końcu Lloyd poszedł na górę posiedzieć przy niej. Rozmawiał z nią i gładził po głowie, póki się nie uspokoiła.
       Lloyd nalał sobie następnego drinka, a dla Tonyego Expressa następną korzenną lemoniadę. Potem przez dłuższy czas stał wyglądając przez okno, podczas gdy chłopiec, nucąc sobie coś pod nosem, siedział obok niego.
        To musiała być Helmwige  powiedział wreszcie Lloyd.
        Pewnie  zgodził się Tony Express.  Celia i Otto pojechali nas szukać w jedną stronę, a Helmwige w drugą.
        Boże  rzekł Lloyd  toż ta biedna kobieta nie miała z tym nic wspólnego. Tak jak i Waldo. Bóg jeden wie, co się stało z Tomem.
        Jeśli już mamy być tacy dokładni, człowieku, to w gruncie rzeczy ja też nie miałem z tym nic wspólnego  powiedział Tony Express.  Nie chciałbym, żeby to zabrzmiało jak skarga na niewdzięczność czy coś takiego.
        Przepraszam  rzekł Lloyd.  Zdaje się, że wszyscy ci niewinni ludzi padli ofiarą mojej prywatnej krucjaty.
        Nie martw się tym, człowieku  odpowiedział mu Tony Express.  Mój horoskop mówi, że w tym miesiącu dla odmiany zrobię coś naprawdę użytecznego.
        John Tępy Nóż stawia horoskopy?
        Nie, człowieku, San Diego Tribune.
       Lloyd zastanawiał się przez chwilę, po czym powiedział:
        Nie mam pojęcia, co teraz, u licha ciężkiego, zrobimy. Byłeś doprawdy niezły, powstrzymując Ottona i Celię dziś rano, lecz czy potrafiłbyś zrobić to samo jutro wieczorem w operze? To znaczy, jak daleko sięga twoja moc?
        Ujmijmy to tak  odparł Tony Express.  Nie potrafię wygrać dla ciebie nowej bitwy pod Little Big Horn. Kukła tańca słońca może dopomóc ci wywrzeć osobistą zemstę na kimś, kogo naprawdę nienawidzisz tak jak spowolniła Celię, gdy groziła Franklinowi, i tak jak wykorzystała ducha z głębi umysłu Ottona ducha, który go naprawdę nienawidził tylko po to, by go na chwilę powstrzymać.
       Lecz nie wydaje mi się, bym kiedykolwiek miał moc zabić za pomocą kukły tańca słońca człowieka. I z pewnością nie dałbym rady powstrzymać tysiąca ludzi ani nawet dziesięciu. Czas starej indiańskiej magii już minął, człowieku. Brała się ona z ziemi i z nieba, i z wody. Teraz ziemia jest cała zabudowana, niebo pocięte na kawałki przez samoloty, a już z pewnością nie napiłbyś się wody z rzeki.
       Lloyd wziął do ręki Wagnerowskie libretto.
        A więc mam przez to rozumieć że to jest nasza jedyna nadzieja?
        Wagner przywołał do życia te salamandry, człowieku. Tylko on może odesłać je tam, skąd przyszły.
        Ale kto mi to może odegrać? Jedyna znana mi osoba, która mogłaby to zrobić, nie żyje.
        Kto to był?
        Sylvia Cuddy. Pracowała w operze razem z Celią. Była prawie tak wielkim jak ona ekspertem od Wagnera. W gruncie rzeczy w niektórych sprawach była nawet lepsza.
        Opowiadałeś mi o niej. Uważasz, że to Celia ją spaliła? Lloyd skinął głową.
        Chciałbym teraz mieć ją przy sobie.
        Cóż, człowieku  pociągnął nosem Tony Express.  Może i da się to zrobić.
        O czym ty mówisz?
        Jeżeli Sylvia Cuddy cierpi męki piekielne dlatego, że spaliła ją Celia, to będzie teraz w cokolwiek mściwym nastroju, nie uważasz? A mamy tu do czynienia właśnie z zemstą. Każdy, kto zostaje niesłusznie wtrącony do piekła, może się uwolnić, wywierając zemstę na tym, kto go tam niezasłużenie wtrącił. Daj spokój, człowieku, to są powszechnie znane fakty. A jak myślisz, co to są upiory? Jak sądzisz, dlaczego jęczą i wyją? To duchy, które uważają, że nie powinny cierpieć w piekle, i szukają sukinsyna, który je tam wpakował.
        Czy ja dobrze rozumiem to, co mówisz?  zapytał Lloyd łagodnie.  Bo jeśli tak to niech mnie Bóg ma w swej opiece!
        Podaj mi lalkę, człowieku  rzekł Tony Express, powstając z sofy i siadając po turecku na dywanie.  Mam zamiar pokazać ci coś, czego nigdy nie zapomnisz.
       Lloyd niechętnie podniósł kukłę tańca słońca i podał ją Tonyemu Expressowi. W jego rękach sprawiała wrażenie nieomal żywej, pulsując, nabrzmiewając i ustępując pod naciskiem, niczym wzwód mężczyzny dotknięty poprzez damskie futro z lisów.
        Mówisz, że Sylvia Cuddy?  spytał Tony Express.
        Właśnie  odparł Lloyd.
        A więc dobrze chciałbym, żebyś z całej siły pomyślał o Sylvii Cuddy. Spróbuj sobie przypomnieć, jak wyglądała gdzie mieszkała. Jej rzeczy. Brzmienie jej głosu. Wyobraź sobie, że w twojej głowie rzeczywiście stoi maleńka Sylvia Cuddy. Czy potrafisz to zrobić?
        Do diabła, w każdym razie mogę spróbować. Zamknął oczy.
        Daj spokój, człowieku  powiedział Tony Express  miej oczy otwarte. W jaki sposób mam ją zobaczyć, jeśli będziesz miał oczy zamknięte?
        Skąd wiedziałeś, że zamknąłem oczy?
        To typowe dla białych. Nie potrafią jednocześnie patrzeć i myśleć. To ich rozprasza.
        W porządku. Zrobię, co będę mógł.
       Zwróceni twarzami do siebie usiedli na dywanie, a światło słonecznego poranka padło pomiędzy nich niczym złota mgiełka. Tony Express nucił coś cichutko pod nosem, od czasu do czasu wymawiając słowa zupełnie niezrozumiałe dla Lloyda, lecz brzmiące tak, jak gdyby kryły w sobie jakieś znaczenie.
        Nequet mmm nadtowwompu mmm wejoosuk
       Jednocześnie delikatnie grzechotał kukłą tańca słońca.
       Złośliwa twarzyczka na jej czubku skakała i tańczyła przed oczyma Lloyda jak w satyrycznym programie kukiełkowym.
        Wejoosuk mmm wejoosuk mmm
       Lloyd starał się jak mógł myśleć o Sylvii. O jej zaczesanych do tyłu włosach, różowych wargach i wielkich, supermodnych okularach. Potem pomyślał o jej szyi, z pierwszymi zwiastunami zmarszczek wieku średniego i ciężkim naszyjnikiem ze złota. Pomyślał o jej dłoniach, o jej bluzce w egzotyczne wzorki. Pomyślał o jej mieszkaniu i nieomal usłyszał jej głos: Wiesz, taka jestem zmęczona mieszkaniem w tym domku dla liliputów. Jest tu tak cholernie ciasno, że z deski do prasowania mogę skakać na głowę prosto do toalety.
        Myśl o niej  ponaglał go Tony Express.  Myśl o niej wyraźnie, człowieku, myśl o niej ze wszystkich sił!
        Widzę ją  rzekł Lloyd i rzeczywiście widział. Stała wewnątrz jego głowy jak malusieńki obraz holograficzny księżniczki Lei w Gwiezdnych wojnach. Stała wewnątrz jego głowy, wyraźna, ostra i rzeczywista.  Spójrz na mnie  rzekł Tony Express. A może Lloyd tylko wyobraził sobie, że to powiedział. Lecz tak czy inaczej odwrócił się ku niemu i spojrzał mu w twarz, mając wciąż jeszcze przed oczyma jasny i ostry maleńki obrazek Sylvii.
       Tony Express zdjął ciemne okulary. Lloyd ujrzał jego niewidzące, białe jak mleko oczy. Lecz w tej samej chwili poczuł, jak gdyby jakaś jasność została wyssana z jego własnych oczu; błyszczący obraz, który przyprawił go o oszołomienie.
       Lecz mimo to Lloyd był w stanie dostrzec, że oczy Tonyego Expressa zapłonęły matowym światłem, niczym czterdziestowatowe żarówki. W następnej chwili Tony odwrócił głowę i popatrzył w drugi koniec salonu.
       Lloyd widział już dziś materializację dziewczyny imieniem Gretchen, którą Otto torturował i zabił. Była ona wyblakłym obrazkiem z dawno minionej przeszłości. Ale i tak zadrżał, kiedy przesycone światłem słonecznym powietrze w kącie salonu poczęło rozpływać się i gęstnieć, po czym stopniowo jął się w nim pojawiać migotliwy zarys sylwetki kobiety. I to nie pierwszej lepszej kobiety. Gdy obraz stał się wyraźniejszy i bardziej kolorowy, ujrzał, że z całą pewnością jest to Sylvia Cuddy.
       Nie miała w sobie więcej treści niż przezroczysty obraz zawieszony w powietrzu. Nadmiernie przejrzysta, o kolorach tak bladych  kości słoniowej, różu i odcieni nefrytu  że Lloyd ledwie mógł je rozpoznać. Lecz mimo wszystko była to Sylvia: poruszała się, kręciła głową i spoglądała na Lloyda oczyma, których smutek sprawił, że poczuł się potwornie winny. W końcu, gdyby pochopnie nie pożyczył jej libretta Juniusa, wciąż jeszcze by żyła.
        Sylvia?  zawołał ją.
        Lloyd, co się  jej głos przypływał i odpływał, jak gdyby słuchali go na samym skraju zakresu fal krótkich.
       Lloyd powstał i wyszedł jej naprzeciw.
        Przepraszam cię, Sylvio. Tak mi przykro z powodu tego, co się stało.
         nie twoja wina, to ona
        Sylvio czy bardzo cierpisz? Sylvio, posłuchaj mnie! Czy bardzo cierpisz?
         bez przerwy ten dzień codziennie ten dzień
        Jaki dzień, Sylvio?  Stał teraz bardzo blisko, a jednak w dalszym ciągu była taka przezroczysta, że wydawało mu się, iż lada chwila obraz jej zniknie niczym tafelki kolorowej żelatyny rozpuszczające się w ciepłej wodzie.
        dzień śmierci mojego ojca codziennie tyle bólu Tony Express stanął u boku Lloyda.
        W piekle cierpi się największe męki, jakie kiedykolwiek przechodziło się za życia, raz za razem i dzień po dniu. Nie wiedziałeś o tym? To jest właśnie piekło. Wy, biali ludzie, nie macie o niczym pojęcia.
       Lloyd zawahał się, nim wreszcie powiedział:
        Sylvio to libretto, które dałem ci do przejrzenia libretto Wagnera czy mogłabyś je zinstrumentować? Czy mogłabyś mi je zaśpiewać, żebym wiedział, jak powinno brzmieć?
        ie rozu
        Podłóż pod nie melodię, naucz mnie, jak je zaśpiewać! To rozpaczliwie ważne! To hymn napisany przez Wagnera, by zniszczyć ludzi ognia by odpokutować za stworzenie wszystkich salamander!
       W końcu Sylvia poczęła kiwać głową, jak gdyby nareszcie pojęła, czego on od niej chce. Lloyd podszedł do pianina Kathleen, otworzył pokrywę i umieścił kartki rękopisu na podstawce do nut. Potem odwrócił się z powrotem do szklistego, falującego obrazu Sylvii i kiedy tak stał w blasku słońca, w jego oczach zakręciły się łzy.
        Spróbuj, Sylvio, proszę.
       Przez następne dwie godziny byli świadkami niesamowitej, lecz pełnej uroku sceny. Obraz Sylvii usiadł przy pianinie, starannie kreśląc nuty ołówkiem, który zdawał się z własnej woli podskakiwać w powietrzu. Co jakiś czas odgrywała jakąś krótką frazę hymnu na pianinie i pokój rezonował, jak gdyby nuty były nadawane na wszystkich częstotliwościach we wszechświecie.
       W końcu Sylvia oznajmiła, że skończyła; praca została wykonana: jej instrumentacja i aranżacja Hymnu pokutnego Wagnera jest tak bliska oryginału, jak tylko leży to w jej możliwościach.
       Tony Express trącił Lloyda łokciem w żebra.
        Magnetofon  przypomniał mu.
        Och, oczywiście  powiedział Lloyd i nastawił sony Kathleen na nagrywanie.
       Hymn był pełen pierwotnej potęgi i z ducha bardziej pogański niż chrześcijański. Lecz miał w sobie subtelnie dzikie piękno i wzbudził w Lloydzie uczucia, jakich nie doświadczał od lat.
       
       Przebacz pochodnie, które zapaliliśmy
       Przebacz nam gniewy i złości.
       Przebacz duszom, które ośmieliły się spłonąć
       W żarze ognia nieśmiertelności.
       
       Sylvia śpiewała słowa wysoko i czysto, tak wysoko i czysto, że nagle w drzwiach pojawił się Franklin i stał tam, wpatrując się w pianino jak zahipnotyzowany.
       Hymn zamarł. Sylvia odwróciła się w stronę Lloyda i podniosła obie ręce do ust. Jej oczy były pełne miłości i żalu. Lecz przynajmniej miała teraz szansę uwolnienia się w swym życiu przyszłym od dojmującej rozpaczy i cierpień.
        dzenia, Lloyd pamiętaj, że ja
       Odeszła. Stronice libretta porwał nagły podmuch wiatru i rozrzucił po podłodze. Lloyd ukląkł i zebrał je z powrotem.
        Kto grał na pianinie?  zapytał ogłupiały Franklin.
        Nikogo nie widziałeś?  odparł Lloyd.
       Franklin podszedł bliżej i zajrzał za pianino. Podniósł firanki i również za nie zajrzał. Potem całkiem zdezorientowany popatrzył na Lloyda.
        Czy to ty grałeś na pianinie?
        Nie  odrzekł Lloyd.  Nie widziałeś jej tej kobiety w kwiecistej bluzce?
       Bardzo powoli Franklin potrząsnął głową.
        Nie widziałem nikogo. Nikogo tu nie było.
       Lloyd popatrzył z ukosa na Tonyego Expressa, lecz ten wciąż jeszcze siedział po turecku na podłodze, z głową odrzuconą nieco w tył jak Stevie Wonder, kołysząc się na pośladkach i nucąc coś pod nosem. Lloyd czytał o bramach percepcji i niedosiężnych poziomach odmiennych rzeczywistości, na które od wieków potrafili się przenosić indiańscy szamani, lecz po raz pierwszy doświadczył tego w tak intensywny i emocjonalny sposób na własnej skórze. Jął się zastanawiać nad tym, kto tu właściwie kogo doświadczał, oraz nad tym, czy gdyby kiedykolwiek Tony Express odzyskał wzrok, cała reszta świata nie popadłaby przez to w ślepotę.
      
Rozdział 23
       
        Muszę iść z wami  nalegała Kathleen.  Jeżeli oni mają Toma, to po prostu muszę.
        Zdajesz sobie sprawę, jakie to może być niebezpieczne?  powiedział Lloyd, choć od początku wiedział, że nie uda mu się przekonać jej, by została w domu.
        Wcale nie bardziej niebezpieczne niż pozostanie tutaj  sprzeciwiła się Kathleen.  Spójrz tylko, co zrobili z Lucy.
        W porządku  zgodził się Lloyd. Trudno było dyskutować.
       Wczoraj zdecydowali się nie szukać innej kryjówki, gdyż wszyscy byli zmęczeni, Kathleen zaś wciąż jeszcze nie doszła do siebie po przeżytym szoku. W zamian za to każdy po kolei trzymał wartę, na wypadek gdyby Otto lub Helmwige przyszli tu ich śladem.
       Lloydowi z największą trudnością udało się wyperswadować Kathleen wezwanie policji. W końcu Lucy została zamordowana i Tom zniknął, a nie było żadnej gwarancji, że ich hymn wywrze na salamandrach jakikolwiek efekt. Lloyd mógł się opierać w tej kwestii jedynie na słowach Celii i na urywku rozmowy podsłuchanej przez Franklina. Było całkiem możliwe, że Celia go okłamała, tak samo jak w niemal wszystkich innych sprawach, i że Franklin po prostu opacznie zrozumiał słowa Ottona.
       Pomimo to wzięli ze sobą dwie powielone kasety z Wagnerowskim hymnem  na wypadek gdyby jedna z nich została stracona lub przejęta  a ich plan polegał po prostu na nadaniu go przez system głośników Teatru Miejskiego na zakończenie spektaklu.
        Banalne, człowieku  zauważył Tony Express.  Wszystko, co musimy zrobić, to wparować na przedstawienie operowe, przeznaczone wyłącznie dla zaproszonych gości, uniknąć spalenia żywcem, pomajstrować przy sprzęcie hifi salamander, dać nogę przed ich gniewem, uratować chłopca Kathleen, wezwać gliny, sprawić, by uwierzyły, że nie jesteśmy całkowicie trzepnięci  i bingo.
        W twoich ustach brzmi to rzeczywiście prosto  odparował Lloyd.
       Zadzwoniwszy do Teatru Miejskiego, dowiedzieli się, że wieczór operowy zaczyna się o dziewiątej, a kończy o północy.
        Ale bardzo mi przykro, proszę pana, wstęp jest wyłącznie za zaproszeniami, a nie ma już wolnych miejsc.
       Spędzili cały dzień na odpoczynku, chodzeniu z kąta w kąt i nerwowym oglądaniu telewizji. Lloyd oddałby wszystko za drinka, lecz postanowił oprzeć się pokusie. Usiadł w kuchni i przypatrując się, jak Kathleen robi dla wszystkich kanapki, popijał wodę mineralną Perriera ze szklaneczki o brzegu obtoczonym w soli i z kawałkiem limony, co razem miało stanowić bezalkoholową tequilę.
       Zdawało się, że Kathleen, odkąd odkryła w garażu spalone zwłoki siostry, straciła wiele ze swej defensywności. Pozostał jej jednak trzeźwy praktycyzm i skłonność do krycia się ze swymi uczuciami. Lecz gdy Lloyd przyglądał się jej w świetle popołudnia, w dalszym ciągu widział bijący od niej blask kobiecości. Te ruchy pełne gracji, ten łagodny i ponętny wyraz twarzy.
       Nigdy do tej pory nie traktował żadnej kobiety jak przyjaciółki  nie kochanki, lecz sprzymierzeńca. Nigdy nie miał okazji cenić kobiety za to, że była sobą. Stanowiło to zaskakujące i zupełnie nowe doświadczenie, które, dziwna rzecz, sprawiło, że nie myślał już tyle o Celii ani o uczuciach, jakie niegdyś dla niej żywił.
       Lloyda i Kathleen łączyła ta sama więź, jaka jednoczy mężczyzn udających się wspólnie na łowy. Oboje nienawidzili Ottona i Helmwige oraz ich rasy panów. Co więcej, oboje żywili tę samą potrzebę zemsty. Oboje łaknęli jej tak bardzo, że nieomal odczuwali ból fizyczny, jak przy głodzie narkotyków.
        Jak uważasz, czy Tom jest bezpieczny?  zapytała Kathleen krojąc ostatnią kanapkę.
       Lloyd skinął głową.
        Jestem tego niemal całkowicie pewny. Otto nie może nas złapać, lecz ma zamiar zatrzymać Toma jako swoją polisę ubezpieczeniową, na wypadek gdybyśmy zaczęli mu bruździć.
        Co się stanie, jeśli rzeczywiście zaczniemy mu bruździć?
        Wówczas uczynię wszystko, co w mojej mocy, by Tom wyszedł z tego cały i zdrowy.
       Kathleen przez chwilę nie odzywała się ani słowem, jak gdyby ważąc w głowie jakąś decyzję.
        W porządku  rzekła wreszcie  dzięki i za to. To chyba wszystko, co ktokolwiek byłby w stanie obiecać.
       
       Jechali autostradą 15 na południe w stronę San Diego w nastrojach tak nerwowych, że prawie nie odzywali się do siebie. Lloyd nastawił na chwilę radio, lecz akurat Chris Rea śpiewał Drogę do piekła, więc zaraz zgasił. Oddałby wszystko za drinka, papierosa i pierwszy lepszy pretekst, by zawrócić do La Jolla. Lecz teraz było już na to za późno. Musiał troszczyć się o wiele innych ludzkich istnień poza swoim własnym. Nawet o Celię. A może właśnie o nią bardziej niż o kogokolwiek innego, jako że to ją właśnie zawiódł.
       A cóż by się stało, gdyby Ottonowa rasa panów powstała i poczęła narzucać swą wolę narodowi, którego normy moralne poczęły już chwiać się w posadach?
       Boże  pomyślał Lloyd  nieraz już w życiu się bałem, lecz nigdy tak jak w tej chwili. Nigdy jeszcze nie odczuwałem lęku, że następnego dnia rano obudzę się i ujrzę Amerykę bezpowrotnie zmienioną.
       Minęli zjazd do Oceanarium i przed nimi poczęły wznosić się migoczące światła centrum San Diego. Tony Express przeżegnał się.
        Nie wiedziałam, że jesteś katolikiem  zauważyła Kathleen.
        Bo i nie jestem  odparł.  Ale sama wiesz, kobieto, że dobrze jest zabezpieczyć się we wszelki możliwy sposób.
       Noc była upalna i bezwietrzna. Nie dochodził zapach oceanu, jedynie woń spalin, zatęchłych przewodów klimatyzacyjnych i papierosowego dymu. Na niebie nieomal fioletową łuną odbijały się światła wielkiego miasta. Lloyd zboczył na zjazd do Centrum Miejskiego, a potem na każdym rogu skręcał w lewo, póki nie dotarli do wjazdu do garażu Teatru Miejskiego.
       Była dwudziesta trzydzieści pięć. Garaż był już wypełniony rzędami lśniących cadillaców, mercedesów i porscheów, a przed windami ustawiały się tłumy ludzi w wieczorowych strojach.
       W powietrzu unosił się zapach importowanych papierosów, trunków i perfum.
        Czy wszystko w porządku?  zapytał Lloyd, gdy zaparkowali.  Nikt nie chce się wycofać?
        Daj spokój, Lloyd  powiedział Franklin, kładąc mu rękę na ramieniu.  Lepiej już chodźmy. Nie każ nam myśleć o wycofywaniu się.
       Wysiedli z samochodu. Żeby się jakoś prezentować, musieli zrobić najazd na garderobę Mikea. Lloyd był odeń nieco wyższy, toteż spodnie wieczorowego garnituru powiewały mu wokół kostek. Za to koszula leżała całkiem nieźle. Franklinowi udało się wcisnąć w błękitną kurtkę sportową od Yves St. Laurenta i w parę luźnych spodni, które na jego muskularnych nogach wyglądały jak natryśnięta warstwa matowoszarej farby. Tymczasem Tony Express wynalazł gdzieś pasujący nań czarny żakiet Kathleen. Natarł włosy żelem i zaczesał je w stylu Roberta De Niro.
       Kathleen miała na sobie wieczorową suknię z czarnego aksamitu, z przypiętą do lewej piersi dużą diamentową broszką. Była zmęczona, a na jej policzkach nie pozostało ani śladu koloru, gdyż dopiero teraz zaczynała w pełni odczuwać skutki zniknięcia Toma i makabrycznej kremacji siostry. Pomimo to Lloyd uważał, że wygląda bardzo ponętnie, i odczuwał dumę prowadząc ją pod rękę.
       Po drodze do windy zauważył dwa czarne mikrobusy z lustrzanymi szybami, zaparkowane razem na szarym końcu garażu. Napis na ich burtach głosił: Wypożyczalnia Autobusów Balboa. O co zakład, że one również wynajęte zostały przez pana Ortala? Pan Jim Ortal  ImmOrtal  Nieśmiertelny  świetny dowcip, Otto.
       Zjechali windą do poziomu ulicy i skierowali się na lewo, do wejścia do Teatru Miejskiego. Było tam jasno i tłoczno, mimo że umundurowani porządkowi sprawdzali zaproszenia przy wszystkich drzwiach, a chodnik odgrodzony był sznurem, by nikt przypadkowy nie dostał się do teatru.
        W jaki sposób, u licha, wejdziemy do środka?  zapytała Kathleen, osłoniwszy usta dłonią w czarnej rękawiczce, gdy zbliżyli się do drzwi.
       Stojący za nią mężczyzna śmiał się głośno i mówił:
        Przyszła na plastykę nosa, a wyszła z nowymi wargami, nowymi uszami, nowymi piersiami i po kosztującym dwanaście tysięcy dolarów zabiegu odsysania tłuszczu.
        No cóż, Kurt, przyznaję, że jesteś dobrym sprzedawcą  odpowiedział jego towarzysz;  Może i nie potrafiłbyś przemodelować podwórzowego ustępu, ale bez wątpienia potrafisz sprzedawać.
       Obydwaj roześmiali się głośno. Tony Express i Lloyd dotarli do drzwi, mając tuż za plecami Franklina z Kathleen. Strażnik był czarnoskórym grubasem z błyszczącą szpiczastą czapką wciśniętą głęboko na oczy.
        Proszę pokazać zaproszenia  rzekł podejrzliwym tonem.
       Tony Express podniósł do góry kukłę tańca słońca i dwa razy nią potrząsnął.
        Na, nalwiwi!  rzekł ostro. Strażnik zmarszczył brwi.
        Co to niby ma znaczyć?  spytał. Zatem Tony potrząsnął nią raz jeszcze.
        Na, nalwiwi!
       Lloyd był pewien, że strażnik zaraz ich zawróci, lecz tu nastąpiło coś niesłychanego. Wydawało się, że powietrze przed oczyma strażnika ugięło się niczym w gabinecie luster wesołego miasteczka i niezależnie od tego, jak kręcił na boki głową, wyglądało na to, że nie może nic przez nie zobaczyć.
       W końcu zwrócił się ku stojącym za nimi dwóm chirurgom plastycznym.
        W porządku, panowie. A co z waszymi zaproszeniami?
        Ależ pan nie sprawdził  zaczął jeden z chirurgów, wskazując na Lloyda, Franklina, Kathleen i Tonyego Expressa.
       Strażnik ponownie na nich popatrzył, lecz powietrze wciąż uginało się i dla Lloyda stało się oczywiste, że ich po prostu nie dostrzega. Tony Express w jakiś sposób użył swej władzy nad światłem i powietrzem, by zniekształcić pole widzenia strażnika.
        Szybciej, człowieku  popędzał go Tony Express.  To tylko taka sztuczka i nie potrwa dłużej niż minutę.
       Razem utorowali sobie drogę przez zatłoczone kuluary, do góry po schodach i przez otwarte drzwi na widownię.
       Teatr Miejski pomieścić mógł blisko dwa razy więcej ludzi, niż zaprosił Otto, a więc było mnóstwo wolnych foteli. Lloyd i Kathleen znaleźli sobie miejsca na parterze przy lewym wyjściu, podczas gdy Franklin i Tony udali się na stronę przeciwną. Kurtyna pozostawała opuszczona, lecz już pierwsze sekcje orkiestry rozpoczynały strojenie instrumentów. Ich uporczywe rzępolenie i fałszowanie nie wpływało korzystnie na dobrze już nadszarpnięte nerwy Lloyda.
       Rozejrzał się po stopniowo wypełniającej się widowni. Gdyby nie wiedział, że każdy z widzów został osobiście wybrany przez Ottona pod kątem charakterystyki rasowej, poglądów politycznych oraz inteligencji, nie od razu zorientowałby się, iż nie było wśród nich Murzynów. Na sali znajdowało się kilku jasnoskórych Latynosów i garść Azjatów, lecz wszyscy sprawiali raczej wrażenie zamożnych i zasiedziałych południowych Kalifornijczyków.
       Pod skrzącymi się żyrandolami zajęło miejsca tysiąc jeden najświatlejszych i najlepiej prosperujących obywateli południowej Kalifornii: lekarzy, prawników, dentystów, księgowych, polityków. Choć jeszcze o tym nie wiedzieli, stanowili zalążek przyszłej rasy panów.
        Jak myślisz, gdzie może być Tom?  zapytała Kathleen, rozglądając się niespokojnie.
        Jeśli Otto go ma, to jest tutaj  uspokoił ją Lloyd.  Pamiętaj, że jest zakładnikiem Ottona, na wypadek gdybyśmy chcieli mu wejść w paradę.  Pomimo że mówił z głębokim przekonaniem, bynajmniej nie był całkiem pewien, czy Otto przyprowadzi tu chłopca. Ani nawet tego, czy Tom jeszcze żyje.
        O Boże, nie daj mu zginąć  wyszeptała Kathleen. Z drugiego końca widowni Franklin pokazał Lloydowi pięść z podniesionym do góry kciukiem. Planowali przesiedzieć aż do drugiej przerwy, potem zaś Franklin i Tony Express mieli wślizgnąć się za kulisy, spróbować znaleźć Toma oraz zlokalizować sprzęt nagłaśniający. Gdy opera dojdzie do punktu kulminacyjnego, dołączą do nich Lloyd i Kathleen. Jeśli im się uda, odtworzą hymn, a przy odrobinie szczęścia być może powiedzie im się ucieczka.
       Nie był to może plan zbyt obiecujący, a podczas akcji na pewno zajdzie konieczność podejmowania dodatkowych decyzji, ale ekspracodawca Lloyda, wiceprezes Trustu Morskiego z San Diego, zawsze powtarzał: Jeżeli nie wiesz, od czego zacząć, to próbuj pieprzonej improwizacji.
       Rada ta doprowadziła Lloyda do rzucenia ubezpieczeń i otwarcia Bazy Rybnej. Miał nadzieję, że posłuży mu także dzisiaj, w noc przesilenia letniego, w noc czarodziejskiej Transformacji.
       Kathleen chwyciła i uścisnęła jego dłoń.
        Śmiało, Lloyd  wyszeptała.  Bóg jest po naszej stronie.
       Lloyd obdarzył ją bladym uśmiechem, usiłując wyglądać tak, jakby w to wierzył.
       Wraz z wybiciem dziewiątej drzwi na widownię zostały zamknięte i Lloyd zauważył, że przy wszystkich stanęli porządkowi. Zaproszona publiczność mogła sądzić, iż zostali tam postawieni po to, by nie wpuszczać spóźnialskich, lecz Lloyd był najzupełniej pewien, że ich zadaniem było nikogo nie wypuszczać.
       Stopniowo pogasły światła i umilkł gwar rozmów. Nadszedł ów pełen napięcia moment, gdy około tysiąca osób siedziało w zupełnym milczeniu, aż wreszcie kurtyna rozstąpiła się i na proscenium, nerwowo obciągając mankiety koszuli, pojawił się w białym fraku Otto Mander.
       Jak przedsiębiorca pogrzebowy  pomyślał Lloyd.  Jak anioł śmierci.
       Otto poprosił gestem o ciszę i czekał jeszcze długo, gdy już zapadła. Wreszcie przemówił:
        Dobry wieczór paniom, dobry wieczór panom. Wszyscy państwo otrzymaliście imienne zaproszenia na wieczór galowy poświęcony operom Wagnerowskim. Zostaliście wybrani, gdyż w was wszystkich Opera San Diego znajduje stałe oparcie. Dzięki temu, iż zarówno regularnie przybywacie na spektakle, jak i składacie ofiary pieniężne  stanowicie publiczność, która jest tu przyjmowana na specjalnych prawach.
       Jak to zostało wyjaśnione w liście dołączonym do zaproszeń, dzisiejszy wieczór jest swego rodzaju premią poprzez którą opera pragnie wyrazić wdzięczność za wasze poparcie.
       Mam nadzieję, że dziś w nocy utworzymy ekskluzywne, doborowe towarzystwo wiernych zwolenników dzieł operowych Ryszarda Wagnera i podstawowych prawd, które były natchnieniem jego muzyki. Nie tylko dla naszej własnej przyjemności, rozumiecie państwo, ale i ku pamięci nieodżałowanej Celii Williams, która przez ostatnie sześć miesięcy ciężko pracowała, by wieczór ten mógł dojść do skutku.
       Rozległ się krótki grzmot oklasków, który jednak, gdy tylko Otto powtórnie podniósł rękę, natychmiast zamarł.
        Mam teraz zamiar oświadczyć, że wszyscy zostaliście tu zaproszeni pod fałszywym pozorem.
       Ponownie gwar i sporadyczne śmiechy. Otto nieomal zdołał się uśmiechnąć.  Chcę przez to powiedzieć, że sądziliście, iż przybywacie tu dziś wieczór wysłuchać wyboru dzieł rozmaitych kompozytorów, napisanych w hołdzie Ryszardowi Wagnerowi. Jednakże przybyliście tu wysłuchać kompletnej i do tej pory nieznanej opery Ryszarda Wagnera, jego ostatniej.
       Przez widownię przeszedł niski pomruk podniecenia i zadowolenia z niespodzianki niby łamiący się na plaży długi grzywacz. Nawet członkowie orkiestry popatrzyli na siebie w zdumieniu i poczęli wściekle wertować partytury. Celia musiała dostarczyć im muzykę w postaci sprawiającej wrażenie kilku nie związanych ze sobą utworów, które jednakże razem tworzyły sprytnie pokawałkowaną operę.
       Willard Bright, dyrygent, powstał i powiedział do Ottona coś, czego Lloyd nie dosłyszał. Lecz tamten odwrócił się ku orkiestrze i rzekł z promienną twarzą:
        Przećwiczyliście to, ja! Wiecie, jak zagrać? No to będziecie wspaniali!
       Dyrygent przez kilka minut konsultował się z orkiestrą, lecz żaden z muzyków nie wydawał się mieć jakichkolwiek zastrzeżeń. W gruncie rzeczy większość z nich aż paliła się do tego, by zacząć grać.
        A zatem  przemówił Otto  oto zaginione arcydzieło Ryszarda Wagnera Junius. Opracowała je i zaaranżowała nasza nieodżałowana przyjaciółka, pani Celia Williams, i jej też pamięci poświęcone będzie dzisiejsze prawykonanie. Choć bowiem ja sam odszukałem operę w Niemczech, to pani Williams sprawiła, że jej premiera doszła do skutku.
       Rozległy się kolejne oklaski. Lloyd zauważył reportera w smokingu, opuszczającego miejsca dla prasy i udającego się do wyjścia. Jednak został on zawrócony przez jednego z porządkowych, gdy zaś próbował protestować, uciszono go sykaniem.
        Szczególnie dobrze się składa  mówił Otto  że dzisiejsza prapremiera Juniusa jest dedykowana pani Williams, ponieważ jej centralnym tematem jest nieśmier
       telność, a ten wieczór sprawi, iż pani Williams stanie się nieśmiertelna. Opera opowiada o dziejach bawarskiego burmistrza, który w zamian za wieczny żywot zawarł pakt z siłami ciemności o tym, jak spotkał się z niezrozumieniem swych współobywateli i został spalony na stosie oraz o tym, jak zatriumfował nad śmiercią, a chwała i blask przybyły z krainy mroku, by dać początek imperium, jakiego nigdy jeszcze nie widziano, lecz które wkrótce zapanuje na świecie!
       Zamilkł na długą chwilę, po czym powiedział:
        Być może zapytacie, kim jest człowiek, który odnalazł operę i oto prezentuje ją wam dziś wieczór. Być może zapytacie, jak to się mogło stać tak po prostu, bez reklamy i bez sensacji.
       Jestem jedynie niezależnym materialnie miłośnikiem muzyki, bez reszty oddanym twórczości Ryszarda Wagnera. Pragnąłem podzielić się tym unikatowym odkryciem nie z tymi, którzy doszukiwaliby się w nim sensacji, lecz z tymi, którzy potrafią słuchać muzyki, tymi, którzy już dowiedli swej troski o losy opery.
       Jeszcze wczoraj prawie nikt nie wiedział nic o Juniusie. Jedynie historycy i specjaliści. Lecz dzisiejszy wieczór ujrzy Juniusa w pełnej chwale, a część tej chwały przypadnie i wam. Wasze nazwiska będą zapamiętane na zawsze.
       Otto zszedł ze sceny. Zerwały się oklaski, jednak nie trwały zbyt długo, Otto podekscytował widownię, lecz również wprawił ją w zakłopotanie.
       Teraz powstał Willard Bright i zastukał batutą. Teatr stopniowo ucichł, nie licząc sporadycznych pokaszliwań. Nastąpiła chwila ciszy, podczas której świat zdawał się obracać wokół własnej osi.
       Wreszcie  niczym zrywająca się burza  rozpoczęła się uwertura. Była dziksza i potężniejsza od wszystkich utworów Wagnera, jakie Lloyd do tej pory słyszał. Wbrew samemu sobie poczuł, że włosy jeżą mu się na głowie, a serce bije w szybszym rytmie. Muzyka była pierwotna, zwalająca z nóg, nieokiełznana niczym podmuch huraganu. Publiczność, oszołomiona komplementami Ottona i faktem, że usłyszy prawykonanie zaginionej na całe lata opery, była podbita bez reszty.
       Przez większą część uwertury widownia tonęła w ciemnościach, lecz nagle kurtyna uniosła się i jednocześnie kotły podjęły potoczysty, rozbrzmiewający echem, pierwotny rytm.
       Przez scenę przedefilował stuosobowy chór mnichów, od stóp do głów okrytych czarnymi szatami, z kapturami na głowach, wprowadzając nieokreśloną atmosferę zagrożenia. Nieśli zapalone pochodnie i śpiewali ponurą niczym pienia żałobne, stale nawracającą pieśń.
       
       Kto dobił targu z Jego Szatańską Mością?
       Kto wystawił na sprzedaż swą własną duszę?
       Kto odwrócił się plecami od swego Boga?
       
       Chór przesuwał się po scenie nie kończącą się ósemką, czarny i pozbawiony twarzy, szeleszcząc szatami po zakurzonych deskach. Pochodnie migotały w marszu, rzucając ogromne i niezwykłe cienie na kulisy i widownię.
       Pomimo lęku, pomimo nienawiści do Ottona i wszystkiego, czego ów próbował dokonać, opera wydała się Lloydowi ogromnie poruszająca i pełna niepokoju. Zawierała w sobie wszystkie elementy hitlerowskiego wiecu: ciemność, pochodnie, flagi, symbole oraz monotonną pieśń triumfu, która kołysała się niczym ocean nocą.
       
       Kto posiadł tajemnicę wiecznego żywota?
       Kto okiełznał śmierć?
       Kto okiełznał śmierć  śmierć  śmierć  śmierć?
       
       Obróciwszy się ku widowni, Lloyd ujrzał, że publiczność była urzeczona  muzyką, śpiewem, pochodniami, dudnieniem bębnów. Ich brzmienie przywoływało najgłębsze lęki, pobudzało wszystkie niepokoje i uprzedzenia patrzących. Była to muzyka wojenna, muzyka bitewna, wściekła i nie znająca litości. Dawała symfoniczny wyraz wszystkim ich nienawiściom.
       Pojawił się Junius, blady mężczyzna, odziany w szkarłatną szatę, z takimże piórkiem przy kapeluszu. Barytonem zaśpiewał długą arię o poszukiwaniu nieśmiertelności.
       
       Dlaczego ludzie mają się rodzić,
       Jeśli i tak umrą?
       Jakiż sens tkwi w nauce tak wielu arkanów,
       Jeśli i tak trzeba zabrać je ze sobą do grobu?
       
       Teraz muzyka poczęła się nieco dłużyć, zarazem stając się dziwnie niesamowita. Brzmiała jak nocne odgłosy morza lub jak gdyby ktoś raz za razem powtarzał szeptem jakieś niezrozumiałe słowa. Nastrój w teatrze zaczynał się subtelnie zmieniać i niejeden widz obejrzał się za siebie, jak gdyby bojąc się kogoś lub czegoś, co kryło się za jego plecami.
       Lloyd począł mieć to samo wrażenie. Nigdy przedtem nie czuł nic takiego w teatrze. Lecz koniec końcem, kiedy siedzi się w ciemnościach twarzą do sceny, skąd można wiedzieć, co dzieje się za plecami? Spróbował oprzeć się pokusie obejrzenia się, lecz w końcu nie mógł już wytrzymać i ujrzał wpatrzone w siebie pobladłe oblicze matrony w wieczorowej sukni ze złotej lamy.
        Ćśś!  zgromiła go, choć nie wypowiedział ani słowa.
       Pod koniec pierwszego aktu Juniusa na balkonie w głębi sceny pojawiła się postać odziana w szary zawój, z ogromną, oprawną w skórę księgą pod pachą. Sam Junius zaś padł na kolana i jął błagać postać, by dała mu księgę wraz ze wszystkimi zawartymi w niej magicznymi arkanami.
       Figura w szarym zawoju wysokim altem odpowiedziała Juniusowi:
       
       Księga ta zawiera tajemnice życia i ognia,
       Księga ta zawiera sekret najmroczniejszego ludzkiego pragnienia,
       Lecz kiedy ją otworzysz i przeczytasz treść,
       Strzeż się! Gdyż ceną wiecznego życia jest wieczne cierpienie.
       
       Stopniowo tło rozświetlały jeden po drugim reflektory i Lloyd wreszcie dostrzegł bawarski zamek obudowany skomplikowanym systemem wieżyczek, ruchomych przypór i zwisających balkonów. Choć były one tylko namalowane, w fakcie, że okna na wszystkich balkonach i murach były zakryte okiennicami, kryło się coś ponurego. Lloyda nawiedziło uczucie, iż wolałby, by okiennice pozostały zamknięte, na wypadek gdyby znajdowało się za nimi coś nazbyt przerażającego.
       W gruncie rzeczy w miarę jak przybywało światła, dekoracje stawały się coraz bardziej przerażające  nie tylko dlatego, że były takie potężne i przytłaczające, lecz dlatego, iż nabierały pozorów niesamowitej realności. Lloyd odwrócił się do Kathleen i popatrzywszy na mocno zaciśnięte dłonie i jasno oświetloną bijącym ze sceny światłem twarz, zrozumiał, że jest w równym stopniu zahipnotyzowana.
        Kathleen  rzekł, ona zaś wzięła go za rękę, nie odrywając jednak oczu od sceny.
        Zauważyłeś?  wyszeptała.  Nie widać ich twarzy. Ani twarzy chóru, ani nikogo z solistów. Jedynie Juniusa.
       Muzyka robiła się coraz to głośniejsza i bardziej natarczywa, niczym potężniejący odgłos milionów stóp przemierzających niezdobyte pustynie. Coraz trudniej było rozróżnić Lloydowi, co jest realne  widownia i publiczność czy też wieże i zamki Wagnerowskiej Bawarii. Czuł się tak, jak gdyby spędził w tym obwarowanym murami obronnymi mieście całe życie, ukrywając się za jego zamkniętymi okiennicami, wdrapując się na strome schody, spoglądając w oszołomieniu z jego wież i wieżyczek na malowane chmury, które wiecznie płynęły po niebie i nigdy nie mogły j dopłynąć.
       A przez cały ten czas gromkie głosy chóru wyśpiewywały temat:
       Chwała! Czystość! Siła i moc!
       Lloyd czuł, jak gdyby świat się otwierał, jak gdyby otwierał się sufit, jak gdyby wszystko, w co kiedykolwiek wierzył, wysypywało się w ciemność niczym koziołkujący w powietrzu grzesznicy w którejś ze średniowiecznych wizji piekła.
       Chwalą! Chwała! Czystość! Czystość! Siła i moc!
       Pierwszy akt orkiestra zakończyła ogłuszającym finale na rogi i bębny, na tle których chór skandował natarczywy temat: Chwała! Czystość! Siła i moc!  raz za razem i raz za razem, póki Lloyd nie usłyszał, że część widowni skanduje go wraz z nim.
        Chwała! Czystość! Siła i moc!
       Boże  pomyślał.  Jak łatwo zacząć to jeszcze raz od początku!
       
       Na zakończenie pierwszego aktu widownię ogarnęło gorączkowe podniecenie. Wszyscy powstali z miejsc i zgotowali zespołowi opery nie kończącą się owację, która w miarę trwania zdawała się raczej rosnąć niż maleć. Drugi akt rozpoczął się długą spokojną sekwencją, osadzoną w górach Bawarii o zmierzchu. W świetlistej scenerii dominował przyćmiony błękit, przez który głos śpiewającej wiodącą partię sopranową Elois Steiger wydawał się prześlizgiwać z chłodem, który przejmował Lloyda do szpiku kości.
       
       Widziałam na własne oczy
       Spacerujących po ulicach zmarłych,
       Zmarłych stukających do okien
       Dziecinnego pokoju, bez słowa
       Czekających na mnie na każdym rogu.
       
       Stopniowo aria przemieniła się w następną pieśń, niską, pulsującą, która poddała Lloydowi myśl o bębnie wybijającym wioślarzom rytm na galerach lub na długich łodziach wikingów. Miał niepokojące przeczucie, że jest to preludium do Rytuału ognia, magicznej pieśni, która przygotowywała przyszłe salamandry do oddania się na pastwę płomieni.
       I rzeczywiście. Góry Bawarii usunęły się, by zrobić miejsce dla obozu barbarzyńców, w którego centrum płonęło ogromne ognisko. Efekt ten osiągnięto za pomocą migających świateł i fruwających skrawków pergaminu, jednakże obsłudze sceny udało się zachować właściwy stopień nasycenia żywym, hipnotyzującym światłem. Chór pojawił się i rozpoczął pieśń, która usunęła w cień wszystko, co do tej pory zaśpiewali Elois Steiger i Robert Kupka, baryton grający rolę czarnoksięskiego burmistrza Johanna Juniusa.
       Lloyd przesunął wzrokiem po linii chóru. Śpiewacy mieli na sobie szare mnisie habity, ich twarze zaś były częściowo ukryte w cieniu. Lecz był pewny, że jako czwartą od lewej udało mu się rozpoznać Celię. Trącił łokciem Kathleen.
        Czy nie widzisz tam Mikea?  zapytał.  Gdzieś pośród chóru?
       Kathleen podniosła do oczu teatralną lornetkę i uważnie zlustrowała scenę.
        Jest  powiedziała wreszcie.  Wydaje mi się, że to on ten wysoki tuż przy ognisku.
       Oboje oglądali pozostałą część drugiego aktu z lękiem i ciekawością. Lloyd zerknął na zegarek. Do północy pozostało tylko czterdzieści minut. Czterdzieści minut do zakończenia ostatniego aktu Wagnerowskiej opery i rozpoczęcia pierwszego aktu historii rasy panów.
       Gdy scena przy ognisku dobiegła obfitującego w bębny, mocno stonowanego zakończenia, Lloyd pochylił się i przez cały rząd przesłał Franklinowi znak, że już pora na niego. Tamten skinął głową i gdy tylko publiczność powstała, by wyjść na ostatnią przerwę, wraz z Tonym Expressem zniknął w tłumie.
       
       Choć publiczności nie broniono wstępu do barów Teatru Miejskiego, gdzie podawano koktajle z szampana, to jednak Lloyd zauważył, że wszystkie wyjścia na ulicę są pozamykane i strzeżone. Razem z Kathleen stanęli w kącie, nie odzywając j się do siebie ani słowem, lecz wsłuchując się w otaczający ich zgiełk.
        stwierdza coś, czego ty nigdy nie mógłbyś wyrazić w druku bez tego, żeby ci ktoś nie przylepił etykietki bigota
        jest głośna, to rzecz pewna, i bardzo germańska. Ale cóż to za muzyka! Czy zdajesz sobie sprawę, jaki to przywilej wysłuchać tej muzyki prezentowanej po raz pierwszy
        mam dziwne uczucie jak gdybym gdzieś to już słyszał, ale nie potrafię sobie przypomnieć gdzie
       Lloyd wziął Kathleen za rękę i razem powrócili na swoje miejsca.
        Słyszałeś ich?  zapytała Kathleen.  To już się dzieje w tej chwili.
        Wiem  zgodził się Lloyd.  Jeszcze raz od początku Trzecia Rzesza, l to tu, w południowej Kalifornii.
        Boję się  powiedziała Kathleen. Pochylił się i pocałował ją.
        Chcesz znać prawdę?  zapytał.  Ja również.
       
       Gdy publiczność powróciła, by obejrzeć ostatni akt, na widowni zapanowało gorączkowe podniecenie. W jakiś sposób rozeszła się pogłoska, że ostatnia aria jest wprost niewiarygodnie wspaniała; że dzisiejszy wieczór z pewnością przejdzie w przyszłych dziesięcioleciach do legendy opery światowej. Owej nocy, gdy po raz pierwszy wystawiono publicznie Juniusa Owej nocy, kiedy to Elois Steiger śpiewając fortissimo wzięła górne a, na co publiczność odpowiedziała okrzykami, że coś takiego jest w ogóle
       niemożliwe
       Lloyd zakwalifikował tę pogłoskę jako to, czym była w samej rzeczy jako propagandę. Jako sposób pobudzenia do jeszcze większego podniecenia publiczności, która już była zmęczona, podekscytowana i gotowa nieomal na wszystko.
       Kurtyna odsłoniła stojące pod bezlitosnym niebem megalityczne miasto Ariów. Migotały błyskawice i biły pioruny.
       Unisono zawodziły rogi. Następnie chór, w napierśnikach, ciężkich hełmach i dzierżąc w dłoniach włócznie, maszerował w prawo i w lewo po przekątnej sceny.
       
       Maszerujemy ku przyszłości
       Wydamy wojnę dekadencji i gnuśności,
       Niczym czarna wichura popędzimy przez świat.
       
       Muzyka stawała się coraz głośniejsza, chór zawodził i grzmiał na całe gardło. Lloyd zerknął na zegarek i stwierdził, że już tylko kilka minut zostało do północy, momentu kulminacyjnego transformacji. Chór stanął półkolem, trzymając się za ręce i skandując:
       Burza! Burza! Burza! Burza!
       Elois Steiger wyszła na środek sceny, mając na sobie długą czarną pelerynę i czarny hełm z rogami. Kilku widzów powstało w niemym podziwie i nikt nie próbował nawet usadzić ich z powrotem. Zagrzmiały bębny, aż się zatrzęsła widownia.
       Oto jest chwila naszej transformacji!  zaśpiewała solistka głosem potężnym jak orkan.  Oto jest chwila, gdy ludzie stają się bogami!
       Burza! Burza! Burza! Burza!  skandował chór, z każdym słowem podnosząc do góry złączone dłonie.
       Kobiety na widowni piszczały. Niektórzy mężczyźni tupali nogami do taktu, inni stali z otwartymi ustami, nie wierząc własnym oczom i uszom, podczas gdy Elois Steiger sięgała kresu możliwości operowych środków wyrazu. Dźwięki orkiestry zmyły ich wszystkich w odmęt niczym rozbitków czepiających się tratwy ratunkowej.
       Oto jest chwila naszego triumfu! Oto jest chwila, gdy wszyscy legną u naszych stóp!
       Elois zawisła przez moment w przedostatnim es. Orkiestra nagle ucichła, na widowni zapanowała  cisza. Błyskawica zatańczyła na malowanym niebie i dało się słyszeć stłumione buczenie elektrycznych kontaktów. Tylko tyle. Kathleen ścisnęła dłoń Lloyda, choć żadne z nich nie było w gruncie rzeczy pewne, czego się powinni spodziewać.
       I właśnie wtedy usłyszeli dźwięk, który nie przypominał w niczym głosu ludzkiego. Brzmiał jak jakiś jeszcze nie wynaleziony, niewyobrażalny instrument. Widownię przeszedł dreszcz przerażenia, jako że coś takiego słyszy się tylko raz w życiu  i oto ten moment nadszedł.
       Dźwięk rozszerzał się i rozchodził coraz dalej, narastał i potężniał. Elois Steiger, powiewając czarną peleryną, rozpostarła szeroko ramiona i odrzuciwszy głowę do tyłu, wydała z siebie a, które wypełniło teatr odgłosem atomowej eksplozji, ogłuszająco i oślepiająco, coraz szerzej i szerzej, coraz głośniej i głośniej, aż Lloyd poczuł, iż lada chwila zawali się na nich sklepienie budynku.
       Lecz czekało ich jeszcze więcej wrażeń. Gdy tylko nuta wybrzmiała  w owej pełnej oszołomienia luce, która zwykle następuje przed ogłuszającym aplauzem publiczności  chór zrzucił peleryny i ukazał publiczności swą nagość, świecąc metaliczną szarością skór salamander. Śpiewacy podnieśli w górę złączone dłonie i wykrzyknęli jednym głosem:
       Chwała! Czystość! Moc!
       Cały teatr się zatrząsł. Kawały tynku poodpadały z sufitu, cała zaś bateria reflektorów runęła i roztrzaskała się na scenie. Ktoś krzyknął:  Trzęsienie ziemi!  i jęk grozy przebiegł przez widownię. Lecz już w następnej chwili widzowie ujrzeli, że to nie trzęsienie ziemi. Była to moc, która falami przebiegała przez chór; posępne karmazynowe światło, które pulsując, poprzez ramiona i dłonie przechodziło od jednego śpiewaka do drugiego, póki wszyscy nie zaczęli błyszczeć jak rozpalone do czerwoności węgle.
       Publiczność powstała i przyglądała im się w oszołomieniu, lecz Lloyd i Kathleen wiedzieli, co się dzieje. Oto najbardziej starożytna z pogańskich mocy przekształcała ich nietrwałe ciała z dymu i ducha w coś przypominającego ciało człowieka  w ciało boga. Ci mieli stać się rodzicami rasy panów.
       Stopniowo światło zamierało i dym się ulatniał. Widownia pozostała w osłupiałej ciszy. Niektórzy łkali. Nie rozumieli, że potężne emocje, rozbudzone przez operę, nie były przeznaczone dla nich, lecz dla Ottonowych salamander. Oni zaś pozostali podnieceni, lecz zupełnie zdezorientowani i niezdolni do zrozumienia tego, czego właśnie byli świadkami.
        Teraz  mruknął Lloyd.  Teraz, Franklin hymn, na miłość boską! Hymn!
       Lecz nie rozległ się żaden hymn. Zamiast tego kurtyna wolno i w zupełnej ciszy opadła, a na proscenium powtórnie pojawił się Otto. W podniesionej dłoni niósł małą miseczkę z matowego złota, którą niczym sztukmistrz przed wykonaniem nowego i skomplikowanego triku zaprezentował najpierw jednej, a potem drugiej stronie widowni.
        Usiądźcie, proszę, usiądźcie  rzekł i publiczność stopniowo jęła zajmować miejsca. Poczekał, aż zapanowała całkowita cisza, i wówczas zabrał głos:  Z pewnością nie wiecie, czego takiego byliście świadkami; jeszcze nie wiecie. Była to Transformacja, przekształcenie ognia w ciało, niematerialnej duszy w nieśmiertelną istotę, która pod boską postacią będzie istnieć na Ziemi.
       Wy także tak jak oni możecie zostać bogami. Prawdę mówiąc, dlatego właśnie was wybrałem. Wy, wszyscy tu obecni, możecie wziąć udział w rytuale ognia i stać się przywódcami ludzkości, jakich świat jeszcze nie widział.
       Nikt nie odezwał się ani słowem. Nikt nie odważył się mu zaprzeczyć. Nikt nie miał pojęcia, co na to odpowiedzieć.
        Sami o tym nie wiecie  kontynuował Otto  lecz pieśń rytualna w akcie pierwszym przygotowała was wszystkich do tego, co teraz nastąpi. Nie umrzecie od tego, tak jak nie umarli mężczyźni i kobiety z mego chóru. Zostaniecie tylko przekształceni, gdy nastąpi właściwy moment, w takie same jak oni przepyszne istoty.
       Otto ponownie podniósł do góry misę, teraz jednak w jej wnętrzu pojawił się drżący ognik nikłego światła.
        Oto czara, w której Poncjusz Piłat umył ręce, wydawszy Żydom Jezusa Chrystusa  mówił.  Oto talizman symbolizujący tych wszystkich, którzy odmawiają dźwigania na swoich barkach brzemienia obowiązków, i tych wszystkich, którzy zdradzają wielkich i dobrych.
        Mój Boże  szepnął do Kathleen Lloyd.  Musimy się stąd wydostać! Czy wiesz, co on chce zrobić?
        Co? Co takiego?  zapytała Kathleen, w dalszym ciągu odurzona finałem opery.
        Salamandry!  syknął na nią Lloyd.  Wybrał tych ludzi, by zostali salamandrami! Oto jego rasa panów! Ma zamiar spalić cały ten cholerny teatr!
       W chwili gdy to mówił, z tylnych rzędów dał się słyszeć piskliwy okrzyk zdumienia. Lloyd odwrócił się i ujrzał, że głowa jednego z mężczyzn zajęła się ogniem i poczęła wściekle płonąć. Siedząca obok niego kobieta usiłowała stłumić ogień za pomocą futrzanej etoli, lecz w następnej chwili również buchnęła ogniem. Z przerażającą szybkością, niczym stojące w szeregu świece, jeden od drugiego zapalali się wszyscy ludzie w tym rzędzie, a potem w następnym i jeszcze następnym.
        W nogi!  Lloyd wrzasnął do Kathleen i popchnął ją w kierunku wyjścia.
       Na drodze stanął im porządkowy, lecz wyglądał na równie zaszokowanego widokiem ognia co oni i Lloyd odepchnął go na bok, po czym kopnięciem otworzył drzwi, nim ów miał czas ich powstrzymać. Strażnik obrócił się i krzyknął:  Ejże!  lecz wówczas przednie rzędy buchnęły ogniem i objęła go swym zasięgiem rycząca ognista kula przegrzanego powietrza, która zdarła mu twarz jak zapustową maskę.
       Lloyd i Kathleen pobiegli długim korytarzem, potem schodami do góry, póki nie znaleźli się przed drzwiami z tabliczką: Biura  Wstęp wzbroniony. Były zamknięte, lecz Lloyd wyważył je trzema potężnymi kopniakami i wpadły do środka na beżową wykładzinę podłogi biura. Po drugiej stronie pomieszczenia znajdowały się drzwi, które z pewnością wiodły za kulisy.
        Szybciej  ponaglał Lloyd Kathleen.  Musimy odtworzyć ten hymn!
       Przemknęli przez następny długi korytarz, wbiegli po schodach, by wreszcie wpaść w wahadłowe drzwi i znaleźć się w półmroku zaplecza sceny pośród zastawek i rekwizytów, tekturowych drzew, pozłacanych tronów i zwojów lin. W pobliżu nie było nikogo, weszli więc ostrożnie za dekoracje w poszukiwaniu konsolety nagłośnienia.
        Posłuchaj  powiedziała Kathleen chwytając Lloyda za rękę.  Słychać alarm przeciwpożarowy.
       Zatrzymał się i jął nasłuchiwać.
        Pewnie. Ale żadnych krzyków. Zauważyłaś? Nikt nie krzyczy. Nawet nie usiłują się wydostać.
       W nozdrzach czuli zapach dymu i żaru oraz niepodobny do niczego innego swąd spalonego ludzkiego ciała. Jednak nie licząc dalekich dzwonków alarmowych, wszędzie panował niesamowity spokój. Jęli przekradać się dalej pod osłoną bawarskich szczytów i niespodziewanie znaleźli się na scenie, tylko częściowo ukryci za czymś, co miało przedstawiać kępę olch.
       Śpiewacy stali teraz ustawieni w koło, ciągle nadzy, ich ciała jednak utraciły dotychczasowy ziemisty odcień. Mieli też oczy, takie same jak Helmwige: wyblakłe, błyszczące i nienaturalnie spokojne, oczy ludzi, którzy nigdy nie zadrżą z obawy o swoje życie. Otto stał na zewnątrz kręgu, w dalszym ciągu twarzą zwrócony do widowni.
       Teatr stanowił najokropniejszy widok, jaki Lloyd kiedykolwiek oglądał. Poprzez gęstą zasłonę dymu z ludzkich szczątków można było dojrzeć, że wszyscy spośród tysiąca zaproszonych gości spalili się i nadal się tląc, siedzieli rozparci na swoich fotelach. Uśmiechy rozciągały się ponad osmalonymi zębami. Klejnoty powtapiały się w zwęglone szyje. Wszędzie, gdzie tylko spojrzał, siedziały sztywne i okopcone ciała. Tu i ówdzie, wciąż jeszcze kapiąc ogniem, tliła się czyjaś peruka lub żarzyła się torebka z lakierowanej skóry.
       Lloyd nigdy nie mógł zrozumieć, w jaki sposób tworzy się salamandra, teraz natomiast ujrzał to na własne oczy, i to nie raz, lecz wiele, wiele razy. Działo się to w zupełnej ciszy i było na wskroś niesamowite. W ciągu ostatniego tygodnia widział wiele nadprzyrodzonych zdarzeń, lecz żadne nie mogło się z tym równać.
       W pierwszym rzędzie leżał na fotelu krępy mężczyzna. Znad spalonego ciała unosił się dym, który wydawał się kłębić i gęstnieć nad jego głową. Gdy tak odpływał coraz wyżej i wyżej w kierunku sufitu, stopniowo nabierał ludzkich kształtów, aż osiągnął punkt, w którym znów zaczął opadać, póki nie dosięgną! podłogi. Pieśń rytualna wymieszała dym z ulatującą duszą, tak że nie mogła ona opuścić pola ziemskiej grawitacji, a co za tym idzie, straciła swoje miejsce w niebie.
       Na tyłach zadymionej widowni coraz więcej i więcej salamander spadało w zupełnej ciszy miękko niczym poduszki na ziemię i gromadziło się, w milczeniu oglądając swe spalone ciała.
       Otto odwrócił się z triumfem do chóru, otwierając szeroko swe żółte oczy.
        Rozpoczęło się!  wykrzyknął.  Rozpoczęło! Oto i największa transformacja ze wszystkich!
       Chór rozstąpił się, by zrobić mu miejsce w środku kręgu. Otto stał tam przez chwilę, przyglądając się z podziwem.
        Wy, moi nieśmiertelni! Moja raso panów! Rodzice bogów!
       Obchodził krąg, po kolei kładąc każdemu rękę na ramieniu.
        Macie teraz swoją armię, armię salamander służących, towarzyszy i ci spośród nich, którzy będą wam wiernie służyć, mogą przy następnym przesileniu zostać przekształceni tak samo jak wy, jeśli tak zadecydujecie. Oni są waszą SA, waszym wyborowym korpusem oddziałów uderzeniowych, i będą wam posłuszni, gdyż wszyscy pragną nieśmiertelności. Nie musicie obawiać się oporu nie można was zabić, nie możecie umrzeć. Jesteście najpotężniejsi spośród wszystkich istot żyjących na Ziemi.
       Nie zaprzestawał wędrówki po okręgu.
        Wszyscy macie śmiertelnych partnerów, z którymi możecie spłodzić po jednym dziecku dzieci owe będą podstawą naszej przyszłości, będą półbogami.
       Zatrzymał się przy Celii oraz Mikeu Kerwinie i położył im dłonie na ramionach.
        Ty, niestety, masz partnera, który pozwolił, by podejrzenia pokonały miłość Podobnie jak ty, Mike. Lecz dla was mam dwoje specjalnych partnerów. Partnerów, z którymi mieć potomstwo to więcej niż honor.
       Ponownie rozejrzał się i wciągnął długi, suchy oddech.
        A teraz  rzekł  talizmany, proszę. Śpiewacy podnieśli w górę wszystkie swe czternaście amuletów. Otto wziął należący do Celii i położył go sobie na języku. Pozostała trzynastka rozpoczęła śpiewy.
        Co się teraz dzieje?  zapytała Kathleen. Przyciskała do ust chusteczkę, by powstrzymać kaszel.  Co on robi?
       W miarę jak śpiew stawał się coraz głośniejszy i bardziej piskliwy, Otto, o dziwo, wydawał się coraz wyższy. Lloyd przetarł załzawione od dymu oczy i popatrzył raz jeszcze. Lecz istotnie tak było. Otto rósł coraz wyżej i wyżej, póki nie osiągnął przeszło dwóch i pół metra wzrostu. Wyszczuplał przy tym i stał się z sylwetki podobny do owada. Uśmiechał się, rozglądając się z wysoka po scenie, a jego żółte źrenice jaśniały triumfującą wściekłością.
       Nagle wierzchołek jego czaszki rozstąpił się, a skóra zeszła z niej niczym gumowa rękawiczka. Pod spodem Lloyd ujrzał lśniące czernią kości i żółte skośne oczy, martwe i wyrachowane jak u chimery.
       Teraz rozdarła się skóra na grzbiecie Ottona i wychynął spod niej las czarnych kręgów. Chór salamander, bynajmniej nie przerażony, podnosił dłonie do góry i śpiewał jeszcze głośniej.
        Uczyniłem to, po co mnie wezwano  rzekł Otto kraczącym i chrapliwym głosem, który z ledwością już przypominał głos człowieka.  Na nowo powołałem do życia rasę panów. Teraz już mogę powrócić.
       Kathleen ścisnęła Lloyda za rękę.
        Lloyd on nie jest nawet Lloyd! To jest jakiś! O mój Boże! Co to jest, Lloyd? Co to jest?
       Lloyd odstąpił do tym.
        Cokolwiek by to było, musimy odtworzyć ten hymn Gdy tylko to się skończy, wszyscy ci ludzie rozejdą się w swoją stronę i nigdy ich nie zdołamy powstrzymać!
       Wycofali się ze sceny z powrotem za dekoracje. Po drugiej stronie były schodki, zakończone drzwiami z napisem: Nagrywanie  Proszę zachować ciszę. Oświetlone okienko wychodziło na scenę.
        To jest właśnie to  powiedział Lloyd.  Idź za mną, tylko, na miłość boską, rozglądaj się na wszystkie strony.
       Wspięli się na schody tak cicho, jak tylko potrafili. Stopnie skrzypiały, lecz chóralny śpiew był tak głośny, że nikt nie mógłby ich usłyszeć. Na środku kręgu monstrualny gad, w którego powoli przekształcał się Otto, kiwał się, kłapał paszczęką i wydawał z siebie chrapliwe dźwięki towarzyszące oddychaniu. Lloyd rzucił nań jedno szybkie spojrzenie i postanowił nigdy więcej na to coś nie patrzeć. Czarne szpony wyrzynały się poprzez skórę palców Ottona.
       Ostrożnie przekręcił gałkę w drzwiach dźwiękoszczelnego pomieszczenia. Wewnątrz czuć było zapach rozgrzanego sprzętu elektronicznego. Wyjął z kieszeni kasetę i wszedł do środka, skinąwszy głową Kathleen, by szła za nim.
        Muszę tylko znaleźć magnetofon kasetowy  powiedział, rzuciwszy okiem na rzędy przełączników i światełek na konsolecie.  Dlaczego nie mają tu walkmana, jak normalni ludzie?
       Odnalazł magnetofon i właśnie próbował włożyć kasetę, gdy wtem drzwi ponownie rozwarły się z trzaskiem. Do środka wpadł Franklin, trzymając za rękę Tonyego Expressa. Tuż za nimi weszła Helmwige, płonąc mrocznym gniewem, wraz z Tomem. Ubrana była w obcisły kostium z czarnej skóry, obcięty niemożliwie wysoko na udach, oraz czarne buty z cholewami, zachodzące powyżej kolan. Ciągnęła za sobą Toma w stalowej obroży. Jego szyja była obtarta do krwi, a oczy czerwone od płaczu.
        Tom!  zawołała Kathleen.  Ty suko, puść go!
        Puścić go? Obedrę go żywcem ze skóry i zjem na śniadanie, jeśli się nie zamkniesz! Ty, Denman! Wyjmij tę kasetę i daj mi ją! Lloyd popatrzył na Franklina i Tonyego Expressa.
        Próbowaliśmy, Lloyd  rzekł Franklin.  Naprawdę próbowaliśmy. Ale ona powiedziała, że zabije chłopca, jeśli nie oddamy jej kasety.
        Tony?  ostrożnie zapytał Lloyd, co miało znaczyć: Co z twoją kukłą tańca słońca?
        Nie miałem odwagi Potrafiłbym spowolnić jej ruchy, ale ona mogłaby spalić go szybciej, niż ja byłbym zdolny ją powstrzymać. Przepraszam.
        Kaseta, Denman  powiedziała Helmwige  albo na waszych oczach spalę tego chłopca na popiół, tak jak spaliłam jego ciotkę.
        Lloyd  poprosiła zaniepokojona Kathleen.
        Zdaje się nie mam wyboru  odrzekł. Wyjrzał przez okienko kabiny dźwiękoszczelnej i ujrzał, że na środku sceny kołysze się coś czarnego i błyszczącego. Otto zrzucał ludzką powierzchowność i powracał do swej naturalnej postaci. Śpiew chóru był tu przytłumiony do szmeru, lecz Lloyd słyszał, iż nabiera tonów histerycznych.
       Wyciągnął kasetę w stronę Helmwige, zaledwie pięćdziesięć centymetrów poza zasięgiem jej palców.
        Co to takiego?  zapytał ją.  To coś?  skinął głową w kierunku Ottona.
       Helmwige uśmiechnęła się.
        Otto? Przed wojną był studentem w Salzburgu. Lecz jak widzicie, odkrył sposób, jak zostać nie tylko uczonym, ale i geniuszem. Dobił targu z czymś z krainy ciemności, z czym nie wiadomo. Pozwolił tej istocie żyć w swoim ciele, póki nie uda mu się przejść do historii. Teraz mu się to udało i to coś odchodzi z powrotem tam, skąd przyszło.
       Lloyd zadrżał. Potem bez ostrzeżenia zatoczył łuk prawym ramieniem i zadał Helmwige cios prosto w twarz. Ta zatoczyła się do tyłu, straciła równowagę i uderzyła bokiem o konsoletę. Lecz już w następnej chwili była z powrotemi  otwartą dłonią trzepnęła Lloyda po głowie tak mocno, że aż poleciał na ścianę.
        Głupiec!  plunęła nań.
       Spróbował się podnieść, lecz kopnęła go w żebra, a potem w brzuch. Jednakże w tej samej chwili Franklin chwycił ją wpół i zamknął w swym niedźwiedzim uścisku. Jednocześnie wyrwał jej z rąk łańcuch, na którym trzymała Toma, i odrzucił w kąt.
        Lloyd!  wrzasnął.  Nastaw hymn! Kathleen! Tom! Tony! Uciekajcie!
        Ty kretynie!  plunęła Helmwige.  Wiesz, co mogę z tobą zrobić!
        Lloyd!  grzmiał Franklin.  Kaseta! Ogłuszony, kaszląc i brocząc krwią, Lloyd stanął na nogach. Podniósł z ziemi kasetę i zatrzasnął komorę magnetofonu.
       Kathleen zawahała się w drzwiach, lecz Franklin krzyknął:
        Uciekaj! Uciekaj!
        Dummling Mengelego!  zaskrzeczała Helmwige. Lecz Franklin trzymał ją mocno w swym niedźwiedzim uścisku, przyciskając ręce do boków, aż twarz jej poczerwieniała z wściekłości i wysiłku.
       Szybko jęła podnosić temperaturę swego ciała. Franklin stęknął, lecz wziął głęboki oddech i nie zwolnił uchwytu. Lloyd nacisnął klawisz uruchamiający magnetofon i po sekundzie lub dwóch usłyszał szum taśmy.
       Helmwige stawała się coraz gorętsza. Jej skórzany kostium począł się kurczyć i tlić, jednak dalej podnosiła swą temperaturę. Z twarzy Franklina strugami spływał pot, musiał zagryźć zęby, lecz w dalszym ciągu nie puszczał Helmwige, mimo że dym począł mu się unosić ze spalonej koszuli, a skóra na piersiach i udach jęła pokrywać się pęcherzami.
        Aaaaaach!  zawył Franklin, gdy ciało Helmwige zaczęło wypalać mu zakończenia nerwów.
        Ty głupcze! Ty żałosny głupcze!  syknęła nań Helmwige.  Jesteś niczym! Jesteś nikim i nigdy nie byłeś niczym innym!
       Nagle z głośników systemu informacyjnego teatru wydobyły się pierwsze tony Wagnerowskiego Hymnu pokutnego. W dole na scenie długa i chuda czarna istota zachwiała się i odwróciła do tyłu głowę. Chór najwidoczniej z początku nie słyszał hymnu, lecz po chwili dwoje lub troje spośród śpiewaków poczęło się rozglądać i marszczyć brwi.
        Jesteś niczym!  wściekała się Helmwige.  Jesteś nicością bez nazwiska i imienia!
        O Boże!  wykrzyknął Franklin.  O Boże, dopomóż mi! Jestem Franklin! Jestem Franklin Free! Jestem Franklin Free!
       Widownię Teatru Miejskiego wypełniła równa, spokojna i mocna gra na pianinie zmarłej Sylvii Cuddy. Przez jedną mrożącą krew w żyłach chwilę Lloyd myślał, że hymn nie odniesie skutku i wszyscy zginą. Lecz Helmwige nagle oblała się żarem, świecąc niczym obłok magnezji, i oboje z Franklinem jęli przekrzykiwać się we wspólnej agonii.
       Wewnątrz dźwiękoszczelnej kabiny rozległa się rozrywająca bębenki w uszach eksplozja i Helmwige opadła na ziemię pod postacią srebrzystego popiołu i poszarzałych kości. Franklin przewrócił się na podłogę, z początku wijąc się w drgawkach, by później lec w bezruchu.
       Lloyd szarpnięciem .otworzył drzwi kabiny i stanął na szczycie schodków. Członkowie chóru jeden po drugim zajmowali się ogniem, płonąc jasno niczym pochodnie i nie pozostawiając po sobie na scenie niczego oprócz smug popiołu. Lloyd przez chwilę przyglądał się Celii zatykającej uszy rękoma, lecz w następnej chwili jej widok zasłonił mu Mike Kerwin, który zapłonął jasno jak spadająca kometa.
       Na środku sceny czarna i lśniąca istota opadła na deski i leżała, złowieszczo dygocząc. Kiedy ujrzała Lloyda, jej żółte oczy zalśniły nienawiścią tak lodowatą, że aż musiał się odwrócić.
        Bądź pewny, że wrócę  zachrypiał pod jego adresem stwór.  Gdy tylko pochwycę duszę śmiertelnika, który potrafi zmienić bieg ludzkiej historii, powrócę na pewno.
       Po policzkach Lloyda pociekły łzy. Cóż mógł powiedzieć w obliczu takiego zła?
       Z okropnym kłapnięciem stwór, razem ze swymi kręgami, szponami i ogonem, wślizgnął się w szparę pomiędzy deskami i zniknął z pola widzenia. Lloyd odszedł w kąt sceny i zwymiotował samą gorącą śliną.
       Rozejrzał się po widowni. Spalone zwłoki tysiąca najlepiej prosperujących mieszkańców willowych dzielnic południowej Kalifornii były zwęglone nie do rozpoznania. Po salamandrach nie pozostało ani śladu. Były przecież nietrwałe, jak twierdził Otto, zanim jeszcze przemienił się w jakąś czarną istotę z piekła rodem. Lloyd stanął w przejściu między rzędami i w miejscu, gdzie się wszystkie salamandry zebrały, ujrzał głębokie ślady wypalone na parkiecie.
       Kathleen zeszła ze sceny i zbliżyła się doń. Była podniecona wskutek szoku, lecz w ręku niosła czarę  misę, w której Poncjusz Piłat umył ręce, by pozbyć się odpowiedzialności za ukrzyżowanie Chrystusa, misę, którą salamandry posłużyły się w próbie zyskania nieśmiertelności. Czara była pogięta, sfatygowana i prawie w jednej trzeciej niekompletna.
        Proszę  powiedziała.
       Lloyd wziął ją do ręki, obrócił w palcach, a potem wzruszył ramionami.
        Jedyne, co można z tym zrobić, to wziąć nad zatokę La Jolla i wrzucić do oceanu.
        Dziękuję ci za wszystko  rzekła Kathleen.  Tyle tylko potrafię powiedzieć.
        Wiem  odparł Lloyd i uścisnął jej dłoń.
       Był już przy samym wyjściu, gdy wpadł przez nie pierwszy strażak, wyrąbawszy sobie przejście przez zamknięte drzwi toporem. Rzucił jedno spojrzenie na widownię, drugie na Lloyda i powiedział:
        Jezusie!
       W klitce hotelu El Cajon na przedmieściu ponad pięćdziesięcioletni mężczyzna w brunatnej koszuli, z założonymi rękoma, tkwił milcząc przed telewizorem. Po drugiej stronie pokoju siedziała ciemnowłosa kobieta i spoglądała nań z niepokojem.
        No i zawiódł  odezwał się w końcu mężczyzna.
        Nie wiemy jeszcze, dlaczego ani co się stało  odrzekła kobieta.
       Mężczyzna wstał i podszedł do okna. Rozsunął brudne firanki i wyjrzał na ulicę.
        Nieważne dlaczego. Nieważne, co się stało. Zawsze nas zawodzą. Zawsze wystawiają nas do wiatru. Będziesz mógł być ojcem  mówił.  Mam już kobietę dla ciebie. I mężczyznę dla Evy.
        Co zamierzasz teraz robić?  spytała kobieta.
        Co robić?  odparł.  Zacznę od początku, natürlich. Dysponuję nieograniczonym czasem.
       
       Gdy w przyczepie Tona Zuni zadzwonił telefon, Lloyd akurat grał w karty z Johnem Tępym Nożem.
        Orzeł  ty idziesz odebrać, reszka  niech dzwoni dalej  poddał Lloyd.
       Nawet na nią nie patrząc, John Tępy Nóż brzęknął wydobytą spod paznokcia dużego palca ćwierćdolarówką. Podrzucił ją na grzbiecie pomarszczonej i upstrzonej plamami wątrobianymi dłoni; wypadła reszka. Stęknął z rozbawienia i wrzucił monetę do starej metalowej miseczki, którą Lloyd przywiózł z sobą do przyczepy.
        Powinienem już się nauczyć, by nie grać z tobą o wysokie stawki  poskarżył się Lloyd i zwlókł z kozetki, by podnieść słuchawkę.
        Z nikim nie powinieneś grać o wysokie stawki  odparł John Tępy Nóż.  Grasz jak kobieta.
        Pocałuj mnie w dupę  odrzekł Lloyd, akurat gdy dziewczęcy głos powiedział:
        Halo?
        O, cześć, słucham. To jest, przepraszam.
        Czy to pan Denman? Dzwoniłam do pańskiej restauracji rybnej, lecz tam mi powiedziano, że pan sprzedał interes i wyprowadził się.
        No cóż, to prawda. Jestem w tej chwili na pustyni i robię sobie urlop. To się nazywa zbierać się do kupy. Czym mogę pani służyć?
        Pan mnie prawdopodobnie nie pamięta, lecz nazywam się Lawreign. Pracuję przy stoisku z pamiątkami na Gwieździe Indii.
        Ależ skąd, pamiętam panią. Pani jest tą ładną dziewczyną.
        Dziękuję! Ale w gruncie rzeczy dzwonię dlatego, że pan prosił mnie, bym uważała na kobietę w prochowcu, żółtej chustce na głowie i ciemnych okularach.
        No cóż, to prawda, oczywiście, ale
        Ona przedwczoraj tu była.
       Delikatne uczucie strachu prześlizgnęło się po plecach Lloyda niczym kot o zimnym futrze.
        Niech pani to powtórzy.
        Była tu przedwczoraj i kupiła rzeźbiony kawałek kości. Nawet dość drogi. Powiedziała, że ma zamiar wysłać to komuś w prezencie, a więc zapakowaliśmy go i tak dalej.
        W jaki sposób zapłaciła? Kartą kredytową? Czekiem? Czy podała nazwisko?
        Nie, zapłaciła gotówką. Ale to była piękna sztuka. Cała wygrawerowana w syreny i trytony, z napisem: Twoja po wieczne czasy.
        Dokładnie z tymi słowami?
        Właśnie.
        Lawreign, mam u pani dług  rzekł Lloyd i nim zdążyła powiedzieć coś więcej, odłożył słuchawkę. Przez dłuższy czas stał w zamyśleniu, zakrywszy dłonią usta, po czym powiedział do Johna Tępego Noża:  Zaglądałeś ostatnio do skrzynki?
       Indianin popatrzył nań wilgotnymi oczyma.
        Przepraszam, zawsze zapominam. Odkąd Tony poszedł mieszkać u tej twojej Kathleen hm, on zawsze to robił.
        Będę za minutkę  powiedział Lloyd. Otworzył drzwi, zszedł po schodkach i przespacerował się, klucząc pośród zaparkowanych przyczep. Choć było już dobrze po siódmej, wieczór wciąż jeszcze był suchy i upalny, a w powietrzu unosiła się woń kaktusów mesąuite.
       Z początku szedł wolnym krokiem, lecz gdy począł zbliżać się do skrzynki pocztowej, ruszył biegiem. Nim jeszcze zdążył otworzyć drucianą furtkę, zobaczył, że coś jest w środku.
     * Free (ang.)  wolny.
     * Miś Yogi  Yogi Bear, okaziciel  bearer.
