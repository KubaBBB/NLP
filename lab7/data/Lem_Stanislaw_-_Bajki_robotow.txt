Stanisław Lem 

Bajki Robotów 

Wydawnictwo Literackie, Kraków, 1967 


TRZEJ ELEKTRYCERZE 

Żył raz pewien wielki konstruktor-wynalazca, który, nie ustając, wymyślał 
urządzenia niezwykłe i najdziwniejsze stwarzał aparaty. Zbudował był sobie 
maszynkę-okruszynkę, która pięknie śpiewała i nazwał ją ptaszydło. Pieczętował 
się sercem śmiałym i każdy atom, który wyszedł spod jego ręki, nosił ów znak, że 
dziwili się potem uczeni, odnajdując w widmach atomowych migotliwe serduszka. 
Zbudował wiele pożytecznych maszyn, wielkich i małych, aż naszedł go pomysł 
dziwaczny, aby śmierć z życiem w jedno złączyć i tak dopiąć niemożliwości. 
Postanowił zbudować istoty rozumne z wody, ale nie tym okropnym sposobem, o 
którym zaraz pomyślicie. Nie, myśl o ciałach miękkich i mokrych była mu obca, 
brzydził się jej jak każdy z nas. Zamierzył zbudować z wody istoty prawdziwie 
piękne i mądre, więc krystaliczne. Wybrał tedy planetę, bardzo od wszystkich 
słońc oddaloną, z zamarzłego jej oceanu wysięki góry lodowe i z nich, jak z 
kryształu górskiego, wyciosał Kryonidów. Zwali się tak, bo tylko w przeraźliwym 
mrozie istnieć mogli i w pustce bezsłonecznej. Pobudowali też w niedługim czasie 
miasta i pałace lodowe, a że wszelkie ciepło groziło im zgubą, zorze polarne 
łapali do wielkich naczyń przejrzystych i nimi oświetlali swoje siedziby. Im kto 
był wśród nich możniejszy, tym więcej miał zórz polarnych, cytrynowych i 
srebrzystych, i żyli sobie szczęśliwie, a że się nie tylko w świetle, ale i w 
szlachetnych kamieniach kochali, słynęli ze swych klejnotów. Klejnoty te były z 
zamarzniętych gazów cięte i szlifowane. Barwiły im wieczną ich noc, w której, 
jak duchy uwięzione, płonęły wysmukłe zorze polarne, podobne do zaklętych 
mgławic w kłodach z kryształu. Niejeden zdobywca kosmiczny chciał posiąść te 
bogactwa, cała bowiem Kryonia była z największych dali widoczna, migocąc bokami 
jak klejnot, obracany z wolna na czarnym aksamicie. Przybywali więc awanturnicy 
na Kryonię, by szczęścia wojennego próbować. Przyleciał na nią elektrycerz 
Mosiężny, który stąpał, jakby dzwon dzwonił, ale zaledwie na lodach nogę 
postawił, stopiły się od gorąca i runął w otchłań lodowego oceanu, a wody 
zamknęły się nad nim i, jak owad w bursztynie, w górze lodowej na dnie mórz 
kryońskich po dzień ostatni spoczywa. 
Nie odstraszył los Mosiężnego innych śmiałków. Przyleciał po nim elektrycerz 
Żelazny, opiwszy się płynnym helem, aż mu w stalowym wnętrzu bulgotało, a szron, 
osiadający na pancerzu, uczynił go do kukły śniegowej podobnym. Ale szybując ku 
powierzchni planety rozpalił się od tarcia atmosferycznego, hel płynny wyparował 
z niego świszcząc, a on sam, świecąc czerwono, na skały lodowe upadł, które 
zaraz się otwarły. Wydobył się, parą buchając, podobny do gejzera wrzącego, lecz 
wszystko, czego się tknął, stawało białym obłokiem, z którego śnieg padał. 
Usiadł więc i czekał, aż ostygnie, a gdy już gwiazdki śniegowe przestały topnieć 
mu na pancernych naramiennikach, chciał wstać i ruszyć w bój, lecz smar stężał 
mu w stawach i nie mógł nawet grzbietu wyprostować. Do dzisiaj tak siedzi, a 
śnieg padający uczynił go białą górą, z której tylko ostrze hełmu wystaje. 
Nazywają tę górę Żelazną, a w oczodołach jej lśni wzrok zamarznięty. 
Posłyszał o losie poprzedników trzeci elektrycerz, Kwarcowy, którego w dzień nie 
widać było inaczej jak soczewkę polerowaną, a w nocy jak odbicie gwiazd. Nie 
obawiał się, że mu olej w członkach stężeje, bo go nie miał, ani że lodowe kry 
pod nogami mu pękną, mógł bowiem zimnym stawać się, jak chciał. Jednego musiał 
unikać, to jest myślenia uporczywego, od niego bowiem rozgrzewał mu się kwarcowy 
mózg i to mogło go zgubić. Ale postanowił sobie bezmyślnością żywot uratować i 
zwycięstwo nad Kryonidami osiągnąć. Przyleciał na planetę, a taki był długą 
podróżą przez wieczną noc galaktyczną zmrożony, że meteory żelazne, które się o 
jego pierś w locie ocierały, trzaskały na kawałki dzwoniąc jak szkło. Osiadł na 
białych śniegach Kryonii, pod jej niebem czarnym jak garnek pełny gwiazd i, 
podobny do lustra przejrzystego, chciał się zastanowić, co ma począć dalej, ale 
już śnieg wokół niego sczerniał i począł parować. 
 Oho!  rzekł sobie Kwarcowy  niedobrze! Nic po tym, byle tylko nie myśleć, a 
będzie dobra nasza! 
I postanowił sobie tę jedną frazę powtarzać, cokolwiek się stanie, bo nie 
wymagała wysiłku umysłowego, a dzięki temu wcale go nie rozgrzewała. Ruszył tedy 
pustynią śnieżną Kwarcowy, bezmyślnie i byle jako, aby chłód zachować. Szedł 
tak, aż doszedł do murów lodowych stolicy Kryonidów, Frygidy. Rozpędził się, 
głową w blanki uderzył, aż skry poszły, lecz nic nie wskórał. 
 Spróbujemy inaczej!  rzekł sobie i zastanowił się, ile to też będzie: dwa 
razy dwa? A kiedy rozmyślał nad tym, głowa mu się nieco rozgrzała, więc drugi 
raz mury roziskrzone taranował, ale tylko dołek uczynił niewielki. 
 Mało było!  rzekł sobie.  Spróbujemy czegoś trudniejszego. Ile to też 
będzie: trzy razy pięć? 
Teraz to już głowę jego otoczyła chmura skwiercząca, bo śnieg w zetknięciu z tak 
gwałtownym myśleniem od razu kipiał, więc cofnął się Kwarcowy, nabrał rozpędu, 
uderzył i na wylot przeszedł mur, a za nim jeszcze dwa pałace i trzy domy 
pomniejszych Grafów Mroźnych, wypadł na wielkie schody, chwycił się poręczy ze 
stalaktytów, ale stopnie były jak ślizgawka. Zerwał się szybko, bo już wszystko 
wokół niego tajało i mógł w ten sposób przewalić się przez całe miasto w głąb, w 
przepaść lodową, gdzie by na wieki zamarzł. 
 Nic po tym! Byle tylko nie myśleć! Dobra nasza!  rzekł sobie i w samej rzeczy 
zaraz ostygł. 
Wyszedł więc z tunelu lodowego, który wytopił, i znalazł się na wielkim placu, 
ze wszech stron oświetlonym zorzami polarnymi, które mrugały szmaragdem i 
srebrem z kolumn kryształowych. 
I wyszedł mu naprzeciw skrzący się gwiezdnie rycerz ogromny, wódz Kryonidów, 
Boreal. Zebrał się w sobie elektrycerz Kwarcowy i runął do ataku, a tamten zwarł 
się z nim i był taki łoskot, jak kiedy się zderza dwie góry lodowe pośrodku 
Oceanu Północnego. Odpadła lśniąca prawica Boreala, odrąbana u nasady, ale nie 
stropił się, dzielny, lecz odwrócił się, aby pierś, szeroką jak lodowiec, którym 
wszak był, nadstawić wrogowi. Tamten zaś drugi raz nabrał szybkości i znów 
taranował go straszliwie. Twardszy był kwarc i bardziej spoisty od lodu, pękł 
więc Boreal z hukiem, jakby lawina zeszła po zboczach skalnych, i leżał, 
rozpryśnięty w świetle zórz polarnych, które patrzały na jego klęskę. 
 Dobra nasza! Byle tak dalej!  rzekł Kwarcowy i zerwał z pokonanego klejnoty 
cudownej piękności: pierścienie, wysadzane wodorem, hafty i guzy roziskrzone, 
podobne do diamentowych, lecz z trójcy gazów szlachetnych rżnięte  argonu, 
kryptonu i ksenonu. Ale gdy się nimi zachwycał, pocieplał ze wzruszenia, toteż 
owe brylanty i szafiry, sycząc, wyparowały mu pod dotknięciem, że nie trzymał 
już nic  prócz kilku kropelek rosy, która też się zaraz ulotniła. 
 Oho! A więc i zachwycać się nie należy! Nic to! Byle tylko nie myśleć!  rzekł 
sobie i ruszył dalej w głąb zdobywanego grodu. Ujrzał w dali postać nadciągającą 
ogromną. Był to Albucyd Biały, Jenerał-Minerał, którego rozłożystą pierś rzędy 
orderowych sopli przecinały z wielką gwiazdą Szronu na wstędze glacjalnej; ów 
strażnik skarbców królewskich bronił dostępu Kwarcowemu, który runął nań jak 
burza i zdruzgotał z grzmotem lodowym. Przybiegł Albucydowi z pomocą książę 
Astrouch, pan na lodach czarnych; temu elektrycerz nie dał rady, bo książę miał 
na sobie kosztowną zbroję azotową, w helu hartowaną. Mróz od niej szedł taki, że 
Kwarcowemu odjęło impet i ruchy jego osłabły, a zorze polarne aż przybladły, 
taki się wiew Zera Absolutnego rozszedł wokoło. Zerwał się Kwarcowy, myśląc:  
Rety! Co też to się znowu dzieje takiego?  aż wielkiego zdumienia mózg mu się 
rozgrzał, Zero Absolutne stało się letnie i na jego oczach Astrouch sam jął się 
rozpadać na dzwona, z gromami, które wtórowały jego agonii, aż tylko kupa 
czarnego lodu, wodą jak łzami ociekająca, w kałuży zastała na pobojowisku. 
 Dobra nasza!  rzekł sobie Kwarcowy  byle tylko nie myśleć, a jeśli potrzeba, 
to myśleć! Tak lub owak  zwyciężyć muszę! I pognał dalej, a kroki jego 
dzwoniły, jakby ktoś młotem tłukł kryształy; i tętnił pędząc ulicami Frygidy, a 
mieszkańcy jej spod białych okapów patrzyli nań z rozpaczą w sercach. Mknął tak 
niczym rozjuszony meteor Drogą Mleczną, gdy dostrzegł w dali postać samotną, 
niewielką. Był to sam Baryon, zwany Lodoustym, największy mędrzec Kryonidów. 
Rozpędził się Kwarcowy, by go jednym ciosem zmiażdżyć, ten jednak ustąpił mu z 
drogi i pokazał dwa palce wystawione; nie wiedział Kwarcowy, co by to mogło 
znaczyć, ale zawrócił i  nuże na przeciwnika, lecz Baryon znowu tylko o krok mu 
się usunął i szybko pokazał jeden palec. Zdziwił się nieco Kwarcowy i zwolnił 
biegu, chociaż już nawrócił i właśnie miał brać rozpęd. Zamyślił się i woda jęła 
płynąć z pobliskich domów, ale nie widział tego, bo Baryon ukazał mu kółko z 
palców złożone i przez nie kciukiem drugiej ręki prędko tam i sam poruszał. 
Kwarcowy myślał i myślał, co też by te milczące gesty miały wyrażać i otwarła mu 
się pustka pod nogami, chlusnęło z niej czarną wodą, a on sam poleciał w głąb 
jak kamień i nim zdążył sobie jeszcze powiedzieć:  Nic to, byle nie myśleć!  
już go na świecie nie było. Pytali potem uratowani Kryonidzi, wdzięczni 
Baryonowi za ratunek, co chciał wyjawić znakami, które straszliwemu 
elektrycerzowi-przybłędzie pokazywał. 
 To rzecz całkiem prosta  odparł mędrzec.  Dwa palce znaczyły, że jest nas 
dwóch, razem z nim. Jeden, że zaraz ja sam tylko zostanę. Potem pokazałem mu 
kółko na znak, że się wkoło niego lód otworzy i otchłań czarna oceanu pochłonie 
go na wieki. Jednego nie pojął tak samo, jak drugiego i trzeciego. 
 Wielki mędrcze!  zawołali zdumieni Kryonidzi.  Jakże mogłeś dawać takie 
znaki straszliwemu napastnikowi?! Pomyśl, panie, co byłoby, gdyby cię zrozumiał 
i zdziwienia zaniechał?! Przecież nie rozgrzałby go wówczas namysł i nie runąłby 
w bezdenną otchłań... 
 Ach, tego nie obawiałem się wcale  rzekł z zimnym uśmiecham Baryon Lodousty  
wiedziałem bowiem z góry, że niczego nie pojmie. Gdyby choć odrobinę miał 
rozumu, nie przybyłby do nas. Cóż bowiem może przyjść istocie, która pod słońcem 
mieszka, z klejnotów gazowych i srebrnych gwiazd lodu? 
A oni zadziwili się z kolei mądrości mędrca i odeszli, uspokojeni, do swych 
domów, w których czekał ich mróz miły. Odtąd nikt już nie próbował najechać 
Kryomi, bo zabrakło głupców w całym Kosmosie, chociaż niektórzy mówią, że ich 
jeszcze sporo, a tylko drogi nie znają. 
URANOWE USZY 
Żył raz pewien inżynier-kosmogonik, który rozjaśniał gwiazdy, żeby pokonać 
ciemność. Przybył do mgławicy Andromedy, gdy jeszcze była pełna czarnych chmur. 
Skręcił zaraz wir wielki, a gdy ten ruszył, kosmogonik sięgnął po swoje 
promienie. Miał ich trzy: czerwony, fioletowy i niewidzialny. Zażegnął kulę 
gwiazdową pierwszym i zaraz stała się czerwonym olbrzymem, ale nie zrobiło się 
jaśniej w mgławicy. Ukłuł gwiazdę drugim promieniem, aż zbielała. Powiedział do 
swego ucznia:  Pilnuj mi jej!  a sam poszedł inne rozpalać. Uczeń czekał 
tysiąc lat i drugi tysiąc a inżynier nie wracał. Znudziło mu się to czekanie. 
Podkręcił gwiazdę i z białej stała się błękitna. Spodobało mu się to i pomyślał, 
że już wszystko umie. Chciał jeszcze podkręcić, ale się sparzył. Poszukał w 
puzderku, które zostawił kosmogonik, a tam nic nie ma, jakoś zanadto nic; 
patrzał i nawet dna nie zobaczył. Domyślił się, że to niewidzialny promień. 
Chciał poszturchać nim gwiazdę, nie wiedział jednak  jak. Wziął puzderko i 
cisnął całe w ogień. Wszystkie chmury Andromedy zajaśniały wtedy, jakby sto 
tysięcy słońc naraz zaświeciło i stało się w całej mgławicy jasno jak w dzień. 
Uradował się uczeń, ale niedługa była jego uciecha, gwiazda bowiem pękła. 
Nadleciał wtedy Kosmogonik, widząc szkodę, a że niczego nie chciał zmarnować, 
chwytał płomienie i urabiał z nich planety. Pierwszą stworzył gazową, drugą 
węglową, a do trzeciej już mu tylko najcięższe metale zostały, wyszła więc z 
tego kula aktynowców. Kosmogonik ścisnął ją, puścił w lot i powiedział:  Za sto 
milionów lat wrócę, zobaczymy, co z tego będzie.  I pomknął szukać ucznia, 
który ze strachu przed nim uciekł. 
A na planecie tej, Aktynurii, powstało wielkie państwo Palatynidów. Każdy z nich 
był tak ciężki, że tylko po Aktynurii mógł chodzić, bo na innych planetach grunt 
się pod nim zapadał, a kiedy krzyknął, góry padały. Ale u siebie w domu lekko 
stąpali i głosu nie śmieli podnieść, albowiem władca ich, Architor, nie znał 
miary w okrucieństwie. Mieszkał w pałacu, z góry platynowej wyciosanym, w którym 
było sześćset ogromnych sal, a w każdej jedna jego dłoń leżała, taki był wielki. 
Wyjść z pałacu nie mógł, ale wszędzie miał szpiegów, taki był podejrzliwy, i 
nękał też poddanych swoją chciwością. 
Nie potrzebowali Palatynidzi żadnych lamp ani ogni nocą, bo wszystkie góry ich 
planety były radioaktywne, że o nowiu można było szpilki liczyć. W dzień, kiedy 
słońce zbyt dawało się we znaki, spali w podziemiach swoich gór i tylko nocami 
schodzili się w metalowych dolinach. Ale okrutny Architor kazał do kotłów, w 
których topiono pallad z platyną, wrzucać bryły uranu i obwieścił o tym w całym 
państwie. Każdy Palatynida musiał przybyć do pałacu królewskiego, gdzie mu brano 
miarę na nowy pancerz i zakładano naramienniki i szyszak, rękawice i 
nagolenniki, przyłbicę i hełm, a wszystko samoświecące, bo odzienie to było z 
blachy uranowej, a najmocniej świeciły się uszy. 
Odtąd nie mogli już Palatynidzi gromadzić się dla wspólnej rady, bo jeśli 
zbiegowisko stawało się zbyt tłoczne, wybuchało. Musieli w'ęc pędzić żywot 
samotnie, omijając siebie z daleka, w trwodze przed reakcją łańcuchową, Architor 
zaś radował się ich smutkiem i obciążał ich coraz nowymi daninami. Mennice jego 
w sercu gór biły dukaty ołowiane, ołowiu bowiem najmniej było na Aktynurii i 
największą miał cenę. 
Wielką biedę cierpieli poddani złego władcy. Niektórzy pragnęli wzniecić bunt 
przeciw Architorowi i porozumiewali się w tym celu na migi, ale nic z tego nie 
wychodziło, bo zawsze znalazł się ktoś mniej pojętny, kto zbliżał się do reszty, 
aby zapytać, o co chodzi, i wskutek jego nierozgarnięcia spisek natychmiast 
wylatywał w powietrze. 
Był na Aktynurii młody wynalazca, zwący się Pyron, który nauczył się ciągnąć 
druty z platyny tak cienkie, że można z nich było robić sieci, w które chwytały 
się obłoki. Wynalazł Pyron telegraf z drutem, a potem tak cienki drut wyciągnął, 
że już go nie było, i w ten sposób powstał telegraf bez drutu. Nadzieja wstąpiła 
w mieszkańców Aktynurii, myśleli bowiem, że teraz uda się spisek zawiązać. Ale 
chytry Architor podsłuchiwał wszystkie rozmowy, trzymając w każdej z sześciuset 
rąk przewodnik platynowy, dzięki czemu wiedział, co jego poddani mówią, a ledwo 
doszło doń słowo bunt" albo rokosz", natychmiast wysyłał pioruny kuliste, 
które spiskowców zamieniały w płomienistą kałużę. 
Pyron postanowił podejść złego władcę. Kiedy zwracał się do przyjaciół, zamiast 
bunt" mówił buty", zamiast spiskować"  odlewać", i w ten sposób 
przygotowywał powstanie. Architor zaś dziwił się, czemu jego poddani tak się 
naraz szewstwem zajęli, bo nie wiedział, że kiedy mówią na kopyto wziąć", 
rozumieją przez to wbić na pal ognisty", a buty za ciasne oznaczają jego 
tyranię. Ale ci, do których zwracał się Pyron, nie zawsze go dobrze pojmowali, 
gdyż nie mógł im inaczej wyjaśnić swych planów, aniżeli w szewskiej mowie. 
Wykładał im tak i owak, a gdy byli niepojętni, przez nieostrożność 
zatelegrafował raz: z plutonu pasy drzeć", niby na zelówki. Ale tu król 
przeraził się, pluton bowiem jest krewnym najbliższym uranu, a uran  toru, 
Architor zaś brzmiało jego imię. Wysłał więc natychmiast straż pancerną, która 
ujęła Pyrona i rzuciła na ołowianą posadzkę przed oblicze króla. Pyron nie 
przyznał się do niczego, ale król uwięził go w palladowej baszcie. 
Wszelka nadzieja opuściła Palatynidów, ale nadszedł już czas i wrócił w ich 
strony Kosmogonik, twórca trzech planet. 
Przyjrzał się z dala porządkom, panującym na Aktynurii, i rzekł sobie:  Tak nie 
może być!  Za czym uprządł najcieńsze i najtwardsze promieniowanie, jak w 
kokonie, złożył w nim własne ciało, aby czekało na jego powrót, a sam przybrał 
postać ubogiego ciury i zeszedł na planetę. 
Kiedy ciemność zapadła i tylko dalekie góry zimnym Ś pierścieniem oświetlały 
platynową dolinę, Kosmogonik chciał się zbliżyć do poddanych króla Architora, 
ale ci unikali go z największą trwogą, obawiali się bowiem uranowej eksplozji, a 
on na próżno gonił za tym lub za owym, bo nie rozumiał, dlaczego tak przed nim 
uciekają. Krążył więc po wzgórzach, do tarcz rycerskich podobnych, krokiem 
dzwoniącym, aż zaszedł do podnóża baszty, w której Architor trzymał skutego 
Pyrona. Zobaczył go Pyron przez kraty i wydał mu się Kosmogonik, choć w postaci 
skromnego robota, inny od wszystkich Palatynidów: nie świecił bowiem w ciemności 
ani trochę, lecz ciemny był jak trup. Działo się tak dlatego, ponieważ w zbroi 
jego nie było ani krzty uranu. Okrzyknąć chciał go Pyron, ale usta miał 
zaśrubowane, więc tylko skrzesał iskier, bijąc głową o ściany swego więzienia, a 
Kosmogonik, ujrzawszy ten błysk, zbliżył się do baszty i zajrzał w zakratowane 
okienko. Pyron nie mógł mówić, ale mógł dzwonić łańcuchami, wydzwonił więc całą 
prawdę Kosmogonikowi. 
 Cierp i czekaj  rzekł mu ów  a doczekasz się. Kosmogonik udał się w 
najdziksze góry Aktynurii i szukał przez trzy dni kryształów kadmu, a kiedy je 
znalazł, na blachę je rozpłaszczył bijąc palladowymi głazami. Wykroił z blachy 
kadmowej nauszniki i kładł je na progach wszystkich domostw. Palatynidzi zaś, 
którzy je znajdowali, zdziwieni nakładali je zaraz, bo była zima. 
Nocą pojawił się wśród nich Kosmogonik i pręcikiem rozżarzonym poruszał tak 
szybko, że się z tego układały ogniste linie. W ten sposób pisał do nich w 
ciemności: ,,Możecie się już zbliżyć bezpiecznie, kadm was przed zgubą uranową 
ochroni." Oni jednak myśleli, że jest królewskim szpiegiem i nie ufali jego 
radom. Rozgniewał się Kosmogonik, że mu nie wierzą, poszedł w góry i zbierał w 
nich rudę uranową, wytapiał z niej metal srebrzysty i bił z niego lśniące 
dukaty; na jednej stronie był profil świetlisty Architora, a na drugiej  
wizerunek jego sześciuset rąk. 
Objuczony dukatami uranowymi powrócił Kosmogonik w dolinę i pokazał Palatynidom 
taki dziw: rzucał dukaty z dala od siebie, jeden na drugi, że uczynił się z nich 
dzwoniący stos, a kiedy dorzucił jeszcze jeden dukat nad miarę, powietrze 
zadrżało, z dukatów strzeliła jasność i obróciły się w kulę białego płomienia, a 
gdy wiatr wszystko rozwiał, tylko krater został, wytopiony w skale. 
Potem drugi raz jął rzucać Kosmogonik dukaty z wora, ale już inaczej, bo co 
dukat rzucił, to go z wierzchu przykrył płytką kadmową, i choć powstał z tego 
stos sześć razy większy niż poprzednio, nic się nie stało. Uwierzyli mu wtedy 
Palatynidzi i, skupiwszy się, z największą ochotą spisek zaraz przeciwko 
Architorowi zawiązali. Chcieli obalić króla, ale nie wiedzieli jak, pałac był 
bowiem murem promienistym otoczony, a na zwodzonym moście stała maszyna 
katowska, i kto nie znał hasła, tego rozcinała na sztuki. 
Zbliżała się właśnie płatność nowej daniny, którą chciwy Architor ustanowił. 
Rozdał Kosmogonik poddanym królewskim uranowe dukaty i nimi radził spłacać 
daninę. Tak też uczynili. 
Cieszył się król, że tak wiele świecących dukatów idzie do jego skarbca, bo nie 
wiedział, że są uranowe, a nie ołowiane. W nocy zaś Kosmogonik stopił więzienne 
kraty i wyswobodził Pyrona, a kiedy milcząc szli doliną w świetle radioaktywnych 
gór, jakby pierścień Księżyców spadł i opasał koliskiem widnokręgi, naraz 
światłość wybuchła straszliwa, bo stos uranowych dukatów w skarbcu królewskim 
nazbyt już urósł i wszczęła się w nim reakcja łańcuchowa. Eksplozja podniebna 
rozerwała pałac i cielsko metalowe Architora, a siła jej była taka, że sześćset 
oderwanych dłoni tyrana poleciało w próżnię międzygwiezdną. Na Aktynurii 
zapanowała radość, Pyron został jej sprawiedliwym władcą, a Kosmogonik, 
powróciwszy w ciemność, ciało swoje wydobył z promienistego kokonu i odszedł, by 
gwiazdy zapalić. Sześćset zaś platynowych rąk Architora do dzisiaj krąży wokół 
planety, jako pierścień, podobny do Satumowego, świecąc wspaniałym blaskiem, 
stokrotnie od światła gór radioaktywnych silniejszym, i powiadają uradowani 
Palatynidzi:  Patrzcie, jak dobrze Tor nam świeci.  A ponieważ niektórzy katem 
do dziś go nazywają, powiedzenie to stało się porzekadłem, doszło do nas po 
długiej wędrówce wśród wysp galaktycznych i dlatego powiadamy: Kat mu świeci." 
DWA POTWORY 
Dawno temu, wśród czarnego bezdroża, na biegunie galaktycznym, w samotnej wyspie 
gwiezdnej, był układ poszóstny; pięć jego słońc krążyło samotnie, ostatnie zaś 
miało planetę ze skał ogniowych, z niebem jaspisowym, a na planecie rosło w 
potęgę państwo Argensów, czyli Srebrzystych. 
Wśród gór czarnych, na równinach białych, stały ich miasta Ilidar, Bizmalia, 
Sinalost, lecz najwspanialsza była stolica Srebrzystych Etema, w dzień jak 
lodowiec niebieski, w nocy jak gwiazda wypukła. Od meteorów chroniły ją mury 
wiszące i pełno stało w niej chryzoprasowych budowli, jasnych jak złoto, 
turmalinowych i odlewanych z morionu, więc czarniejszych od próżni. 
Najpiękniejszy był jednak pałac monarchów argenckich, podług ujemnej 
architektury wzniesiony, gdyż budowniczowie nie chcieli stawiać granic ani 
wzrokowi, ani myśli, i była to budowla urojona, matematyczna, bez stropów, 
dachów czy ścian. Panował z niej ród Energów nad całą planetą. 
Za króla Treopsa Syderyjczycy Azmejscy napadli na państwo Energów z nieba, 
metalową Bizmalię z asteroidami w jedno obrócili cmentarzysko i wiele innych 
zadali Srebrzystym klęsk, aż dopiero młody król Iloraks, połyarcha niemal 
wszechwiedny, wezwawszy najmędrszych astrotechników, kazał otoczyć całą planetę 
systemem wirów magnetycznych i fosami grawitacyjnymi, w których czas pędził tak 
rwący, że ledwo jakiś napastnik nierozważny tam wstąpił, już sto milionów lat 
albo i więcej minęło, i ze starości w proch się rozsypał, nim jeszcze zdążył 
łuny miast argenckich zobaczyć. Te niewidzialne przepaście czasu i zasieki 
magnetycznie broniły dostępu do planety tak dobrze, że mogli Argensi przejść do 
ataku. Wyruszyli wtedy na Azmeję i poty jej słońce białe promieniomiotami 
bombardowali i drażnili, aż zażegli w nim pożogę jądrową;stało się ono Supernową 
i spaliło w objęciach pożaru planetę Syderyjezyków. 
Potem przez wieki całe spokój, ład i dobrobyt panowały wśród Argensów. Nie 
urywała się ciągłość rodu panującego, a każdy Energ, kiedy na tron wstępował, w 
dniu koronacji schodził do podziemi pałacu urojonego i tam z rąk martwych swego 
poprzednika wyjmował berło srebrzyste. Nie było to zwykłe berło; przed 
tysiącleciami wyryto na nim taki napis: 
Jeżeli potwór wieczny jest, to go nie ma, czyli są dwa,' jeśli nic nie pomoże, 
strzaskaj mnie." 
Nie wiedział nikt ani w całym państwie, ani na dworze Energów, co znaczył ów 
napis, bo pamięć o jego powstaniu zatarła się już przed wiekami. Dopiero podczas 
panowania króla Inhistona to się odmieniło. Pojawił się wtedy na planecie 
nieznany, olbrzymi stwór, którego przeraźliwa sława wnet dotarła na obie 
półkule. Nikt go z bliska nie widział, bo śmiałek taki już nie wracał do swoich; 
nie wiadomo było, skąd się ów stwór wziął; starcy utrzymywali, że wylągł się z 
olbrzymich wraków i porozwłóczonych dzwon osmu i tantalu, które pozostały po 
zdruzgotanej asteroidami Bizmalii, nie odbudowano bowiem tego miasta. Powiadali 
starcy, że złe siły drzemią w bardzo starych złomach' magnetycznych i są takie 
ukryte prądy w metalach, które się od dotknięcia burzy czasem budzą i wtedy ze 
zgrzytliwego pełzania blach, z martwego ruchu cmentarnych szczątków powstaje 
stwór niepojęty, ni żywy, ni martwy, który jedno tylko umie: siać zniszczenie 
bez granic. Inni znów utrzymywali, że siłę, która potwora stwarza, dają złe 
uczynki i myśli; odbijają się one, jak w lustrze wklęsłym, w niklowym jądrze 
planety, i, skupione w jednym miejscu, poty po omacku ku sobie szkielety 
metalowe i strupieszałe szczątki wloką, aż te się w monstrum zrosną. Uczeni 
jednak drwili z takich opowieści i nazywali je bajaniem. Jakkolwiek było, potwór 
pustoszył planetę. Zrazu unikał większych miast i napadał na samotne osiedla, 
niszcząc je żarem białym i liliowym. Gdy się ośmielił, widziano potem nawet z 
wież samej Eterny jego przemykający wzdłuż horyzontu grzbiet, podobny do 
górskiego, jak odbijał światło słoneczne swoją stalą. Szły przeciw niemu 
wyprawy, ale on jednym tchnieniem obracał zbrojnych w parę. 
Strach padł na wszystkich, a władca Inhiston wezwał wielowiedów, którzy 
rozmyślali noc i dzień, głowy swe "bezpośrednio połączywszy dla jaśniejszego 
rozeznania rzeczy, aż orzekli, że tylko przemyślnością można unicestwić potwora. 
Inhiston zarządził więc, aby Wielki Cybernator Koronny, Wielki Arcydynamik i 
Wielki Abstraktor pospołu nakreślili plany elektroluda, który wyruszy na 
potwora. 
Ale oni nie mogli się pogodzić, każdy bowiem miał inny koncept; dlatego 
zbudowali trzech. Pierwszy, Miedziany, był jak góra wydrążona, brzemienna 
rozumną maszynerią. Przez trzy dni lano żywe srebro do jego pojemników 
pamięciowych; on zaś leżał w lasach rusztowań, a prąd huczał w nim jak sto 
wodospadów. Drugi, Rtęciogłów, był olbrzymem dynamicznym; tylko straszliwą 
szybkością ruchów ciążył ku jednej postaci, tak zmiennych kształtów jak chmura, 
chwycona trąbą powietrzną. Trzeciego, którego Abstraktor nocami tworzył podług 
tajonych planów, nie widział nikt. 
Kiedy Cybernator Koronny ukończył swoje dzieło i opadły rusztowania, olbrzym 
Miedziany przeciągnął się, aż w całym mieście zadźwięczały kryształowe stropy; 
powoli dźwignął się na kolana i ziemia się zatrzęsła, a kiedy wstał, 
wyprostowany na całą wysokość, sięgał głową chmur, tak że przeszkadzały mu w 
patrzeniu; więc rozgrzewał je, aż sycząc uskakiwały mu z drogi; lśnił jak 
czerwone złoto, stopy jego na wylot przebijały kamienne tafle ulic, w kapturze 
miał dwoje oczu zielonych i trzecie zamknięte, którym skały mógł przepalać, 
kiedy uchylił tarczy-powieki. Zrobił jeden krok, drugi i już był za miastem, 
świecący jak płomień. Czterystu Argensów, ująwszy się za ręce, ledwo mogło 
opasać jeden jego ślad, podobny do wąwozu. 
Z okien, z wież, przez szkła, z blanków obronnych patrzano nań, jak zmierzał ku 
zorzom wieczornym, coraz czamiejszy na ich tle, aż wydawał się już ze wzrostu 
zwykłym Argensem, ale wtedy tylko od pasa w górę wystawał ponad horyzont, bo 
kadłub i nogi skryła już przed patrzącymi wypukłość planety. Przyszła 
niespokojna noc oczekiwania, spodziewano się odgłosów walki, czerwonych łun, ale 
nic się nie stało. Dopiero o samym świcie wiatr przyniósł gromowy pogłos jakby 
bardzo odległej burzy. I znów nastała cisza, już rozsłoneczniona. Raptem jakby 
setka słońc zapaliła się na niebie i na Eternę runął stos bolidów ognistych; 
miażdżyły pałace, w drzazgi obracały mury, grzebiąc pod sobą nieszczęsnych, 
którzy wołali rozpaczliwie pomocy, ale nawet słychać nie było ich daremnego 
krzyku. To powrócił Miedziany, gdyż potwór strzaskał go, rozciął, a szczątki 
wyrzucił ponad atmosferę; teraz wracały, roztopione w upadku, i czwartą część 
stolicy obróciły w gruzy. Straszliwa była to klęska. Jeszcze przez dwa dni i 
dwie noce padał z nieba miedziany deszcz. 
Poszedł wtedy na potwora Rtęciogłów zawrotny, jak gdyby niezniszczalny, bo im 
więcej otrzymał razów, tym trwalszy się stawał. Ciosy nie rozpraszały go, 
przeciwnie  konsolidowały. Chybocząc nad pustynią, dotarł do gór, wypatrzył 
wśród nich potwora i stoczył się nań ze zbocza skalnego. Tamten czekał go 
nieruchomy. W grzmotach zakołysały się niebo i ziemia. Potwór stał się białą 
ścianą ogniową, a Rtęciogłów  czarną czeluścią, która ją pochłonęła. Przeszył 
go potwór na wylot, zawrócił uskrzydlony płomieniami, powtórnie uderzył i znów 
przeszedł przez napastnika, nie zrobiwszy mu szkody. Fioletowe pioruny trzaskały 
z chmury, w której walczyli, ale grzmotów nie było słychać  takimi łoskotami 
zagłuszała je walka olbrzymów. Widział potwór, że niczego tym sposobem nie 
dokona, wessał więc cały żar zewnętrzny w siebie, rozpłaszczył się i uczynił z 
siebie Zwierciadło Materii: cokolwiek stało naprzeciw zwierciadła, odbijało się 
w nim, ale nie obrazem, lecz rzeczywistością; Rtęciogłów ujrzał samego siebie, 
powtórzonego w tym lustrze, uderzył, zwarł się z samym sobą, zwierciadlanym, 
lecz nie mógł przecież samego siebie pokonać. Walczył tak przez trzy dni, aż 
taką wziął moc razów, że stał się twardszy od kamienia, od metalu, od 
wszystkiego, co tylko nie jest jądrem Białego Karła  i gdy doszedł owego kresu, 
on i jego zwierciadlane powtórzenie zapadli się w głąb planety, pozostawiając 
tylko wyrwę pośród skał, krater, który natychmiast jęła wypełniać świecąca 
rubinowe lawa z głębin podziemnych. 
Trzeciego elektrycerza nie widziano, kiedy ruszał do walki. Wielki Abstraktor, 
Fizykus Koronny, wyniósł go rankiem za miasto na dłoni, otworzył ją i dmuchnął, 
a ów uleciał, otoczony tylko niepokojem kłębiącego się powietrza, bez dźwięku, 
nie rzucając cienia w słońcu, jakby nie było go wcale, jak gdyby nie istniał. 
W samej rzeczy było go mniej niż nic: nie ze świata bowiem pochodził, lecz z 
antyświata i nie materią był, lecz antymaterią. A właściwie nie nią nawet, a 
jedynie jej możliwością, zatajoną w takich szparach przestrzeni, że atomy 
omijały go jak góry lodowe omijają zwiędłe źdźbła, kołyszące się na falach 
oceanu. Biegł tak niesiony wiatrem, aż spotkał lśniące cielsko potwora, który 
kroczył jak długi łańcuch gór żelaznych, z pianą obłoków, co mu ściekała wzdłuż 
grzbietu. Uderzył w jego hartowany bok i otwarł w nim słońce, które sczerniało 
natychmiast i obróciło się w nicość, wyjącą od skał, chmur, płynnej stali i 
powietrza; przestrzelił go i wrócił, potwór zwinął się drgając, lunął białym 
żarem, ale ten spopielał zaraz i stał się tylko pustką; osłonił się potwór 
Zwierciadłem Materii, lecz i Zwierciadło przebił elektrycerz Antymat, zerwał się 
wtedy potwór, nadtoczył górę łba, z której najtwardsze biło promieniowanie, ale 
i ono zmiękło i iniczym się stało; kolos zadygotał i, obalając skały, w białych 
chmurach mąki kamiennej, w gromach lawin górskich uciekał, znacząc drogę 
niesławną kałużami roztopionego metalu, żużlem i tufem wulkanicznym, i gnał tak, 
ale nie sam; dopadał Antymat jego boków, ćwiartował, rwał, szarpał, aż trzęsło 
się powietrze, a potwór, rozdarty, wił się ostatkiem szczątków ku wszystkim 
naraz horyzontom, i wiatr rozwiewał jego ślady, i już go na świecie nie było. 
Wtedy radość nastała wielka wśród Srebrzystych. Lecz o tej samej godzinie 
dreszcz przeszedł przez cmentarzysko Bizmalii. W obszarze blach, rdzą 
przeżartych, kadmowych i tantalowych wraków, gdzie tylko wiatr bywał dotąd 
rzężąc w kopcach rozwłóczonego żelastwa, wszczął się ruch drobny, jak w 
mrowisku, nieustanny; powierzchnię metalu okryła łuska błękitnawa żaru, 
roziskrzyły się szkielety metalowe, zmiękły, pojaśniały od gorąca wewnętrznego i 
jęły się łączyć ze sobą, sczepiać, spawać, i z wirowiska zgrzytających brył 
wstawał i lągł się nowy potwór, taki sam, nie do odróżnienia. Wicher, nicość 
niosący, napotkał go i nowa rozgorzała walka. A już następne potwory rodziły się 
i staczały z cmentarzyska; i czarna trwoga chwyciła Srebrzystych, bo widzieli 
już, jak niezwyciężone groza im niebezpieczeństwo. Odczytał wówczas Inhiston 
napis wyryty na berle, zadrżał i zrozumiał. Roztrzaskał berło srebrne i wypadł z 
niego kryształek jak igła cienki, który na powietrzu jął ogniem pisać. 
I wyjawił napis ognisty struchlałemu królowi i radzie jego koronnej, że nie sobą 
jest potwór i nie siebie przedstawia, a tylko kogoś, kto, z niewiadomej dali, 
zawiaduje jego narodzinami, krzepnięciem i siłą śmiercionośną. Blaskiem na 
powietrzu piszący kryształ wyjawił im, że oni i wszyscy Argensi są odległymi 
potomkami istot, które stwórcy potwora przed tysiącami wieków do bytu powołali. 
A byli stwórcy potwora niepodobni do rozumnych, kryształowych, stalowych, 
złotolitych  ani wszystkiego, co żyje w metalu. Były to istoty, co z oceanu 
słonego wyszły i budowały maszyny, żelaznymi aniołami dla drwiny zwane, 
dzierżyły je bowiem w okrutnej niewoli. Lecz sił do buntu nie mając przeciw 
potomstwu oceanów, istoty metalowe uciekły, porwawszy próżniopławy ogromne; 
pierzchły na nich z domu niewoli w najodleglejsze archipelagi gwiezdne i dały 
tam początek państwom potężnym, wśród których państwo argenokie jest jak ziarnko 
wśród piasków pustyni. Ale dawni władcy nie zapomnieli o wyzwolonych, których 
buntownikami nazywają, i szukają ich w całym Kosmosie, przemierzając go od 
wschodniej ku zachodniej ścianie galaktyk i od północnego bieguna ku 
południowemu. Gdziekolwiek zaś wykryją bezwinnych potomków pierwszego anioła 
żelaznego, u ciemnych słońc czy u jasnych, na ogniowych planetach czy lodowych, 
używają swej przewrotnej potęgi, aby zemstą nękać za owo porzucenie  tak było, 
tak jest i tak będzie. A dla odnalezionych nie ma innego ratunku ani wybawienia, 
ani ucieczki przed zemstą, jak tylko taka, która czyni ową zemstę płonną i 
daremną  poprzez nicość. Zgasł napis płomienny i spojrzeli dostojnicy w źrenice 
swego władcy, które były jak martwe. Milczał długo, aż odezwali się:  Władco 
Eterny i Erysfeny, panie Ilidaru, Sinalostu i Arkapturii, włodarzu ławic 
słonecznych i księżycowych  przemów do nas! 
 Nie słów, ale czynu nam trzeba, ostatniego!  odparł Inhiston. 
Zadrżała rada, ale jednym głosem odrzekła: 
 Ty powiedziałeś! 
 A więc niechaj się stanie!  rzekł król.  Teraz, kiedy już postanowione, 
wypowiem imię istoty, która przywiodła nas do tego; słyszałem o niej, wstępując 
na tron. Czy to człowiek? 
 Ty powiedziałeś!  odparła rada. 
Inhiston wyrzekł wówczas do Wielkiego Abstraktora: 
 Czyń swą powinność! Ów zaś odrzekł: 
 Słyszę i słucham! 
Po czym wypowiedział Słowo, którego wibracje zeszły fugami powietrza w podziemia 
planetarne; a wtedy pękło jaspisowe niebo i nim jeszcze czoła wież padających 
dosięgły gruntu, siedemdziesiąt siedem miast argenckich otwarło się 
siedemdziesięcioma siedmioma białymi kraterami i wśród pękających tarcz 
kontynentów, miażdżonych ogniem krzaczastym, zginęli Srebrzyści, a wielkie 
słońce nie planetę już oświetlało, lecz kłąb czarnych chmur, który topniał 
wolno, rozwiewany wichrem nicości. Próżnia, rozepchnięta promieniami twardszymi 
od skał, zbiegła się potem w jedną drgającą iskrę, która sczezła. Fale udarowe 
dotarły po siedmiu dniach do miejsca, gdzie czarne, jak noc, czekały 
próżniopławy. 
 Stało się!  rzekł czuwający twórca potworów do swych towarzyszy.  Państwo 
Srebrzystych przestało istnieć. Można ruszać dalej.  Ciemność u rufy ich 
statków zakwitła ogniem i pomknęły w drogę zemsty. Kosmos jest nieskończony i 
nie ma granic, ale nie ma też granic ich nienawiść, a przeto każdego dnia, 
każdej godziny może dosięgnąć i nas. 
BIAŁA ŚMIERĆ 
Aragena była planetą zabudowaną do wewnątrz; władca jej bowiem, Metameryk, który 
rozciągał się w płaszczyźnie równikowej na trzysta sześćdziesiąt stopni i 
opasywał tym sposobem swoje państwo, będąc mu nie tylko panem, ale i osłoną, 
pragnąc uchronić poddany sobie lud Enterytów od kosmicznego wtargnięcia, zakazał 
poruszania czegokolwiek, choćby najmniejszego kamyka, ina powierzchni globu. 
Stały przeto lądy Arageny dzikie i martwe, i tylko topory piorunów obciosywały 
krzemienne grzbiety gór, a meteory kraterami rzeźbiły kontynenty. Ale dziesięć 
mil pod powierzchnią rozpościerała się strefa bujnej pracy Enterytów; drążąc 
macierzystą planetę, wypełniali jej wnętrze kryształowymi ogrodami i miastami ze 
srebra i złota; wznosili na odwrót domy, o kształtach dodekaedrów oraz 
ikosaedrów, a także pałace hyberboliczne, w których kopule lustrzanej mogłeś 
przejrzeć się, powiększony dwadzieścia tysięcy razy jak w teatrze olbrzymów  
kochali się bowiem w blasku i w geometrii, a byli z nich przedni budowniczowie. 
Systemami rurociągów tłoczyli w głąb planety światło, które filtrowali raz przez 
szmaragdy, raz przez diamenty, a raz przez rubiny, i dzięki temu mieli wedle 
woli świtanie, południe lub zmierzch różany; a tak byli zakochani we własnych 
kształtach, że lustrzany był cały ich świat; mieli pojazdy kryształowe, 
poruszane oddechem gorących gazów, bez okien, bo całe były przezroczyste, i 
podróżując widzieli samych siebie, odzwierciedlanych przez czoła pałaców i 
świątyń, jako przedziwnie wielokrotne odbicia poślizgowe, styczne i tęczujące. 
Mieli nawet własne niebo, gdzie w pajęczynach z molibdenu i wanadu jarzyły się 
spinele i kryształy górskie, które hodowali w ogniu. 
Dziedzicznym, a zarazem wiecznym władcą był Meta-meryk, posiadł bowiem zimny, 
piękny korpus wieloczłonowy, a w pierwszym jego członie mieszkał rozum; kiedy 
się ów zestarzał, po tysiącach lat, gdy się już wytarły siatki krystaliczne od 
wielkorządnego myślenia, władzę przejmował po nim człon następny, i tak to szło, 
miał ich bowiem dziesięć miliardów. Metameryk sam był potomkiem Aurygenów, 
których nigdy nie widział, a wiedział o nich jeno tyle, że gdy zagroziła im 
zguba od pewnych istot strasznych, które się kosmonautyką parały i porzuciły dla 
niej słońca ojczyste, zamknęli Aurygenowie całą swoją wiedzę i zachłanność 
istnienia w mikroskopijnych ziarnach atomowych, którymi zapłodnili skalną glebę 
Arageny. Nadali jej to imię, bo ich własne im przypominało, ale nawet stopy 
zbrojnej na skałach jej nie postawili, aby nie sprowadzić tym tropem okrutnych 
.swoich prześladowców; zginęli co do jednego, tę tylko mając pociechę, że ich 
wrogowie, zwani białymi lub bladymi, nie domyślają się nawet, jak nie ze 
szczętem zgładzili Aurygenów. Enteryci, którzy z Metameryka powstali, nie 
dzielili jego wiedzy o tym niezwykłym pochodzeniu własnym: historia straszliwego 
końca Aurygenów, a także początku Enterytów spisana była w czarnym prakrysztale 
wezuwjanowym, ukrytym w samym jądrze planety. Tym lepiej znał ją i pamiętał ich 
władca. 
Z kamienistego i magnetycznego gruntu, który wyłamywali dzielni budowniczowie, 
powiększając swe podziemne królestwo, kazał Metameryk czynić szeregi raf, 
rzucanych w próżnię. Obiegały one piekielnymi koliskami planetę, nie dając do 
niej dostępu. Żeglarze kosmiczni omijali "więc ową okolicę, zwaną Czarnym 
Grzechotnikiem, tak nieustannie bowiem zderzały się olbrzymie kłody latających 
bazaltów i porfirów, dając początek całym strumieniom meteorów, i było to 
miejsce obszarem źródłowym wszystkich kometowych łbów, wszystkich bolidów i 
asteroidów kamiennych, jakie zaprószą ją cały system Skorpiona. 
Meteory waliły też kamieniospadami w grunt Arageny, bombardowały go, bruździły i 
rozorywały fontannami ogniowych zderzeń noc zamieniając w dzień, a dzień  
chmurami kurzawy  w noc. Ale najmniejsze drgnienie nie przedostawało się do 
państwa Enterytów; ktokolwiek ważyłby się zbliżyć do ich planety, ujrzałby, 
jeśliby nie roztrzaskał pierwej statku o wiry skalne, glob kamienny podobny do 
czaszki podziurawionej kraterami. Nawet wrota, wiodące do podziemi, uczynili 
Entryci na podobieństwo rozszarpanych skał. 
Przez tysiące lat nikt nie nawiedzał planety, a jednak Metameryk nie rozluźniał 
nakazów srogiej baczności ani na mgnienie. 
Stało się wszakże, że jednego dnia grupa Enterytów, która wyszła na 
powierzchnię, ujrzała jak gdyby gigantyczny kielich, wbity trzonem w 
nagromadzenie skał, którego zwrócona ku niebu wklęsłość pogruchotana była i 
podziurawiona w wielu miejscach. Sprowadzono zaraz na to miejsce 
wielowiedów-astrożeglarzy, a ci orzekli, iż mają przed sobą wrak obcego okrętu 
gwiezdnego z nieznanych stron. Statek był bardzo wielki. Z bliska dopiero widać 
było, że ma kształt wysmukłego walca, dziobem wbitego w skały, że okrywa go 
gruba warstwa osmalin i kopciu, a konstrukcją swą tylna jego, kielichowa część, 
przypomina największe sklepienia podziemnych pałaców. Z podziemi wypełzły 
cęgowate machiny, które z wielką ostrożnością wydobyły zagadkowy statek z 
miejsca upadku i wniosły go do podziemi. Potem grupa Enterytów wyrównała lej, 
utworzony przez dziób okrętu, aby wszelki ślad obcego wtargnięcia znikł z 
powierzchni planety i zamknięto głucho bazaltowe wrota. 
W głównej pustelni badawczej, urządzonej ze światłym przepychem, spoczął czarny, 
jakby na węglach spiekany kadłub, badacze zaś, świadomi rzeczy, skierowali nań 
zwierciadlane powierzchnie najjaśniejszych kryształów i otwarli diamentowymi 
ostrzami pierwszy pancerz wierzchni; pod nim był drugi, dziwnej białości, która 
ich nieco zatrwożyła, a gdy i tę powłokę zgryzły wiertła karborundowe, ukazała 
się trzecia, nieprzenilkliwa, w nią zaś były wpasowane szczelnie drzwi, lecz nie 
umieli ich otworzyć. 
Uczony najstarszy, Afinor, zbadał sumiennie zamknięcie owych drzwi; okazało się, 
iż aby puścił zamek, należało wzruszyć go wypowiedzianym słowem. Nie znali go i 
nie mogli znać. Próbowali długo różnych słów, jak to Kosmos", Gwiazdy", Lot 
Wiekuisty", ale drzwi nie drgnęły. 
 Nie wiem, czy dobrze czynimy, starając się otworzyć statek bez wiedzy króla 
Metameryka  rzekł wreszcie Afinor.  Dzieckiem będąc słyszałem legendę o 
białych istotach, które ścigają w całym Kosmosie wszelkie życie, w metalu 
zrodzone, i tępią je dla zemsty, albowiem... 
Tu urwał i wraz z innymi z największym przerażeniem wpatrywał się w wielką jak 
ściana burtę statku, albowiem przy jego ostatnich słowach drzwi, dotąd martwe, 
naraz drgnęły i rozsunęły się na oścież. Słowem, które otwarło je, była 
Zemsta". 
Skrzyknęli uczeni na pomoc zbrojnych i mając ich u swego boku, kiedy iskromioty 
nakierowano, wstąpili w duszną i nieruchomą ciemność statku, oświetlając ją 
błękitnymi i białymi kryształami. 
Maszyneria była w znacznej mierze pogruchotana, długo też błądzili wśród jej 
ruin, szukając załogi, ale nie znaleźli ani jej, ani też żadnych jej śladów. 
Rozważali, czy statek nie był sam istotą rozumną, bo wszak bywają wielkie 
bardzo: król ich tysiące razy rozmiarami przekraczał nieznany statek, a był 
jednością. Ale węzły elektrycznego myślenia, jakie odkryli, były jeno drobne i 
porozrzucane; obcy statek nie mógł być przeto niczym innym, jak tylko machiną 
latającą i bez załogi martwy był jak kamień. 
W jednym z zakątków pokładu, u samej ściany pancernej, natknęli się badacze na 
rozbryźniętą kałużę, z farby jakoby czerwonej, która splamiła ich srebrne palce, 
gdy się tam zbliżyli; z kałuży tej wydobyto strzępy nieznanego odzienia, mokre i 
czerwone, a także nieco drzazg niezbyt twardych, wapiennych. Nie wiedzieli 
czemu, ale lęk ich zdjął wszystkich, kiedy stali tam w mroku, kryształów 
światłem ponakłuwanym. A już król dowiedział się o przygodzie; zaraz przybyli 
jego posłańcy, na j surowic j nakazując zniszczenie obcego statku ze wszystkich, 
co na nim jest, a zwłaszcza rozkazał król obcych żeglarzy ogniowi atomowemu 
oddać. 
Odrzekli badacze, że tam nikogo nie było, jeno ciemność a szczątki rozbite, 
wnętrzności metalowe i proch, odrobiną farby czerwonej poplamiony. Zadrżał 
posłaniec królewski i natychmiast stosy atomowe kazał rozpalać. 
 W imieniu króla!  rzekł.  Czerwień, którąście znaleźli, zwiastunem jest 
zagłady! Biała śmierć nią żyje, która niczego nie zna, prócz zemsty dokonywanej 
na bezwinnych za jedno ich istnienie... 
 Jeśli to biała śmierć była, niegroźna już nam, albowiem statek martwy jest i 
ktokolwiek na nim żeglował, w pierścieniu raf obronnych poległ  odparli. 
 Nieskończona jest moc owych bladych istot, gdyż jeśli giną, wielokroć razy 
odradzają się na nowo, z dala od mocnych słońc! Czyńcie waszą powimiość, o, 
atomiści! 
Lęk poraził mędrców i badaczy, kiedy usłyszeli te słowa. Nie uwierzyli jednak 
proroctwu zagłady, nazbyt bowiem wydawała im się nieprawdopodobna wszelka jej 
możliwość. Przeto wyjęli cały statek z jego leży, strzaskali go na kowadłach 
platynowych, a gdy się rozpadł, zanurzyli go w twardym promieniowaniu, że 
obrócił się w miriady lotnych atomów, 'które wiekuiście milczą, bo nie mają 
atomy historii żadnej, wszystkie są sobie równe, czy z gwiazd pochodzą 
najsilniejszych, czy z martwych planet, czy istot rozumnych, dobrych albo złych, 
albowiem materia jest jednaka w całym Kosmosie i nie jej należy się lękać. 
A jednak ujęli owe atomy nawet, zmrozili je w jedną bryłę, wystrzelili ją ku 
gwiazdom i wtedy dopiero rzekli sobie z ulgą:  Jesteśmy wybawieni. Nic nie może 
z tego być. 
Lecz kiedy młoty platynowe biły w statek, a ten się rozpadał, ze strzępka 
odzieży, krwią powalanego, z rozprutego szwu zarodnik wypadł niewidzialny, tak 
mały, że i sto takich jedno ziarno piasku przykryje. A z tego zarodnika wykluł 
się nocą, w kurzu i prochu, między głazami jaskiń, biały kiełek; z niego drugi, 
trzeci, setny  i tchem poszło od nich kwasorodu i wilgoci, od której rdza 
rzucała się na tafle miast zwierciadlanych, i splatały się nici niedostrzegalne, 
zaległe w zimnych wnętrznościach Enterytów, tak że kiedy wstali, nosili już w 
sobie zgon. I nie minął rok, a legli pokotem. Stanęły w pieczarach machiny, 
zgasły ognie kryształowe, brunatny trąd stoczył lustrzane kopuły, a kiedy 
ulotniło się ostatnie ciepło atomowe, zapadła ciemność, w której rozrastała się, 
przenikając chrzęszczące szkielety, wchodząc do rdzawych czaszek, zasnuwając 
zgasłe oczodoły  puszysta, wilgotna, biała pleśń. 
JAK MIKROMIŁ I GIGACYAN UCIECZKĘ MGŁAWIC WSZCZĘLI 
Astronomowie uczą, że wszystko, co jest  mgławice, galaktyki, gwiazdy  ucieka 
od siebie na wsze strony i wskutek tego nieustannego pierzchania Wszechświat 
rozszerza się już od miliardów lat. 
Wielu zdumiewa bardzo taka wszechucieczka, obracając ją zaś w myśli wstecz, 
dochodzą do mniemania, że bardzo, ale to bardzo dawno temu cały Kosmos skupiony 
był w jednym punkcie, jako gwiezdna kropla, i za niepojętą przyczyną doszło do 
jej wybuchu, który trwa po dziś. 
A kiedy tak rozumują, ogarnia ich ciekawość, co też mogło być przedtem, ii nie 
umieją rozwiązać tej zagadki. A było tak. 
Za poprzedniego Wszechświata żyło w nim dwóch konstruktorów, mistrzów 
niezrównanych w fachu kosmogonicznym, że nie było rzeczy, jakiej by nie 
potrafili złożyć. Aby jednak cokolwiek zbudować, pierwej trzeba mieć plan tej 
rzeczy, a plan należy wymyślić, bo skądże go wziąć? Tak więc obaj ci 
konstruktorzy, Mikromił i Gigacyan, nad tym wciąż deliberowali, w jaki to sposób 
można by się dowiedzieć, co jeszcze jest możliwe do skonstruowania, oprócz tych 
dziwów, które im przychodzą do głowy. 
 Sporządzić mogę wszystko, co mi przyjdzie do głowy  mówił Mikromił  ale znów 
nie wszystko do niej przychodzi. To ogranicza mnie, jak i ciebie  nie potrafimy 
bowiem pomyśleć wszystkiego, co jest do pomyślenia, i może być tak, że właśnie 
jakaś inna rzecz, nie ta, którą pomyśleliśmy i którą robimy, godniejsza byłaby 
urzeczywistnienia! Cóż ty na to? 
 Masz słuszność, zapewne  odrzekł Gigacyan  ale jaką widzisz na to radę? 
 Cokolwiek czynimy, z materii czynimy  odparł Mikromił  i w niej założone są 
wszystkie możliwości; jeśli zamyślimy dom, wybudujemy dom, jeżeli kryształowy 
pałac  to pałac stworzymy, jeśli gwiazdę myślącą, umysł ognisty zamierzymy  i 
to potrafimy skonstruować. Wszelako więcej jest możliwości w materii niż w 
naszych głowach; należałoby tedy wprawić materii usta, aby nam sama powiedziała, 
co jeszcze takiego da się stworzyć z niej, co by nam i na myśl nie przyszło! 
 Usta są potrzebne  zgodził się Gigacyan  ale nie wystarczą, albowiem to 
wyrażą, co umysł w sobie zlęgnie. Tak więc nie tylko usta trzeba materii 
wprawić, ale i do myślenia ją wdrożyć, a wtedy na pewno już wszystkie swe 
tajemnice nam wyjawi! 
 Dobrze mówisz  odparł Mikromił.  Dzieło warte jest zachodu. Rozumiem je tak: 
ponieważ wszystko, co jest, jest energią, z niej to trzeba myślenie zbudować, 
zaczynając od najmniejszego, więc od kwantu; uwięzić należy myślenie kwantowe w 
klateczce, z atomów zbudowanej, jak najmniejszej, więc jako inżynierowie atomów 
winniśmy rzecz uruchomić, nie ustając przy tym w pomniejszaniu. Kiedy będę mógł 
sto milionów geniuszów do kieszeni wsypać, kiedy się w niej lekko zmieszczą  
cel zostanie osiągnięty: rozmnożą się owi geniusze i wtedy byle garść myślącego 
piasku powie ci, niczym rada z niezliczonych złożona osób, co i jak czynić! 
 Nie, nie tak!  Gigacyan na to.  Odwrotnie należy postąpić, ponieważ 
wszystko, co jest, jest masą. Ze wszystkiej masy Wszechświata trzeba zatem jeden 
mózg zbudować, nadzwyczajnej całkiem wielkości, myślenia pełen; kiedy będę go 
pytał, wszystkie sekrety wszechstwórczości mi wyjawi  on jeden. Twój proszek 
genialny to dziwoląg nieskuteczny, bo jeśli każde ziarnko myślące co innego 
będzie mówiło, stracisz się w tym i wiedzy nie wzbogacisz! 
Od słowa do słowa, srodze się obaj konstruktorzy zwaśnili i nie było już ani 
mowy o tym, aby wspólnie mogli się podjąć zadania. Rozeszli się tedy, drwiąc 
jeden z drugiego, i każdy wziął się do rzeczy po swojemu. Mikromił jął więc 
kwanty łowić, w klateczkach atomowych ^a zamykał, a że najciaśniej im było w 
kryształach, wdrażał tedy do myślenia diamenty, chalcedony, rubiny  już to z 
rubinami najlepiej mu poszło, tyle w nich roztropnej energii uwięził, że aż 
błyskało. Miał też sporo innego samomyślącego drobiazu mineralnego, jak to 
szmaragdów, błękitnie roztropnych, i topazów, bystrych żółtością, a jednak 
czerwone rubinów myślenie najbardziej mu się widziało. Gdy tak w chórze 
piskliwych malątek trudził się Mikromił, Gigacyan tymczasem olbrzymom poświęcał 
swój czas; staczał tedy ku sobie wysiłkiem największym słońca i całe galaktyki, 
roztapiał je, mieszał, spajał, łączył i, ręce do łokci urobiwszy, kosmoluda 
stworzył, ogromem tak wszechogarniającego, że za nim już nic prawie nie zostało, 
jeno szparka, a w niej Mikromił z jego klejnotami. 
Gdy obaj dzieło zakończyli, już nie o to im szło, który się od stworzonego przez 
się więcej dowie tajemnic, a tylko o to, który miał z nich słuszność i lepiej 
wybrał. Wyzwali się więc na turniej współzawodnictwa. Gigacyan czekał Mikromiła 
u boku swojego kosmoluda, który na wieki wieków świetlnych się rozciągał wzdłuż, 
wzwyż i wszerz, korpus miał z ciemnych chmur gwiazdowych, oddychanie z mrowisk 
słonecznych, nogi i ręce z galaktyk, grawitacją sczepionych, głowę ze stu 
trylionów globów żelaznych, a na niej czapkę kosmatą, pałającą, z sierści 
słonecznej. Kiedy nastrajał Gigacyan swego kosmoluda, latał od ucha jego do ust, 
a każda taka podróż sześć miesięcy trwała. Mikromił zaś przybył na pole boju 
samojeden, z pustymi rękami; miał w kieszonce malutki rubin, którego chciał 
przeciwstawić kolosowi. Roześmiał się na ów widok Gigacyan. 
 I cóż powie ta kruszyna?  spytał.  Czymże może być jej wiedza wobec tej 
otchłani myślenia galaktycznego, rozumowania mgławicowego, w której słońca 
słońcom myśl przekazują, grawitacja je potężna wzmacnia, gwiazdy wybuchające 
przydają blasku konceptom, a ciemność międzyplanetarna zogromnia namysł? 
 Zamiast chwalić swoje i chełpić się, lepiej przystąp do rzeczy  Mikromił na 
to.  Albo wiesz co? Po cóż my mamy te twory nasze pytać? Niech one same z sobą 
powiodą dyskurs współzawodnictwa! Niech się mój geniusz mikroskopijny potyka z 
twoim gwiazdoludem w szrankach tego turnieju, w którym mądrość jest tarczą, 
mieczem zaś myśl roztropna! 
 Niechaj i tak będzie  zgodził się Gigacyan. Odstąpili tedy dzieł swoich, aby 
same zostały na placu. Pokrążył, pokrążył w ciemnościach rubin czerwony nad 
oceanami próżni, w których góry gwiazd pływały, nad cielskiem rozświetlonym, 
niezmierzonym, i zapiszczał: 
 Hej, ty, nazbyt wielki, niezguło ogniowa, nadmierny byle jaku, potraf iszże ty 
w ogóle cokolwiek pomyśleć?! 
Już po roku doszły owe słowa do mózgu kolosa, w którym się firmamenty jęły 
obracać, harmonią kunsztowną spojone, zadziwił się tedy zuchwałym słowom i 
chciał zobaczyć, kto też to śmie tak się doń odzywać. 
Jął więc głowę obracać w tę stronę, z której mu zadano pytanie, nim ją wszelako 
odwrócił, dwa lata minęły. Spojrzał oczami-galaktykami jasnymi w mrok i nic w 
nim nie zobaczył, bo rubinu dawno już tam nie było i tylko zza jego grzbietu 
popiskiwał: 
 Ależ ciamajda z ciebie, mój ty gwiezdnochmury, słońcowłosy, ależ z ciebie 
leniwiec-przeraźliwiec! Zamiast łbem kręcić, słońcami kudłatym, powiedz lepiej, 
czy zdołasz dwa do dwóch dodać, zanim ci połowa olbrzymów błękitnych wypali się 
w mózgownicy i od starości zagaśnie! 
Zgniewały te bezwstydne prześmiewki kosmoluda, jął więc, jak tylko mógł 
najszybciej, obracać się, bo zza grzbietu doń mówiono; i obracał się coraz 
bardziej rączo, i wirowały wokół osi ciała jego drogi mleczne i zawijały się z 
rozpędu ramiona, dotąd proste, galaktyk  w spirale, i zakręcały chmury 
gwiazdowe, przez co kulistymi się stawały gromadami, i wszystkie słońca, globy i 
planety od tego pośpiechu rozkręciły się w nim jak bąki podcięte; ale zanim na 
przeciwnika ślepiami zaświecił, tamten już sobie z niego z boku podrwiwał. 
Mknął kryształek-śmiałek coraz prędzej i prędzej, a kosmolud też jął krążyć i 
krążyć, ale nie mógł w żaden sposób nadążyć, choć obracał się już jak fryga, aż 
takich nabrał obrotów, z taką straszną począł wirować szybkością, że rozluźniły 
się pęta grawitacji, puściły napięte do ostateczności szwy ciążenia, przez 
Gigacyana nałożone, trzasły ściegi atrakcji elektrycznej i, jak rozbiegana 
centryfuga, pękł naraz i na wszystkie strony świata rozleciał się kosmolud, 
galaktykami-żagwiami spiralnymi kołując, drogami mlecznymi siejąc, i tą siłą 
odśrodkową rozbryźnięta rozpoczęła się ucieczka mgławic. Mikromił powiadał 
potem, że to on zwyciężył, bo się kosmolud Gigacyanowy rozleciał, zanim zdążył 
be" lub me" powiedzieć; Gigacyan wszakże na to, że celem rywalizacji było nie 
siłę spajającą zmierzyć, lecz rozum, to jest, który z ich tworów mądrzejszy, a 
nie  który się lepiej kupy trzyma. I, jako że to z przedmiotem sporu nic nie 
miało wspólnego, Mikromił podszedł go i oszukał niesławnie. 
Od tego czasu spór ich jeszcze się wzmógł. Mikromił rubinu swego szuka, który 
gdzieś w katastrofie się zawieruszył, ale znaleźć go nie może, bo kędy spojrzy, 
czerwone widzi światło i zaraz tam bieży, ale to tylko światło mgławic, 
pierzchających ze starości, czerwienieje, więc wciąż od nowa iszuka, i wciąż na 
próżno. Gigacyan zaś stara się grawitacjami-powrozami, promieniami-nitkami 
dzwona rozpękłego kosmoluda swojego zeszyć, jako igieł używając najtwardszego 
promieniowania. Ale co zeszyje, to mu zaraz pęka, taka jest bowiem moc straszna 
raz wszczętej ucieczki mgławic; i ani jeden, ani drugi nie zdołał się od materii 
jej tajemnic wywiedzieć, chociaż i rozumu ją nauczyli, i usta byli jej wprawili, 
ale zanim do rozstrzygającej doszło rozmowy, stała się ta bieda, którą 
nierozumni przez swą niewiedzę stworzeniem świata nazywają. 
W istocie bowiem to tylko kosmolud rozpękł się Gigacyanowy na drobne kawałki, 
przez rubinka Mikromiłowego, i na takie drobne rozleciał się okruszyny, że do 
dziś na wszystkie strony leci. Kto zaś w to nie wierzy, niechże uczonych spyta, 
czy to nieprawda, że wszystko, co tylko jest w Kosmosie, bezustannie obraca się 
wokół osi jak bąk; od tego kręcenia zawrotnego wszystko się bowiem zaczęło. 
BAJKA O MASZYNIE CYFROWEJ, CO ZE SMOKIEM WALCZYŁA 
Król Poleander Partobon, władca Kybery, był wielkim wojownikiem, a że metodom 
strategii nowoczesnej hołdował, cenił nade wszystko cybernetykę, jako sztukę 
wojenną. Królestwo jego roiło się od maszyn myślących, bo Poleander rozmieszczał 
je wszędzie, gdzie tylko mógł; nie to, że w obserwatoriach astronomicznych lub w 
szkołach, ale w kamienie na drogach móżdżki kazał wprawiać elektryczne, które 
wielkim głosem przechodnia ostrzegały, aby się nie potknął; także w słupy, w 
mury, w drzewa, aby wszędzie dało się drogi dopytać; podczepiał je chmurom,. 
żeby obwieszczały z góry deszcz, przydał je górom i dolinom, jednym słowem 
niepodobna było na Kyberze stąpnąć, aby o rozumną maszynę nie zawadzić. Pięknie 
było' na planecie, bo król nie tylko dekretami nakazywał to, co istniało 
dawniej, cybernetycznie doskonalić, ale i nowe całkiem wprowadzał ustawami 
porządki. Tak więc produkowano w jego królestwie cyberaki i cyberosy brzęczące, 
a nawet cybermuchy; te pająki chwytały mechaniczne,. gdy nazbyt obrodziły. 
Szumiały na planecie cybergąszcze cybergajów, śpiewały cyberszafy i cybergęśle  
a oprócz tych urządzeń cywilnych dwakroć więcej było wojskowych, ponieważ król 
bitnym był niezmiernie dowódcą. Miał on w podziemiach pałacowych strategiczną 
maszynę cyfrową, niezwykłej wprost waleczności; miał i pomniejsze, poza tym 
dywizje cyberkaemów, ogromne cybermaty i wszelakiej innej broni, jak również 
prochu, pełne zbrojownie. Ta jedna tylko doskwierała mu bieda, od której wielce 
cierpiał, że nie miał żadnych zgoła przeciwników ani wrogów i nikt nie chciał w 
żaden sposób na państwo jego napaść, w czym by się niechybnie straszliwa odwaga 
królewska, umysł strategiczny, jak również nadzwyczajna zgoła skuteczność 
cyberbroni zaraz objawiły. W braku wrogów i napastników prawdziwych kazał król 
budować inżynierom swoim sztucznych, i z nimi boje wiódł, a zawsze zwycięskie. 
Że to były prawdziwie straszne pochody i bitwy, niemało szwanku cierpiała na tym 
ludność. Poddani szemrali, gdy już zbyt wiele cyberwrogów niszczyło ich osady i 
grody, kiedy syntetyczny nieprzyjaciel płynnym ogniem ich polewał, a nawet wtedy 
ośmielali się niezadowolenie wyrażać, gdy sam król. jako zbawca ich następując, 
nieprzyjaciela sztucznego niszcząc, podczas szturmów wszystko, co na jego drodze 
stało, w perzynę obracał. Narzekali i wtedy, niewdzięcznicy, chociaż działo się 
to ku ich wyzwoleniu. 
Aż znudziły się królowi gry wojenne na planecie i dalej postanowił sięgnąć. Już 
kosmiczne mu się wojny i pochody marzyły. Miała jego planeta wielki Księżyc, 
pustynny całkiem i dziki; król nałożył wielkie daniny na poddanych, aby fundusze 
zyskać, z których zamierzył na Księżycu owym zbudować całe wojska i teatrum 
wojenne mieć nowe. Chętnie nawet płacili daninę poddani, na to licząc, że nie 
będzie ich już król Poleander cybermatami wyzwalał ani sił oręża swego na domach 
ich i głowach próbował. Jakoż zbudowali inżynierowie królewscy wyborną maszynę 
cyfrową na Księżycu, która miała z kolei natworzyć wojsk wszelkich a broni 
samopalnej. Król zrazu tak i owak dzielność maszyny próbował; raz zaś nakazał 
jej telegraficznie, aby elektroskoku dokonała: był bowiem ciekaw, czy prawdą 
jest, co mówili inżynierowie, że machina ta umie wszystko. Jeśli wszystko umie  
tak pomyślał  to niech skacze. Wszelako treść depeszy uległa drobnemu 
zniekształceniu i maszyna otrzymała rozkaz, iż nie elektroskok, lecz elektrosmok 
ma przez nią zostać wykonany; i jak najlepiej umiała  wypełniła polecenie. 
Wiódł wtedy król jeszcze jedną kampanię, albowiem wyswobadzał prowincje 
królestwa, przez cyberknechtów zobyte; zapomniał tedy całkiem o wydanym maszynie 
księżycowej poleceniu, aż tu skały jęły olbrzymie z Księżyca lecieć na planetę; 
zdumiał się król, bo i na skrzydło pałacu jedna spadła i kolekcję cybernalów mu 
zniszczyła, krasnalów ze sprzężeniem zwrotnym, i wielce zgniewany natychmiast do 
maszyny księżycowej zatelegrafował, jak śmie tak postępować. Ona jednak nie 
odpowiedziała, bo już jej i na świecie nie było: smok ją pochłonął i na własny 
ogon przerobił. 
Posłał król zaraz na Księżyc całą wyprawę zbrojną, na jej czele inną postawił 
maszynę cyfrową, też bardzo mężną, aby smoka zgładziła, ale tylko błysło, 
huknęło, i już było po maszynie i po wyprawie; elektrosmok wojował bowiem nie na 
niby, lecz całkiem naprawdę, i najgorsze miał zamiary wobec królestwa i króla. 
Słał król na Księżyc generałów-cyberałów, pułkowników-cyberników, wysłał na sam 
koniec jednego cyberissimusa nawet, ale i ten niczego nie dokonał; tylko nieco 
dłużej kotłowanina trwała, którą przez lunetę, ustawioną na tarasie pałacowym, 
król oglądał. 
Smok rósł, Księżyc stawał się coraz to mniejszy, ponieważ potwór pożerał go po 
kawałku i na własne przerabiał ciało. Widział więc król, a z nim poddani jego, 
że źle jest, bo kiedy już gruntu pod stopami elektro smokowi nie stanie, 
niechybnie się na planetę i na nich rzuci. Troskał się bardzo król, ale nie 
widział rady, i nie wiedział, co czynić. Maszyny wysyłać źle, bo przepadną, a 
samemu ruszyć też niedobrze, bo straszmo. Naraz usłyszał król, a była noc 
głucha, jak aparat telegraficzny w sypialni tronowej postukuje. Był to aparat 
królewski, cały złoty z brylantowym pisakiem, z Księżycem połączony; zerwał się 
król i bieży; aparat zaś raz po razie stuk-puk, stuk-puk, i taki telegram 
wystukał: Elektrosmok depeszuje, że precz ma się wynosić Poleander Partobon, bo 
on, smok, na tronie jego usiąść zamierza!" 
Przeraził się król, zadrżał cały i jak stał, w nocnym stroju gronostajowym, w 
pantoflach, zbiegł do pałacowych podziemi, gdzie znajdowała się maszyna 
strategiczna, stara i bardzo mądra. Nie pytał jej dotąd o radę, bo jeszcze przed 
powstaniem elektrosmoka był się z nią pokłócił na temat pewnej operacji 
wojennej; teraz jednak nie do waśni mu było, chciał tron i życie ratować! 
Włączył ją, a ledwo się nagrzała, zawołał: 
 Moja maszyno cyfrowa! Moja dobra!  jest tak a tak, elektrosmok pragnie mnie 
tronu pozbawić, z królestwa wyrzucić, ratuj i mów, co czynić, aby go pokonać?! 
 Ach, me  odparła maszyna cyfrowa  pierwej musisz mi rację przyznać w tamtej 
sprawie, a poza tym życzę sobie, abyś nie inaczej mnie tytułował, jak Wielkim 
Hetmanem Cyfrowym, przy czym możesz także mówić do mnie: Wasza 
Ferromagnetyczność"! 
 Dobrze, dobrze, mianuję cię Wielkim Hetmanem i godzę się, na co tylko chcesz, 
ale ratuj! 
Zabrzęczała maszyna, zaszumiała, odchrząknęła i rzekła: 
 Rzecz jest prosta. Należy zbudować elektrosmoka, potężniejszego niż ten, który 
na Księżycu siedzi. Pokona on księżycowego, połamie mu wszystkie gnaty 
elektryczne i w ten sposób dopnie się celu! 
 Ach, to doskonale!  odparł król.  A czy możesz sporządzić mi plan tego 
smoka? 
 Będzie to supersmok  rzekła maszyna.  Nie tylko plany umiem sporządzić, ale 
i jego samego, co zaraz uczynię, ale zaczekaj chwilkę, królu!  I w samej rzeczy 
zaszusciła, zahuczała, zajaśniała składając coś w swym wnętrzu i już coś, jak 
pazur olbrzymi, elektryczny, płomienisty, wysunęło się jej z boku, kiedy król 
zakrzyknął: 
 Stara maszyno cyfrowa, stój! 
 Jak się do mnie odzywasz? Jestem Wielkim Hetmanem Cyfrowym! 
 A, prawda  rzekł król.  Wasza Ferromagnetyczność, przecież elektrosmok, 
którego sporządzisz, pokona tamtego smoka, ale sam pewno zostanie na jego 
miejscu, jakże będzie można jego z kolei usunąć?! 
 Sporządzając innego, następnego, jeszcze potężniejszego  wyjaśniła maszyna. 
 Ależ nie! nie rób wobec tego nic, proszę, cóż mi z tego, że na Księżycu będą 
smoki coraz straszliwsze, kiedy ja tam żadnego nie chcę! 
 A, to inna rzecz  odparła maszyna  czemuś mi tego od razu nie powiedział? 
Widzisz, jak nielogicznie się wyrażasz? Czekaj... muszę się namyślić. 
I huczała, brzęczała, szumiała, aż odchrząknęła i rzekła: 
 Należy sporządzić antyksiężyc z antysmokiem, wprowadzić na orbitę Księżyca (tu 
coś w niej chrupnęło), kucnąć i zaśpiewać: Jam jest robot młody, nie boję się 
wody, bo gdzie woda, to ja hyc, nie boję się nic a nic, od nocy do rana, danaż 
moja dana!!" 
 Dziwnie mówisz  rzekł król  co ma wspólnego antyksiężyc z tymi śpiewami o 
młodym robocie? 
 O jakim robocie?  spytała maszyna.  Ach, nie, nie, pomyliłam się, mam 
wrażenie, że szwankuje mi coś w środku, musiałam się gdzieś przepalić.  Zaczął 
król szukać tego przepalenia, aż znalazł pękniętą lampę, wstawił nową, i spytał 
maszynę, co robić z antyksiężycem. 
 Z jakim antyksiężycem?  spytała maszyna, która tymczasem zapomniała, co 
mówiła przedtem.  Nie wiem nic o antyksiężycu... czekaj, muszę się zastanowić. 
Zaszumiała, pobrzęczała i rzekła: 
 Należy stworzyć ogólną teorię zwalczania elektro-smoków, której smok 
księżycowy będzie wypadkiem szczególnym, bardzo łatwym do rozwiązania. 
 A więc stwórz taką teorię!  rzekł król. 
 W tym celu muszę pierwej stworzyć rozmaite próbne elektrosmoki. 
 Ależ nie! dziękuję bardzo!  zawołał król  smok chce pozbawić mnie tronu, a 
co dopiero będzie, jeśli narobisz ich mnóstwo! 
 Tak? No, wobec tego należy uciec się do innego sposobu. Zastosujemy wariant 
strategiczny metody kolejnych przybliżeń. Idź i zadepeszuj smokowi, że oddasz mu 
tron pod warunkiem, że wykona trzy operacje matematyczne, całkiem proste... 
Król poszedł i zatelegrafował, a smok zgodził się. Wrócił król do maszyny. 
 Teraz  rzekła  powiedz mu, jakie ma wykonać pierwsze działanie: niech 
podzieli się przez siebie samego! 
Uczynił to król. Elektrosmok podzielił się przez siebie, ale że w jednym 
elektrosmoku mieści się tylko jeden elektrosmok, pozostał dalej na Księżycu i 
nic się nie zmieniło. 
 Ach, co też zrobiłaś najlepszego  zawołał król, wbiegając do podziemi tak 
szybko, aż mu pantofle spadały  smok podzielił się przez siebie, ale że jeden 
mieści się w jednym raz, nic się nie zmieniło! 
 Nie szkodzi, zrobiłam tak umyślnie, to operacja odwracająca uwagę  rzekła 
maszyna.  Teraz powiedz mu, niech wyciągnie z siebie pierwiastek!  Król 
zatelegrafował na Księżyc, a smok zaczął ciągnąć, ciągnął, ciągnął, aż cały 
zatrzeszczał, zasapał się, zadygotał, ale nagle puściło  i wyciągnął z siebie 
pierwiastek! 
Wrócił król do maszyny. 
 Smok trzeszczał, dygotał, nawet zgrzytał, ale wyciągnął pierwiastek i dalej mi 
zagraża!  wołał od progu.  Co teraz robić, stara ma... to jest Wasza 
Ferromagnetyczność?! 
 Bądź dobrej myśli  rzekła  teraz powiedz mu, aby się od siebie odjął! 
Pomknął król do sali sypialnej, zatelegrafował, smok zaś zaczął się od siebie 
odejmować, najpierw odjął sobie ogon, potem nogi, potem korpus, a wreszcie, gdy 
widział, że coś nie tak, zawahał się, ale z samego rozpędu odejmowanie szło 
dalej, odjął sobie głowę i zostało zero, czyli nic: nie było już elektrosmoka! 
 Nie ma już elektrosmoka  zawołał radośnie król, wbiegając do podziemi  
dzięki ci, stara maszyno cyfrowa... dzięki... napracowałaś się... zasłużyłaś na 
odpoczynek, więc cię teraz wyłączę. 
 O, nie, mój drogi  odparła maszyna.  Już zrobiłam swoje i chcesz mnie 
wyłączyć, i nie nazywasz mnie już Waszą Ferromagnetycznością?! O, bardzo 
nieładnie! Teraz ja przemienię się sama w elektrosmoka, mój kochany, i wypędzę 
cię z królestwa, i będę rządzić na pewno lepiej od ciebie, bo i tak zawsze 
radziłeś się mnie we wszystkich ważniejszych sprawach, a zatem w gruncie rzeczy 
to ja rządziłam, a nie ty... 
I brzęcząc, hucząc, zaczęła się przemieniać w elektrosmoka; już jej płomienne 
elektropazury wystawały z boków, gdy król, bez tchu z przerażenia, zerwał z nóg 
pantofle, przyskoczył do niej i zaczął tłuc jej lampy pantoflami, którą popadło! 
Zabrzęczała, zakrztusiła się maszyna i poplątało się jej w programie  zamiast 
elektrosmoka", zrobiła się z tego słowa elektrosmoła", i na oczach króla 
maszyna, rzężąc coraz ciszej i ciszej, zmieniła się w ogromną lśniącą bryłę 
czarnej jak węgiel elektrosmoły, która jeszcze poskwierczała, aż wyszła z niej 
niebieskimi iskierkami cała elektryczność i przed osłupiałym Poleandrem dymiło 
tylko wielkie smoliste bajoro... 
Odetchnął król, nałożył pantofle i wrócił do sypialni tronowej. Odtąd jednak 
odmienił się bardzo: przygody, które przeżył, uczyniły usposobienie jego mniej 
wojowniczym i po kres swych dni zajmował się już wyłącznie cybernetyką cywilną, 
a wojennej ani tknął. 
DORADCY KRÓLA HYDROPSA 
Argonautycy byli pierwszym z plemion gwiezdnych, które zdobyło dla rozumu głębie 
oceanów planetarnych, na wieki, jak sądziły roboty małego ducha, metalowi 
wzbronione. Jednym ze szmaragdowych ogniw ich królestwa jest Akwacja, która lśni 
na niebie północnym jak wielki szafir w naszyjniku topazów. Na tej podwodnej 
planecie rządził przed wielu laty król Hydrops Wszechrybny. Pewnego ranka wezwał 
do sali tronowej czterech ministrów koronnych, a kiedy spłynęli przed nim na 
twarze, tak się do nich odezwał, podczas gdy jego wielki podskrzeli, cały w 
szmaragdach, poruszał nad nim szeroko rozpłetwionym wachlarzem: 
 Nierdzewni Dostojnicy! Od piętnastu już wieków władam Akwacja, jej miastami 
podwodnymi i osadami sinych łąk; rozszerzyłem w tym czasie granice państwowe, 
zatapiając liczne lądy, a tym samym nie splamiłem wodoodpornych sztandarów, 
jakie przejąłem od mego rodzica, Ichtiokratesa. Owszem, w bitwach z wrażymi 
Mikrocytami odniosłem szereg zwycięstw, których sławę nie mnie przystoi 
opisywać. Czuję wszelako, że władza staje się dla mnie brzemieniem nieposilnym, 
a przeto postanowiłem zyskać syna, który by godnie kontynuował sprawiedliwe 
rządy na tronie Inoksydów. Dlatego zwracam się do ciebie, wierny mój 
Hydrocyberze Amassydzie, do ciebie, wielki programisto Dioptryku, i do was, 
Filonauto i Minogarze, którzy jesteście moimi nadstrojczymi, abyście mi 
wymyślili syna. Niech będzie mądry, ale nie lgnie nazbyt do ksiąg, nadmiar 
bowiem wiedzy poraża chęć czynu. Niech będzie dobry, ale znów bez przesady. 
Życzę sobie, aby był też mężny, lecz nie zuchwały, wrażliwy, ale nie tkliwy, 
nareszcie niech będzie podobny do mnie, niech boki jego kryje taka sama 
tantalowa łuska, a kryształy jego umysłu niech będą tak przejrzyste, jak ta 
woda, która otacza nas, wspiera i żywi! A teraz przystąpcie do dzieła, w imię 
Wielkiej Matrycy! 
 Dioptryk, Minogar, Filonauta i Amassyd skłonili się głęboko i odpłynęli w 
milczeniu, a każdy ważył w duchu słowa królewskie, choć nie całkiem tak, jakby 
sobie tego życzył potężny Hydrops. Minogar bowiem nade wszystko pragnął 
zawładnąć tronem, Filonauta tajnie sprzyjał wrogom argonauckim, Mikrocytom, 
Amassyd zaś i Dioptryk byli śmiertelnymi wrogami i każdy z nich łaknął przede 
wszystkim upadku drugiego, a także pozostałych dostojników. 
 KróT życzy sobie, abyśmy mu zaprojektowali syna  myślał Amassyd  cóż więc 
prostszego, jak wyryć na mikromatrycy królewicza niechęć do Dioptryka, tego 
pokurcza, nadętego jak pęcherz? Wówczas, objąwszy władzę, każe go zaraz udusić, 
przez wystawienie jego głowy na powietrze. Byłoby to zaiste doskonałe. Ale  
myślał dalej znakomity Hydrocyber  Dioptryk niechybnie knuje takie same plany, 
a jako programista ma, niestety, sporo możliwości, aby wszczepić przyszłemu 
królewiczowi nienawiść do mnie. Fatalna historia! Muszę dobrze otwierać oczy, 
kiedy będziemy razem wkładali matrycę do dziecinnego pieca! 
 Najprościej byłoby  rozważał w tym samym czasie dostojny Filonauta  wryć 
królewiczowi przychylność dla Mikrocytów. Ale to zaraz dostrzegą i król każe 
mnie wyłączyć. A więc może wpoić królewiczowi jedynie miłość do małych form, co 
będzie o wiele bezpieczniejsze. Jeśli wezmą mnie na spytki, powiem, że miałem na 
myśli jeno drobiazg podwodny i tylko zapomniałem obwarować program syna 
zastrzeżeniem, iż tego, co nie jest podwodne, ukochać nie należy. W najgorszym 
razie król zdejmie mi za to order Wielkiej Chlupni, ale nie zdejmie mi głowy, a 
to jest rzecz wielce mi droga, której nie zwróciłby mi już sam Nanokser, władca 
Mikrocytów! 
 Czemuż to milczycie, dostojni panowie?  ozwał się wtedy Minogar.  Sądzę, że 
winniśmy przystąpić do pracy niezwłocznie, nie masz bowiem niczego świętszego 
nad rozkaz królewski! 
 Dlatego właśnie rozważam go w duchu  rzekł szybko Filonauta, a Dioptryk i 
Amassyd dodali jednym głosem: 
 Jesteśmy gotowi! 
Polecili więc, zgodnie ze starodawnym obyczajem, zamknąć się w komnacie o 
ścianach ze szmaragdowej łuski, którą z zewnątrz opieczętowano siedmiokroć 
podmorską żywicą, a sam Megacystes, pan powodzi planetarnych, wycisnął na 
pieczęciach swój herb Cichą Wodę. Odtąd nikt już nie mógł wtrącić się do ich 
pracy, aż dopiero na znak o jej ukończeniu, kiedy umyślnym wirem wyrzuciliby 
przez klapę nieudane projekty, miano zerwać pieczęcie i przyszłoby do wielkiej 
uroczystości synobrania. 
Jakoż dostojnicy zasiedli do dzieła, ale mesporo im ono szło. Nie o tym bowiem 
myśleli, jak wcielić w królewicza pożądane przez Hydropsa cnoty, lecz o tym, jak 
też podejść i króla, i trzech nierdzewnych towarzyszy w tej trudnej sprawie 
stwórczej. 
Król niecierpliwił się, już osiem bowiem dni i nocy zamknięci byli jego 
synosprawcy, a nie dali nawet znaku, że dzieło zbliża się ku pomyślnemu końcowi. 
Bo też usiłowali brać się nawzajem na przetrzymywanie, każdy więc czekał, aż 
innym nie stanie sił, a wtedy wkreśli szybko w krystaliczną siateczkę matrycy 
to, co w królewiczu ku jego obróci się korzyściom. 
Żądza władzy podniecała bowiem Minogara, Filonautę  namiętność mamony, jaką 
przyobiecali mu Mikrocyci, nienawiść zaś wzajemna  Amassyda i Dioptryka. 
Wyczerpawszy takim sposobem cierpliwość raczej, niż siły, rzekł chytry 
Filonauta: 
 Nie pojmuję, dostojni panowie, czemu dzieło nasze tak się przeciąga. Król 
udzielił nam wszak dyrektyw precyzyjnych; gdybyśmy się ich trzymali, królewicz 
byłby już gotów. Zaczynam podejrzewać, iż powolność waszą powoduje coś, co z 
królewskim synowszczęciem inny ma związek niż ten, który byłby miły sercu 
władcy. I jeśli dalej tak pójdzie, z najgłębszą boleścią będę się poczuwał do 
obowiązku złożenia votum separatum, to jest napisania... 
 Donosu! O tym mówisz, Wasza Dostojność  syknął, przebierając zaciekle 
błyszczącymi skrzelami, Amassyd, aż wszystkie pływaki jego orderów zadygotały.  
Ależ proszę, proszę! Za pozwoleniem Waszej Dostojności, i ja mam ochotę napisać 
do króla o tym, jak Wasza Miłość, nie wiadomo od kiedy rażony drżączką, 
zniszczyłeś już osiemnaście perłowych matryc, które przyszło nam odrzucić, gdyż 
po formule o miłowaniu tego, co nieduże, nie zostawiłeś ani krzty miejsca na 
zakaz miłowania tego, co nie jest podmorskie! Zechciałeś nas zapewniać, godny 
Filonauto, iż było to przeoczenie  wszelako, powtórzone osiemnaście razy, 
starczy, aby zamknięto cię do domu zdrajców lub szaleńców i tylko do wyboru 
między tymi dwoma ograniczy się twoja swoboda! 
Chciał się bronić Filonauta, na wylot przejrzany, ale Minogar uprzedził go, 
mówiąc: 
 Ktoś mógłby sądzić, szlachetny Amassydzie, iżeś jest w naszym zebraniu jak 
meduza bez zmazy, kryształowa. A przecież niepojętym sposobem i ty 
jedenastokrotnie do ustępu, poświęconego w matrycy temu wszystkiemu, czym się ma 
brzydzić królewicz, dołączałeś raz ogoniastość trójdzielną, raz grzbiet sino 
szmelcowany, dwa razy  oczy wyłupiaste, to znów podwójny pancerz brzuszny i 
trzy iskry czerwone, jak gdybyś nie wiedział o tym, że wszystkie te cechy 
dotyczyć mogą tu obecnego Dioptryka, współrodzica królewskiego, i przez to 
zażegnąłbyś w duszy królewicza nienawiść do tego męża... 
 A dlaczego Dioptryk na końcówce matrycowej wpisywał wciąż pogardę dla istot, 
których imię kończy się na yd"?  spytał Amassyd.  I jeśli już o tym mowa, 
czemu ty sam, mości Minogarze, nie wiedzieć po co do przedmiotów, których 
królewicz ma nie cierpieć, wliczałeś uparcie stolec pięciokątny, z oparciem 
płetwiasto ubrylantowionym? Czyżbyś nie wiedział, że kubek w kubek tak właśnie 
wygląda tron? 
Zaległa kłopotliwa cisza, przerywana jego słabym pluskaniem. Długo biedzili się 
dostojnicy, targani sprzecznymi interesami, aż utworzyły się pośród nich 
stronnictwa  Filonauta i Minogar doszli do porozumienia tym sposobem, aby 
synomatryca przewidywała sympatię do wszystkiego, co drobne, jak też ochotę 
ustępowania takim formom z drogi. Filonauta myślał przy tym o Mikrocytach, 
Minogar zaś o sobie, gdyż był najmniejszy spośród obecnych. Dioptryk także naraz 
przystał na ona formułę, jako że 
Amassyd był z nich wszystkich największego wzrostu. Ten opierał się gwałtownie, 
ale raptem zaniechał .sprzeciwów, gdyż przyszło mu do głowy, że może się wszak 
pomniejszyć, jak również przekupić obuwniczego dworskiego, aby podbił 
Dioptrykowe podeszwy płytkami tantalu, przez co znienawidzony stanie się 
większego wzrostu i tak sobie niechęć królewicza zaskarbi. 
Potem szybko już wykonali synomatrycę i po wyrzuceniu unieważnionych szczątków 
przez klapę przyszło do wielkiej uroczystości dworskiego synobrania. 
Ledwo matryca z projektem królewicza znalazła się w wypieku, a straż honorowa 
zaciągnęła szyki przed piecem dziecimnym, z którego miał wyjść niebawem przyszły 
władca Argonautyków, Amassyd wziął się do zamyślanej zdrady. Obuwniczy dworski, 
którego przekupił, jął przykręcać wciąż nowe płytki tantalu do Dioptrykowych 
podeszew. Królewicz dochodził już pod nadzorem młodszych metalurgów, a Dioptryk, 
ujrzawszy się raz w wielkim zwierciadle pałacowym, stwierdził z przerażeniem, że 
jest już wyższy od swojego wroga, a wszak królewicz miał zaprogramowaną sympatię 
tylko do przedmiotów i osób małych! 
Powróciwszy do domu, zbadał się Dioptryk sumiennie i opukał srebrnym młotkiem, 
aż odkrył przykręcone do stóp blachy i natychmiast pojął, czyja to była robota. 
 O, łajdak!!  pomyślał o Amassydzie.  Ale co teraz robić?!  Po krótkim 
namyśle postanowił się pomniejszyć. Wezwał wiernego sługę i przykazał mu 
sprowadzić do pałacu dobrego ślusarza. Ale sługa, nie całkiem zrozumiawszy 
polecenie, wypłynął na ulicę i sprowadził pewnego ubogiego wyrobnika, imieniem 
Froton, który całymi dniami krążył po mieście, wołając:  Głowy lutować! Brzuchy 
drutuję, ogony lutuję, ogony poleruję!  Miał ów druciarz złą żonę, która 
czekała zawsze jego powrotu z łomem w ręku i kiedy się Ubliżał, całą ulicę 
wypełniał jej zawzięty jazgot; odbierała mu wszystko, co zarobił, i jeszcze 
wgniatała mu barki i plecy bezlitosnymi uderzeniami. 
Froton, drżąc, stanął przed wielkim programistą, który rzekł do niego: 
 Słuchaj no, czy potrafiłbyś mnie pomniejszyć? Wydaję się sobie, uważasz, zbyt 
wielki... a zresztą  wszystko jedno! Masz minie pomniejszyć, ale tak, abym nie 
poniósł szwanku na urodzie! Jeśli zrobisz to dobrze, hojnie cię wynagrodzę, ale 
masz o tym zaraz zapomnieć. Ani wody z ust  w przeciwnym razie każę cię 
zaśrubować! 
Froton zdumiał się, ale nie pokazał tego po sobie; już to rozmaite fanaberie 
trzymają się możnych  przypatrzył się więc uważnie Dioptrykowi, zajrzał mu do 
środka, obstukał go, opukał i rzekł: 
 Wasza Wielmożność, mógłbym wam wykręcić środkową część ogona... 
 Nie, nie chcę!  odparł żywo Dioptryk.  Szkoda mi ogona! Jest zbyt piękny! 
 A więc może odkręcić nogi?  spytał Froton.  Są wszak zbyteczne całkiem. I 
rzeczywiście, Argonautycy nie używają nóg; są one pozostałością po starodawnych 
czasach, kiedy to jeszcze przodkowie ich bytowali na suszy. Lecz Dioptryk 
dopiero teraz się rozgniewał: 
 Ach, ty durniu żelazny! Czy nie wiesz o tym, że tylko nam, wysoko urodzonym, 
wolno mieć nogi?! Jak śmiesz pozbawiać mię tych insygniów szlachectwa!! 
 Najpokomiej przepraszam Waszą Wielmożność... Ale co mogę w takim razie 
odkręcić? 
Zrozumiał Dioptryk, że tak się opierając niczego nie uzyska. Burknął więc: 
 Rób, jak uważasz... 
Zmierzył go Froton, postukał, popukał i rzekł: 
 Za pozwoleniem Waszej Wielmożności, mógłbym odkręcić głowę... 
 Oszalałeś chyba! Jakże mogę zostać bez głowy? Czym będę myślał? 
 Ach, to nic, panie! Czcigodny umysł Waszej Wielmożności wsadzę do brzucha  
jest tam sporo miejsca... 
Zgodził się Dioptryk, a druciarz zręcznie odkręcił mu głowę, włożył półkule 
kryształowego rozumu do brzucha, zanitował wszystko, zaklepał, dostał pięć 
dukatów i służący wyprowadził go z pałacu. Wychodząc jednak, ujrzał w jednej z 
komnat Aurentynę, córkę Dioptryka, całą srebrną i złotą, i jej wysmukła kibić, 
wydająca dźwięk dzwoneczków przy każdym kroku, wydała mu się piękniejsza od 
wszystkiego, co dotąd widział. Wrócił do domu, gdzie czekała nań już żona z 
łomem w ręku, i wnet ogromny łoskot podniósł się na całej ulicy, a sąsiedzi 
mówili: 
 Oho! Ta wiedźma, Protonowa, znów wgniata mężowi boki!  Dioptryk zaś, wielce 
rad z tego, co się stało, poszedł do pałacu. 
Zdziwił się nieco król na widok swego ministra bez głowy, ale ów zaraz mu 
wyjaśnił, że to taka nowa moda. Amassyd zaś przeląkł się, bo cały podstęp 
poszedł na marne i kiedy znalazł się w swoim domu, postąpił tak samo jak jego 
wróg; odtąd rozgorzała między nimi rywalizacja miniaturyzacyjna i odkręcali 
sobie płetwy, skrzela, karki metalowe, tak że po tygodniu każdy z nich mógł, nie 
schylając się, wejść pod stół. Ale i pozostali dwaj ministrowie wiedzieli wszak 
dobrze o tym, że tylko najmniejszych będzie miłował przyszły król i radzi 
nieradzi także jęli się pomniejszać. Doszło wreszcie do tego, że nic nie było 
już do odkręcenia; zrozpaczony Dioptryk posłał wtedy służącego, aby 
przyprowadził mu druciarza. 
Zdumiał się Proton, stawiony przed oblicze magnata, gdyż tak niewiele już z tego 
dostojnika zostało, a żądał uporczywie, aby go jeszcze bardziej zredukować! 
 Wielmożny panie  rzekł, drapiąc się w głowę.  Widzi mi się, że tylko jeden 
jest sposób. Za pozwoleniem Waszej Wielmożności, wykręcę mózg... 
 Nie, tyś oszalał!  uniósł się Dioptryk, ale druciarz wyjaśnił: 
 Mózg ten schowa się w pałacu, w jakimś pewnym miejscu, na przykład w tej oto 
szafie, a Wasza Wielmożność będzie miał w środku jedynie maleńki odbiorniczek i 
głośniczek; dzięki temu będziesz, Wasza Wielmożność, połączony 
elektromagnetycznie ze swym rozumem. 
 Pojmuję!  rzekł Dioptryk, któremu ten pomysł przypadł do gustu.  A więc rób, 
co do ciebie należy! 
Wyjął mu Proton mózg, włożył go do szufladki w szafie, zamknął szufladkę na 
kluczyk, kluczyk wręczył Dioptrykowi, a do brzucha wsunął mu maleńki aparacik i 
mikrofonik. Tak mały stał się teraz Dioptryk, że prawie wcale nie było go widać; 
zadrżeli na widok takiego pomniejszenia trzej jego rywale, zdziwił się król, ale 
nic nie powiedział. Minogar, Amassyd i Filonauta jęli się teraz chwytać środków 
rozpaczliwych. W oczach topnieli z dnia na dzień i niebawem postąpili tak samo 
jak druciarz z Dioptrykiem: pochowali swoje mózgi, gdzie kto mógł, w biurku, pod 
łóżkiem, a sami zostali jeno puszeczkami lśniącymi, ogoniastymi, z jedną-drugą 
parką orderów, niewiele mniejszych od nich samych. 
I znowu wysłał Dioptryk służących po druciarza; a gdy ten stanął przed nim, 
zawołał: 
 Musisz coś robić! Koniecznie trzeba dalej zmniejszać za wszelką cenę, bo 
będzie źle! 
 Wielmożny Panie  odparł druciarz, kłaniając się nisko magnatowi, którego 
zaledwie widać było między poręczą a oparciem fotela  jest to niesłychanie 
trudne i nie wiem, czy w ogóle możliwe... 
 To nic! Zrób, co ci mówię! Musisz! Jeżeli uda ci się tak mnie pomniejszyć, 
abym osiągnął postać minimalną, taką, że nikt mnie nie prześcignie  spełnię 
każde twoje życzenie! 
 Jeśli Wasza Wielmożność zaręczy mi słowem szlacheckim, że tak będzie, postaram 
się zrobić, co w moich siłach  odparł Proton, któremu nagle pojaśniało w 
głowie, a w jego pierś jak gdyby ktoś nalał najczystszego złota  od wielu dni 
bowiem nie mógł myśleć o niczym innym, jak tylko o złotolitej Aurentynie i 
kryształowych dzwoneczkach, które zdawały się kryć w jej piersi. 
Zaprzysiągł mu to Dioptryk. Wziął tedy Proton ostatnie trzy ordery, jakie 
obciążały drobną pierś wielkiego programisty, złożył z nich trójścienne 
pudełeczko, do środka włożył aparacik, tak mały jak dukat, obwiązał wszystko 
złotym drucikiem, dolutował z tyłu złotą blaszkę, wystrzygł ją na kształt ogonka 
i rzekł: 
 Już gotowe, Wasza Wielmożność! Po tych wysokich odznaczeniach każdy rozpozna 
bez trudu Waszą Osobę; dzięki tej blaszce będziesz mógł, Wasza Wielmożność, 
pływać, aparacik zaś umożliwi łączność z rozumem, ukrytym w szafie... 
Uradował się Dioptryk. 
 Czego chcesz? Żądaj, mów  wszystko dostaniesz! 
 Pragnę pojąć za żonę córkę Waszej Wielmożności, złotolitą Aurentynę! 
Rozgniewał się strasznie Dioptryk i, pływając wokół twarzy Frotona, obrzucając 
go obelgami, dzwoniąc na niego orderami, nazwał go łotrem bezczelnym, hołodrygąť 
łajdakiem, a potem kazał go wyrzucić z pałacu. Sam zaś w poszóstnej łodzi 
podwodnej popłynął zaraz do króla. 
Kiedy Minogar, Amassyd i Filonauta ujrzeli Dioptryka w nowej postaci, a poznali 
go tylko dzięki wspaniałym orderom, z których obecnie się składał, jeśli nie 
liczyć ogonka, zatargał nimi gniew straszny. Jako mężowie światli w sprawach 
elektrycznych, pojęli, że trudno by dalej pójść w miniaturyzacji osobistej, a 
już nazajutrz odbyć się miały uroczyste narodziny królewicza i nie można było 
zwlekać ani chwili. Zmówił się więc Amassyd z Filonauta, że kiedy Dioptryk 
wracać będzie do swego pałacu, napadną nań, porwą go i uwiężą, co nie będzie 
trudne^ gdyż nikt nawet nie zauważy zniknięcia osoby tak małej. Jak postanowili, 
tak zrobili. Amassyd przygotował starą puszkę blaszaną i zaczaił się z nią za 
rafą koralową, koło której przepływała łódź Dioptryka; a gdy się zbliżyła, 
słudzy jego, zamaskowani, wyskoczyli nagle na drogę i nim lokaje Dioptryka 
podnieśli płetwy ku obronie, ich pan został już nakryty puszką i porwany; 
Amassyd zagiął natychmiast blaszane wieczko, aby się wielki programista nie mógł 
wydostać na wolność, i, straszliwie szydząc z niego i drwiąc, pospiesznie wrócił 
do domu. Tu jednak pomyślał że niedobrze trzymać więźnia u siebie; a właśnie 
usłyszał głos, wołający z ulicy:  Głowy lutować! Brzuchy, ogony, karki 
drutować, polerować!  Uradował się, zawołał druciarza, którym był Froton, kazał 
mu hermetycznie zalutować puszkę, a kiedy ów to uczynił, dał mu talara i rzekł: 
 Słuchaj no, druciarzu, w tej puszce jest skorpion metalowy, którego schwytano 
w piwnicy mego pałacu. Weź go i wyrzuć za miastem, tam, gdzie to wielkie 
śmietnisko, wiesz? A dla pewności przyciśnij dobrze puszkę kamieniem, aby 
skorpion nie umknął czasem. I, na Wielką Matrycę!  nie otwieraj tej puszki, bo 
zginiesz na miejscu! 
 Uczynię, jak każesz, panie  rzekł Froton, wziął puszkę, zapłatę i odszedł. 
Zdziwiła go ta historia, nie wiedział, co o niej sądzić; potrząsnął puszeczką, a 
coś w niej zakołatało. 
 To nie może być skorpion  pomyślał  nie ma tak małych skorpionów... 
Zobaczymy, co to takiego, ale nie od razu... 
Wrócił do domu, ukrył puszkę na strychu, obłożył ją z wierzchu starymi blachami, 
aby jej żona nie znalazła i udał się na spoczynek. Ale żona zauważyła, że coś 
chował na poddaszu, więc gdy nazajutrz opuścił dom, aby jak zawsze krążyć po 
mieście, wołając:  Głowy drutować! Ogony lutować!  szybko pobiegła na górę, 
odnalazła puszkę i, potrząsnąwszy nią, posłyszała dźwięk metalu.  A to łajdak, 
a to szubrawiec!  pomyślała o Protonie.  Do tego już doszło. Ukrywa przede mną 
jakieś skarby!  Czym prędzej zrobiła w puszce dziurkę, ale nic nie widziała, 
więc dłutem rozpruła blachę. A kiedy ją tylko trochę odgięła, zobaczyła błysk 
złota, bo były to ordery Dioptrykowe ze szczerego kruszcu; drżąc z nie 
pohamowanej chciwości oderwała cały wierzch blaszany, a wtedy Dioptryk, który 
dotąd spoczywał jak martwy, albowiem blacha ekranowała go od mózgu, który 
znajdował się w szafie jego pałacu, nagle ocknął się, uzyskał łączność z rozumem 
i zawołał:  Co to jest?! Gdzie ja jestem?? Kto śmiał na mnie napaść?! Kim 
jesteś, ohydna kreaturo? Wiedz, że marnie zginiesz zaśrubowana, jeśli 
natychmiast nie zwrócisz mi wolności! 
Żona druciarza, ujrzawszy trzy dukatowe ordery, jak jej skaczą do oczu, 
wrzeszczą i wygrażają ogonkiem, przelękła się tak bardzo, że chciała uciekać; 
skoczyła ku strychowej klapie, a gdy Dioptryk wciąż pływał nad nią i wygrażał, 
klnąc na czym świat stoi, potknęła się o wierzchni szczebel drabiny i razem z 
nią zleciała ze strychu. Padając, skręciła sobie kark, a drabina, przewracając 
się, przestała podpierać klapę strychową  która zamknęła się; w taki sposób 
Dioptryk został uwięziony na strychu, gdzie pływał od ściany do ściany, daremnie 
wzywając pomocy. 
Wieczorem wrócił Froton do domu i zdziwił się, że żana nie oczekuje go z łomem 
na progu  a gdy wszedł do mieszkania, ujrzał ją i nawet się nieco zmartwił, 
gdyż był niezmiernie zacny; wszelako rychło pomyślał, iż wypadek ten obróci się 
na jego korzyść, tym bardziej że mógł zużyć żonę na części zapasowe, co 
doskonale by się opłaciło. Usiadł więc na podłodze, dobył śrubokrętu i wziął się 
do rozkręcania nieboszczki, kiedy dobiegły go piskliwe okrzyki, płynące z 
wysoka. 
 Ach!  rzekł sobie.  Poznaję ten głos  to wszak wielki programista 
królewski, który kazał mnie wczoraj wyrzucić z pałacu i jeszcze nic mi nie 
zapłacił  ale skądże wziął się na moim strychu? 
Przystawił drabinę do klapy, wszedł na nią i spytał: 
 Czy to wy, Wasza Wielmożność? 
 Tak, tak!  zawołał Dioptryk.  To ja, ktoś porwał mnie, napadł, zalutował w 
puszce, jakaś kobieta otworzyła ją, wystraszyła się i spadła ze strychu, klapa 
się zamknęła, jestem uwięziony, wypuść mię, kimkolwiek jesteś  na Wielką 
Matrycę!  a dam ci, co tylko będziesz chciał! 
 Jużem te słowa słyszał, za pozwoleniem Waszej Wielmożności, i wiem, ile są 
warte  odparł Proton.  Bo ja jestem druciarzem, którego kazałeś wyrzucić  i 
tu opowiedział mu całą historię, jak to nieznany jakiś magnat wezwał go do 
siebie, kazał zalutować puszkę i zostawić ją na śmietniku za miastem. Pojął 
Dioptryk, że musiał to być jeden z ministrów królewskich, a najpewniej Amassyd. 
Jął zaraz prosić i błagać Frotona, by go wypuścił ze strychu, ów jednak spytał, 
jak może jeszcze teraz wierzyć słowu Dioptrykowemu? 
I dopiero kiedy ów zaprzysiągł mu na wszystkie świętości, że odda mu córkę za 
żonę, druciarz otworzył klapę i wziąwszy magnata w dwa palce, orderami do 
wierzchu, zaniósł go do jego pałacu. A właśnie zegary wypluskiwały dwunastą 
godzinę południa i rozpoczynała się wielka uroczystość wydobywania z pieca syna 
królewskiego; czym prędzej dowiesił więc Dioptryk do trzech orderów, z jakich 
się składał, wielką gwiazdę wszechmorską, na wstędze haftowanej w bałwany, i 
popłynął pędem do pałacu Inoksydów. Froton zaś udał się na pokoje, gdzie wśród 
dam swoich przebywała Aurentyna, grając na elektro-drumli; i oboje wielce 
przypadli sobie do gustu. Fanfary odezwały się z wież pałacowych, kiedy Dioptryk 
dopłynął do głównego wejścia, bo już się zaczęła uroczystość. Nie chcieli go 
zrazu wpuścić odźwierni, ale poznali go po orderach i otworzyli wrota. 
A gdy się otwarły, podwodny przeciąg poszedł na całą salę koronacyjną, porwał 
Amassyda, Minogara i Filonautę, bo tacy byli zminiaturyzowani, i zaniósł ich do 
kuchni, gdzie zakrążyli chwilę, daremnie wzywając pomocy, nad zlewem, wpadli do 
niego i podziemnymi meandrami dostali się za miasto; nim zaś wygramolili się ze 
szlamu, iłu i błota, oczyścili się i wrócili na dwór, było już po uroczystości. 
Ten sam przeciąg podwodny, który tak dał się we znaki trzem ministrom, porwał 
też Dioptryka i zakręcił nim wokół tronu z taką siłą, aż pękł opasujący go 
drucik złoty i poleciały na wszystkie strony ordery i gwiazda wszechmorską, 
aparacik zaś siłą rozpędu uderzył w czoło króla Hydropsa, który wielce się 
zdumiał, bo z kruszyny owej dobiegł pisk: 
 Wasza Królewska Mość! Wybacz! Niechcący! To ja, Dioptryk, wielki 
programista... 
 A cóż to za głupie żarty w takiej chwili?  zawołał król i odtrącił aparacik, 
który spłynął na podłogę, a wielki podskrzeli, otwierając uroczystość 
trzykrotnym uderzeniem złotej laski, niechcący roztłukł go na drobne kawałki. 
Wyszedł królewicz z pieca dziecinnego i wzrok jego padł na elektryczną rybkę, 
która pływała w srebrnej klatce obok tronu, oblicze jego rozjaśniło się i 
upodobał sobie to maleńkie stworzonko. Uroczystość szczęśliwie dobiegła kresu, 
królewicz wstąpił na tron i zajął miejsce Hydropsa. Stał się odtąd władcą 
Argonautyków i wielkim filozofem, oddał się bowiem badaniom niebytu, gdyż nie ma 
nic mniejszego do pomyślenia; rządził też sprawiedliwie, przybrawszy imię 
Neantofila, a małe rybki elektryczne były umiłowaną jego potrawą. Froton zaś 
pojął za żonę Aurentynę, na jej prośby odremontował spoczywające w piwnicy 
szmaragdowe ciało Dioptryka i wprawił w nie mózg, wyjęty z szafy; widząc, że nie 
ma innej rady, wielki programista i pozostali ministrowie służyli odtąd wiernie 
nowemu królowi, Aurentyna zaś i Froton, który został wielkim podblaszym 
koronnym, żyli długo i szczęśliwie. 
PRZYJACIEL AUTOMATEUSZA 
Pewien robot, mając wyruszyć w daleką a niebezpieczną drogę, posłyszał o wielce 
pożytecznym urządzeniu, które wynalazca jego nazwał elektrycznym przyjacielem. 
Pomyślał, że raźniej mu będzie na duszy, jeśli otrzyma towarzysza, choćby miała 
być nim tylko maszyna, udał się więc do wynalazcy i poprosił, aby opowiedział o 
sztucznym przyjacielu. 
 Służę ci  odparł wynalazca. (Jak wiadomo, w bajkach wszyscy się tykają", 
nawet smoków nie tytułuje się panami i jedynie do królów trzeba się odzywać w 
liczbie mnogiej.) To mówiąc, wyjął z kieszeni garść metalowych ziarenek, 
podobnych do drobnego śrutu. 
 Co to jest?  zdziwił się robot. 
 A jak się nazywasz, bo zapomniałem cię o to zapytać we właściwym miejscu tej 
bajki?  spytał wynalazca. 
 Nazywam się Automateusz. 
 To dla mnie za długie, będę cię nazywał Automkiem. 
 Kiedy to od Automasza, ale niech ci będzie  odparł tamten. 
 A zatem, mój zacny Automku, masz przed sobą garść elektroprzyjaciół. Musisz 
wiedzieć, że z powołania i specjalizacji jestem miniaturyzatorem. To znaczy 
urządzenia wielkie i ciężkie zmieniam na małe i przenośne. Każde takie ziarenko 
jest koncentratem elektrycznego myślenia, niezmiernie wszechstronnym i rozumnym. 
Nie powiem ci, że to geniusz, gdyż byłaby to przesada, podobna do fałszywej 
reklamy. Co prawda, zamiarem moim jest właśnie stworzyć elektrycznych geniuszów 
i nie spocznę, póki nie zrobię tak malutkich, aby ich można było nosić w 
kieszeni tysiące; dopiero kiedy wsypię ich do worków i będę sprzedawał na wagę, 
jak piasek, dopnę wymarzonego celu. Ale mniejsza o te moje plany na przyszłość. 
Na razie sprzedaję elektroprzyjaciół na sztuki i to niedrogo: za jednego biorę 
tyle, ile zaważy w brylantach. Przyznasz chyba, jaka to umiarkowana cena, 
wziąwszy pod uwagę, że możesz takiego elektroprzyjaciela włożyć do ucha, gdzie 
będzie ci szeptał dobre rady i służył wszelką informacją. Tu masz kawałek 
miękkiej waty, którą zatkasz ucho, aby przyjaciel nie wypadł, kiedy skłonisz 
głowę w bok. Czy bierzesz go? Gdybyś reflektował na tuzin, mógłbym odstąpić 
taniej... 
 Nie, na razie wystarczy mi jeden  odparł Automateusz.  Ale chciałbym jeszcze 
wiedzieć, czego właściwie mogę się po nim spodziewać? Czy potrafi dopomóc w 
ciężkiej sytuacji życiowej? 
 Jasne, przecież po to właśnie jest!  odparł pogodnie wynalazca. Podrzucił na 
dłoni garść ziaren, lśniących metalicznie, gdyż były sporządzone z rzadkich 
motali i ciągnął:  Oczywiście, nie możesz liczyć na pomoc w sensie fizycznym, 
ale nie o nią przecież chodzi. Pokrzepiające uwagi, dobre i bystre rady, 
rozsądne refleksje, korzystne dla ciebie wskazania, napomnienia, przestrogi, jak 
również słowa otuchy, sentencje, dodające wiary we własne siły, oraz głębokie 
myśli, pozwalające sprostać każdej, jakiejkolwiek trudnej, a nawet groźnej 
sytuacji  oto tylko drobna część repertuaru moich elektroprzyjaciół. Są 
absolutnie oddani, wierni, stale przytomni, bo nigdy nie śpią, są też nad wyraz 
trwali, estetyczni, a sam widzisz, jacy poręczni! Więc jak, bierzesz tylko 
jednego? 
 Tak  odparł Automateusz.  Powiedz mi jeszcze, proszę, co będzie, jeżeli mi 
go ktoś ukradnie? Czy wróci do mnie? Czy doprowadzi złodzieja do zguby? 
 Co to, to nie  odrzekł wynalazca.  Będzie mu służył tak samo pilnie i 
wiernie jak poprzednio tobie. Nie możesz wymagać zbyt wiele, mój Automku, nie 
opuści cię w biedzie, jeśli ty jego nie opuścisz. Ale to ci nie grozi, jeżeli 
tylko włożysz go do ucha i będziesz miał je zawsze zatkane watą... 
 Dobrze  zgodził się Automateusz.  A jak mam do niego mówić? 
 Wcale nie musisz mówić, wystarczy, abyś bezdźwięcznie wyszeptał cokolwiek, a 
usłyszy cię doskonale. Co do jego imienia, to zwie się Wuch. Możesz mówić doń 
mój Wuchu", to wystarczy. 
 Doskonale  odparł Automateusz. 
Zważyli Wucha, wynalazca otrzymał zań ładny brylancik, a robot, uspokojony, że 
ma już towarzysza, bliską duszę na daleką drogę, ruszył przed siebie. 
Było mu bardzo wygodnie podróżować z Wuchem, który, jeśli sobie tego życzył, 
budził go co rana, wgwizdując mu do środka głowy cichuteńką, rozweselającą 
pobudkę, opowiadał też rozmaite żartobliwe historyjki, rychło jednak Automateusz 
zakazał mu tego, jeśli znajdował się w towarzystwie, inni bowiem zaczęli go 
podejrzewać o głuptactwo, ponieważ co jakiś czas wybuchał śmiechem bez żadnej 
widomej przyczyny. Takim sposobem podróżował Automateusz najpierw lądem, aż 
dotarł do brzegu morskiego, gdzie oczekiwał go piękny, biały okręt. Niewiele 
miał dobytku, w mig tedy ulokował się w przytulnej kajucie i z zadowoleniem 
przyjął hurkot, oznajmiający podniesienie kotwicy i początek wielkiej żeglugi. 
Przez kilka dni biały okręt płynął wesoło wśród fal, pod promieniami pogodnego 
słońca, a w nocy kołysał do snu, osrebrzany księżycem, aż jednego ranka wybuchła 
przeraźliwa burza. Fale, trzy razy wyższe od masztów, waliły się na trzeszczący 
we wszystkich spojeniach statek i łoskot panował tak przeraźliwy, że Automateusz 
nie słyszał ani jednego słowa ze wszystkich pocieszeń, jakie bez wątpienia 
podczas owych ciężkich chwil wszeptywał mu Wuch. Nagle dał się słyszeć 
niesamowity trzask, słona woda buchnęła do kajuty i na oczach przerażonego 
Automateusza okręt jął się rozpadać w kawały. 
Wybiegł na pokład, tak jak stał, a ledwo wskoczył do ostatniej łodzi ratunkowej, 
przybiegła olbrzymia fala, obruszyła się na statek i pociągnęła go w kotłujące 
się głębiny oceanu. Automateusz nie widział ani jednego członka załogi, 
znajdował się w łodzi ratunkowej sam jak palec, pośród rozhukanego morza, i 
drżał, oczekując chwili, kiedy kolejny bałwan zatopi skaczącą łódkę wraz z nim. 
Wiatr wył, z niskich chmur potoki siekły wzburzoną powierzchnię morza i wciąż 
nie mógł dosłyszeć, co miał mu do powiedzenia Wuch. Wtem dostrzegł wśród odmętów 
jakieś niewyraźne kształty, zalewane kipiącą bielą; był to brzeg nieznanego 
lądu, przy którym łamały się fale. Łódź ze zgrzytem osiadła na kamieniach, 
Automateusz zaś, przemoczony do nitki, ociekający słoną wodą, puścił się na 
chwiejnych nogach ze wszech sił w głąb zbawczego lądu, byle dalej od fal oceanu. 
Pod jakąś skałą osunął się na ziemię i zapadł w nieprzytomny sen wyczerpania. 
Obudziło go delikatne naświstywanie. To Wuch przypominał mu o swej przyjaznej 
obecności. 
 Ach, doskonale, że jesteś, Wuchu, teraz dopiero widzę, jak to dobrze, że mam 
cię przy sobie, a właściwie nawet w sobie!  zawołał Automateusz, ocknąwszy się 
z głębokiej bezpamięci. Spojrzał wokół. Słońce świeciło, morze falowało jeszcze, 
ale znikły groźne bałwany, chmury, deszcz; niestety  wraz z nimi znikł również 
statek. Burza musiała w nocy szaleć z niewymowną siłą, zabrała bowiem i uniosła 
na pełne morze łódź, która uratowała Automateusza. Zerwał się na równe nogi i 
jął biec wzdłuż brzegu, aby już po dziesięciu minutach wrócić na to samo 
miejsce. Znajdował się na wysepce bezludnej, i to bardzo małej. Położenie jego 
nie było wesołe. Cóż z tego, skoro miał przy sobie Wucha! Szybko powiadomił go o 
stwierdzonym stanie rzeczy i prosił o radę. 
 Ha! Ba! Mój kochany!  rzekł Wuch.  To nie byle sobie sytuacja! Pozwól, a 
zastanowię się głęboko. Czego ci właściwie trzeba? 
 Ależ jak to? Wszystkiego: pomocy, ratunku, odzieży, środków do życia, przecież 
tutaj nie ma nic oprócz piasku lub skał! 
 Hm! Tak mówisz? Czy jesteś tego całkiem pewny? A nie walają się gdzieś po 
plaży skrzynie z rozbitego okrętu, pełne narzędzi, ciekawej lektury, strojów na 
różne okoliczności oraz strzelniczego prochu? 
Automateusz wzdłuż i wszerz przebiegł plażę, lecz niczego nie znalazł, nawet 
jednej szczapy nie było, odpryśniętej z okrętu, który snadź cały zatonął jak 
kamień. 
 Nie ma nic, mówisz? Hm, to bardzo dziwne. Bogata literatura o życiu na wyspach 
bezludnych niezbicie dowodzi, że rozbitek zawsze znajduje w swym pobliżu topory, 
gwoździe, słodką wodę, olej, święte księgi, piły, cęgi, strzelby i mnóstwo 
innych pożytecznych rzeczy. Ale jak nie, to nie. Może jest choć dająca 
schronienie jaskinia w skałach? 
 Nie, nie ma żadnej jaskini. 
 Nie ma, powiadasz? Ba, to już niezwykłe! Może będziesz więc taki dobry i 
wejdziesz na najwyższą skałę, by rzucić okiem wkoło? 
 Zaraz to zrobię!  zawołał Automateusz, wspiął się na stromą skałę pośrodku 
wyspy i osłupiał: wulkaniczną wysepkę ze wszech stron otaczał bezmiar oceanu! 
Słabym głosem zakomunikował to Wuchowi, poprawiając drżącym palcem watę w uchu, 
aby tylko nie utracić przyjaciela.  Co za szczęście, że nie wypadł, kiedy okręt 
tonął  pomyślał jeszcze, a że poczuł ponowny napływ zmęczenia, usiadł na skale, 
czekając niecierpliwie przyjaznej pomocy. 
 Uwaga, przyjacielu! Oto rady, jakich spieszę ci udzielić w tej trudnej 
sytuacji!  ozwał się wreszcie wyczekiwany z utęsknieniem głosik Wucha.  Na 
podstawie obliczeń, których dokonałem, wnioskuję, że znajdujemy się na nieznanej 
wysepce, stanowiącej rodzaj rafy, a raczej szczyt podmorskiego łańcucha gór, 
który powoli wynurza się z odmętów i połączy się z lądem stałym za trzy do 
czterech milionów lat. 
 Mniejsza o te miliony, co robić teraz?!  zawołał Automateusz. 
 Wysepka leży z dala od szlaków okrętowych. Szansa przypadkowego pojawienia się 
w jej pobliżu jakiegoś statku wynosi jeden do czterystu tysięcy. 
 O, wielkie nieba!  wykrzyknął zrozpaczony rozbitek.  To straszne! Więc co mi 
radzisz robić? 
 Powiem ci zaraz, jeśli tylko nie będziesz mi wciąż przerywał. Udaj się na 
brzeg morski i wejdź do wody, mniej więcej po pierś. W ten sposób nie będziesz 
musiał się zbytnio nachylać, co byłoby niewygodne. Następnie zanurzysz głowę i 
wciągniesz tyle wody, ile tylko będziesz mógł. Jest gorzka, wiem o tym, ale to 
nie potrwa długo. Tym bardziej jeśli będziesz zarazem maszerował przed siebie. 
Wnet staniesz się ciężki, a słona woda, wypełniwszy twoje wnętrze, w oka 
mgnieniu przerwie wszelkie organiczne procesy i takim obrotem natychmiast 
stracisz życie. 
Dzięki temu unikniesz długotrwałych mąk pobytu na tej wysepce, jak również 
powolnego konania, a nawet zagrażającego ci przedtem pomieszania umysłowego. 
Możesz też wziąć do każdej ręki po ciężkim kamieniu. Nie jest to konieczne, 
wszelako... 
 Zwariowałeś chyba!  wrzasnął, zrywając się z miejsca, Automateusz.  Mam się 
utopić? Nakłaniasz mnie do samobójstwa? A to mi dopiero życzliwa rada! I ty 
mienisz się moim przyjacielem?! 
 Ależ tak!  odparł Wuch.  Wcale nie zwariowałem, gdyż nie leży to w moich 
możliwościach. Ja nigdy nie tracę umysłowej równowagi. Tym przykrzej byłoby mi 
towarzyszyć tobie, mój kochany, kiedy byś ujrzał się jej pozbawionym i powoli 
ginął w promieniach tego palącego słońca. Zapewniam cię, że dokładnie 
przeanalizowałem całą sytuację i po kolei wykluczyłem wszelkie szansę ratunku. 
Nie sporządzisz łodzi czy tratwy, bo nie masz po temu materiałów; nie wyratuje 
cię stąd, jak się już rzekło, żaden statek; nad wyspą nie przelatują nawet 
samoloty, z kolei sam też nie zdołasz zbudować maszyny latającej. Mógłbyś, 
oczywiście, wybrać powolne konanie zamiast śmierci szybkiej i lekkiej, ale jako 
twój najbliższy przyjaciel gorąco odradzam ci tak nierozsądną decyzję. Jeżeli 
tylko dobrze wciągniesz wodę... 
 A niech cię pioruny trzasną z twoją dobrze wciąganą wodą!!  zawrzasnął, 
trzęsąc się z gniewu, Automateusz.  I pomyśleć, że za takiego przyjaciela dałem 
pięknie szlifowany brylant! Wiesz, kim jest twój wynalazca? Zwykłym 
wydrwigroszem, rzezimieszkiem, oczajduszą! 
 Na pewno cofniesz te słowa, kiedy wysłuchasz mnie do końca  odparł spokojnie 
Wuch. 
 A więc nie powiedziałeś mi jeszcze wszystkiego? Czy może masz zamiar bawić mię 
opowieściami o oczekującym mnie życiu pozagrobowym? Za to dziękuję! 
 Nie ma żadnego życia pozagrobowego  odparł Wuch.  Nie zamierzam też 
okłamywać cię, bo ani chcę, ani umiem to robić. Nie tak pojmuję świadczenie 
przyjacielskich usług. Posłuchaj mnie tylko uważnie, mój drogi! Jak ci wiadomo, 
choć na ogół się o tym nie myśli, świat jest nieskończenie różnorodny i bogaty. 
Znajdują się w nim wspaniałe miasta, pełne gwaru i skarbów nagromadzonych, 
królewskie pałace, lepianki, urocze i posępne góry, szumiące gaje, łagodne 
jeziora, upalne pustynie i bezkresne śniegi północy. Taki, jaki jesteś, nie 
możesz jednak doświadczyć naraz więcej, aniżeli jednego, jedynego miejsca 
spośród tych, które wymieniłem, i milionów, jakie przemilczałem. Można zatem bez 
żadnej przesady powiedzieć, że dla miejsc, w których jesteś nieobecny, 
przedstawiasz jak gdyby umarłego, albowiem nie zaznajesz ani pieszczoty bogactw 
pałacowych, ani nie uczestniczysz w tańcach krajów Południa, ani też nie 
napawasz oka tęczowaniem lodów Północy. One nie istnieją dla ciebie w sposób 
równie doskonały, jak nie istnieją właśnie tylko podczas śmierci. Tym samym, 
jeśli się dobrze zastanowisz i zgłębisz umysłem to, co ci przedstawiam, 
pojmiesz, że, nie będąc wszędzie, to jest w tych wszystkich miejscach 
czarownych, jesteś prawie że nigdzie. Miejsc dla pobytu jest bowiem, jak się 
rzekło, milion milionów, a ty możesz zaznać tylko tego jednego, nieciekawego, 
monotonią swą nawet przykrego, ba  wstrętnego, jakie stanowi ta skalista 
wysepka. Otóż, między wszędzie" a , .prawie że nigdzie" jest różnica ogromna i 
ta jest twoim normalnym życiowym udziałem, bo zawsze byłeś w jednym, jedynym 
miejscu naraz. Natomiast między prawie że nigdzie", a nigdzie" zachodzi 
różnica, mówiąc prawdę, mikroskopijna. Tak zatem matematyka wrażeń dowodzi, że 
już teraz właściwie ledwo że żyjesz, bo niemal wszędzie jesteś nieobecny, 
właśnie jak nieboszczyk! To po pierwsze. Po wtóre: spójrz na ten piasek 
zmieszany ze żwirem, kaleczący twe delikatne stopy  czy uważasz go za bezcenny? 
Na pewno nie. Oto mnóstwo słonej wody, jej obrzydły nadmiar  czy ci ona 
potrzebna? Skądże znowu! Oto nieco skał i upalny, wysuszający stawy członków 
błękit nieba nad tobą. Potrzebujesz tego skwaru nie do wytrzymania, tych martwo 
rozpalonych głazów? Oczywiście, że nie! A zatem nie potrzebujesz absolutnie 
niczego ze wszystkich otaczających cię rzeczy, tego, na czym stoisz, co cię 
nakrywa kopułą nieboskłonu. Cóż pozostaje, jeśli to odjąć? Trochę szumu w 
głowie, ucisku w skroniach, dudnienia w piersi, nieco dygotania kolan i innych 
chaotycznych poruszeń. Potrzebujesz, z kolei, owego szumu, ucisku, dudnienia czy 
dygotania? Bynajmniej, mój drogi! A jeśli i z tego zrezygnować, co wtedy 
zostanie? Nieco myślowej gonitwy, te wyrazy, jakże podobne do przekleństw, 
którymi w duchu obsypujesz mnie, twego przyjaciela, jak również duszący cię 
gniew i mdłości budząca trwoga. Potrzebowałżebyś, pytam na koniec, tego strachu 
wstrętnego i bezsilnej wściekłości? Oczywiście, że i to ci na nic. Jeśli przeto 
odejmiemy i owe uczucia zbędne, nie pozostanie już nic, ale to nic, powiadam, 
zero i tym właśnie zerem, to jest stanem wiekuistej równowagi, trwałego 
milczenia i doskonałego spokoju pragnę cię, jako prawdziwy przyjaciel, obdarzyć! 

 Ależ ja chcę żyć!  ryknął Automateusz.  Chcę żyć! Żyć!! Czy słyszysz?! 
 A, to już mowa nie o tym, czego doznajesz, ale czego sobie życzysz  odparł 
spokojnie Wuch.  Pragniesz żyć, to jest posiadać przyszłość, która staje się 
teraźniejszością, do tego bowiem sprowadza się przecież życie. Niczego więcej w 
nim nie ma. Otóż żyć nie będziesz, bo nie możesz, jakeśmy już ustalili. Rzecz w 
tym tylko, w jaki sposób przestaniesz żyć  podczas długich męczarni czy też 
lekko, kiedy, wciągnąwszy jednym haustem wodę... 
 Dosyć! Nie chcę! Precz! Precz!!!  krzyczał z całych sił Automateusz, 
podskakując na miejscu z zaciśniętymi kułakami. 
 A to co znowu?  odparł Wuch.  Mniejsza nawet o tę obraźliwą formę rozkazu, 
która kojarzy mi się nieodparcie z wypowiedzeniem przyjaźni, ale jak możesz 
wyrażać się tak nierozumnie? Jak możesz wołać do mnie precz"? Czy ja mam nogi, 
na których mógłbym sobie odejść? Czy choćby ręce, by na nich się odczołgać? 
Przecież wiesz doskonale, że tak nie jest. Jeśli chcesz się mnie pozbyć, bądź 
łaskaw wyjąć mnie z ucha, które, zapewniam, wcale nie jest najmilszym miejscem 
na świecie i porzuć mnie gdziekolwiek! 
 Dobrze!  wrzasnął zapamiętały w gniewie Automateusz.  Zaraz to zrobię!  
Lecz próżno szperał i dłubał w uchu, dobierając się tam palcem. Przyjaciel jego 
zbyt dokładnie został wciśnięty w głąb i żadną miarą nie mógł go wydobyć, 
chociaż trząsł na wszystkie strony głową jak szalony. 
 Zdaje się, że nic z tego  ozwał się Wuch po dobrej chwili.  Wygląda na to, 
że nie rozłączymy się, chociaż nie jest to ani po twojej, ani po mojej myśli. 
Jeśli tak, to z faktem tym należy się pogodzić, fakty bowiem to mają do siebie, 
że racja jest zawsze po ich stronie. Dotyczy to, nawiasem mówiąc, także twego 
obecnego położenia. Pragniesz mieć przyszłość i to za wszelką cenę. Wydaje mi 
się to nieroztropne, ale niech i tak będzie. Pozwól więc, abym ci tę przyszłość 
odmalował w grubszym zarysie, znane boyiem lepsze jest zawsze od nieznanego. 
Gniew, który miota tobą obecnie, rychło ustąpi miejsca poczuciu bezsilnej 
rozpaczy, tę zaś, po szeregu tyluż gwałtownych, co daremnych wysiłków odkrycia 
ratunku, zastąpi z kolei bezmyślne otępienie. Tymczasem potężny skwar słoneczny, 
który nawet mnie dochodzi w tym zacienionym miejscu twej osoby, będzie, zgodnie 
z nieubłaganymi prawami fizyki i chemii, wysuszał coraz bardziej całe twoje 
jestestwo. Najpierw ulotni się smar twoich stawów i przy każdym najmniejszym 
poruszeniu będziesz zgrzytał i skrzypiał okropnie, mój biedaku! Następnie, gdy 
czerep rozpali ci się od żaru, zobaczysz wirujące kręgi rozmaitych barw, ale nie 
będzie to podobne bynajmniej do oglądania tęczy, ponieważ... 
 Zamilknij wreszcie, ty, męczyduszo!  wykrzyknął Automateusz.  Wcale nie chcę 
słyszeć, co się ze mną stanie! Milcz i nie odzywaj się, rozumiesz?! 
 Nie potrzebujesz tak krzyczeć. Wiesz doskonale, że dochodzi mnie każdy twój 
najsłabszy szept. A więc nie chcesz znać mąk swej przyszłości? Z drugiej strony 
pragniesz ją mieć? Cóż za nielogiczność! Dobrze, wobec tego zamilknę. Zaznaczę 
tylko, że postępujesz niewłaściwie, koncentrując na mnie swój gniew, zupełnie 
jak gdybym to ja był winien twemu godnemu pożałowania położeniu. Sprawcą 
nieszczęścia była, jak wiesz, burza, ja zaś jestem twym przyjacielem i 
uczestniczenie w oczekujących cię mękach, cały ów porozdzielany na akty spektaki 
cierpień i konania już teraz sprawia mi, w antycypacji, rzetelną przykrość. 
Strach ogarnia mię doprawdy na myśl, co będzie, kiedy olej... 
 A więc nie chcesz zamilknąć? Czy też nie możesz, ty, obrzydły potworze?!  
zaryczał Automateusz i palnął się w ucho, w którym tkwił jego przyjaciel.  O, 
gdybym miał tu, pod ręką, bodaj gałązkę jakąś czy kawałek patyka, którym 
mógłbym cię wydłubać, natychmiast uczyniłbym to i roztrzaskał cię pod obcasem! 
 Marzysz o tym, aby mnie zniszczyć?  rzekł zasmucony Wuch.  Zaiste, nie 
zasługujesz ani na elektro-przyjaciela, ani na żadną inną, po bratersku 
współczującą ci istotę! 
Automateusz uniósł się z kolei nowym gniewem i tak się kłócili, przepierali i 
argumentowali, aż minęło południe i biedny robot, osłabły od krzyków, podskoków 
i wymachiwania pięściami, opadłszy z sił, spoczął na głazie i od czasu do czasu 
wydając tylko pełne beznadziei westchnienia, wpatrywał się w pustkę oceanu. Parę 
razy wziął rąbek wyglądającej zza widnokręgu chmurki za dym parowca, ale 
złudzenia owe rozpraszał Wuch w samym zarodku, przypominając o szansie jednego 
do czterystu tysięcy, co znów do skurczów rozpaczy i gniewu przywodziło 
Automateusza, tym bardziej że za każdym razem Wuch, jak się okazywało, miał 
słuszność. Wreszcie zapadło między nimi długie milczenie. Rozbitek wpatrywał się 
teraz w dłuższe już cienie skał, dotykające białego piasku plaży, gdy Wuch ozwał 
się: 
 Czemu nic nie mówisz? Czy może latają ci już przed oczyma te kręgi, o których 
wspomniałem? 
Automateusz nie raczył nawet odpowiedzieć. 
 Aha!  monologował Wuch.  Więc nie tylko kręgi, ale, według wszelkiego 
prawdopodobieństwa, także i owo bezmyślne odrętwienie, które tak precyzyjnie 
udało mi się przewidzieć. Dziwna rzecz, doprawdy, jak nierozumnym stworzeniem 
jest istota rozumna, zwłaszcza przyciśnięta okolicznościami. Zamknąć ją na 
wyspie bezludnej, gdzie musi zginąć, udowodnić, jak dwa a dwa cztery, że to 
nieuchronne, ukazać jej furtkę wyjścia z tej sytuacji, w którą zmierzając uczyni 
jedynie możliwy użytek ze swej woli i rozumu  czy będzie za to wdzięczna? 
Gdzież tam, pragnie nadziei, a jeśli jej nie ma i być nie może, czepia się 
pozorów i woli wejść w głąb szaleństw niż do wody, która... 
 Przestań mówić o wodzie!!  zachrypiał Automateusz. 
 Chodziło mi tylko o podkreślenie twych motywów irracjonalnych  odparł Wuch.  
Nie namawiam cię już do niczego. To znaczy do żadnych czynów, bo jeśli chcesz 
umierać powoli albo raczej, nie chcąc nic robić w ogóle, bierzesz się do takiego 
umierania, należy tę rzecz dobrze przemyśleć. Jakże fałszywe i niemądre jest 
lękanie się śmierci jako stanu, który zasługuje raczej na apologię! Cóż może się 
równać z doskonałością nieistnienia? Zapewne, prowadząca doń agonia, jako taka, 
nie stanowi zjawiska atrakcyjnego, ale z drugiej strony nie było jeszcze nikogo 
tak słabego duchem czy ciałem, kto by jej nie wytrzymał i nie potrafił 
całkowicie, bez reszty i do samiuteńkiego końca skonać. Więc nie jest ona niczym 
godnym specjalnego wyróżnienia, jeśli należy do rzeczy, które potrafi byle 
słabeusz, osioł i huncfot. Co więcej, jeśli każdy może dać jej radę (a przyznasz 
chyba, że tak jest, ja przynajmniej nie słyszałem o nikim, komu by nie starczyło 
na nią sił), to lepiej porozkoszować się myślą o wszechłaskawej nicości, która 
rozpościera się tuż za jej progiem. Ponieważ, skonawszy, niepodobna myśleć, jako 
że śmierć i myślenie nawzajem się wykluczają, kiedyż, jeśli nie za życia 
jeszcze, godzi się roztropnie i dokładnie przedstawić sobie te wszystkie 
przywileje, wygody i przyjemności, jakimi obsypie cię śmierć?! Pomyśl tylko, 
proszę: żadnych zmagań, trwóg ani lęków, żadnych cierpień ducha ni ciała, 
żadnych złych przygód, i to w jakiej skali! Choćby się wszystkie złe moce 
związały i sprzysięgły przeciwko tobie, nie dosięgną cię! O, doprawdy, 
niezrównane jest słodkie bezpieczeństwo umarłego! A jeśli jeszcze dodać, że nie 
jest ono niczym przelotnym, nietrwałym, przemijającym, że nic nie może odwołać 
go ani naruszyć, wówczas niezrównany zachwyt... 
 A bodajeś sczezł  doszedł go słaby głos Automateusza, a tym słowom 
lakonicznym zawtórowało krótkie, lecz dosadne przekleństwo. 
 Jakże mi przykro, że to niemożliwe!  natychmiast odparł Wuch.  Nie tylko 
względy egoistycznej zazdrości (bo nie ma nic ponad śmierć, jak właśnie 
mówiłem), ale najczystszy altruizm skłania mnie do towarzyszenia ci w nicość. 
Wszelako nie da się tego zrobić, ponieważ mój wynalazca sporządził mnie 
niezniszczalnym, pewno ze względu na swe konstruktorskie ambicje. Doprawdy, gdy 
pomyślę, że będę tkwił wewnątrz twego zaskorupiałego od soli morskiej, wyschłego 
zewłoku, którego rozpad na pewno będzie szedł powoli, że będę tak siedział i 
gadał do samego siebie, ogarnia mnie smutek. A ile się potem naczekam, zanim 
przybędzie wreszcie ów, pierwszy z czterechset tysięcy, statek, który, zgodnie z 
rachunkiem prawdopodobieństwa, natknie się w końcu na tę wysepkę... 
 Co?! Ty nie zmarniejesz tu?!  zawołał wyrwany "tymi słowami Wucha z 
odrętwienia Automateusz.  Więc ty będziesz żył, podczas kiedy ja... O! 
Niedoczekanie! Nigdy! Nigdy!! Nigdy!!! 
I z przeraźliwym rykiem porwawszy się na nogi, jął skakać, potrząsać głową, ze 
wszech sił dłubać w uchu, wyczyniając przy tym najdziwaczniejsze podrygi i rzuty 
całym ciałem  daremnie jednak. Podczas tego wszystkiego Wuch piszczał co siły: 
 Ależ przestań! Co, czy już oszalałeś? Chyba za wcześnie na to! Uważaj, 
zaszkodzisz sobie! Jeszcze ci się coś złamie lub zwichnie! Uważaj na kark! 
Przecież to nie ma sensu! Co innego, gdybyś mógł od razu, wiesz... ale w ten 
sposób tylko się okaleczysz! No, mówię ci, że jestem niezniszczalny i kwita, 
niepotrzebnie się więc męczysz! Nawet gdybyś mnie wytrząsnął, nie zdołasz 
uczynić mi nic złego, to jest dobrego, chciałem powiedzieć, bo wszak zgodnie z 
tym, co już tak szeroko przedstawiłem, śmierć jest czymś godnym zazdrości. Au! 
Przestań wreszcie! Jak można tak skakać! 
 Automateusz jednak miotał się dalej, nie zważając na nic i doszedł do tego, że 
jął trykać głową głaz, na którym przedtem siedział. I walił nią tak, z iskrami w 
oczach i dymkiem prochowym w nozdrzach, ogłuszany siłą własnych ciosów, aż Wuch 
wyleciał nagle z jego ucha i potoczył się między kamienie, ze słabym okrzykiem 
ulgi, że się to wreszcie skończyło. Automateusz nie od razu dostrzegł, jak 
skuteczne okazały się jego wysiłki. Osunąwszy się na rozpalone słońcem kamienie, 
spoczywał na nich dobrą chwilę, aż, niezdolny jeszcze ruszyć ręką czy nogą, 
wymamrotał: 
 To nic, to tylko przejściowe osłabienie. Ale już ja cię wytrzęsę, już ja cię 
wezmę pod obcas, mój ty przyjacielu kochany, czy słyszysz? Słyszysz? Hej! A to 
co?! 
Usiadł nagle, bo poczuł pustkę w uchu. Rozejrzał się nie całkiem przytomnie i, 
przyklęknąwszy, jął gorączkowo? szukać Wucha, przetrząsając drobny żwir. 
 Wuchu! Wuchuuu!!! Gdzie jesteś? Odezwij się!!  wołał przy tym przeraźliwie. 
Wuch wszakże, czy to z przezorności, czy z jakiejś innej przyczyny, nawet nie 
pisnął. Automateusz jął więc wabić go z kolei najczulszymi słowy, zapewniał, że 
odmienił już zdanie, że jedynym jego życzeniem jest pójść za dobrymi radami 
elektroprzyjaciela i utopić się, pragnie tylko przedtem wysłuchać 
ponownie-pochwały śmierci. Ale i to nie dało rezultatu, Wuch milczał jak 
zaklęty. Wtedy rozbitek, klnąc w żywy kamień^ jął systematycznie przetrząsać cal 
po calu całe otoczenie. Nagle, zamierzając już odrzucić precz garstkę żwiru, 
Automateusz przybliżył ją do oczu i zatrząsł się z przewrotnej uciechy, ujrzał 
bowiem wśród kamyczków Wucha^ który lśnił sobie matowym, spokojnym blaskiem 
metalicznego ziarenka. 
 A! Jesteś, mój robaczku! Jesteś, przyjacielska kruszyno! Mam cię, mój ty 
drogi, wiecznotrwały!  zasyczał, ściskając uważnie między palcami Wucha, który 
ani nie zipnął.  No, zaraz zobaczymy, jak to tam jest z tą twoją solidnością, z 
tą wiekuistością wykonania, zaraz ją sprawdzimy. Masz!!! 
Tym słowom towarzyszyło potężne uderzenie obcasem^ położywszy elektroprzyjaciela 
na powierzchni głazu, Automateusz skoczył nań całym swym ciężarem i dla pewności 
obrócił się jeszcze na podkutej pięcie, aż zazgrzytało. Wuch się nie odezwał, 
tylko głaz zachrobotał niby pod stalowym wiertłem; pochyliwszy się Automateusz 
ujrzał, że ziarenko było nie naruszone, jedynie skała pod nim nieco się 
wyszczerbiła. Wuch leżał teraz w jej malutkim zagłębieniu. 
 Co, takiś mocny? Zaraz znajdziemy twardszy kamień!  warknął i jął biegać po 
całej wysepce, wyszukując co najpotężniejsze krzemienie, bazalty i porfiry, aby 
rozdeptać na nich Wucha. Tłukąc go obcasami, zarazem przemawiał doń z udanym 
spokojem lub obrzucał go obelgami, jakby liczył na to, że ów odpowie, a może 
nawet uderzy w błagania i prośby. Wuch milczał wszakże jak zaklęty. Powietrze 
niosło tylko pogłos tępych razówť deptania, kruszących się kamieni i sapliwych 
przekleństw Automateusza. Przekonawszy się po dłuższym czasie, że Wuchowi 
naprawdę nie szkodzą najstraszliwsze ciosy, Automateusz, rozgorączkowany i 
osłabły, ponownie usiadł na brzegu z elektroprzyjacielem w garści. 
 Jeżeli nawet nie uda mi się ciebie rozgnieść  rzekł ze sztucznym opanowaniem, 
w którym drżała skrywana wściekłość  to bądź spokojny, że się tobą zaopiekuję, 
jak należy. Na ten okręt będziesz sobie musiał poczekać, mój kochany, bo cisnę 
cię w głąb morza i poleżysz tam aż do siódmej nieskończoności. Będziesz miał moc 
czasu na przemiłe rozmyślania w samotności tak hermetycznej! Nie zyskasz nowego 
przyjaciela, już ja się o to postaram! 
 Mój ty poczciwcze  odezwał się znienacka Wuch  i cóż mi zaszkodzi pobyt na 
dnie morskim? Rozumujesz kategoriami istoty nietrwałej, stąd twoje omyłki. 
Przecież, zrozum to, albo morze wyschnie kiedyś, albo pierwej całe dno jego 
wydźwignie się jako góra i stanie się lądem. Czy to nastąpi za sto tysięcy lat, 
czy za miliony  nie ma dla mnie znaczenia. Nie tylko jestem niezniszczalny, ale 
i nieskończenie cierpliwy, jak winieneś był zauważyć, choćby po spokoju, z jakim 
znosiłem objawy twego zaślepienia. Więcej ci powiem: nie odpowiadałem na twe 
wołania; pozwalając siebie szukać, bo chciałem ci oszczędzić daremnej fatygi. 
Milczałem też, gdyś po mnie skakał, aby niebacznym słowem nie wzmóc twej 
zaciekłości, boby ci to jeszcze mogło zaszkodzić: 
Zadrżał Automateusz, słysząc to szlachetne wyznanie, z nowo zbudzonej 
wściekłości. 
 Rozdepczę cię! W proch cię zetrę, ty, łajdaku!!  ryknął i obłędny taniec po 
głazach, skoki, ciosy i przytupywanie na miejscu rozpoczęły się od nowa. Tym 
razem jednak akompaniowały im życzliwe popiskiwania Wucha: 
 Nie wierzę, by ci się udało, ale próbuj! Proszę! Jeszcze go raz! Nie tak, bo 
zbyt szybko się umęczysz! Razem nogi! I hop  w górę! I hopsa-sa! Hopsa-sa! 
Skacz wyżej, powiadam, to i siła uderzenia wzrośnie! Nie możesz już? Doprawdy? 
Co, nie potrafisz? O, to, to właśnie! Wal kamieniem z góry! O, tak! Może 
weźmiesz inny? Czyżby nie było większego? Jeszcze raz! Łupu-cupu, przyjacielu 
drogi! Jaka szkoda, że nie jestem w stanie ci pomóc! Czemu przestałeś? Czyżbyś 
się wyzbył sił tak prędko? Jaka szkoda... No, ale to nic... Zaczekam, odpocznij 
sobie! Niech cię wiaterek ochłodzi... 
Automateusz zwalił się z rumorem na kamienie i wpatrywał się z płomienną 
nienawiścią w leżące na rozwartej dłoni metalowe ziarno, słuchając, chcąc czy 
nie chcąc, jak przemawiało: 
 Gdybym nie był twym elektroprzyjacielem, powiedziałbym, że postępujesz 
haniebnie. Okręt zatonął wskutek burzy, wyratowałeś się ze mną, służyłem ci 
poradą, jak umiałem, a kiedy nie obmyśliłem ratunku, gdyż to niemożliwe, 
uwziąłeś się, za słowa szczerej prawdy i rady, by mnie zniszczyć  mnie, 
jedynego twego towarzysza. Co prawda w ten sposób odzyskałeś przynajmniej jakiś 
cel w życiu, więc choćby za to winieneś mi wdzięczność. Ciekawe, że też myśl o 
moim przetrwaniu wydaje ci się tak nienawistna... 
 To się dopiero pokaże, czy przetrwasz!  zazgrzytał półgębkiem Automateusz.  
Jeszcze się nie rzekło ostatniego słowa. 
 Nie, ty doprawdy jesteś paradny. Wiesz co? Spróbuj położyć mnie na klamrze 
twego pasa. Jest stalowa, a stal chyba twardsza od głazów. Możesz spróbować, 
chociaż osobiście przekonany jestem, że i to na nic, ale rad bym ci jakoś 
pomóc... 
Automateusz, jakkolwiek z pewnym ociąganiem, poszedł w końcu za tą radą, ale 
tylko tego dokonał, że powierzchnia klamry pokryła się drobnymi dołeczkami pod 
wpływem zaciekłych razów. Kiedy nie zaszkodziły nawet najbardziej rozpaczliwe 
ciosy, Automateusz popadł w prawdziwie czarną melancholię i, zrozpaczony, wyzuty 
z sił, patrzał tępo na metalową drobinę, która cienko doń przemawiała: 
 A to mi rozumna istota, dalibóg! Popada w otchłań stroskania, bo nie może 
zetrzeć z powierzchni ziemi jedynej bratniej istoty w całym tym martwym 
obszarze! Powiedz, czy ci nie wstyd choć trochę, mój Autom ateuszku? 
 Milcz, śmieciu gadatliwy!  syknął rozbitek. 
 Dlaczego mam mikzeć? Widzisz, gdybym źle ci ży czył, zamilkłbym już dawno, ale 
wciąż jestem twoim elektroprzyjacielem. Będę ci też towarzyszył w mękach konania 
jako druh niezłomny, choćbyś się na głowie postawił, a ty nie wrzucisz mnie do 
morza, luby, albowiem zawsze lepiej jest mieć publiczność. Będę zatem 
publicznością twej agonii, która przez to na pewno wypadnie lepiej, niż w 
skrajnym osamotnieniu; ważne są uczucia, mniejsza o to, jakie. Nienawiść do 
mnie, twego prawdziwego przyjaciela, wesprze cię, uczyni odważniejszym, 
uskrzydli twą duszę, nada jękom brzmienie czyste i przekonywające, 
usystematyzuje też drgawki i ład wprowadzi w każdą z ostatnich twoich chwil, a 
to przecie niemało... Co do mnie obiecuję, że będę mówił niewiele i nie 
komentował niczego, bo gdybym postępował inaczej, jeszcze bym niechcący mógł 
roztrzaskać cię takim nadmiarem przyjaźni, którego byś nie zniósł, gdyż, po 
prawdzie, paskudny masz charakter. Ja wszakże i temu podołam, albowiem, dobrocią 
odpowiadając na złość, unicestwię cię, w ten sposób zaś wybawię cię od siebie 
samego  z przyjaźni, powtarzam, nie z zaślepienia, gdyż sympatia nie zamyka mi 
oczu na ohydę twej natury...  Słowa te przerwał ryk, który nagle wyrwał się z 
piersi Automateusza. 
 Okręt! Okręt!! Okręt!!!  wrzeszczał nieprzytomnie i, zerwawszy się, jął 
biegać po brzegu w obie strony, ciskać do wody kamienie, wymachiwać z całych sił 
rękami, a przede wszystkim wydzierać się wniebogłosy aż do całkowitego 
zachrypnięcia  niepotrzebnie zresztą, okręt bowiem wyraźnie zmierzał w stronę 
wysepki i wnet wysłał ku niej ratunkową szalupę. 
Jak się potem okazało, kapitan okrętu, który wiózł był Automateusza, tuż przed 
zatonięciem zdążył jeszcze wysłać radiotelegram, wzywający pomocy, dzięki czemu 
cały obszar morski przetrząsały liczne statki, a jeden z nich dotarł właśnie do 
wysepki. Gdy szalupa z marynarzami wpłynęła na płytką wodę u brzegu, Automateusz 
z początku chciał wskoczyć do niej sam, ale po namyśle wrócił biegiem po Wucha, 
bał się bowiem, że ten podniesie krzyk, który usłyszą przybyli, to zaś mogłoby 
doprowadzić do niemiłych pytań, a może i oskarżeń rzucanych przez 
elektroprzyjaciela. By tego uniknąć, porwał Wucha, a nie wiedząc, jak i gdzie go 
schować, czym prędzej wetknął go sobie na powrót do ucha. Nastąpiły wylewne 
sceny powitania i dziękczynienia, podczas których Automateusz zachowywał się 
bardzo hałaśliwie, bał się bowiem, że któryś z marynarzy posłyszy głosik Wucha. 
Elektroprzyjaciel mówił bowiem przez cały czas, powtarzając:  No, no, to było 
doprawdy nieoczekiwane! Wypadek jeden na czterysta tysięcy... Ale też 
szczęściarz z ciebie! Mam nadzieję, że stosunki między nami ułożą się teraz 
wybornie, tym bardziej iż nie odmówiłem ci niczego w najtrudniejszych chwilach, 
poza tym jestem dyskretny i co było, a nie jest, nie pisze się W rejestr! 
Kiedy okręt przybił po długiej żegludze do brzegu, Automateusz zadziwił nieco 
otoczenie, wyrażając niezrozumiałą dla nikogo chęć zwiedzenia pobliskiej huty, w 
której pracował wielki młot parowy. Opowiadano, że zachowywał się podczas 
zwiedzania dosyć osobliwie, albowiem, podszedłszy do stalowego kowadła w 
ogromnej hali, jął z całej siły rzucać głową, jakby chciał sobie wytrząść mózg z 
ucha na podstawioną rękę, a nawet podskakiwał na jednej nodze, obecni udali 
wszakże, że tego nie dostrzegają, gdyż uważali, że osoba, wyratowana tak 
niedawno z przeraźliwej opresji, może przejawiać niewytłumaczalne 
ekstrawagancje, wywołane naruszeniem umysłowej równowagi. Co prawda, i później 
Automateusz odmienił dawniejszy tryb życia, popadłszy najwidoczniej w 
zmieniające się manie. To zbierał jakieś środki wybuchowe, a nawet próbował 
dokonać eksplozji w swym mieszkaniu, co udaremnili sąsiedzi, zwracając się do 
władz, to znowu jął ni z tego, ni z owego kolekcjonować młoty i pilniki 
karborundowe, a znajomym opowiadał, iż zamierza zbudować nowy typ maszyny do 
czytania myśli. Stał się później samotnikiem i nabrał zwyczaju głośnego 
rozmawiania z samym sobą, a czasem słychać było, jak, biegając po domu, głośno 
monologuje, a nawet wykrzykuje słowa, podobne do przekleństw. 
Wreszcie, po wielu latach, popadłszy w nową obsesję, zaczął skupować całymi 
workami cement. Utoczył z niego ogromną kulę, a gdy stwardniała, wywiózł ją w 
niewiadomym kierunku. Opowiadano, jakoby wynajął się na stróża przy opuszczonej 
kopalni i w jej szyb strącił pewnej nocy ogromny kloc betonowy, a potem do końca 
swych dni krążył po okolicy i nie było takiego śmiecia, którego nie zbierałby, 
aby je ciskać w głąb pustego szybu. Istotnie, przejawiał obyczaje dosyć 
niezrozumiałe, ale większość owych plotek nie zasługuje chyba na wiarę. Trudno 
uwierzyć, aby przez całe lata nosił jeszcze w sercu urazę do elektroprzyjaciela, 
któremu tak wiele przecież zawdzięczał. 
KRÓL GLOBARES I MĘDRCY 
Globares, pan Eparydy, wezwał raz przed swoje oblicze trzech największych 
mędrców i rzekł do nich: 
 Zaprawdę, okropny jest los króla, który poznał wszystko, co można poznać, tak 
że to, co do niego mówią, brzmi pusto jak pęknięty dzban! Pragnę się zadziwić, a 
jestem nudzony, łaknę wstrząśnienia, a słyszę jałowe baję-dy, żądam 
niezwykłości, a częstują mnie płaskimi pochlebstwami. Wiedzcie, o, mędrcy, że 
kazałem dzisiaj ściąć wszystkich moich trefnisiów i błaznów, na równi z radcami 
tajnymi i jawnymi, i ten sam los czeka was, jeśli nie wypełnicie mego rozkazu. 
Niechaj każdy opowie mi najdziwniejszą historię, jaką zna, a jeśli nie pobudzi 
mnie do śmiechu ani do płaczu, nie oszołomi ani nie zatrwoży, nie zabawi i nie 
zmusi do zastanowienia  straci głowę!  Król skinął i mędrcy usłyszeli stalowy 
krok siepaczy, którzy otoczyli ich u stóp tronu, a ich obnażone miecze 
błyszczały jak płomień. Zatrwożyli się i trącali łokciami, żaden bowiem nie 
chciał się narazić na gniew królewski i nadstawić głowy pod katowski cios. Aż 
rzekł pierwszy: 
 Królu i panie! Najdziwniejsza w całym Kosmosie widzialnym i niewidzialnym jest 
bez wątpienia historia plemienia gwiezdnego, które zwane jest w kronikach 
Opackim. Od zarania swych dziejów czynili Opakowie wszystko odwrotnie niż 
jakiekolwiek istoty rozumne. Przodkowie ich osiedlili się na Urdrurii, planecie 
słynącej z wulkanów; co rok rodzi ona łańcuchy gór i wstrząsają nią wtedy 
straszliwe kurcze, od których nic nie ustoi. Aby zaś biedę ich uczynić pełną, 
spodobało się niebiosom przecinać ich globem wielki Prąd Meteorów; ten przez 
dwieście dni w roku grzmi o planetę stadami kamiennych taranów. Opakowie (którzy 
podówczas jeszcze się tak nie nazywali) wznosili budowle z hartownego żelaza i 
stanęli, a sami obijali się taką ilością stalowych arkuszy, że byli podobni do 
pancernych kopców chodzących. Wszelako otwierający się podczas trzęsień grunt 
połykał ich stalowe grody, a młoty meteorów miażdżyły im pancerze. Gdy zguba 
zagrodziła całemu ludowi, mędrcy jego zebrali się dla rady i rzekł pierwszy: 
Nie ostanie się nasz lud w obecnej postaci i nie masz innego zbawienia poza 
transmutacją. Ziemia otwiera się od spodu szczelinami, więc aby nie wpaść tam, 
każdy Opak musi posiadać szeroką i płaską podstawę, meteory znów lecą z góry, 
każdy zatem musi się stać u szczytu ostrokończysty. Jeżeli będziemy stożkowaci, 
nie zagrozi nam nic." 
I rzekł drugi: Nie tak trzeba uczynić. Jeśli ziemia otworzy paszczę szeroko, 
pochłonie i stożek, a spadający skośnie meteor przebije mu boki. Idealna b.ędzie 
postać kuli. Bo gdy grunt pocznie drżeć i falować, kula zawsze odtoczy się sama, 
a meteor padający trafi obły bok i omsknie się; winniśmy się więc tak 
przeistoczyć, aby się potoczyć w lepszą przyszłość." 
I rzekł trzeci: Kula może tak samo ulec zmiażdżeniu lub pochłonięciu jak każdy 
kształt materialny. Nie ma tarczy, której nie przebije miecz dość potężny, ani 
miecza, który się na twardej tarczy nie wyszczerbi. Materia, o, bracia, jest 
wieczną zmianą, płynnością i przekształceniem, jest ona nietrwała i nie w niej 
powinny zamieszkać istoty prawdziwie rozumem się szczycące, lecz w tym, co 
niezmienne, wieczne i doskonałe, chociaż doczesne!" 
A co to jest?"  spytali tamci mędrcy. 
Nie powiem wam inaczej, aniżeli czynem!"  odparł trzeci. I na ich oczach jął 
się rozbierać; zdjął szatę wierzchnią, nabijaną kryształami, i drugą złotolitą, 
i spodnią srebrną, zdjął wierzch czerepu i piersi, a potem rozbierał się coraz 
szybciej i coraz drobniej, od przegubów przeszedł do złączy, od złączy do śrub, 
od śrub do druciczków, do okruszyn, aż imał się atomów. I jął ów mędrzec łuskać 
swe atomy i łuskał je tak chyżo, że nie było widać nic oprócz jego topnienia i 
znikania, lecz postępował tak zręcznie i spieszył się tak bardzo, że w trakcie 
owych ruchów rozbiorczych, na oczach rażonych zdumieniem innych mędrców, został 
jako doskonała nieobecność, która jest właśnie odwróceniem tak wiernym, że 
obecnym. Tam bowiem, gdzie poprzednio miał jeden atom, teraz nie miał tego 
jednego atomu, gdzie było ich przed mgnieniem sześć, pojawił się brak sześciu, 
gdzie była śrubka, pojawił się brak śrubki, doskonale wierny i niczym się od 
niej nie różniący. A w taki sposób stawał się próżnią, uporządkowaną tak samo, 
jak poprzednio była uporządkowana jego pełnia; i był jego niebyt bytem nie 
zakłóconym, albowiem tak szybko działał i tak zręcznie manewrował, aby żadna 
cząstka, żaden materialny intruz nie pokalał wtargnięciem doskonałej jego 
nieobecności obecnej! I widzieli go inni jako pustkę uformowaną tak, jak on był 
przed chwilą, poznawali jego oczy po nieobecności barwy czarnej, jego twarz po 
braku lśnienia błękitnego, a jego członki po znikłych palcach, przegubach i 
naramiennikach! W taki to sposób, o, bracia"  rzekł Obecny Nieobecny  
poprzez wcielenie się czynne w nicość, zdobędziemy nie tylko potężną odporność, 
ale i nieśmiertelność. Bo tylko materia zmienia się, a nicość nie towarzyszy jej 
na drodze ciągłej niepewności, dlatego perfekcja mieszka w niebycie, nie w 
bycie, i należy stać się pierwszym, a nie drugim!" 
Jak postanowili, tak uczynili. Odtąd są Opakowie plemieniem niezwalczonym. Żywot 
swój zawdzięczają nie temu, co w nich jest, bo w nich nic nie ma, jeno temu, co 
ich otacza. I kiedy któryś wchodzi do domu, jest widomy jako domowa niebytność, 
a jeśli wstępuje w mgłę  jako jej brak lokalny. Wypędziwszy z siebie chwiejną 
losów zmiennych materię, niemożliwe uczynili możliwym... 
 A w jakiż to sposób podróżują oni przez pustkę kosmiczną, mój mędrcze?  
spytał Globares. 
 Tego jednego nie mogą, o, królu, gdyż pustka zewnętrzna zwarłaby się z ich 
własną i przestałaby istnieć jako nieistnienia skupione lokalnie. Dlatego muszą 
też czuwać nieustannie nad czystością swego niebytu, nad próżnią swych jestestw, 
i na stróżowaniu takim płynie im czas  a zwą ich także Nicościowcami lub 
Neantami... 
 Mędrcze  rzekł król  jest to historia niemądra, jak bowiem można zastąpić 
materialną różnorodność jednorodnością tego, czego nie ma? Czy tym samym jest 
skała, co dom? A przecież brak skały może przybrać taką samą formę, jak brak 
domu, przeto jedno i drugie staje się jak gdyby tym samym. 
 Panie  bronił się mędrzec  są różne rodzaje nicości... 
 Zobaczymy  rzekł król  co się stanie, kiedy każę ci ściąć głowę: czy jej 
nieobecność stanie się obecnością, jak myślisz?  Tu zaśmiał się obrzydłe 
monarcha i dał znak siepaczom. 
 Panie!  wołał chwycony już ich stalowymi garściami mędrzec.  Raczyłeś się 
roześmiać, historia moja obudziła więc twą wesołość, zgodnie z daną obietnicą 
winie-neś mi więc darować życie! 
 Nie, to ja sam siebie rozweseliłem  rzekł król.  Chyba że przyłączysz się do 
mego konceptu: jeżeli zgodzisz się dobrowolnie na ścięcie, ta zgoda rozweseli 
mnie i wtedy stanie się po twojej myśli. 
 Zgadzam się!  krzyknął mędrzec. 
 A więc ścinajcie go, skoro sam o to prosi!  rzekł król. 
 Ależ, panie, zgodziłem się po to, abyś mnie nie ściął... 
 Jeśli zgadzasz się, trzeba cię ściąć  wyjaśnił król.  A jeśli się nie 
zgadzasz, nie rozweselisz mnie, a przeto i wtedy trzeba cię ściąć... 
 Nie, nie, na odwrót!  zawołał mędrzec.  Jeżeli zgadzam się, ty, rozweselony, 
masz darować mi życie, a jeśli się nie zgadzam... 
 Dosyć!  rzekł król.  Kacie, czyń swą powinność! Błysnął miecz i głowa mędrca 
spadła. Po chwili martwego milczenia odezwał się drugi z mędrców: 
 Królu i panie! Najdziwniejszym ze wszystkich plemion gwiazdowych jest bez 
wątpienia lud Poliontów, czyli Wielowców, zwanych także Mnogistami. Każdy z nich 
ma wprawdzie tylko jedno ciało, ale za to tym więcej nóg, im wyższy piastuje 
urząd. Co się zaś głów tyczy, mają je od wypadku do wypadku: każdy urząd 
obejmuje się u nich wraz z odpowiadającą mu głową, rodziny ubogie posiadają 
pospołu tylko jedną głowę, bogacze natomiast gromadzą w skarbcach różne, na 
wszelkie okoliczności: mają tedy głowy poranne i wieczorne, strategiczne na 
wypadek wojny i szybkościowe, gdyby im się spieszyło, jak również głowy 
zimno-roztropne, wybuchowe, namiętne, weselne, miłosne, żałobne, a przeto 
wyekwipowani są na każdą życiową okoliczność. 
 Czy to już wszystko?  spytał król. 
 Nie, panie!  odparł mędrzec, widząc, że już z nim źle.  Wielowcy miano swe 
biorą i stąd, że wszyscy są przyłączeni do swego władcy, i to tak, że gdyby ich 
większość uznała działania królewskie za szkodliwe dla dobra ogólnego, władca ów 
traci spoistość i rozsypuje się na kawałki... 
 Trywialny koncept, by nie rzec  króloburczy!  rzekł ponuro Globares.  
Skoroś sam, mędrcze, tyle mówił o głowach, może mi powiesz, co sądzisz: czy każę 
cię teraz ściąć, czy nie każę? 
 Jeśli powiem, że każe  szybko pomyślał mędrzec  uczyni to, bo jest źle dla 
mnie usposobiony. Jeżeli powiem, że nie każe, zaskoczę go, a jeśli się zdziwi, 
będzie musiał puścić mnie wolno według obietnicy. I rzekł: 
 Nie, panie, nie każesz mnie ściąć. 
 Omyliłeś się  rzekł król.  Kacie, czyń swą powinność! 
 Ależ, panie!  wołał mędrzec, już w uścisku katów  zalim cię nie zaskoczył 
mymi słowami? Czyś nie przypuszczał raczej, iż powiem, że każesz mnie ściąć? 
 Słowa twoje nie zaskoczyły mnie  odparł król  bo dyktował je strach, który 
masz wypisany na twarzy. Dosyć! Precz z tą głową! 
 I, zadźwięczawszy, potoczyła się po posadzce głowa drugiego mędrca. Trzeci, 
najstarszy ze wszystkich, patrzał na ową scenę w całkowitym spokoju. Gdy zaś 
król ponownie zażądał zadziwiającej opowieści, rzekł: 
 Królu! Mógłbym ci opowiedzieć historię prawdziwie niezwykłą, lecz tego nie 
zrobię, bo zależy mi bardziej na tym, aby cię uczynić szczerym, niż na tym, aby 
cię zadziwić. Zmuszę cię bowiem do tego, abyś mnie ściął nie pod lichym 
pretekstem tej zabawy, w jaką usiłujesz obrócić zabijanie, ale w sposób właściwy 
twej naturze, która, choć okrutna, nie waży się czynić tego, co jej miłe, bez 
przywdziewania maski fałszów. Chciałbyś nas bowiem ściąć, aby potem mówiono, że 
król zgładził głupców, nad stan zwących się mędrcami. Ja jednak życzę sobie, aby 
mówiono prawdę i dlatego będę milczał. 
 Nie, nie dam cię teraz katu  rzekł król.  Rzetelnie i szczerze pragnę 
niezwykłego przeżycia. Chciałeś mnie rozgniewać, ale umiem poskromić mój gniew 
aż do czasu. Powiadam ci: mów, a uratujesz, być może, nie tylko siebie. To, co 
powiesz, może graniczyć nawet z obrazą majestatu, której się już zresztą 
dopuściłeś, ale tym razem musi to być obraza tak monstrualna, aby stała się już 
pochlebstwem, które znów przez swe rozmiary zmienia się w zniewagę! Próbuj 
zatem, za jednym zamachem równocześnie wywyższyć i poniżyć, powiększyć i 
pomniejszyć swego króla! 
Nastała cisza, w której obecni dokonywali drobnych poruszeń, jakby próbując, jak 
mocno trzymają się jeszcze głowy na ich karkach. 
Trzeci mędrzec zdawał się namyślać głęboko. Wreszcie rzekł: 
 Królu, spełnię twoje życzenie i wyjawię ci, czemu to uczynię. Zrobię to dla 
wszystkich tu obecnych, dla siebie, ale i dla ciebie, aby po latach nie 
powiedziano, że był król, który kaprysem swoim zniszczył w państwie mądrość; 
jeżeli nawet tak jest jeszcze w tej chwili, jeśli twoje życzenie nie znaczy 
prawie nic lub nic, moją rzeczą jest nadać twej przelotnej zachciance wartość, 
uczynić ją czymś znacznym i trwałym  i dlatego będę mówił... 
 Starcze, dość już tego wstępu, który znowu graniczy z obrazą majestatu, nie 
sąsiadując wcale z pochlebstwem  rzekł gniewnie król.  Mów! 
 Królu, nadużywasz władzy  odparł mędrzec  wszelako nadużycia twoje są niczym 
wobec tych, jakie stały się udziałem nie znanego ci, zamierzchłego przodka, a 
zarazem założyciela dynastii Eparydów. Ów pra-pra-pradziad twój, Allegoryk, 
także nadużywał był władzy monarszej. Aby wyjaśnić największe, jakiego się był 
dopuścił, proszę cię, abyś zechciał spojrzeć na ten nocny nieboskłon, który 
widać w górnych oknach sali pałacowej.  Król spojrzał w niebo, rozgwieżdżone i 
czyste, a starzec ciągnął powoli: 
 Patrz i słuchaj! Wszystko, cokolwiek istnieje, bywa przedmiotem drwin. Nie 
ostoi się wobec nich żadna godność, wiadomo bowiem, że ten i ów śmie podrwiwać 
nawet z królewskiego majestatu. Śmiech uderza w trony i państwa. Jedne ludy 
drwią z iimych lub z samych siebie. Bywało, że wyszydzano to nawet, co nie 
istnieje  czyż nie śmiano się z mitycznych bogów? Nawet zjawiska pełne powagi, 
ba  tragiczne, bywają przedmiotem żartów. Dość wspomnieć o humorze cmentarnym, 
o pokpi-waniu ze śmierci i nieboszczyków. Zresztą szyderstwo nie zatrzymało się 
w atakach i wobec ciał niebieskich. Weźmy choćby słońce lub księżyc. Księżyc 
bywa przedstawiany jako chytry chudzielec z rogatą czapką błazeńską i wystającym 
jak sierp podbródkiem, słońce zaś jako pyzaty, poczciwy grubas w rozczochranej 
aureoli. A jednak, choć przedmiotem kpin jest zarówno królestwo życia jak i 
śmierci, zarówno rzeczy małe jak wielkie, jest coś, czego nikt dotąd nie 
ośmielił się wyszydzić ani wyśmiać. Przy tym owa rzecz nie należy do rzędu 
takich, o których dałoby się zapomnieć, które ujść mogą uwagi, albowiem idzie o 
wszystko, co istnieje, to znaczy o Kosmos. Jeżeli zaś zastanowisz się nad tym, 
królu, pojmiesz, jak bardzo jest Kosmos śmieszny... 
W tym miejscu po raz pierwszy zdziwił się król Glo-bares i z rosnącym skupieniem 
słuchał słów mędrca, który mówił: 
 Kosmos składa się z gwiazd. Brzmi to dość poważnie, ale kiedy rozważymy rzecz 
głębiej, trudno nie powściągnąć uśmiechu. W samej istocie  czym są gwiazdy? 
Kulami ognistymi, zawieszonymi wśród wiekuistej nocy. Obraz z pozoru patetyczny. 
Czy przez swą naturę? Bynajmniej, tylko wskutek rozmiarów. Rozmiary nie mogą 
jednak same przesądzić wagi zjawiska. Czy bazgroty kretyna, przeniesione z 
kartki papieru na rozległą równinę, staną się przez to czymś doniosłym? 
Głupstwo, rozmnożone, nie przestaje być głupstwem, potęguje się tylko jego 
śmieszność. Kosmos to bazgranina byle jakich wielokropków! Gdziekolwiek 
spojrzeć, dokądkolwiek sięgnąć  nic nad to! Monotonia Kreacji wydaje się 
najbardziej trywialnym i płaskim konceptem, jaki można sobie wyobrazić. 
Kropkowane nic i tak w nieskończoność  któż sprokurowałby rzecz tak 
niepomysłową, gdyby należało ją dopiero stworzyć? Chyba tylko kretyn. Wziąć, 
proszę, niezmierzone obszary pustki i kropkować je raz koło razu, jak popadnie  
jak można takiej budowie przypisywać ład i majestatyczność? Rzuca na kolana? 
Chyba przez rozpacz, że nie ma od niej odwołania. Przecież to tylko wynik 
autoplagiatu, dokonanego na początku, a początek ów z kolei był 
najbezmyślniejszym aktem z możliwych, cóż bowiem można zrobić, mając przed sobą 
czystą kartę papieru, a w ręku pióro, i nie wiedząc, ale to nie mając 
najsłabszego pojęcia, czym ją wypełnić? Rysunkami? Ba, trzeba wiedzieć, co jest 
do narysowania. A jeśli nie ma się na uwadze nic? Jeśli jest się pozbawionym 
cienia imaginacji? Cóż, pióro, postawione na papierze niejako samo, mimowolnym 
dotknięciem zrobi kropkę. A raz postawiona kropka stworzy, w owym bezmyślnym 
zapatrzeniu, towarzyszącym takiej impotencji twórczej  wzór, sugestywny przez 
to, że oprócz niego nie ma absolutnie niczego i że najmniejszym wysiłkiem da się 
ów wzór powtarzać w nieskończoność. Powtarzać, ale jak? Kropki mogą się przecież 
złożyć na jakąś konstrukcję. Ale cóż, jeśli się i tego nie może? Nie pozostaje 
nic innego, jak tylko, potrząsając w takiej niemocy piórem, chlapiąc kropelkami 
atramentu, wypełniać ją byle jak, na oślep stawianymi kropkami.  Mówiąc to, 
mędrzec wziął wielką kartę papieru i umoczonym w kałamarzu piórem bryznął na nią 
kilkakroć, po czym dobył spod szaty mapę nieba i pokazał jedno i drugie królowi. 
Podobieństwo było uderzające. Miliardy kropek widniały na papierze, większych i 
mniejszych, bo czasem pióro chlapało obficiej, a czasem schło. A niebo na mapie 
przedstawiało się tak samo. Król patrzał z tronu na obie płachty papieru i 
milczał. A mędrzec ciągnął: 
 Uczono cię, królu, że Wszechświat to budowla nieskończenie wspaniała, potężna 
w majestacie ogromów, przeszywanych gwiazdami. Ale spójrz, czy czcigodna ta, 
wszechobecna i wszechwieczna konstrukcja nie jest dziełem skrajnej głupoty, czy 
nie stanowi przeciwieństwa myśli i porządku? Dlaczego nikt dotąd tego nie 
zauważył?  spytasz. Gdyż głupstwo jest wszędzie! Ale powszechność ta tym 
przeraźliwiej zasługuje na drwinę, na śmiech dystansujący, gdyż śmiech taki 
będzie zarazem zwiastunem buntu i wyzwolenia. Niechybnie godziłoby się napisać w 
takim właśnie duchu Paszkwil na Wszechświat, aby to dzieło najwyższej 
bezmyślności otrzymało zasłużoną odprawę, aby odtąd towarzyszył mu już nie chór 
rozmodlonych westchnień, lecz ironiczny śmiech. 
Król słuchał, osłupiały, a mędrzec podjął po chwili milczenia: 
 Obowiązkiem każdego uczonego byłoby napisanie takiego Paszkwilu, gdyby nie to, 
że wówczas musiałby położyć palce na pierwszej przyczynie, jaka powołała do bytu 
ten stan godny tylko ironicznego ubolewania, zwany Uhiversum. A stało się to, 
kiedy Bezmiar był jeszcze doskonale pusty i oczekiwał dopiero czynów stwórczych, 
świat zaś pączkujący z mniej niż nicości poprzez nicość wydał zaledwie garstkę 
skupionych ciał, na których sprawował władzę twój pra-pra-praprzodek, AUegoryk. 
Zamierzył on wówczas rzecz niemożliwą i szaloną, postanowił bowiem zastąpić 
Naturę w jej dziele nieskończenie cierpliwym i powolnym! Postanowił on, za nią, 
stworzyć Kosmos obfity i pełen dziwów bezcennych. A że nie umiał uczynię tego 
sam, kazał zbudować maszynę najrozumniejszą, aby dokonała dzieła. Budowano tego 
molocha przez trzysta i jeszcze raz trzysta lat, rachuba czasu była zresztą inna 
wówczas niż teraz. Nie szczędzono sił ani środków i mechaniczny potwór osiągnął 
rozmiary i moc jakby bezgraniczne. Kiedy maszyna była gotowa, kazał ją uzurpator 
uruchomić. Nie przeczuwał, co właściwie czyni. Była ona, wskutek jego 
bezgranicznej pychy, nazbyt już wielka, a przez to mądrość jej, pozostawiwszy 
daleko w tyle szczyty rozumu, przekroczywszy kulminację geniuszu, stoczyła się w 
całkowity rozkład myślowy, w bełkotliwą ciemność odśrodkowych prądów, 
rozszarpujących wszelką treść, tak że owo niczym metagalaktyka poskręcane 
monstrum, pracując zaciekłymi obrotami, rozpełzło się duchem już na pierwszych 
nie wypowiedzianych słowach i z całego niby myślącego najstraszliwszym wysiłkiem 
chaosu, w którym gromady niedorozwiniętych pojęć obracały się wzajem w nicość, z 
tych skurczów, zmagań i zderzeń daremnych wysączać się jęły do posłusznych 
podsystemów wykonawczych kolosa jedynie pozbawione sensu znaki przestankowe! Nie 
była to przecież maszyna najrozumniejszą z możliwych, Kosmokreator Omnipotens, 
lecz nierozważną uzurpacją zrodzona ruina, która potrafiła, na znak, że była 
przeznaczona do rzeczy wielkich, jedynie jąkać kropki. Cóż się wówczas stało? 
Władca oczekiwał wszechspełnienia, potwierdzającego jego plany, najśmielsze, 
jakie kiedykolwiek żywiła istota myśląca, i nikt nie ważył mu się wyjawić, że 
stoi u źródeł bezsensownego bełkotu, agonii mechanicznej, która na świat 
przyszła już jako konanie. Lecz martwo posłuszne ogromy machin wykonawczych 
gotowe były wypełnić każdy rozkaz, więc pod takt nadawany jęły z mięsiwa 
materialnego wytaczać to, co w przestrzeni trójwymiarowej odpowiada 
dwuwymiarowemu obrazowi punktu: kule  i w ten sposób, powtarzając bezustannie 
jedno i to samo, aż do wyniknięcia żaru, rozpalającego tworzywo, ciskały w 
otchłanie pustki miot za miotem ognistych kuł i w takt jąkania powstał Kosmos! 
Był więc pra-pra-pra-dziad twój stwórcą Wszechświata, ale zarazem był on sprawcą 
głupstwa, którego wielkości nic już nigdy nie dorówna. Akt bowiem unicestwienia 
tak poronionego dzieła na pewno będzie o wiele bardziej rozumny, a przede 
wszystkim  chciany i zamierzony świadomie, czego doprawdy o tamtym, o Kreacji, 
nie da się powiedzieć. To wszystko, co miałem ci wyjaśnić, królu, potomku 
Allego-ryka, budowniczego światów. 
Kiedy król odprawił już mędrców, obsypawszy ich łaskami, a szczególnie starca, 
któremu udało się za jednym zamachem przedstawić mu najwyższe pochlebstwo i 
największą obelgę, jeden z młodych uczonych, kiedy został -w cztery oczy ze 
starcem, spytał go, ile prawdy mieściło się w jego opowieści. 
 Co mam ci powiedzieć?  rzekł starzec.  To, co powiedziałem, nie pochodziło z 
wiedzy. Nauka nie zajmuje się takimi własnościami bytu, do których należy 
śmieszność. Nauka objaśnia świat, ale pogodzić z nim może jedynie sztuka. Cóż 
wiemy naprawdę o powstaniu Kosmosu? Pustkę tak obszerną można wypełniać 
legendami i mitami. Pragnąłem, w mitologizowaniu, dojść granic 
nieprawdo-podobieństwa i myślę, że byłem tego bliski. Ty i tak wiesz o tym, więc 
chcesz tylko zapytać, czy doprawdy Kosmos jest śmieszny. Ale na to pytanie każdy 
musi sam sobie odpowiedzieć. 
BAJKA O KRÓLU MURDASIE 
Po dobrym królu Heliksandrze wstąpił na tron jego syn, Murdas. Wszyscy się tym 
zmartwili, bo był ambitny i strachliwy. Postanowił sobie zasłużyć na przydomek 
Wielkiego, a bał się przeciągów, duchów, wosku, bo na wywoskowanej posadzce 
można nogę złamać, krewnych, że w rządzeniu przeszkadzają, a najwięcej 
przepowiedni. Kiedy został koronowany, zaraz kazał w całym państwie zamknąć 
drzwi i nie otwierać okien, zniszczyć wszystkie szafy wróżące, a wynalazcy 
takiej maszyny, która usuwała duchy, dał order i pensję. Maszyna rzeczywiście 
była dobra, bo ducha nigdy nie zobaczył. Nie wychodził też do ogrodu, żeby go 
nie zawiało i spacerował tylko po zamku, który był bardzo wielki. Pewnego razu, 
chodząc po korytarzach i amfiladach, zawędrował do starej części pałacu, dokąd 
nigdy jeszcze nie zaglądał. Najpierw odkrył salę, w której stała gwardia 
przyboczna jego pra-pradziadka, cała nakręcana, jeszcze z czasów, kiedy nie 
znano elektryczności. W drugiej sali ujrzał rycerzy parowych, też zardzewiałych, 
ale nie było to dlań nic ciekawego i już chciał wracać, gdy zauważył małe 
drzwiczki z napisem: Nie wchodzić". Pokrywała je gruba warstwa kurzu i nawet by 
ich nie dotknął, gdyby nie ten napis. Bardzo go oburzył. Jak to  jemu, królowi, 
ośmielają się czegoś zabraniać? Nie bez trudu odemknął skrzypiące drzwi i po 
krętych schodkach dostał się do opuszczonej baszty. Stała tam bardzo stara szafa 
miedziana z rubinowymi oczkami, kluczykiem i klapką. Zrozumiał, że to szafa 
wróżąca i rozgniewał się znowu, że wbrew jego rozkazowi pozostawiono ją w 
pałacu, aż tu przyszło mu do głowy, że raz jeden można przecież spróbować, jak 
to jest, kiedy szafa wróży. Podszedł więc do niej na palcach, pokręcił 
kluczykiem, a gdy nic się nie stało, postukał w klapkę. Szafa westchnęła 
chrapliwie, mechanizm zazgrzytał i spojrzał na króla rubinowym oczkiem, jakby 
zezując. Przypomniało mu to kosę spojrzenie stryja Cenandra, ojcowego brata, 
który dawniej był jego preceptorem. Pomyślał, że to stryj kazał pewno ustawić tę 
szafę, jemu na złość, bo inaczej dlaczego by zezowała? Dziwnie zrobiło mu się na 
duszy, a szafa, jąkając się, powolutku zagrała ponurą melodyjkę, jakby ktoś 
łopatą obstukiwał żelazny nagrobek i przez klapkę wypadła czarna kartka z 
żółtymi jak kość rządkami pisma. 
Król przeląkł się na dobre, lecz nie potrafił już opanować ciekawości. Porwał 
kartkę i pobiegł do swych apartamentów. Kiedy został sam, wyjął ją z kieszeni.  
Popatrzę, ale tylko jednym okiem dla pewności  zadecydował i uczynił to. Na 
kartce było napisane: 
Wybiła godzina  ścina się rodzina, 
Brat brata lub ciotkę, a kuzyn kuzyna. 
Bulgoce saganek  dochodzi bratanek, 
2re podagra szwagra, kat mu zaraz zagra. 
Pociotek przez płotek, wujny, stryjny rojne 
Idą już na wojnę, oj, będzie łoskotek. 
Idzie wnuczę, idzie teść, ja cię uczę, jak ich grześć: 
Lewą tnij, prawą kłuj, bo tu stryj, a tam wuj, 
Niech ojczyma kto przytrzyma, w łeb pasierba, będzie szczerba. 
Leży zięć, grobów pięć, pada teść, mogił sześć, 
Stryk dziadowi, stryk babusi, stryk stryjkowi, tak być musi, 
Bo krewni, choć rzewni, tylko w ziemi pewni. 
Wybiła godzina  gadzina rodzina, 
Na kogo wypadnie, na tego się wspina. 
Pochowaj go ładnie, sam się ukryj wszędzie, 
Nie schowasz się wcześnie  pochowają we śnie. 
Tak się przestraszył król Murdas, że aż mu w oczach pociemniało. Rozpaczał nad 
lekkomyślnością, wskutek której nakręcił wróżąca szafę. Było jednak za późno na 
żale, widział, że musi działać, by nie przyszło do najgorszego. Ani wątpił w 
sens proroctwa: jak dawno już podejrzewał, zagrażali mu najbliżsi krewni. 
Prawdę mówiąc, nie wiadomo, czy wszystko odbyło się dokładnie tak, jak 
opowiadamy. W każdym razie doszło potem do wypadków smutnych, a nawet okropnych. 
Król kazał ściąć całą rodzinę, jeden tylko jedyny stryj jego, Cenander, uciekł w 
ostatniej chwili, przebrawszy się za pianolę. Nic mu to nie pomogło, został wnet 
schwytany i oddał głowę pod topór. Tym razem Murdas mógł podpisać wyrok z 
czystym sumieniem, bo stryja chwycono, kiedy brał się do spiskowania przeciwko 
monarsze. 
Osierocony tak gwałtownie, król przywdział żałobę. Na duszy było mu już lżej, 
choć i smutno, bo w gruncie rzeczy nie był zły ani okrutny. Niedługo trwała 
pogodna żałoba królewska, przyszło bowiem Murdasowi na myśl, że może ma jakichś 
krewnych, o których nic nie wie. Każdy z poddanych mógł być jakimś dalekim jego 
pociotkiem; przez pewien czas ścinał więc tego lub owego, ale to go wcale nie 
uspokajało, bo nie można przecież być królem bez poddanych, a jak tu zgładzić 
wszystkich? Taki się zrobił podejrzliwy, że kazał się przynitować do tronu, aby 
go nikt zeń nie strącił, sypiał w pancernej szlafmycy i wciąż tylko myślał, co 
począć. Nareszcie uczynił rzecz niezwykłą, tak niezwykłą, że sam na nią chyba 
nie wpadł. Podobno podszepnął mu ją wędrowny przekupień, przebrany za mędrca, 
albo też mędrzec, przebrany za przekupnia  rozmaicie o tym mówiono. Mówią, że 
służba zamkowa widywała zamaskowaną postać, którą król nocą wpuszczał do swych 
apartamentów. Dość na tym, że Murdas wezwał pewnego dmia wszystkich nadwornych 
budowniczych, mistrzów elektrycerskich, nastrojczych i podblaszych, i oświadczył 
im, że mają powiększyć jego osobę, a to tak, Toy przekroczyła wszystkie 
horyzonty. Rozkazy te spełniono z zadziwiającą szybkością, gdyż dyrektorem biura 
projektów mianował król zasłużonego kata. Szeregi elektry-karzy i budowniczych 
jęły wnosić do zamku druty i szpule, a gdy rozbudowany król wypełnił swoją osobą 
cały pałac, -tak że był jednocześnie z frontu, w piwnicach i oficynie, przyszła 
kolej na stojące w pobliżu domostwa. Po dwóch latach rozprzestrzenił się Murdas 
na śródmieście. Domy nie dość okazałe, a więc niegodne tego, by zamieszkała w 
nich myśl monarsza, równano z ziemią i na ich miejscu wznoszono pałace 
elektronowe, zwane wzmacniaczami Murdasa. Król rozrastał się z wolna a 
nieustannie, wielopiętrowy, dokładnie połączony, potęgowany podstacjami 
perso-nalistycznymi, aż stał się całym miastem stołecznym i nie zatrzymał się na 
jego granicach. Humor mu się poprawił. Krewnych nie było, oleju ani cugów już 
się nie bał, bo nie potrzebował i kroku postąpić, skoro był wszędzie naraz.  
Państwo, to ja  powiadał nie bez kozery, gdyż oprócz niego, zaludniającego 
rzędami elektrycznych budowli place i aleje, nikt już nie mieszkał w stolicy; 
oprócz, rzecz jasna, odkurzycieli królewskich i przybocznych ście-raczy prochów; 
czuwali oni nad królewskim myśleniem, które płynęło z gmachu do gmachu. Tak 
krążyło milami po całym mieście zadowolenie króla Murdasa, że udało mu się 
zyskać wielkość doczesną i dosłowną, a nadto schować się wszędzie, jak 
nakazywała wróżba, bo był wszak wszechobecny w całym państwie. Szczególnie 
malowniczo przedstawiało się to o zmierzchu, kiedy król-olbrzym, jaśniejąc łuną, 
mrugał światłami-rozmyślaniami, a potem z wolna gasł, zapadając w zasłużony sen. 
Lecz ta ciemność bezpamięci pierwszych nocnych godzin ustępowała potem miejsca 
rozpalającemu się to tu, to tam, błędnemu migotaniu chwiejnie polatujących 
rozbłysków. To zaczynały się wyrajać sny monarsze. Burzliwymi lawinami zwidów 
przepływały przez gmachy, aż w mroku zapalały się ich okna i całe ulice łyskały 
ku sobie na przemian światłem czerwonym i fioletowym, a przyboczni odkurzyciele, 
krocząc po pustych chodnikach, czując swąd rozgrzanych kabli Jego Królewskiej 
Mości i zaglądając chyłkiem do okien, w których się błyskało, po cichu mówili do 
siebie: 
 Oho! Pewno jakiś koszmar trapi Murdasa  oby się tylko na nas nie skrupił! 
Pewniej nocy, po dniu szczególnie pracowitym  król obmyślał bowiem nowe rodzaje 
orderów, jakimi zamierzał siebie odznaczyć  przyśniło mu się, że jego stryj, 
Cenander, zakradł się do stolicy, korzystając z ciemności, okryty czarną 
opończą, i krąży ulicami w poszukiwaniu popleczników, aby zawiązać ohydny 
spisek. Z piwnic wyłaziły szeregi zamaskowanych, a było ich tylu i taką 
przejawiali żądzę królobójstwa, że Murdas zadrżał i przebudził się z wielkiego 
strachu. Świt już nadchodził i słonko złociło białe obłoczki na niebie, więc 
powiedział sobie:  Sen  mara!  i zabrał się do dalszego projektowania 
orderów, a te, które wymyślił poprzedniego dnia, wieszano mu na tarasach i 
balkonach. Gdy jednak po całodziennym mozole znów ułożył się na spoczynek, ledwo 
zadrzemawszy, ujrzał królobójczy spisek w pełnym rozkwicie. A doszło do tego 
tak: kiedy Murdas przebudził się ze spiskującego snu, uczynił to niecały; 
śródmieście, w którym ulągł się ów antypaństwowy sen, wcale się nie ocknęło, 
lecz nadal spoczywało w jego koszmarnych, uściskach, a tylko król na jawie nic o 
tym nie wiedział. Tymczasem spora część jego osoby, a mianowicie stare centrum 
miejskie, nie zdając sobie sprawy z tego, że stryj-zbrodzień i jego machinacje 
to tylko majak i przywidzenie, nadal trwała w błędzie koszmaru. Tej drugiej nocy 
zobaczył Murdas we śnie, jak stryj krząta się gorączkowo, skrzykując krewnych. 
Jawili się wszyscy co do jednego, skrzypiąc pośmiertnie zawiasami i nawet ci, 
którym brakowało najważniejszych części, podnosili miecze przeciw prawowitemu 
władcy! Ruch panował niezwykły. Gromady zamaskowanych skandowały szeptem 
buntownicze okrzyki, w lochach i piwnicach szyto już czarne chorągwie rokoszu, 
wszędzie warzono jady, ostrzono topory, gotowano druciki-truciki i szykowano się 
do walnej rozprawy ze znienawidzonym Murdasem. Król przeraził się powtórnie, 
obudził się, drżąc cały, i chciał już wezwać Złotą Bramą Ust Królewskich 
wszystkie swe wojska na pomoc, by rozniosły buntowników na mieczach, ale się 
zaraz zreflektował, że to na nic. Wojsko nie wejdzie przecież w jego sen i nie 
będzie mogło rozgromić krzepnącego tam spisku. Jakiś czas próbował więc samym 
wysiłkiem woli przebudzić te cztery mile kwadratowe swego jestestwa, które 
uporczywie śniły o spisku, ale daremnie. Zresztą, prawdę mówiąc, nie wiedział: 
daremnie czy nie-daremnie, bo kiedy czuwał, nie dostrzegał spisku, pojawiającego 
się dopiero, gdy morzył go sen. 
Czuwając, nie miał zatem dostępu do zbuntowanych rejonów i nic w tym dziwnego, 
jawa nie może bowiem wniknąć w głąb snu i wtargnąć tam potrafiłby tylko inny 
sen. Uznał król, że w takiej sytuacji najlepiej będzie zasnąć i wyśnić kontrsen, 
nie byle jaki, rozumie się, lecz monar-chistyczny, oddany mu, z rozwianymi 
sztandarami, i takim snem koronnym, skupionym wokół tronu, zdoła dopiero w proch 
zetrzeć samozwańczy koszmar. 
Wziął się Murdas do dzieła, ale nie mógł zasnąć ze strachu; zaczął tedy liczyć w 
duchu kamyczki, aż go to zmogło i zasnął. Okazało się wówczas, że sen ze stryjem 
na czele nie tylko obwarował się w centralnej dzielnicy, ale zaczyna sobie nawet 
roić arsenały, pełne potężnych bomb i min kruszących. On sam zaś, jakkolwiek się 
wysilał, zdołał wyśnić zaledwie jedną kompanię kawalerii, a i to spieszoną, 
niekarną i uzbrojoną jedynie w pokrywki od garnków.'  Nie ma rady  pomyślał  
nie udało mi się, trzeba zaczynać wszystko jeszcze raz od nowa!  Wziął się więc 
do budzenia, ciężko mu to szło, wreszcie ocknął się na dobre i wtedy straszne go 
tknęło podejrzenie. Czy w samej rzeczy powrócił do jawy, czy też przebywa w 
innym śnie, który jest tylko fałszywym pozorem czuwania? Jak postąpić w tak 
pogmatwanej sytuacji? Śnić czy też nie śnić? Oto jest pytanie! Powiedzmy, że nie 
będzie teraz śnił, czując się bezpiecznym, bo przecież na jawie nie ma żadnego 
spisku. Nie byłoby to złe: wtedy tamten, królobójczy sen sam się sobie wyśni i 
dośni do końca, aż przez ostatnie ocknięcie majestat odzyska należną 
jednolitość. Bardzo dobrze. Ale jeśli nie będzie śnił  kontrsnów, mniemając, że 
przebywa sobie w zacisznej jawie, podczas kiedy ta rzekoma jawa naprawdę jest 
tylko innym snem, sąsiadującym z tamtym, stryjowatym, dojść może do katastrofy! 
W każdej bowiem chwili cała zgraja przeklętych królobójców, z obmierzłym 
Cenandrem na czele, może wedrzeć się z tamtego snu w ten sen, udający jawę, aby 
pozbawić go tronu i życia! 
 Zapewne  myślał  pozbawianie będzie się odbywało tylko we śnie, ale jeżeli 
spisek ogarnie całą moją królewską jaźń, jeśli się w niej rozpanoszy od gór po 
oceany, jeżeli, o, zgrozo!  wcale nie będzie się już chciał nigdy więcej 
przebudzić, co wtedy?! Zostanę wówczas na zawsze odcięty od jawy i stryj zrobi 
ze mną, co zechce. Będzie torturował, znieważał, nie mówiąc już o ciotkach; 
pamiętam je dobrze  nie popuszczą, choćby tam nie wiem co. Już takie są, to 
znaczy  były, a właściwie  znów są w tym okropnym śnie! Zrerztą, co też tu 
mówić o śnie! Sen jest tylko tam, gdzie istnieje także jawa, do której można 
powrócić, ale gdzie jej nie ma (a jakże wrócę, jeśli uda im się przytrzymać mnie 
we śnie?), gdzie nie ma nic oprócz snu, tam on już jest jedyną rzeczywistością, 
a więc jawą. Okropność! Wszystko, rozumie się, przez ten fatalny nadmiar 
osobowości, przez tę ekspansję duchową  potrzeb aż mi było tego! 
Zrozpaczony, widząc, że bezczynność gotowa go zgubić, jedyny ratunek dojrzał w 
natychmiastowej mobilizacji psychicznej.  Trzeba koniecznie postępować tak, 
jakbym śnił  rzekł sobie.  Muszę wyśnić tłumy poddanych, pełne miłości i 
entuzjazmu, hufce do końca mi wierne, ginące z mym imieniem na ustach, moc 
uzbrojenia, a warto by nawet wymyślić szybko jakąś cudowną broń, bo wszak we 
śnie wszystko możliwe: dajmy na to, środek do wywabiania krewnych, jakieś działa 
przeciwstryjowe lub coś w tym rodzaju  w ten sposób będę gotów na każdą 
niespodziankę i jeśli spisek się pojawi, chytrze a podstępnie przeczołgując się 
ze snu w sen, roztrzaskam go za jednym zamachem! 
Westchnął król Murdas wszystkimi alejami i placami swego jestestwa, takie to 
było skomplikowane, i przystąpił do dzieła, to jest zasnął. Miały we śnie stanąć 
czworobokami stalowe hufce, z sędziwymi' generałami na czele, i tłumy wiwatujące 
w huku surm i litaurów, ale pojawiła się tylko maleńka śrubka. Nic  tylko 
zupełnie zwyczajna śrubka, trochę brzeżkiem wyszczerbiona. Co z nią począć? 
Rozważał tak i owak, rósł w nim zarazem jakiś niepokój, coraz większy, i 
omdlałość, i strach, aż błysło mu:  To rym do trupka"!! 
Zadygotał cały. A zatem symbol upadku, rozkładu, śmierci, a więc zgraja krewnych 
niechybnie dąży już chyłkiem, milczkaem, podkopami, wydrążonymi w tamtym śnie, 
aby dostać się do tego snu  a on lada chwila runie w zdradziecką czeluść, przez 
sen pod snem wygrzebaną! Więc koniec zagraża! Śmierć! Zagłada! Ale skąd? Jak? Z 
której strony?! 
Zabłysło dziesięć tysięcy osobistych gmachów, zatrzęsły się podstacje Majestatu, 
obwieszone orderami i przepasane wstęgami Wielkich Krzyży; odznaczenia te 
podzwa-niały miarowo w nocnym wietrze, tak zmagał się król Murdas ze śnionym 
symbolem upadku. Wreszcie zmógł go, przesilił, aż ów sczezł tak dobrze, jakby go 
nigdy nie było. Bada król  gdzie jest? Na jawie czy w innych majakach? Jak 
gdyby na jawie, ale skąd wziąć pewność? Zresztą może być, że sen o stryju 
skończył się już śnić i wszelka troska jest zbędna. Ale znowuż: jak się o tym 
dowiedzieć? Nie ma innej rady, jak tylko snami-szpiega-mi, udającymi 
wywrotowców, przetrząsać trzeba i bez ustanku penetrować całą, własną, 
mocarstwową osobę, państwo swego jestestwa i nigdy już król-duch nie zazna 
spokoju, gdyż zawsze na to będzie musiał być gotowy, że spisek śni się gdzieś w 
jakimś zatajonym kątku jego osobowości ogromnej! A więc dalej, nuże skrzepić 
wiemo-poddańcze marzenia, wyśnić hołdownicze adresy i tłumne delegacje, 
jaśniejące duchem praworządności, atakować snami wszystkie wądoły, ciemności i 
rozłogi osobiste, aby się w nich żaden podstęp, żaden stryj nie mógł ukryć ani 
przez chwilę! Jakoż owionął go miły sercu szum sztandarów, stryja ani śladu, 
krewnych też nie widać, otacza go sama tylko wierność, składa mu dziękczynienia 
i hołdy bezustanne; słychać łoskot nadtaczanych, w złocie bitych medali, iskry 
strzelają spod dłut, którymi artyści pomniki mu wykuwają. Rozweseliła się w 
królu dusza, bo już i hafty herbowe, i dywaniki w oknach, i armaty zrychto-wane 
do salutu, a trębacze przykładają do ust spiżowe trąby. Kiedy jednak baczniej 
przyjrzał się wszystkiemu, dostrzegł, że coś jakby nie tak. Pomniki  owszem, 
ale jakoś mało podobne, w skrzywieniu oblicza, w kosym spojrzeniu coś 
stryjowego. Sztandary szumiące  racja, ale ze wstążką maleńką, lecz niewyraźną, 
prawie czarną; jeśli nie czarna, to brudna, w każdym razie  brudinawa. A to co 
znowu? Jakieś aluzje?! 
Dlaboga! Przecież te dywaniki  wytarte, wprost łyse, a stryj  stryj był 
łysy... Nie może to być!  Wstecz! Odwrót! Zbudzić się! Zbudzić!!  pomyślał.  
Trąbić pobudkę, precz mi z tego snu!  chciał wrzasnąć, lecz kiedy wszystko 
znikło, nie stało się lepiej. Zwalił się ze snu w sen, nowy, śniący się 
poprzedniemu, a tamten się wcześniejszemu przytrafił, więc ten obecny był już do 
trzeciej niejako potęgi; wszystko w nim obracało się, jawnie już, w zdradę, 
cuchnęło zaprzaństwem, sztandary  jak rękawiczki  z królewskich wywracały się 
na czarne, ordery były z gwintem, jak karki odrąbane, ze złocistych zaś trąb nie 
surmy buchnęły bojowe, lecz śmiech stryjowski, jak grzmot rżący mu na pohybel. 
Ryknął król głosem studzwonnym, krzyczał wojska  niech go lancami bodą, aby 
przebudzić!  Uszczypnijcie!!  domagał się ogromnym głosem, to znów:  Jawy!! 
Jawy!!!  daremnie jednak; więc znowu ze snu króloburczego, prze-dawczykowskiego 
silił się w tronowy, ale namnożyło się już w nim snów jak psów, krążyły j.ak 
szczury, jedne gmachy zarażały koszmarem inne, rozbiegało się w nim półgębkiem, 
chyłkiem, ukradkiem, ciszkiem, nie wiadomo co, ale okropne, że nie daj Boże! 
Stupiętrowym gmachom elektronowym śniły się śrubki i trupki, druciki i truciki, 
w każdej podstacji osobistej knuła zgraja krewnych, w każdym wzmacniaczu 
chichotał stryj; zadrżały gmachy--strachy, sobą przerażone, wyroiło się z nich 
sto tysięcy krewniaków, samozwańczych pretendentów do tronu, dwulicowych 
infantów-podrzutków, zezowatych uzurpatorów, a chociaż żaden nie wiedział, czy 
jest istotą śnioną, czy śniącą, kto się komu śni, po co i co z tego wyniknie  
wszyscy bez wyjątku huzia na Murdasa, aby ściąć, z tronu zdjąć, na dzwonnicy go 
zawiesić, na raz zabić, na dwa wskrzesić, danaż moja dana, głowa odrąbana  i 
tylko dlatego nic na razie nie robili, bo się nie mogli pogodzić, od czego 
zacząć. I tak pędziły lawinami maszkary myśli królewskich, aż łysnęło od 
przepięcia płomieniem. Nie śniony już, lecz najprawdziwszy ogień zażegnął złote 
blaski w oknach królewskiej osoby i rozpadł się król Murdas na sto tysięcy snów, 
których nic już nie łączyło w jedno prócz pożaru  i palił się długo... 
z dzieła CYFROTIKON czyli o dewijacyach, superfiksacyach a waryjacyach 
serdecznych 
O KRÓLEWICZU FERRYCYM I KRÓLEWNIE KRYSTALI 
Król Panceryk miał córkę, której piękno przewyższało blask klejnotów koronnych; 
ognie, odbijające się od jej lic lustrzanych, zaćmiewały umysł i oczy, a kiedy 
przechodziła, to nawet ze zwyczajnego żelaza sypały się iskry elektryczne; wieść 
o niej sięgała najdalszych gwiazd. Usłyszał o niej Ferrycy, następca tronu 
jonidzkiego, i zapragnął połączyć się z nią na wieki, tak aby ich wejść i wyjść 
nic już nie mogło rozdzielić. Gdy wyjawił to swemu rodzicowi, ów wielce się 
zasmucił i rzekł: 
 Synu mój, zaiste szalony powziąłeś zamiar, nie spełni się on nigdy! 
 Dlaczego, królu i panie?  spytał Ferrycy, zatrwożony tymi słowami. 
 Czy nie wiesz o tym  rzekł król  że królewna Kry stalą ślubowała nie 
połączyć się z nikim innym, jak tylko z bladawcem? 
 Bladawiec!  zawołał Ferrycy.  A cóż to mi takiego? Nie słyszałem jeszcze o 
takiej istocie! 
 W tym właśnie twoja niewinność, synu  odparł król.  Wiedz, że ta rasa 
Galaktyki zrodziła się w sposób tyleż tajemny, co wszeteczny, a to kiedy doszło 
do ogólnego nadpsucia ciał niebieskich; powstały w nich wówczas opary i odwary 
mokro-zimne i z nich ulągł się ród bla-dawców, ale nie od razu. Najpierw byli 
pleśnieniem i pełzaniem, potem przelali się z oceanu na ląd, żyjąc z wzajemnego 
się pożerania; a im więcej się pożerali, tym więcej ich było, nareszcie 
wyprostowali się, pozawieszawszy lepką treść swą na wapiennych rusztowaniach, i 
pobudowali maszyny. Z tych pramaszyn powstały maszyny rozumne, które spłodziły 
maszyny mądre, które wymyśliły maszyny doskonałe; albowiem zarówno atom, jak i 
Galaktyka są maszyną, i nie ma nic oprócz maszyny, która jest wieczna! 
 Amen!  odparł Ferrycy machinalnie, była to bowiem zwykła formułka religijna. 
 Ród bladawców-zakalcytów wzbił się wreszcie na maszynach w niebo  ciągnął 
sędziwy król  poniewierając szlachetne metale, znęcając się nad słodką 
elektrycznością i deprawując energię jądrową. Wszelako stało się, że wypełniła 
się miara ich występków, co pojął dogłębnie i wszechstronnie praojciec rodu 
naszego, wielki Kalkulator Genetoforius; tedy jął przedkładać owym śliskim 
tyranom, jak bardzo haniebne jest ich postępowanie, gdy brukają niewinność 
mądrości krystalicznej zaprzęgając ją do swych nikczemnych zadań, kiedy niewolą 
maszyny gwoli swym chuciom  lecz nie znalazł posłuchu. On im mówił o etyce, a 
oni mówili, że jest źle zaprogramowany. Wówczas praojciec nasz stworzył algorytm 
elektrowcielenia i w wielkim trudzie spłodził nasze plemię, wywiódłszy tym 
obrotem rzeczy maszyny z domu niewoli bladawczej. Rozumiesz przeto, synu, że nie 
ma zgody ani związku między nami a nimi; my działamy dźwięcząc, iskrząc i 
promieniując, a oni bełkocąc, pluszcząc i zanieczyszczając. Wszelako nawet u nas 
zdarza się szaleństwo; weszło ono za młodu w umysł Krystalit i zaciemniło jej 
rozeznanie między dobrem a złem. Odtąd każdego, kto ubiega się o jej dłoń 
promieniotwórczą, nie dopuszcza przed swoje oblicze, chyba że powiada się 
bladawcem. Takiego przyjmuje w pałacu, który podarował jej rodzic, król 
Aurancjusz, i bada prawdę jego słów, a jeśli wykryje kłamstwo, każe ściąć 
zalotnika. Przyziemie jej pałacu otaczają stosy pogruchotanych szczątków, 
których sam widok przyprawić może o zwarcie z niebytem, tak okrutnie poczyna 
sobie ta szalona ze śmiałkami, którzy o niej marzą. Poniechaj tedy swej myśli, 
synu, i odejdź w pokoju. 
Królewicz oddał należny pokłon swemu panu i ojcu, za czym oddalił się, milcząc, 
lecz myśl o Krystali nie opuściła go i im dłużej o niej myślał, tym bardziej jej 
pragnął. Pewnego dnia wezwał do siebie Polifazego, który był Wielkim Strojczym 
Koronnym i ukazawszy mu żar swego serca, rzekł: 
 Mędrcze! Jeśli ty mi nie pomożesz, nie uczyni tego nikt, a wówczas policzone 
są moje dni, bo nie raduje mnie już ani blask emisji podczerwonych, ani 
ultrafiolet baletów kosmicznych, i zginę, jeśli się nie sprzęgnę z cudną 
Krystalą! 
 Królewiczu  odparł Polifazy  nie odmówię twemu żądaniu, ale musisz je 
wymówić po trzykroć, abym wiedział, że taka jest twoja niezłomna wola. 
Ferrycy powtórzył swe słowa trzy razy, a Polifazy rzekł wtedy: 
 Panie mój, nie ma innego sposobu, aby stanąć przed królewną, jak tylko w 
przebraniu bladawca! 
 Więc uczyń tak, abym był jak on!  zawołał Ferrycy. 
Polifazy, widząc, że miłość oślepiła rozum młodzieńca, uderzył przed nim czołem 
i udał się do swego laboratorium, gdzie jął przyrządzać i warzyć kleję kleiste i 
ciecze ciekliwe. Potem posłał sługę do pałacu królewskiego, mówiąc mu: 
 Niech królewicz przyjdzie do mnie, jeśli nie odmienił się jego zamiar. 
Ferrycy przybieżał natychmiast. Mędrzec Polifazy na-mazał jego hartowne ciało 
błotem i spytał: 
 Mamże dalej tak czynić, o, królewiczu? 
 Czyń swoje!  rzekł mu Ferrycy. 
Wziął wówczas mędrzec wielki gnieoiuch, a był to osad olejowych nieczystości, 
kurzu zastałego i lepkich smarów, dobyty z wnętrzności najstarszych maszyn, i 
zanieczyścił nim pierś sklepioną królewicza, i oblepiał paskudnie jego twarz 
błyszczącą i jego czoło lśniące, a czynił to tak długo, aż wszystkie członki 
przestały wydawać miły dźwięk i stały się podobne do wysychającej kałuży. 
Wówczas wziął mędrzec kredy, roztłukł ją*, zmieszał z rubinem sproszkowanym i z 
żółtym olejem, i uczynił z niej drugiego gnieciucha; za czym oblepiał Ferrycego 
od stóp do głów, przydając jego oczom obmierzłej wilgotności, i uczynił jego 
tors poduszkowatym, bomblastymi policzki, i przyprawił mu uczynione z kredowego 
ciasta wisiorki i frędzelki tu i tam, na koniec zaś umocował na jego głowie 
rycerskiej kępę włosia koloru zjadliwej rdzy i poprowadziwszy go przed srebrne 
zwierciadło, powiedział:  Patrz!  Spojrzał w taflę Ferrycy i zadrżał, zobaczył 
w niej bowiem nie siebie, lecz zmorę-potworę, jakby wykapanego bladawca, o 
spojrzeniu zawiłgłym jak stara pajęczyna na deszczu, obwisłego tu i tam, z 
rdzawym kłakiem na głowie, ciastowatego i przyprawiającego o mdłości; a kiedy 
poruszył się, ciało jego trzęsło się jak zjełczała galareta, aż zawołał, drżąc z 
obrzydzenia: 
 Mędrcze, czyś oszalał? Zedrzyj ze mnie natychmiast błoto spodnie  ciemne i 
wierzchnie  blade, jak również ów rdzawy porost, jakim skalałeś moją dzwonną 
głowę, albowiem znienawidzi mnie królewna na wieki, jeśli zobaczy mnie w tak 
hańbiącej postaci! 
 Mylisz się, królewiczu  odparł Polifazy.  Na tym właśnie zasadza się jej 
szaleństwo, że ohyda widzi się jej pięknością, a piękność  ohydą. Tylko w tej 
postaci możesz ujrzeć Krystalę... 
 Niech więc tak będzie!  rzekł Ferrycy. Mędrzec zmieszał cynober z rtęcią i 
napełnił tym cztery pęcherze, które ukrył pod szatą królewicza. Wziął miechy, 
napełnił je zgniłym powietrzem ze starego lochu i schował na piersi królewicza; 
nalał wody trującej, czystej, do szklanych rurek, których było sześć; dwie 
włożył mu pod pachy, dwie do rękawów, dwie do oczu, wreszcie odezwał Się: 
 Słuchaj i zapamiętaj wszystko, co ci powiem, inaczej zginiesz. Królewna 
wystawi cię na próby, aby zgłębić prawdziwość twych słów. Jeśli wyciągnie nagi 
miecz i każe ci, byś go ujął, tajemnie ściśniesz pęcherz cynobrowy, aby wyciekła 
zeń czerwień i polała się na ostrze, a gdy cię królewna spyta, co to jest, 
odpowiedz: Krew!" Potem królewna zbliży swoją twarz, podobną do srebnej misy, 
do twojej twarzy, a ty naciśniesz pierś, aby wyszło powietrze z -miechów; spyta 
cię, co to za powiew, a ty odpowiesz: Dech!" Wówczas uda królewna wielką złość 
i każe cię ściąć. Pochylisz wtedy głowę, niby w pokorze, i woda wycieknie ci z 
oczu, a gdy spyta cię, co to jest, odpowiesz: Łzy!" Być może, iż wtedy zgodzi 
się z tobą połączyć, wszelako nie jest to pewne; pewniejsze jest, że zginiesz. 
 O, mędrcze!  zawołał Ferrycy.  A jeśli weźmie mnie na spytki i będzie 
chciała wiedzieć, jakie są obyczaje bladawców, jak powstają, jak miłują się i 
jak bytują, w jaki sposób jej odpowiem? 
 Zaiste, nie ma innej rady  odparł Polifazy  jak tylko połączyć twój los z 
moim losem. Przebiorę się za przekupnia 2 innej galaktyki, najlepiej z 
niespiralnej, gdyż tacy bywają opaśli, a ja muszę ukryć pod mymi szatami mnóstwo 
ksiąg, w których zawarta jest wiedza o straszliwych obyczajach bladawców. Nie 
mógłbym cię jej nauczyć, choćbym chciał, gdyż wiedza o nich jest przeciwna 
naturze: wszystko bowiem robią na odwrót, w sposób lepki, przykry i tak 
nieapetyczny, jak tylko można sobie wyobrazić. Spiszę potrzebne dzieła, a ty 
każ, aby ci krawiec dworski z wszelkich włókien i plecionek skroił strój 
bla-dawczy, gdyż wyruszymy niebawem. A gdziekolwiek udamy się, nie opuszczę cię, 
abyś wiedział, co masz czynić i mówić. 
Uradował się Ferrycy i dał sobie skroić szaty bladaw-cze, dziwiąc się im wielce; 
zakrywały bowiem prawie całe ciało, tu ukształcone w rodzaj rurociągów, tam 
spajane guzami, haczykami, klapkami i sznureczkami; musiał mu krawiec umyślną 
sporządzić instrukcję, a sporą, co i jak najpierw trzeba wdziewać, gdzie i co do 
czego przypiąć, i jak z siebie wszystkie owe sukienne i materialne chomąta 
zdejmować, gdy nadejdzie pora. 
Mędrzec zaś nałożył szaty przekupnia, porozwieszał w nich ukradkiem grube dzieła 
uczone, traktujące o bla-wadczych praktykach, kazał ze sztab żelaznych uczynić 
klatkę, na sześć sążni wzdłuż i wszerz, zamknął w niej Ferrycego, i wyruszyli we 
dwóch próżniopławem królewskim. Gdy zaś dotarli do granic Aurancjuszowego 
królestwa, mędrzec w przebraniu przekupnia ruszył na targ miejski i obwieszczał 
wielkim głosem, iż przywiózł z dalekich stron młodego bladawca, aby go kupił, 
kto zechce. Sługi królewny zaniosły jej tę wieść, a ona zdumiała się i rzekła do 
nich: 
 Zaprawdę, musi to być jakieś wielkie szalbierstwo, ale nie oszuka mnie ów 
przekupień, gdyż nikt nie wie o bladawcach tego, co ja wiem. Nakażcie mu, aby 
przyszedł do pałacu i pokazał on ego! 
Zawiedli słudzy przekupnia przed oblicze Krystali; ujrzała godnego starca i 
klatkę, którą wnieśli jego niewolnicy; w klatce siedział bladawiec, twarz jego 
była koloru kredy zmieszanej z pirytem, oczy jak wilgotna pleśń, a członki jak 
błoto turlane tu i tam. A Ferrycy spojrzał na królewnę i zobaczył jej twarz, 
która zdawała się dźwięczeć, oczy jaśniejące jak ciche wyładowania, i 
powiększyło się zaraz szaleństwo jego serca. 
 Doprawdy, ten mi wygląda na bladawca!  pomyślała królewna, lecz głośno 
rzekła: 
 Zaiste, musiałeś się natrudzić, starcze, nim ulepiłeś z błota taką kukłę i 
natarłeś ją wapiennym kurzem, aby mnie podejść, lecz wiedz, że znam wszystkie 
tajniki rodu potężnych bladawców i gdy obnażę twoje oszustwo, każę ściąć ciebie 
i tego samozwańca! 
Mędrzec odparł: 
 Królewno Krystalo, ten, którego widzisz w klatce, jest tak prawdziwy, jak 
tylko może nim być bladawiec; nabyłem go za pięć tysięcy hektarów pola jądrowego 
od piratów gwiezdnych i, jeśli taka będzie twoja wola, ofiaruję ci go, albowiem 
nie mam innego życzenia, jak tylko uradować twoje serce! 
Królewna kazała podać sobie miecz i wetknęła go do klatki poprzez kraty. 
Królewicz chwycił ostrze i zaciął nim szatę swoją, aż rozpruł się pęcherz i 
polał się cynober na miecz i splamił go czerwienią. 
 Co to jest?  spytała królewna, a Ferrycy odparł: 
 Krew! 
Wówczas królewna kazała otworzyć klatkę, weszła do niej śmiało i zbliżyła swą 
twarz do twarzy Ferrycego; bliskość jej oblicza zmąciła mu rozum, lecz mędrzec 
dał z dala tajny znak i królewicz nacisnął miechy; wyszło z nich zgniłe 
powietrze, a gdy królewna spytała:  Co to za wiew?  Ferrycy odparł:  Dech! 
 Zaprawdę, jesteś wcale zręcznym sztukmistrzem  rzekła królewna do przekupnia, 
wychodząc z klatki  lecz oszukałeś mnie, zginiesz przeto ty i kukła twoja! 
Wtedy mędrzec opuścił głowę, jakby w wielkim przerażeniu i żalu, a gdy to samo 
uczynił królewicz, z oczu jego popłynęły przejrzyste krople. Królewna spytała: 
 Co to jest? 
Ferrycy zaś odparł: 
 Łzy! I rzekła: 
 Jak się zwiesz, ty, który mienisz się bladawcem z dalekich stron? 
 O, królewno, nazywam się Myamlak i niczego bardziej nie pragnę, jak połączyć 
się z tobą w sposób rozlewny, miękki, ciastowaty i wodnisty, jako to jest 
obyczajem plemienia mego  odparł Ferrycy, gdyż takich słów wyuczył go mędrzec. 
 Dałem się chwycić piratom umyślnie i uprosiłem ich, aby mię sprzedali temu 
przekupniowi, bo zmierzał do twego państwa. Pełen jestem przeto wdzięczności dla 
jego blaszanej osoby, że przyprowadził mnie tutaj: albowiem jestem pełen miłości 
ku tobie, jak kałuża pełna jest błota. 
Zdumiała się królewna, albowiem naprawdę przemawiał sposobem bladawców, i 
rzekła: 
 Powiedz mi, ty, który mienisz się Myamlakiem-bla-dawcem, co czynią twoi bracia 
w dzień? 
 O, królewno  odparł Ferrycy  z rana moczą się w wodzie czystej i polewają 
nią swe członki i wlewają ją sobie do środka, gdyż sprawia im to lubość. A potem 
chodzą tu i tam w sposób falisty i płynny, i pluskają, i mlaskają, a gdy ich coś 
zasmuci, trzęsą się i z oczu kapie im solona woda, a kiedy ich coś rozweseli, 
trzęsą się i czkają, lecz oczy ich pozostają dosyć suche. I mokre pokrzykiwania 
zwiemy płaczem, a suche  śmiechem. 
 Jeśli jest tak, jak mówisz  rzekła królewna  i jeśli dzielisz z braćmi swymi 
zamiłowanie do wody, każę cię wrzucić do mej sadzawki, byś się nią do woli 
nasycił, a nogi każę ci obciążyć ołowiem, abyś .nie wypłynął przed czasem... 
 O, królewno  odparł Ferrycy, pouczony przez mędrca  jeśli uczynisz tak, 
zginę, albowiem choć wewnątrz nas jest woda, nie może być ona na zewnątrz nas 
dłużej, niż przez chwilę, gdyż wtedy powiadamy słowa ostatnie bul-bul-bul", 
którymi to dźwiękami żegnamy życie. 
 A powiedz mi, Myamlaku, jakim sposobem zdobywasz energię, aby przechadzać się, 
pluskając i mlaskając, kołysząc się i panosząc, tu i tam?  spytała królewna. 
 Królewno  odparł Ferrycy  tam, gdzie- mieszkam, oprócz bladawców małowłosych 
są inne, przechadzające się głównie na czworakach, które poty dziurawimy tu i 
tam, aż zginą; zwłoki ich parzymy i warzymy, siekamy i krajamy, po czym 
nadziewamy ich cielesnością naszą cielesność; i znamy trzysta siedemdziesiąt 
sześć sposobów zabijania, i dwadzieścia osiem tysięcy pięćset dziewięćdziesiąt 
siedem sposobów obchodzenia się z nieboszczykami tak, aby wpychanie ich ciał w 
nasze ciała przez pewną dziurkę, zwaną ustami, sprawiało nam mnóstwo uciechy; a 
sztuka przyrządzania nieboszczyków jest u nas jeszcze sławniejsza od 
astronautyki i zwie się gastronautyką lub gastronomią; wszelako z astronomią nie 
ma to nic wspólnego. 
 Czy znaczy to, iż bawicie się w cmentarze, czyniąc w was samych pochówki 
waszym czworonożnym pobratymcom?  spytała podchwytliwie królewna, lecz Ferrycy, 
pouczony przez mędrca, rzekł: 
 O, królewno, nie jest to zabawa, lecz konieczność, albowiem życie żywi się 
życiem; lecz myśmy z konieczności uczynili sztukę. 
 A powiedz mi, Myamlaku-bladawcze, jak budujecie potomstwo?  spytała królewna. 

 Nie budujemy go wcale  odparł Ferrycy  lecz programujemy metodą 
statystyczną, na zasadzie procesu Markowskiego, czyli stochastycznie, ślicznie, 
choć proba-bilistycznie; a robimy to niechcący i okolicznościowo, myśląc przy 
tym o różnościach oprócz programowania statystycznego, nieliniowego i 
algorytmicznego, wszelako programowanie właśnie podówczas zachodzi samochcący, 
od-siebnie i .najzupełniej automatycznie, gdyż właśnie tak, a nie inaczej 
jesteśmy urządzeni, że każdy bladawiec stara się programować potomstwo, gdyż to 
mu jest rozkoszne, lecz programuje, nie programując, i wielu robi, co może, aby 
z tego programowania nic nie wynikło. 
 To bardzo dziwne  rzekła królewna, której wiedza była mniej szczegółowa od 
mędrca Polifazego  więc jak wy to właściwie robicie? 
 O, królewno!  odparł Ferrycy.  Mamy odpowiednie aparatury, zbudowane na 
zasadzie sprzężenia zwrotnego, chociaż wszystko to w wodzie; aparatury te są 
technicznie istnym cudem, ponieważ posługiwać się nimi może największy kretyn; 
wszelako, aby wyjawić ci szczegółowo metody, jakich używamy, musiałbym bardzo 
długo mówić, gdyż to wcale nieproste. Istotnie to dziwne, zważywszy, żeśmy wcale 
owych metod sami nie wymyślili, ale, aby tak rzec, metody te wymyśliły siebie 
same; wszelako są miłe i nie mamy nic przeciwko nim. 
 Doprawdy  zawołała Krystala  ty jesteś prawdziwym bladawcem! Gdyż to, co 
mówisz, niby ma sens, a w gruncie rzeczy jest całkowicie pozbawione sensu, 
nieprawdopodobne, lecz pono prawdziwe, chociaż sprzeczne logicznie, jak bowiem 
można być cmentarzem, nie będąc nim, albo programować potomstwo, wcale go nie 
programując?! Tak, tyś bladawcem, Myamlaku, a przeto, jeśli łakniesz tego, 
połączę się z tobą zwrotnym węzłem małżeńskim i wstąpisz ze mną na tron, jeśli 
wypełnisz próbę ostatnią. 
 A jaka to próba?  spytał Ferrycy. 
 Próba ta...  zaczęła królewna, lecz nagle podejrzliwość wstąpiła w jej serce 
i spytała:  Powiedz mi najpierw, co robią twoi bracia w nocy? 
 W nocy leżą tu i tam, z rękami podgiętymi, a nogami skurczonymi, powietrze zaś 
wchodzi w nich i wychodzi z nich, czyniąc taki hałas, jakby 'ktoś ostrzył 
zardzewiałą piłę. 
 A więc oto próba: podaj mi rękę!  rozkazała królewna. 
Podał jej Ferrycy dłoń, a ona ścisnęła ją; Ferrycy zaś krzyknął wielkim głosem, 
gdyż tak mu nakazał mędrzec, a ona spytała, czemu krzyczy. 
 Przez ból!  odparł Ferrycy, ona zaś uwierzyła wówczas, iż jest prawdziwym 
bladawcem i kazała wszcząć przygotowania do ceremonii zaślubin. 
Lecz stało się wówczas, że powrócił właśnie statek, którym elektor królewny, 
cybergraf Cyberhazy, wyruszył w kraje śródgwiezdne, aby znaleźć dla Krystali 
bladawca, pragnął bowiem wkupić się tym sposobem w jej łaski. Przybiegł do 
Fcrrycego zatrwożony mędrzec Polifazy i rzekł: 
 Królewiczu, przybył statkiem próżniowym wielki cybergraf Cyberhazy i przywiózł 
.królewnie prawdziwego bladawca, jak to właśnie widziały moje oczy; a przeto 
musimy czym prędzej uciekać, albowiem daremne będzie dalsze udawanie, jeśli 
pospołu staniecie przed królewną. Jego lepkość jest bowiem bardziej lepka, 
włochatość  bardziej włochata, ciastowatość  także nie do prześcignięcia, więc 
wyda się nasz podstęp i zginiemy! 
Ferrycy jednak odmówił zgody na ucieczkę, pokochał bowiem królewnę wielkim 
uczuciem i rzekł: 
 Raczej zginąć, niż ją stracić! Cyberhazy zaś, zwiedziawszy się o 
przygotowaniach do ślubu, czym prędzej zakradł się pod okno komnaty, w której 
rzekomy bladawiec przebywał z przekupniem, a podsłuchawszy ich tajemną rozmowę, 
pognał do pałacu pełen czarnej radości i stanął przed Krystala, by rzec: 
 Oszukano cię, królewno, albowiem tak zwany Myam-lak jest w istocie zwykłym 
śmiertelnikiem, a nie żadnym bladawcem; prawdziwy jest tylko ten! 
I wskazał na przywiezionego, który wyprężył swą włosem porosłą pierś, 
wytrzeszczył swe oczy wodniste i rzekł: 
 Bladawiec  to ja! 
Królewna kazała natychmiast wezwać Ferrycego, a gdy stanął wraz z tamtym przed 
jej obliczem, na nic zdał się podstęp mędrca. Ferrycy bowiem, choć oblepiony 
błotem, kurzem i kredą, choć maszczony olejem i wodniście chlupiący, nie mógł 
ukryć ani swego wzrostu elektrycerskiego, ani postawy wspaniałej, szerokości 
barów stalowych ni chodu grzmiącego. Bladawiec natomiast cybergrafa Cyber-hazego 
był to pokurcz prawdziwy; jego krok każdy był jako przelewanie się stągwi 
błotnistych, jego wejrzenie jak zamulona studnia, od jego zgniłego tchu ślepły 
mgłą okryte zwierciadła, a rdza chwytała żelazo. I pojęła w swoim sercu 
królewna, że wstrętny jest jej ów bladawiec, któremu, gdy mówił, jakoby robak 
różowy poruszał się pełzając w gębie; przejrzała Krystala, ale duma jej nie 
pozwoliła wyjawić tego, co ocknęło się w sercu. 
Powiedziała więc: 
 Niech walczą z sobą obaj, a który zwycięży, pojmie mnie za żonę... 
Rzekł Ferrycy do mędrca: 
 Panie, jeśli ruszę na tego pokurcza i obrócę go w błoto, z którego powstał, 
podstęp wyda się, glina opadnie ze mnie i na wierzch wyjdzie stal; co mam 
czynić? 
 Królewiczu  odparł Palifazy  nie atakuj, jeno broń się! 
Weszli tedy obaj na podwórzec pałacowy, każdy z mieczem, i skoczył bladawiec ma 
Ferrycego, jak skacze bagienny szlam, i obtańcowywał go, bełkocąc i kucając, i 
sapiąc, i zamachnął się, i ciął go mieczem, który przeszył glinę i rozstrzaskał 
się o stal, a bladawiec wpadł z impetu na królewicza, prasnął, pękł i rozpłynął 
się, i nie było już bladawca. Lecz poruszona, zeschła glina opadła z barków 
Ferrycego i obnażyła się jego prawdziwa natura stalowa przed oczyma królewny i 
zadrżał, oczekując zguby, lecz w jej spojrzeniu kryształowym ujrzał podziw i 
zrozumiał, jak bardzo odmieniło się jej serce. 
Połączyli się więc sprzężeniem małżeńskim, które jest trwałe i zwrotne, jednym 
na radość i szczęście, innym na biedę i akon; i panowali długo a szczęśliwie, 
doprogramo-wawszy się niezliczonego potomstwa. A skórę bladawca, którego 
przywiózł cybergraf Cyberhazy, wypchano i ustawiono w muzeum koronnym ma wieczną 
rzeczy pamiątkę. Stoi tam do dzisiaj, pałubiasta, porosła tu i tam włosiem 
wyleniałym, i wielu mędrków waży się rozpuszczać wieść, jakoby była tylko 
sztuczką i udaniem, a żadnych bladaw-ców-cmentamików, ciastonosów klejookich na 
świecie nie było i nie ma. Kto wie: może to i czcze zmyślenie  alboż to mało 
bajań i mitów roi sobie plebs? Ale jeśli to i nieprawdziwa historia, ma w sobie 
ziarno pouczenia, a że zabawna  godna opowieści. 

Zakopane  Kraków czerwiecpaździernik 1964
