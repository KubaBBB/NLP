





                                                             Aby rozpocząć lekturę,
                                                       kliknij na taki przycisk            ,
                                               który da ci pełny dostęp do spisu treści książki.
                                             Jeśli chcesz połączyć się z Portem Wydawniczym
                                                            LITERATURA.NET.PL
                                                           kliknij na logo poniżej.






                                                   Pierre Corneille
                                               Horacjusze
                                                   Tragediawierszemw                           czterechaktach
                                                      Przełożył Ludwik Osiński
                                                      Tytuł oryginału: ŤHoraceť
                                                                          2






                    Tower Press 2000
                    Copyright by Tower Press, Gdańsk 2000
                                                                          3






                    OSOBY
                    S t a r y H o r a c j u s z  obywatel rzymski
                    H o r a c j u s z  syn jego
                    K a m i l l a  córka jego
                    K u r i a c j u s z  obywatel albański
                    S a b i n a  jego siostra,, a żona H o r a c j u s z a młodego
                    J u l i a  Rzymianka
                    W a l e r i u s z  obywatel rzymski
                    F l a w i a n , albański]
                    P r o k u l,      rzymski]      żołnierze
                    ScenawRzymie;wdomu Horacjusz a.
                                                                          4






                 AKT PIERWSZY
                 SCENA PIERWSZA
                 Sabina, Julia
                 SABINA
                    Nie gań słabości, przestań obwiniać mą żałość,
                    Kogóż w takim nieszczęściu nie opuści stałość?
                    Gdy nieba zewsząd burzę zwiastują nam srogą,
                    Najmężniejsze umysły zatrwożyć się mogą.
                    Dusza męska, na wszystkie przeciwności śmiała,
                    Niełatwo by tu swoją dzielność zatrzymała.
                    Lecz chociaż się na próżno własnej trwodze bronię,
                    Przynajmniej dosyć stała, łez jeszcze nie ronię.
                    Żalem władać, łzy tłumić wśród takiej boleści,
                    Ach, jest to dosyć męstwa na umysł niewieści!
                 JULIA
                    Pospolitemu sercu taki stan przystoi,
                    Co w lada zmianie rzeczy nieszczęścia się boi;
                    Lecz umysł wielki wszelkiej słabości się wstydzi
                    I w samej niepewności dobry skutek widzi.
                    Oba wojska przy murach w licznym stoją tłumie,
                    Ale Rzym dotąd bitew przegrywać nie umie.
                    Sabino, gdzież jest większa radości przyczyna?
                    Rzym swą wielkość pomnoży, bo walczyć zaczyna.
                    Porzuć próżną obawę, porzuć smutek wszelki
                    I godny umysł rzymskiej miej obywatelki.
                 SABINA
                    Jestem nią; tak, niestety! bo męża mam w Rzymie:
                    Wraz z ręką Horacego przyjęłam to imię.
                    Ależ ten ślub w niewoli jarzmo się zamienia,
                    Jeśli zapomnieć każe miejsca urodzenia.
                    Albo! któraś mi dała życie, wychowanie,
                    Droga ojczyzno moja i pierwsze kochanie!
                    Gdy twa młodzież w rycerską przybiera się zbroję,
                    Równie zwycięstwa Rzymu, jak straty się boję.
                    Rzymie, niech mnie to z winy ku tobie oczyści,
                    Miej nieprzyjaciół godnych mojej nienawiści.
                    Gdy z obu stron podglądam na szyki oręża,
                    Z jednej widzę trzech braci, z drugiej mego męża.
                                                                          5






                    Wolnoż mi trudzić nieba bezbożnymi śluby,
                    Tobie życzyć zwycięstwa, Albie życzyć zguby?
                    Wiem, że, jeszcze w kolebce, młode państwo twoje
                    Wzrostu czeka i wzrośnie przez marsowe boje;
                    Wiem, co ci nieba wróżą; już twoja potęga
                    Z szczupłych granic latyńskich władzy świata sięga.
                    Wojny twoim żywiołem, własnością zwycięstwa
                    I rząd ziemi zdobyczą niezłomnego męstwa.
                    Bynajmniej mnie ten zapał szlachetny nie miesza,
                    Który z losów przeznaczeń twą wielkość przyśpiesza.
                    Obym sama widziała spełnione wyroki,
                    Chylące się Pireny pod twoimi kroki!
                    Idź, prowadź aż do wschodu niezłamane roty,
                    Idź, nad brzegami Renu rozpostrzyj namioty,
                    Niech słupy Herkulesa drżą na twe przybycie,
                    Lecz szanuj miasto, w którym twój Romul wziął życie.
                    Nie chciej tego niewdzięczny zapominać Rzymie,
                    Że od Alby masz mury i prawa, i imię.
                    Alba twoim początkiem... Stój! i pomnij razem,
                    Ze matkę ojcobójczym zabijasz żelazem.
                    Zwróć się, gdzie indziej szukaj zwycięskich
                                                                    wawrzynów;
                    Matka radość uczuje w szczęściu swoich synów;
                    Tę miłość macierzyńską miej na pierwszym względzie,
                    Nie bądź przeciwko Albie, Alba z tobą będzie.
                 JULIA
                    Zadziwia mnie ta mowa, bo od owej chwili,
                    Kiedy rycerze nasi w pole wychodzili,
                    Kto zna twą obojętność, rzekłby, że w Sabinie
                    Już odtąd nie albańska lecz rzymska krew płynie.
                    Dziwiła mnie twa cnota, tak na miłość czuła,
                    Że się z najmilszych związków dla męża wyzuła,
                    I gdym szczerej przyjaźni cieszyła się głosem,
                    Mniemałam, że się tylko Rzymu trwożysz losem.
                 SABINA
                    Dopóki tylko małe walki zachodziły,
                    I żadna żadnej przemódz nie zdołała siły,
                    Pókim jeszcze nadzieję pokoju widziała,
                    Z chlubą wtenczas mówiłam, żem za Rzymem cała.
                    Lecz dziś, gdy cios ostatni nie może nas minąć,
                    Kiedy trzeba lub Albie, lub Rzymowi ginąć,
                    Kiedy już po tej bitwie na zawsze upada
                    Zwyciężonym nadzieja, zwycięzcom zawada;
                    Winna bym była srogiej dla kraju niechęci,
                    To tylko, żem Rzymianką, mając na pamięci.
                    Nie sam mąż mnie obchodzi, nieszczęsna niewiasta,
                    Przebóg, na równej szali ważę oba miasta!
                    Między obiema równie jestem podzieloną
                                                                          6






                    I którą los pognębi, za tą będę stroną.
                    Równą aż do zwycięstwa chowam dla nich duszę
                    I nie dzieląc się chwałą, nieszczęścia czuć muszę:
                    W równym stanie mieć będą, po zapadłej klęsce,
                    Łzy moje zwyciężeni, nienawiść zwycięzcę.
                 JULIA
                    Jak różne skutki z przyczyn jednakich pochodzą
                    I jak odmienne czucia w różnych sercach rodzą!
                    Jak się mało, Sabino, z Kamillą zgadzacie;
                    Choć ma brata w swym mężu, kochanka w twym bracie,
                    Innym atoli okiem, w innym widzi stanie
                    Krew swą w jednym obozie, a w drugim kochanie.
                    Kiedyś ty miała serce prawdziwej Rzymianki,
                    W niej widać było czułość trwożliwej kochanki.
                    Drżała, kiedy najmniejszy szczęk wydały bronie.
                    Bez różnicy zwycięskiej złorzeczyła stronie:
                    Z nieszczęściem zwyciężonych łzy łączyła swoje.
                    I tak wiecznie karmiła duszy niepokoje.
                    Lecz wczoraj, kiedy z wspólnej uchwalono zgody,
                    Żeby się rozsądziły bronią dwa narody.
                    Widziałam na jej czole radość niespodzianą.
                 SABINA
                    Julio, jak się trwożę tą nagłą odmianą!
                    Jaka z Waleryjuszem rozmowy przyczyna?
                    Także prędko o bracie moim zapomina!
                    Może zechcesz naganiać zbytnią czułość moję,
                    Kocham brata i zdrady Kamilli się boję.
                 JULIA
                    Równie jak ty, ukrytych przyczyn nie dochodzę
                    Ani się też płonnymi domysły nie zwodzę.
                    W takim niebezpieczeństwie, w takim nieszczęść stanie
                    Dosyć jest widzieć, czekać i nie zadrżeć na nie:
                    Ale w powszechnym smutku cieszyć się nie godzi.
                 SABINA
                    Otóż i ona sama w sam czas tu nadchodzi.
                    Poznaj jej serce.
                 SCENA DRUGA
                 Sabina, Julia, Kamilla
                 SABINA
                    Siostro, zostańcie tu obie.
                    Wstyd mnie, że tyle smutku nie ukrywam w sobie.
                                                                          7






                    Serce moje przez takie udręczone męki
                    Chce szukać samotności i utaić jęki.
                    Wychodzi.
                 SCENA TRZECIA
                 Kamilla, Julia
                 KAMILLA
                    Każe rozmawiać z tobą; jak niesprawiedliwa!
                    Czyż rozumie, ze mniejsza boleść mnie przeszywa?
                    Czyż nie czuje srogości okrutnego losu?
                    Czyż mi w smutnych rozmowach łzy nie tłumią głosu?
                    Ach, równe okropności trwożą moją duszę,
                    I w tamtym, i w tym miejscu równie tracić muszę.
                    Kochanek mój, którego czczę, kocham jedynie,
                    Albo naród mój zgubi, albo za swój zginie.
                    I jakiżkolwiek, przebóg, wyrok się uiści,
                    Będzie godzien łez moich albo nienawiści.
                 JULIA
                    Ręka Waleryjusza tę stratę nagrodzi.
                    Skądże cię los Albanów tak bardzo obchodzi?
                    Tu masz twój ród, tu szczęście, ojczyznę i brata,
                    W nieprzyjaciół obozie nie spotka cię strata.
                 KAMILLA
                    Julijo, sprawiedliwsze podawaj mi rady,
                    Płacząc nad losem moim, nie nakazuj zdrady!
                    Chociaż ledwie znieść mogę nieszczęścia w tym stanie,
                    Wolę przecież je cierpieć niż zasłużyć na nie.
                 JULIA
                    Co? poczytasz za zbrodnię tak słuszną odmianę?
                 KAMILLA
                    Będęż cnotliwą, kiedy niewierną się stanę?
                 JULIA
                    Któż dla nieprzyjaciela wiarę chować każe?
                 KAMILLA
                    Zbrodnię krzywoprzysięstwa, ach, któryż bóg zmaże?
                 JULIA
                    Na próżno tajemnicę chcesz ukryć przede mną,
                    Słyszałam wczoraj twoją rozmowę tajemną.
                    Jak czułe powitanie! Czyliż wątpić można?
                    Wierz mi, Waleryjusza nadzieja nie próżna.
                                                                          8






                 KAMILLA
                    Ach, kto inny był mojej radości przedmiotem!
                    Czegoś dotąd nie znała, dziś dowiedz się o tem.
                    Kocham Kuryjacego i ta miłość stała
                    Nie ścierpi, byś mnie dłużej za niewierną miała.
                    Pomnisz ten dzień, dzień pierwszy i szczęścia, i zguby,
                    Gdy brat mój z siostrą jego wieczne zawarł śluby;
                    Wtenczas ojciec życzenia nasze spełnić raczył,
                    I mnie Kuryjacemu w małżeństwo przeznaczył.
                    Ach, dzień ten, dzień radości i rozpaczy razem,
                    Złączył ślubną pochodnię z wojennym żelazem;
                    Nieszczęśliwe wspomnienie rozkoszy i trwogi!
                    Złorzeczyłam niebiosom, przeklinałam bogi,
                    Ileżem łez wylała w smutnej losów zmianie!
                    Ach, ty sama widziałaś nasze pożegnanie.
                    Odtąd wieczna osiadła boleść w sercu mojem,
                    Wiesz, jak czule wzdychałam za lubym pokojem.
                    Smutna oblubienica, nieszczęsna Rzymianka,
                    Raz płakałam ojczyzny, drugi raz kochanka,
                    Wreszcie, wśród tylu przeszkód, wśród niepewnych
                                                                         kroków
                    Poszłam rozpaczająca pytać się wyroków.
                    Posłuchaj, jak mi niebo wolę swą tłumaczy,
                    I sądź, jaka nadzieja w ostatniej rozpaczy.
                    Ten kapłan bogom miły, co przy Awentynie
                    Przepowiadaniem losów od lat tylu słynie,
                    Najprawdziwsza wyrocznia łaskawego Feba,
                    Taką mi dał odpowiedź, taki wyrok nieba:
                    Postać Alby i Rzymu jutro się odmieni,
                    Pokój stanie, braterskie złączą się oręże:
                    Kamillo, z Kuryjacym wiecznie połączeni,
                    Żadna siła waszego związku nie rozprzęże.
                    Ten to mnie głos od dawnej trwogi oswobodził,
                    A jako skutek wszelkie nadzieje przechodził;
                    Powstała w sercu moim rozkosz wielowładna,
                    Jakiej nie znał kochanek i kochanka żadna.
                    Sądź, jak zbyteczną rozkosz czuła moja dusza,
                    Bez wstrętu patrzeć mogłam na Waleryjusza,
                    Rozmowa nawet jego była mi przyjemną,
                    Wszystko się Kuryjacym zdawało przede mną.
                    Ja z nim, on ze mną mówił; w tak rozkosznym błędzie
                    Kuryjacy był wszystkim, Kuryjacy wszędzie.
                    Dziś powszechna z obu stron zaczyna się wojna,
                    Wiedziałam o tym wczoraj i byłam spokojna,
                    Oddalałam od siebie grożące nieszczęście,
                    Uprzedzając nadzieją pokój i zamęście.
                    Ale noc rozpędziła tak rozkoszne mary,
                    Nastąpiły sny straszne, okropne poczwary
                    Lub raczej rzeź powszechna, śmierć, trupów mogiły
                                                                          9






                    Wydarły sercu radość, a trwogę wróciły.
                    Tu krew, mordy, tu grożą błyskające miecze,
                    Co się potwór ukaże, to znowu uciecze.
                    Miesza się widmo z widmem, zgiełk trwogę pomnaża,
                    A każda nowa mara w dwójnasób przeraża.
                 JULIA
                    Niech twój umysł przeciwną nadzieję stąd bierze.
                 KAMILLA
                    Tak życzę, nieszczęśliwa, a przeto tak wierzę;
                    Lecz mimo żądze, mimo gorące modlitwy
                    Nie jest to dzień pokoju, ale krwawej bitwy.
                 JULIA
                    Tak się dzieje, przez wojny dają pokój nieba.
                 KAMILLA
                    Niech trwa złe, jeśli tego lekarstwa potrzeba:
                    Czy Alba nas podbije, czyli my zwyciężeni,
                    Ach, nie możesz być moim, Kuryjacy, mężem?...
                    Tak, każdemu na zawsze wzbronione to imię,
                    Kto lub służy Rzymowi, lub panuje w Rzymie;
                    Ale cóż to ja widzę? Kto do nas przychodzi?
                    Tyżeś to, Kuryjacy? czy mnie mój wzrok zwodzi...
                 SCENA CZWARTA
                 Ciż sami i Kuriacjusz
                 KURIACJUSZ
                    Nie wątp, ja to sam jestem; widzisz wojownika,
                    Ani zwycięzcę Rzymu, ani niewolnika.
                    Nie przychodzę do ciebie krwią rzymską zmazany
                    Ani mnie hańbią podłej niewoli kajdany.
                    Znane mi twoje serce, chwała twoja znana,
                    Pogardzasz niewolnikiem, nienawidzisz pana.
                    Pośród ostateczności, wśród okropnej doli
                    Lękałem się zwycięstwa, lękałem niewoli...
                 KAMILLA
                    Przestań; dochodzę reszty, Kuryjacy luby!
                    Unikasz bitwy pomny na twe święte śluby.
                    Serce twoje mnie jedną nad wszystko ocenia,
                    Jam twój kraj pozbawiła twojego ramienia;
                    Lecz widziałeś już ojca? Co on na to powie,
                    Że w domu jego szukasz schronienia twej głowie?
                    Czyż u niego ród pierwszym, czy ojczyzna celem?
                    Jest on ojcem, lecz pierwej jest obywatelem;
                                                                         10






                    A wreszcie czy nam trwale niebo łask udziela?
                    Witałże w tobie zięcia czy nieprzyjaciela?
                 KURIACJUSZ
                    Przyjął mnie jako syna, jak zięcia powitał,
                    Umysł mój w jego oczach tajną radość czytał;
                    Bom nie przyszedł jak zdrajca do waszego domu,
                    Nie przyniosłem na czole ohydy i sromu.
                    Nie tak ja mało ważę kraju mego sprawę,
                    Kocham ciebie, Kamillo, lecz kocham i sławę.
                    W całej wojnie niejednym pokazałem czynem,
                    Że umiem być kochankiem i ojczyzny synem.
                    Łączył się los narodu z miłości zapałem
                    I gdym walczył za Albę, do ciebie wzdychałem,
                    I dziś mimo nadzieję, mimo żądze moje,
                    Niech tylko Alba każe, pójdę staczać boje;
                    Kamillo, pokój rzymskie otworzył mi bramy,
                    Z jego to daru wspólnych uczuć się zwierzamy.
                 KAMILLA
                    Pokój! Jakiż cud słyszę, któryż to bóg sprawił?
                 JULIA
                    Zapomniałaś, Kamillo, co wyrok objawił,
                    Lecz dowiedzmy się reszty... Przez jakie zdarzenia,
                    Jaka władza dzień bitwy w dzień pokoju zmienia?
                 KURIACY
                    Któż by się był spodziewał? Już z obojej strony
                    Spieszył na pole Marsa żołnierz zapalony;
                    Idą hufce, już grozi żelazo żelazu,
                    Chcą bitwy, ostatniego czekają rozkazu.
                    Wtem dyktator przed liczne występuje szyki,
                    Wzywa króla, w zapędzie cofa wojowniki,
                    A zabrawszy głos, rzecze: Co czynim, Rzymianie!
                    Jakież bóstwo nam radzi to krwawe spotkanie?
                    Nie wzbraniajmy się, niechaj rozum nas oświeci:
                    Wszak córki nasze waszych żonami są dzieci;
                    Sąsiedziśmy, w braterskiej żyjemy rodzinie,
                    Jedna krew w żyłach Rzymian i Albanów płynie:
                    Jednymeśmy narodem, z jednej idziem głowy,
                    Za cóż się niszczyć mamy przez ten bój domowy,
                    Gdzie śmierć zwyciężonego na zwycięzcę spada,
                    A tryumf łzy wyciska, wprzód nim wieniec wkłada?
                    Nieprzyjaciele nasi dawno tego życzą,
                    Byśmy wzajem gnębieni, im byli zdobyczą.
                    Czyliż to jednej strony potęgę ustali,
                    Kiedy w drugiej sąsiedzką podporę obali?
                    Długo się z niezgód naszych sąsiady cieszyły,
                    Na nich raczej obróćmy połączone siły.
                                                                         11






                    Rzućmy ten spór wiecznego godzien zapomnienia,
                    Który dobrych rycerzy w złych braci zamienia.
                    Jeśli nas chęć pierwszeństwa w pole wyprowadza
                    Dla walki, przy kim będzie panowania władza,
                    Niechaj się tak obficie krew braci nie toczy,
                    I to, co poróżniło, niechaj nas zjednoczy.
                    Niech kilku wojowników każdy lud wybierze,
                    Tak wybrani za wszystkich niech walczą rycerze,
                    A komukolwiek niebo zapewni wygraną,
                    Niechaj słabsi mocniejszym podlegli zostaną.
                    Lecz, co by wieczną było dla mężów ohydą,
                    Niechaj pod prawa cudze, nie pod jarzmo idą.
                    Bez hołdów, bez daniny, bez żadnej sromoty
                    Za zwycięzcami pójdą zwyciężonych roty;
                    To połączy dwa państwa, to im siły doda.
                    Na te słowa precz sroga uchodzi niezgoda,
                    Każdy wzrokiem przeciwne szeregi przebiega,
                    Ten brata, ten krewnego, ten zięcia postrzega,
                    Zdumiewają się wszyscy i pojąć nie mogą,
                    Jak się mieli, niebaczni, krwią zbroczyć tak drogą.
                    Przyjęta jest ofiara; pokój upragniony;
                    Pod tym warunkiem obie przysięgają strony.
                    Broń sześciu mężów skończy dwóch krajów niechęci.
                    Tym wyborem i wojska, i wodze zajęci,
                    Nasz dyktator w obozie, a wasz król w senacie.
                 KAMILLA
                    O bogowie, jak wielkie szczęście mi zsyłacie!
                 KURIACJUSZ
                    Tak, Kamillo, dziś jeszcze za wspólnymi głosy
                    Los wojowników nasze ustanowi losy;
                    Tymczasem, nim ogłoszą wybranych imiona,
                    Rzym dla was, a dla Rzymian Alba otworzona;
                    Łączą się dwa obozy i pod hasłem zgody
                    Duch pokoju braterskie jednoczy narody.
                    Mnie tu miłość za bracią twymi przyprowadza,
                    Nowa się w sercu moim nadzieja odradza;
                    Ojciec twój nie chce szczęścia mojego oddalić,
                    Jutro ma dla nas ślubną pochodnię zapalić,
                    Pójdź więc i odbierz wyrok lubego zamęścia,
                    Ten dla Kuryjacego drogi wyrok szczęścia.
                 KAMILLA
                    Pójdę, ale wprzód braci widzieć mi potrzeba,
                    Od nich jeszcze usłyszę o wyrokach nieba.
                 JULIA
                    Idźcie, a ja przed święte zaraz biegnę progi
                    Błagać za wasze szczęście nieśmiertelne bogi.
                                                                         12






                 AKT DRUGI
                 SCENA PIERWSZA
                 Kuriacjusz, Horacjusz
                 KURIACJUSZ
                    Tak więc Rzym w jednym domu szuka swych mścicieli
                    I tej czci ród Horacych z innymi nie dzieli;
                    Dumne miasto, gdy ciebie i twych braci głosi,
                    Was trzech nad wszystkich swoich rycerzów przenosi,
                    I kiedy śmiałym grozi sąsiadom pogromem,
                    Chce wszystkie domy nasze jednym zwalczyć domem.
                    Widząc ten wybór, każdy sprawiedliwie mniema,
                    Że Rzym oprócz Horacych więcej Rzymian nie ma.
                    Wszakże ta cześć narodu, dla was wyrządzona,
                    Mogłaby nieśmiertelnie wsławić trzy imiona;
                    Gdy dla mnie taki wyrok został przeznaczony,
                    Że tu siostrę wydałem i tu szukam żony;
                    I to, czym jestem dla was, i to, czym być żądam,
                    Skłania mię, że z radością ten wybór oglądam.
                    Lecz z drugiej strony równie cieszyć się nie mogę,
                    W jednej chwili czuć muszę i radość, i trwogę:
                    Tyle razy na wojnach męstwa twego świadek,
                    Lękam się o los Alby, widzę jej upadek.
                    Kiedy ty walczyć będziesz, cóż Albę ocali!
                    Bogowie chcą jej zguby, bo ciebie wybrali.
                    Widzę wyrok okrutny, straszną niebios radę,
                    I zawczasu się w liczbę twych poddanych kładę.
                 HORACJUSZ
                    Dla Rzymu, nie dla Alby stąd smutku przyczyna,
                    Widząc, kogo wybiera, kogo zapomina.
                    Zła to zaiste dla nas wróżba, przyjacielu,
                    Tak źle wybierać, mając na wybór tak wielu.
                    Tysiąc godniejszych było do tego zawodu,
                    Zdolnych utrzymać męstwem potęgę narodu.
                    Lecz chociażbym i zginął, po takiej ozdobie,
                    Po tym wyborze słuszną czuję dumę w sobie;
                    Czuję śmiałą otuchę, duch męski się wzmaga,
                    Wiele mi, chociaż słaba, rokuje odwaga,
                    I jakążkolwiek nieba ułożyły radę,
                    Jeszcze się w liczbie twoich poddanych nie kładę.
                    Rzym nadto mi zaufał, tak wielką nadzieję
                    Albo z chwałą uiszczę, albo krew przeleję.
                                                                         13






                    Kto chce umrzeć lub zwalczyć, ten rzadko przegrywa,
                    Gdzie rozpacz bronią włada, tam zgon trudny bywa.
                    Cóżkolwiek będzie, Rzymie, nie bój się przegranej,
                    Aż po ostatniej kropli krwi ze mnie wylanej!
                 KURIACY
                    Przebóg, tać to jest dla mnie najdotkliwsza męka!
                    Czego chce naród, tego krew, przyjaźń się lęka.
                    Lub Alba w jarzmo pójdzie... wyrok zbyt surowy!
                    Lub zwycięży z utratą ulubionej głowy...
                    Czegóż nędzny mam życzyć, czego się spodziewać?
                    Zawsze mi srogi wyrok każe łzy wylewać;
                    Z obudwóch stron do płaczu mam słuszną przyczynę.
                 HORACJUSZ
                    Co? Ty mnie płakać będziesz, gdy za mój kraj zginę?
                    Dla szlachetnego serca śmierć taka rozkoszą.
                    Chwała z niej łez nie cierpi, imię wieki głoszą.
                 KURIACJUSZ
                    Nie zechcesz przyjaciołom tej trwogi zabronić,
                    I nad rycerską śmiercią godzi się łzy ronić.
                    Idź, szukaj zgonu w godnej serca twego chwale,
                    Dla ciebie nieśmiertelność, dla nas wieczne żale.
                    Wszystko traci, kto swego przyjaciela traci...
                    Lecz Flawian wieść niesie od Alby i braci.
                 SCENA DRUGA
                 Horacjusz, Kuriacjusz, Flawian
                 KURIACJUSZ
                 Wybrała już trzech Alba, jak chciało przymierze?
                 FLAWIAN
                 Wybrała, z tym przychodzę.
                 KURIACJUSZ
                 Którzyż ci rycerze?
                 FLAWIAN
                 Twoi dwaj bracia i ty.
                 KURTACJUSZ
                 Kto?
                                                                         14






                 FLAWIAN
                    Ty i bracia twoi.
                    Lecz cóż to, Kuryjacy w zadumieniu stoi?
                    Skutek-że to niechęci?
                 KURIACY
                    Owszem podziwienia;
                    Nad zasługi, za wiele Alba mię ocenia.
                 FLAWIAN
                    Mamże donieść wodzowi, który mnie przysyła,
                    Że wiadomość wyboru wcale ci niemiła?
                    Jakąż w tobie obawę lub jaki wstręt rodzi?
                 KURIACY
                    Powiedz, że przyjaźń, miłość i krew nie przeszkodzi,
                    Żeby trzech dla narodu swego Kuryjacych
                    Nie miało na trzech mężnie uderzyć Horacych.
                 FLAWIAN
                    Na nich? Wielem usłyszał w wyrazach niewielu!
                 KURIACY
                    Powiedz to, nas tymczasem zostaw, przyjacielu.
                 SCENA TRZECIA
                 Kuriacy, Horacy
                 KURIACY
                    Niech teraz gromy spadną, niech zajadłość wściekła
                    Wzruszy przeciw nam ziemię i nieba, i piekła.
                    Niech się złączą, niech straszne przygotują ciosy
                    Razem ludzie i bogi, i piekła, i losy!
                    Ja w stanie tym nieszczęścia i smutku bez granic
                    Ludzie, losy i piekła, i bogi mam za nic.
                    Cokolwiek okropnego i srogiego mają,
                    Mniej znaczy niż ten honor, który nam dziś dają.
                 HORACY
                    Los, co się do naszego przywiązał dziś rodu,
                    Wielki stawia nam widok sławnego zawodu.
                    Niebo w nas nadzwyczajne umysły ocenia
                    I nadzwyczajne mężnym niesie przeznaczenia,
                    Walczyć z nieprzyjacielem za całość ojczyzny
                    I szlachetne odbierać z rąk nieznanych blizny,
                    Na to się prosta cnota łatwo usposobi,
                    Już to tysiąc zrobiło, tysiąc jeszcze zrobi.
                                                                         15






                    Śmierć dla miłego kraju ma tyle słodyczy,
                    Ze tłum ludzi tak pięknie umrzeć sobie życzy.
                    Ale tam się potykać, gdzie z przeciwnej strony
                    Obrońcą jest kochanek siostry, a brat żony;
                    Zerwać te wszystkie związki i plac zbrojno stawić
                    Przeciw krwi, którą chciałbyś własnym życiem zbawić;
                    Wierzaj mi, taka cnota nam samym właściwa,
                    Do blasku jej w niewielu zazdrość się odzywa;
                    Mało ludzi zna dobrze święte jej ustawy,
                    Ażeby śmieli wzdychać do tak wielkiej sławy.
                 KURIACY
                    Prawda, imiona nasze będą wiecznie słynąć:
                    Zawód ten pełen chwały, nie można go minąć.
                    Za wzór nas wezmą wieki i odległe kraje...
                    Ależ ta twoja cnota zbyt dziką się zdaje
                    I mało nawet wielkich serc, które by śmiały
                    Tą drogą nieśmiertelnej dobijać się chwały.
                    Niech kto, jaką chce, świetność w tym postrzega dymie,
                    Lepsze ukrycie niźli tak rozgłośne imię;
                    Co do mnie, sam widziałeś i ja mówię śmiało,
                    Że mię nic w powinności mojej nie wstrzymało.
                    Krew, przyjaźń, miłość, związki strzeżone tak ściśle,
                    Nie mogły zachwiać męstwa w statecznym umyśle.
                    Ponieważ moja Alba w tej świetnej ozdobie
                    Tyle mi czci wyrządza, ile twój Rzym tobie,
                    Jak ty wypełnię wszystko, czego naród czeka!
                    Żołnierz jestem... lecz przecie mam serce człowieka.
                    Wiem, że twój honor każe krwią moją się zbroczyć,
                    A mój równie mi każe krew twoją wytoczyć;
                    Mając zaślubić siostrę, z bratem walczyć trzeba,
                    Dla kraju tak mi smutny los zrządziły nieba!...
                    Tak świetnej powinności nie unika cnota.
                    Serce we mnie dziczeje, okropność mną miota.
                    Lituję się nad sobą, zazdroszczę tym skrycie,
                    Którzy szlachetnie w boju zakończyli życie.
                    Lecz nigdy Alby moje nie zawiedzie ramię.
                    Wzrusza mię dziki honor, ale mnie nie łamie.
                    Czuję to, co mi dają, czuję, co postradam...
                    A jeśli Rzym chce więcej, dzięki niebu składam,
                    Że mi się Rzymianinem urodzić nie dało,
                    By przecież coś ludzkiego w mej duszy zostało.
                 HORACY
                    Jeśliś nie Rzymianinem, zasłuż nim być godnie,
                    I jeżeliś mi równy, okaż to dowodnie.
                    Gruntowna cnota, z której Horacy się chlubi,
                    Towarzystwa słabości z rycerstwem nie lubi;
                    Źle ten sobie otwiera do honoru drogę,
                    Kto niemęską na pierwszym wstępie cofa nogę.
                                                                         16






                    Widzę, jak się nieszczęście całą siłą sroży,
                    Widzę całą moc jego... lecz mnie nic nie trwoży;
                    Przeciw komu mnie wzywa kraj, o to nie pytam,
                    Lecz się ślepo tej chwały i z radością chwytam.
                    On wszystkich obcych względów godzien jest wyzucia,
                    Jego rozkaz powinien wszystkie stłumić czucia;
                    Kto chcąc służyć krajowi na bok rzuca okiem,
                    Podłym do powinności przystępuje krokiem.
                    Święta wola ojczyzny wszystkie związki zrywa:
                    Tak, na nic nie ma względu, kiedy mię Rzym wzywa.
                    Czuję zupełną radość; z tą pociechą zatem,
                    Z którąm zaślubiał siostrę, będę walczył z bratem,
                    I żeby skrócić próżne uwagi i żale,
                    Gdyś od Alby wybrany, nie znam cię już wcale.
                 KURIACY
                    A ja ciebie znam jeszcze, i to mnie przenika...
                    Lecz mi nie znana była ta cnota tak dzika:
                    Chce się ona o wyższość z nieszczęściem mocować;
                    Pozwól, niech się jej dziwię, nie każ naśladować.
                 HORACY
                    Nie, nie umiem znać cnoty, co się sławy wzbrania,
                    A ponieważ ci milsze łzy i narzekania,
                    Niechaj się tą rozkoszą twój umysł nacieszy.
                    Oto w sam czas w te miejsca siostra moja śpieszy,
                    Ja zaś pójdę do twojej; niech trwogę pokona,
                    Niech wie, czym być powinna Horacego żona,
                    Niechaj cię kocha, nawet gdy z ręki twej zginę,
                    Niech rzymskie serce wspiera w nieszczęściu Sabinę.
                 SCENA CZWARTA
                 Horacy, Kuriacy, Kamilla.
                 HORACY
                    Wiesz, jak twego kochanka cała Alba ceni?
                    Wieszże siostro?
                 KAMILLA
                    Nieszczęście! jak się mój los mieni,
                 HORACY
                    Tak, uzbrój się stałością i bądź siostrą moją.
                    Jeśli wróci do ciebie z tryumfalną zbroją,
                    Niech w nim zabójcy brata twe serce nie wini,
                    Przyjm jak rycerza, który swą powinność czyni,
                    Umie służyć krajowi i w pięknej potrzebie
                                                                         17






                    Dał poznać męstwem swoim, że jest godnym ciebie.
                    Jakby za życia mego, wiecznie się złączycie...
                    Lecz jeśli to żelazo odbierze mu życie,
                    Nie wzdrygaj się na widok zwycięskiego wieńca
                    Ani chciej mi wyrzucać śmierci oblubieńca...
                    Teraz przeklinaj losy i ziemię, i nieba,
                    Lecz po bitwie o zmarłych już myśleć nie trzeba.
                    Zostań tu z nią na chwilę; ale czas upływa,
                    Wnet wrócę, pójdziem razem, gdzie nas honor wzywa.
                 SCENA PIĄTA
                 Kamilla, Kuriacy
                 KAMILLA
                    Pójdzieszże, Kuryjacy?... i ta smutna chwała
                    Miłość i szczęście nasze w tobie pokonała?
                 KURIACY
                    Ach, widzę, że w tym stanie nic mię nie ochroni:
                    Trzeba umrzeć lub z żalu, lub z braterskiej dłoni.
                    Idę na miejsce sławy jak na srogą mękę,
                    Klnę wybór, który moje tak ocenia rękę,
                    Złorzeczę męstwu, które tyle w Albie znaczy,
                    I z miłości do zbrodni przechodzę w rozpaczy.
                    Umysł mój śmiałe skargi zanosi do nieba,
                    Żałuję ciebie, siebie... Ale iść potrzeba...
                 KAMILLA
                    Nie... znam ja cię, okrutny! Chcesz, aby cię błagać
                    I władzę kraju władzą miłości przemagać.
                    Ach, dosyć już masz chwały, każdy ci ją przyzna,
                    Nie dośćże twego męstwa doznała ojczyzna?
                    Któż na większe od ciebie dzieła się ośmielał?
                    Nie dośćżeś krwi rzymskiej i w tej wojnie przelał?
                    Imię twoje nie wzrośnie: laurami okryty,
                    Zostaw komu innemu te smutne zaszczyty.
                 KURIACY
                    Ja ścierpię, żeby cudze zasługi odniosły
                    Te nieśmiertelne laury, które dla mnie wzrosły?
                    Lub żeby mi kraj cały wyrzucał niemęstwo,
                    Że gdybym ja był walczył, on by miał zwycięstwo?
                    I miłość tak zatłumi bohatyrską cnotę,
                    Bym tyle dzieł przez taką zakończył sromotę?
                    Albo! Twego wyboru nie zdradzę nikczemnie,
                    Zwyciężyć, zginąć możesz, lecz zawsze przeze mnie.
                                                                         18






                    Losów twoich przez moją nie zawiodę winę,
                    Lub żyć będę bez zmazy, lub chwalebnie zginę.
                 KAMILLA
                    Nie wzdryga się twe męstwo, kiedy miłość zdradza?
                 KURIACY
                    Pierwsza nade mną kraju niźli twoja władza.
                 KAMILLA
                    Więc twój oręż dla kraju krwią brata się zmaże,
                    A siostrze męża wydrze?
                 KURIACY
                                                  Tak srogi los każe,
                    Zrywa związki: tak chcecie i Albo, i Rzymie,
                    Że zniknąć musi słodkie siostry, brata imię.
                 KAMILLA
                    Przyjdziesz więc, okrutniku, z zwycięskim orężem
                    I zechcesz moim zostać, bratobójco, mężem?!
                 KURIACY
                    Ach, zapomnijmy o tym w tej losów kolei,
                    Mogę cię tylko kochać bez żadnej nadziei...
                    Cóż to, płaczesz, Kamillo?
                 KAMILLA
                                                    Mamże łzy ocierać,
                    Kiedy mi każe srogi kochanek umierać?
                    Wtenczas kiedy mi wiarę miał przysiąc wzajemną,
                    Zdradza ją i grób razem otwiera przede mną?
                    Zawzięty na mą zgubę, mówi, że mi sprzyja,
                    Kocha mię, dzikie serce, kiedy mię zabija!
                 KURIACJUSZ
                    O, jakże płacz kochanki głęboko przenika!
                    Najmocniejszego dotąd nie znałem języka.
                    Jak ten widok rozrzewnia, jak siły odbiera!
                    Niechętnie się mój umysł stałością opiera.
                    Nie łam cnoty rycerskiej przez zbyteczne żale
                    I nad łzami, Kamillo, daj zwycięstwo chwale.
                    Mamże podle ustąpić przed nieprzyjacielem
                    I więcej być kochankiem niż obywatelem?
                    Pokonaniem przyjaźni dusza osłabiona,
                    Jakże razem i miłość, i litość pokona?
                    Nie kochaj mię, Kamillo, przestań te łzy ronić,
                    Lub jeśli mam twym gniewem sławy mojej bronić,
                    Zemścij się nad niewdzięcznym, prześladuj zmiennika...
                    Cóż to? I ta obraza mało cię dotyka?...
                                                                         19






                    Moje spojrzenia groźne, twoje tym łaskawsze?
                    Trzebaż więcej?... przysięgi zrzekam się na zawsze.
                    Surowa cnoto, której stałem się ofiarą,
                    Trzebaż cię aż zbrodniczą okupić niewiarą?!
                 KAMILLA
                    O, na tej przestań zbrodni! Przysięgam na bogi,
                    Nie wzbudzisz nienawiści, lecz mi będziesz drogi.
                    Tak jest, miły mi będziesz, choć zmienny, niestały,
                    Ale nie szukaj, przebóg, w bratobójstwie chwały!
                    Czemum Rzymianka? czemuś ty nie Rzymianinem?
                    Ja bym cię sama świetnym wieńczyła wawrzynem;
                    Nie łzy byś moje widział, nie żale, nie wstręty,
                    Lecz podobne, jak brat mój, do chwały zachęty.
                    Niestety, zaślepiona w opłakanej dobie,
                    Jemu życząc, życzyłam nędzna przeciw tobie.
                    Już powraca... nieszczęście, jeśli płaczem żony
                    Tyle co ten moimi jękami wzruszony...
                 SCENA SZÓSTA
                 Kuriacy, Kamilla, Horacy, Sabina
                 KURIACY
                    Sabina z nim? O chwilo! Sprawiedliwe nieba!
                    Do łez kochanki jeszczeż łez siostry potrzeba?
                    Odniósłszy pewnie tryumf z tak wielkiego męstwa,
                    Czy i nade mną szuka równego zwycięstwa?
                 SABINA
                    Nie, bracie, zbyt niewczesna niech trwoga ustanie,
                    Przyjmij ostatnie czułej siostry pożegnanie.
                    Krew twoja tak szlachetna, że jej nic nie skazi,
                    Nic stałości waszego męstwa nie obrazi;
                    I kogo z was to świetne nieszczęście zwycięża,
                    Nie chcę go znać za brata, nie chcę znać za męża.
                    Przecież obadwa jednej prośby posłuchacie:
                    Godna jest ciebie, mężu, godna ciebie, bracie.
                    Niech nie będzie bezbożnym ten bój znakomity,
                    Ja wam chcę nieskażone upewnić zaszczyty:
                    Niech sławy waszej żadna sromota nie plami,
                    Wreszcie, bądźcie prawymi nieprzyjaciołami;
                    Wszak całe dzisiaj wasze braterstwo w Sabinie,
                    Przestaniecie być braćmi, kiedy ona zginie.
                    Potargajcież ten węzeł, ta krew wszystko zmaże,
                    A kiedy się wam honor nienawidzieć każe,
                    Prawo do nienawiści śmierć moja wam nada.
                    Rzym tak chce, Alba każe; nie słuchać ich, zdrada.
                                                                         20






                    Zamorduj mię z was jeden, a pomstę weź drugi;
                    Potem walczcie bez zbrodni dla kraju posługi.
                    Tak będzie sprawiedliwość z którejkolwiek strony,
                    Bo lub dla zemsty siostry, lub dla zemsty żony.
                    Lecz wy byście się takiej dopuścili zmazy?
                    Wy byście mieli z innej bój staczać obrazy?
                    To waszą miłość kraju, to wasz honor zaćmi...
                    Żeby mu dobrze służyć, trzeba wam być braćmi!
                    Potrzeba dlań krwią zimną miecz utopić w bracie.
                    Nie zwłaczajcie więc, czyńcie, co uczynić macie:
                    Mnie tu wprzód zamordujcie, a po moim zgonie
                    Gińcie obadwa z chwałą w ojczyzny obronie...
                    Nieprzyjaciele sławnym walczący żelazem,
                    Ten Alby, tamten Rzymu, a ja obu razem.
                    Cóż więc, chcecie, ażebym zwycięzcę widziała?
                    O, jakże świetna będzie z bratobójstwa chwała!
                    Czyliż brata lub męża zniosą moje oczy?
                    Ujrzę te laury, które krew najdroższa zbroczy?
                    Będęż mogła rozerwać duszę udręczoną?
                    Czy twoją mam być siostrą, czyli twoją żoną?
                    Umrę wprzód... ale cóż to? żadnego nie wzruszę?
                    Okrutni! Milczą... dobrze, sama was przymuszę:
                    Bo skoro tylko krwawe zaczniecie spotkanie,
                    Siostra wasza śród mieczów podniesionych stanie.
                    Wtenczas gdy was szalone uniosą zapędy,
                    Musicie, okrutnicy, przebijać się tędy.
                 HORACY
                    Ach, żono!
                 KURIACY
                    Siostro moja...
                 KAMILLA
                 Wzruszają się przecie.
                 SABINA
                    Cóż więc, skąd to zdumienie? Wzdychacie, bledniecie;
                    Jaki strach was ogarnął? Ciż to są rycerze,
                    Których i Rzym, i Alba za obrońców bierze?
                 HORACJUSZ
                    Jaki mój stan! Jak trudne utrzymanie męstwa!
                    Jeżeliś żoną moją, ustąp mi zwycięstwa.
                    Odejdź, niechaj wygrana nie będzie wątpliwa,
                    A sama walka o nią wstydem mię okrywa.
                    Pozwól, niechaj dni moich nie kończę z ohydą.
                 SABINA
                    Nie lękaj się, nie lękaj, na pomoc ci idą.
                                                                         21






                 SCENA SIÓDMA
                 Stary Horacjus z, Horacy, Kuriacy, Sabina, Kamilla
                 STARY HORACJUSZ
                    Cóż to, dzieci, miłości was bawią podniety
                    I czas wam zabierają tak drogi kobiety?
                    Tu do walki iść trzeba, a was łzy trzymają;
                    Ustąpcie, niechaj one same narzekają.
                    Ich płacz nadto jest czułym, nadto niebezpiecznym,
                    Mógłby słabości mężom udzielić walecznym,
                    Ucieczką tylko można uniknąć tych grotów.
                 SABINA
                    Nie bój się, godni ciebie; każdy walczyć gotów,
                    Nic ich wstrzymać nie zdoła: stali w przedsięwzięciu;
                    Uczynią, czego żądasz po synu i zięciu.
                    A jeśli słabość nasza zachwiała ich cnotę,
                    Ciebie tu zostawimy, zagrzej w nich ochotę.
                    Pójdźmy stąd, siostro, jęki nasze niedołężne,
                    Czymże są łzy niewieście na serca tak mężne?
                    Walczcie, srodzy, nam jedna nadzieja w rozpaczy:
                    Rzym dzisiaj waszą bitwę i nasz zgon zobaczy.
                 Odchodzą.
                 SCENA ÓSMA
                 Stary Horacjus z, młody Horacjusz i Kuriacjusz
                 MŁODY HORACJUSZ
                    Wstrzymaj, ojcze, kobiety i miej je pod strażą,
                    Niech się w pole za nami wychodzić nie ważą.
                    Ich miłość, ich łzy, rozpacz i żałosne krzyki
                    Mogłyby wpośród bitwy wstrzymać wojowniki;
                    Znając je, mówiono by pomiędzy wojskami,
                    Żeśmy takie podejście ułożyli sami.
                    Zaszczyt wyboru w drogiej przyszedłby nam cenie,
                    Gdyby go splamić miało takie podejrzenie.
                 STARY HORACJUSZ
                    Będę o tym pamiętał, lecz idźcie do braci,
                    Każdy niech dług powinny swej ojczyźnie płaci.
                 KURIACJUSZ
                    A ja, jak cię pożegnam przed srogim rozstaniem?
                                                                         22






                 STARY HORACY
                    Ach, nie rozrzewniaj serca smutnym pożegnaniem,
                    Chcę ci odwagi dodać, na słowach mi zbywa;
                    Nie wiem, czego się trzymać, myśl moja wątpliwa...
                    Sam łez wstrzymać nie mogę, ale czas zbyt drogi..
                    Pełni j swoją powinność, resztę zdaj na bogi.
                                                                         23






                 AKT TRZECI
                 SCENA PIERWSZA
                 SABINA          sama
                    Przebóg, czegóż mam życzyć? Umysł się rozdziela,
                    Czy brata mieć, czy męża za nieprzyjaciela.
                    Tu natura, tu miłość wiedzie na przemiany;
                    Święte węzły! Tak, równie każdy z nich kochany...
                    Lecz idźmy za wysokim ich cnoty obrazem,
                    Bądźmy jednego żoną, drugich siostrą razem.
                    Mamże krzywdzić wyroki? Nie jest to ich winą,
                    Patrzmy nie z czyjej ręki, ale za co giną.
                    Tychże to łez są godne rycerskie zaszczyty?
                    Widząc honor, zapomnę, czyją krwią nabyty.
                    Ujrzę bitwę bez trwogi, a po zaszłej klęsce
                    Poległych bez rozpaczy, bez wstrętu zwycięzcę.
                    Słodki, lecz ciężki błędzie! lube omamienie!
                    Próżna przewago duszy! czcze światła promienie!
                    Jakąż chwałę zapewnia zwycięzcom wygrana?
                    Nie tryumf mnie obchodzi, ale krew przelana.
                    Czuję okropność losu, zewsząd równa strata;
                    Nieszczęsna, płakać muszę lub męża, lub brata.
                    Gdy myślę o ich zgonie, o daremna praco!
                    Widzę, z czyich rąk giną, zapominam za co.
                    Tenże pokój żądany, tenże pokój drogi?
                    Wysłuchałyście modłów, zbyt łaskawe bogi!
                    Jakież pioruny w gniewie, jakie ślecie kary,
                    Jeśli tak straszne wasze dobrodziejstwa, dary?
                 SCENA DRUGA
                 Sabina, Julia
                 SABINA
                    Julio, czy już po wszystkim? czy straszny cios minął?
                    Jaką mi śmierć donosisz? czy mąż, czy brat zginął?
                    Czy kiedy się bezbożną bronią z sobą zbiegli,
                    Wszyscy rycerze smutną ofiarą polegli?
                    Ach, by mnie nie przerazić zwycięskim żelazem,
                    Wolę, żebym płakała nad wszystkimi razem.
                                                                         24






                 JULIA
                    Cóż to, nie wiesz, Sabino, o wielkiej odmianie?
                 SABINA
                    Ja mam wiedzieć, Julio, w nieszczęśliwym stanie?
                    Ledwo wyszli zwycięzcy, śmiercią grożąc sobie,
                    W tych nas murach z Kamillą zatrzymano obie;
                    Przebóg, nadto ostrożni, łez naszych się boją.
                    Inaczej poszłybyśmy, gdzie dwa wojska stoją,
                    Rozpaczą i zaklęciem najczulszej przyjaźni
                    Wzruszyć litość w obozach, wstrzymać ich od kaźni.
                 JULIA
                    Ach, nie potrzeba było takiego widoku!
                    Ujrzano ich i w krwawym zatrzymano kroku.
                    Biegli do bitwy pełni zapału i grozy,
                    Lecz widok ten obydwa poruszył obozy;
                    Oburzyło się wojsko, że tak bliscy męże
                    Naprzeciw krwi braterskiej podnoszą oręże.
                    Tego litość przenika, tym okropność miota,
                    Tego zadziwia mężów niezrównana cnota,
                    Ten świetną miłość kraju pod nieba wynosi,
                    Ów ją nieludzką, dziką, świętokradzką głosi.
                    Przecież w tak różnych zdaniach jedne słychać głosy:
                    Wszyscy winią dowódzców i wyborów losy.
                    Każdy na tak nieludzkie spotkanie się wzdrygnął,
                    Krzyk powstał, tłum się zbliżył i bitwę rozstrzygnął.
                 SABINA
                    Wysłuchałyście przecie, sprawiedliwe bogi!
                 JULIA
                    Lecz niestety, Sabino, nie tu koniec trwogi.
                    Na próżno od tej bitwy wojsko ich oddala:
                    Jedna chęć walki naszych rycerzy zapala,
                    Chwała tego wyboru tak jest dla nich drogą,
                    Tak się nią dumne serca nacieszyć nie mogą,
                    Że gdy ich płaczą, oni za szczęście tę sprawę,
                    A litość za ohydę mają i niesławę.
                    Rozruch obu wojsk świetne imiona ich plami
                    I prędzej na dwa wojska odważą się sami,
                    Prędzej każdy z przeciwnej ręki mu polegnie,
                    Niźli tej chwały, tego wyboru odbiegnie.
                 SABINA
                    I to ich nie wstrzymało? O zapamiętali!
                                                                         25






                 JULIA
                    Tu się z obu stron wojsko do buntu zapali;
                    Słychać głos jeden pośród pomieszanych szyków,
                    Wszyscy chcą bitwy albo nowych wojowników.
                    Za nic obecność wodzów, za nic ich powaga,
                    Nikt nie słucha, bunt rośnie i wrzawa się wzmaga.
                    Sam król, zdumiony, oba wstrzymuje narody,
                    Kiedy  zawoła  nowe dzielą nas niezgody,,
                    Wróćmy się do wyroków, zdajmy na niebiany,
                    Czy ten wybór przyjmują, czyli chcą odmiany.
                    A gdy nam przy ofiarach swój wyrok okażą,
                    Którzyż wtenczas bezbożni opierać się ważą?...
                    Na te słowa zajadłość ustaje gorąca,
                    Ten głos surowy mężom bron z ręku wytrąca,
                    I ślepa żądza chwały, i ów zapał srogi
                    Uspokaja się przecie i szanuje bogi.
                    Co nastąpi, objawią ofiary, modlitwy.
                 SABINA
                    Nie, bogowie nie zechcą tak zbrodniczej bitwy!
                    Wiele sobie z tej nagłej obiecuję zwłoki
                    I już łaskawsze nieba przeglądam wyroki.
                 SCENA TRZECIA
                 Sabina, Julia, Kamilla
                    SABINA
                    Siostro, szczęśliwa zmiana, nie bądź więcej trwożna.
                 KAMILLA
                    Ach, znam ją, ale nie wiem, czy tak ją zwać można;
                    Razem z ojcem słuchałam tej całej powieści.
                    I cóż mnie w niej pocieszy? co ulży boleści?
                    W samej zwłoce nieszczęścia nasrożą się ciosy,
                    Dłużej się dręczyć trzeba niepewnymi losy;
                    I tego nam jedynie wolno się spodziewać,
                    Że w późnej klęsce później będziem łzy wylewać.
                 SABINA
                    Lecz jawna niechęć bogów, wojska zamięszanie...
                 KAMILLA
                    Mówmy raczej, daremne ich woli badanie;
                    Wszakże w wyroku Tulla jawna niebios władza:
                    Nie zawsze się głos ludu z głosem bogów zgadza;
                    Nie tak nisko bogowie zstępują do ziemi,
                    Bliżej obcują z królmi, zastępcami swemi.
                                                                         26






                    Ci niepodległą, świętą władzą obdarzeni,
                    Łatwiej z tronów sięgają niebieskich promieni.
                 JULIA
                    Więc sama niepotrzebne przeglądasz zawady,
                    Gdzie indziej, nie w wyrokach szukając ich rady.
                    Za co się ostatecznej poddajesz rozpaczy,
                    Nicże wczorajszy wyrok u ciebie nie znaczy?
                 KAMILLA
                    Wyrocznia zawsze ciemna, ukrywać się umie,
                    Kto mniema, że ją pojął, ten najmniej rozumie,
                    I zamiast polegania na wyroczni zdradnej,
                    Widząc wszystkie nadzieje, nie ufajmy żadnej.
                 SABINA
                    Wierzmy raczej, że niebo łaski nam użyczy,
                    Kosztujmy sprawiedliwej nadziei słodyczy.
                    Gdy bogi okazują w części zlitowanie,
                    Kto ich darów nie widzi, nie zasłużył na nie!
                    Często swą winą człowiek ich względy utraca
                    I gdy już bliskie były, niewiarą je zwraca.
                 KAMILLA
                    Niebo bez nas wypadki urządza na ziemi
                    I nie mierzy swej woli rządami ludzkiemi.
                 JULIA
                    Po tym smutku szczęśliwsze spełnią się nadzieje;
                    Bądźcie zdrowi, obaczę, co się w wojsku dzieje,
                    Uspokójcie się, wkrótce z powrotem pospieszę,
                    I miłą serca wasze nowiną pocieszę;
                    Dzień ten ukończy wszystko: w pokoju i szczęściu
                    Poświęcim go z radością miłości, zamęściu.
                 SABINA
                    Ach, jeszcze mam nadzieję!
                 KAMILLA
                    A ja żadnej wcale.
                 JULIA
                    Kamillo, ufaj niebu i ukój twe żale.
                 Odchodzi.
                                                                         27






                 SCENA CZWARTA
                 Sabina, Kamilla
                 SABINA
                    Czyżby na moim miejscu twój umysł wystarczył,
                    Gdyby cię los takimi klęskami obarczył?
                    Gdyby ci takie straty, jakie mnie w tym stanie,
                    Taką nędzę wróżyło krwawe ich spotkanie?
                 KAMILLA
                    Nie, nie tak sądź o mojej i twojej niedoli:
                    Więcej własne nieszczęście niż cudze nas boli.
                    Patrz raczej, w jaką przepaść losy mnie prowadzą,
                    Patrz, a cierpienia twoje małymi się zdadzą.
                    Sama śmierć Horacego trwoży cię rozpaczą,
                    Dla żony mąż jest wszystkim, bracia mało znaczą;
                    Z innym nas domem łączą małżeńskie ogniwa
                    I z miejscem urodzenia węzeł się rozrywa!
                    Tak, ty przynajmniej, siostro, możesz czego życzyć,
                    Masz cel, możesz go pragnąć i żal ograniczyć,
                    Ja w okropności losu na bezdrożu stoję,
                    Niczego życzyć nie śmiem, wszystkiego się boję.
                 SABINA
                    Najpierwszych uczuć serca nigdy się nie traci.
                    By kochać męża, trzebaż nienawidzieć braci?
                    Świętych praw przyrodzenia żadna moc nie ściera,
                    Z dwóch takich ofiar żona żadnej nie obiera.
                    Tym jesteśmy krwi węzłem, czym węzłem zamęścia.
                    W najwyższym kresie wszystkich są równe nieszczęścia,
                    Ale ten, dla którego serce twoje pała,
                    Tym jest zawsze dla ciebie, czymeś sama chciała.
                    Częstokroć urojenie, zawiść popędliwa
                    Gasi miłość i słodkie obowiązki zrywa;
                    Co może przyrodzenie, niech rozum dokaże,
                    Niech względu na krew żaden wzgląd obcy nie maże.
                    Zawsze zbrodnię popełnia, kto równo ocenia
                    Dowolne związki serca z prawem przyrodzenia.
                    Sama więc na bezdrożu okropności stoję,
                    Niczego życzyć nie śmiem, wszystkiego się boję;
                    Powinna byś więc, siostro, trwogę ograniczyć,
                    Prawo ci krwi wskazuje, której stronie życzyć.
                 KAMILLA
                    Ach, poznaję twój umysł miłością nie tknięty,
                    Nie znasz więc, siostro, nie znasz tej słodkiej ponęty,
                    Tych uczuć przywiązania, co nigdy nie gasną,
                    Których wola wszechwładna, bo jest naszą własną.
                    Czyż się ten luby ogień w twym sercu nie mieści?
                                                                         28






                 SCENA PIĄTA
                 Sabina, Kamilla, stary Horacy
                 STARY HORACY
                    Córki moje, niemiłe przynoszę wam wieści;
                    Wiedzcie, już tajemnica w takim razie próżna,
                    Długo tego przed wami ukrywać nie można:
                    Bracia wasi już walczą, tak nieba zrządziły.
                 SABINA
                    Ach, ten cios niespodziany jest nad moje siły,
                    Rozumiałam, że bóstwo tę klęskę odwróci!
                    Jakże wiele srogości, jak mało dobroci!
                    Nie ciesz nas, ojcze, wpośród okropnego losu,
                    Ni litości słuchamy, ni rozumu głosu.
                    Znajdziemy sposób wstrzymać tyle razem grotów,
                    Może gardzić nieszczęściem, kto umrzeć jest gotów,
                    Niech się twojego serca nie zniża odwaga,
                    Żadna z nas w tej rozpaczy twych łez nie wymaga.
                    Nie naśladuj nas, owszem, walcz mężnie z losami,
                    Patrz, jak płakać będziemy, a sam nie płacz z nami.
                    Jednej nam tylko łaski nie zechcesz zabronić:
                    Zostaw męstwo dla siebie, nam pozwól łzy ronić.
                 STARY HORACJUSZ
                    Nie ganię ja łez waszych, widzę słuszną trwogę,
                    Sam wiele czynię, kiedy łzy zatrzymać mogę.
                    Może bym jak wy srogość przeklinał wyroku,
                    Gdybym tę bitwę w jednym z wami brał widoku.
                    Czyż wybór nienawidzieć braci twoich każe?
                    Wszystkich trzech nikt z pamięci mojej nie wymaże,
                    Ale nareszcie inne przyjaźni są związki,
                    Inne wcale miłości i krwi obowiązki;
                    Nie mam więc tyle żalu, jak wiele wy macie,
                    Ty, Kamillo, w kochanku, ty, Sabino, w bracie.
                    Słusznie mogę ich w liczbie nieprzyjaciół liczyć
                    I bez żalu zwycięstwa synom moim życzyć,
                    Godni są, dzięki bogom, ojczyzny swej godni!
                    Nie splamili swej chwały, nie byli wyrodni...
                    Zaszczyt ich we dwójnasób pomnożeń w tej chwili,
                    Gdy obudwu obozów litością wzgardzili.
                    Gdyby o nie żebrali z wstydem i sromotą,
                    Gdyby się nie oparli honorem i cnotą,
                    Sam bym, sam zemstę moją przed światem okazał
                    I byłbym hańbę ojca we krwi synów zmazał;
                    Lecz kiedy chciał nowego wyboru lud cały,
                    Prawda, moje się chęci z waszymi zgadzały.
                                                                         29






                    Gdyby mnie wysłuchały łaskawe niebiosy,
                    Musiałaby dziś Alba drugie ciągnąć losy,
                    Tak byśmy mogli tryumf oglądać Horacych,
                    Nie widząc ich zbroczonych we krwi Kuryjacych.
                    Tak by od sprawiedliwszej utarczki stoczenia
                    Zależała dziś wielkość rzymskiego imienia,
                    Lecz inaczej zrządziła mądra niebios władza,
                    Z wiecznymi wyrokami mój umysł się zgadza;
                    Stateczność moją tarczą, w męstwie nie upadam
                    I szczęście moje w szczęściu ojczyzny zakładam.
                    Podobnie i wy troski zwyciężajcie w sobie,
                    Pomnijcie zawsze, żeście Rzymiankami obie,
                    Ty nią jesteś dotychczas, a tyś nią została:
                    W tym tak godnym imieniu wasz skarb, wasza chwała.
                    Przyjdzie taki czas, przyjdzie, kiedy rzymskie plemię
                    Świat zgromi i obszerne zahołduje ziemie,
                    Tu podbitego świata prawodawcy siędą,
                    A króle o to imię dobijać się będą.
                    To bogi obiecują nam przez Eneasza!...
                 SCENA SZÓSTA
                 Stary Horacjus z, Sabina, Kamilla, Julia
                 STARY HORACJUSZ
                    Cóż nam niesiesz, Julio? Wygrana li nasza?
                 JULIA
                    Smutny raczej los bitwy, okropne nowiny,
                    Rzym Albie jest poddany, zwalczone twe syny,
                    Ze trzech dwaj trupem padli, sam jej mąż zostaje.
                 STARY HORACJUSZ
                    O smutny koniec bitwy!... serce mi się kraje,
                    Rzym więc ma służyć Albie!... i żeby nie służył,
                    Mój syn do ostatniego tchu siły nie użył?
                    Julio, to być nie może, to zmyślenie czyje,
                    Nie, Rzym nie jest poddany lub mój syn nie żyje!
                    Zna on lepiej powinność, nie byłby krwią moją.
                 JULIA
                    Widzieli ze mną wszyscy, co na murach stoją.
                    Przy braciach walczył mężnie, lecz w smutnej kolei,
                    Gdy sam jeden pozostał, tak sam, bez nadziei,
                    Gdy trzech mężów odeprzeć na próżno się sili,
                    Ucieczka...
                                                                         30






                 STARY HORACJUSZ
                    I żołnierze zdrajcy nie dobili?
                    Zdradzone wojsko w szykach schronienie mu dało?
                 JULIA
                    Po tej porażce nie wiem, co się dalej stało.
                 KAMILLA
                    Bracia moi.
                 STARY HORACJUSZ
                    Nie wszyscy godni tej żałości,
                    Dwaj w wiecznej żyją chwale, ojciec im zazdrości;
                    Groby ich najpiękniejsze niech ozdobią kwiaty...
                    Chwała tak pięknej śmierci nagrodą ich straty.
                    Niezłamanego męstwa tę zapłatę mieli,
                    Że póki żyli, póty Rzym wolny widzieli;
                    Własnego mieli króla, nie znali poddaństwa,
                    Nie doczekali jarzma sąsiedzkiego państwa!
                    Płaczcie nad trzecim, płaczcie niezatartej plamy
                    Którą po zdradzie jego wszyscy nosić mamy!
                    Płaczcie całego rodu mego pohańbienia,
                    Płaczcie wiecznej sromoty Horacych imienia!
                 JULIA
                    Cóż miał przeciw trzem czynić?
                 STARY HORACY
                    Umrzeć!... lub w rozpaczy
                    Dać poznać przeciwnikom, co rzymska broń znaczy.
                    Gdyby był jedną chwilą utarczkę przedłużył,
                    Przynajmniej by Rzym Albie nieco później służył!
                    Niechajby był zostawił przy czci mój wiek stary,
                    Niechby umarł! Wszak ojciec godzien tej ofiary!
                    Obywatel ojczyźnie krwią powinność płaci,
                    Ile jej kto oszczędza, tyle sławy traci;
                    Każda chwila, od czasu sromotnego czynu,
                    Głębiej piętnuje hańbę na ojcu i synu...
                    Razem ze krwią zbrodniarza wieczny wstyd zagładzę,
                    Wszakże nad niecnym synem mam ojcowską władzę...
                    Wykonam na nim zemstę, sprawiedliwą, krwawą,
                    Pozna świat, jak się brzydzę tak niegodną sprawą.
                 SABINA
                    Nie tak się unoś, ojcze, w szlachetnym zapale,
                    Żadnegoż nam już szczęścia nie zostawisz wcale?
                 STARY HORACJUSZ
                    Dla ciebie tylko samej to szczęście zostało,
                    Ten cios okrutny ciebie obchodzi zbyt mało.
                                                                         31






                    Jeszcze nie cierpisz, serce twoje nic nie traci,
                    Zachowały ci nieba i męża, i braci;
                    My poddani! Twój naród jarzmo na nas wkłada,
                    Bracia twoi zwycięzcy, Rzym zdradą upada.
                    Widzisz świetnie wstającą chwałę twego domu,
                    Mało cię wstyd obchodzi naszego pogromu...
                    Ale wkrótce ten zdrajca, twój mąż ulubiony,
                    Jak był naszym, tak będzie nieszczęściem swej żony.
                    Próżne za nim twe modły i łzy niedołężne...
                    Wzywam was na świadectwo, was, bogi potężne!
                    Słońce nie zajdzie, własną ręką go zabiję
                    I taką hańbę Rzymu we krwi syna zmyję!
                 Odchodzi.
                 SABINA
                    Idźmy za nim, wstrzymajmy w zbytecznym zapędzie!
                    Nieba, zawszeż nieszczęście tak się srożyć będzie?
                    W każdej nas chwili większe okropności straszą,
                    Zawszeż nam drżeć potrzeba przed własną krwią naszą?
                                                                         32






                 AKT CZWARTY
                 SCENA PIERWSZA
                 Stary Horacjus z, Kamilla
                 STARY HORACJUSZ
                    Nie broń go, niech przed moim obliczem zhańbiony
                    Tak ucieka, jak uciekł przed bracią swej żony.
                    Czystą wziął krew, ojcowska ręka ją wytoczy,
                    Jeżeli mi się będzie śmiał stawić przed oczy.
                    Niechaj myśli Sabina o tej niecnej głowie,
                    Bo, na was ja przysięgam, potężni bogowie!...
                 KAMILLA
                    Ach, ojcze, jaki zapęd? jakie zagniewanie?
                    Ujrzysz, inaczej sami osądzą Rzymianie.
                    Jakieżkolwiek nieszczęście niebo na nich zsyła,
                    Powiedzą, że odwaga liczbie ustąpiła.
                 STARY HORACJUSZ
                    Niech cały Rzym w tym razie przeciwko mnie stawa,
                    Kamillo, jestem ojcem, mam osobne prawa.
                    Mąż odważnego serca liczby się nie boi,
                    Upadnie pod przemocą, lecz placu dostoi.
                    Przestań; z jakąż nowiną Waleryjusz spieszy?
                 SCENA DRUGA
                 Stary Horacjus z, Kamilla, Waleriusz
                 WALERIUSZ
                    Tullus przeze mnie ojca strapionego cieszy
                    I oświadcza...
                 STARY HORACJUSZ
                    Daremnej nie podejmuj pracy...
                    Nie potrzebuje żadnej pociechy Horacy.
                    Dwóch mi synów w rozprawie poległo walecznie:
                    Cieszę się; lepiej umrzeć niż się zhańbić wiecznie.
                    Każdy z nich jak mąż dzielny za swój naród zginął,
                    Dość mi na tym...
                                                                         33






                 WALERIUSZ
                    Lecz trzeci będzie nad nich słynął,
                    On sam zastąpi tamtych i w domu, i w Rzymie.
                 STARY HORACJUSZ
                    O, czemuż w nim Horacych nie zginęło imię!...
                 WALERIUSZ
                    Sam go tylko obwiniasz...
                 STARY HORACY
                    Bo moim był synem.
                    Wyrodny! Mnie znieważył tak sromotnym czynem.
                 WALERIUSZ
                    Co? najpiękniejsze dzieło ty zowiesz sromotą?
                 STARY HORACJUSZ
                    Uciekać z placu bitwy toż u ciebie cnotą?
                 WALERIUSZ
                    Jaki cię błąd uwodzi? jaki gniew zapalił?
                    Obwiniasz syna, który wszystkich nas ocalił.
                    Jego ręka Rzymowi panowanie dała,
                    Jakaż może być ojcu pożądańsza chwała?
                 STARY HORACJUSZ
                    Co, więc Rzym tryumfuje?
                 WALERIUSZ
                    Przez twojego syna.
                    Innych się nagród jego dzieło dopomina...
                    Sam naprzeciw trzem został mąż niepokonany:
                    Tamci wszyscy ranieni, on jeden bez rany.
                    Przeciwko trzem za słaby, sam na sam potężny;
                    Sztuką się broni, równie przezorny jak mężny,
                    Cofa się, żeby łatwiej starł nieprzyjaciela,
                    Tym sposobem trzech braci w utarczce rozdziela.
                    We wszystkich jeden zapał, lecz nie jedne siły
                    I nierówne ich rany w biegu rozłączyły...
                    Tak ścigany, nadziei pomsty nie utraca:
                    W oczach wojsk zadumionych krok rycerski zwraca,
                    Stawa i najpierwszemu zagraża spotkaniem.
                    Był to twój zięć; tak śmiałym zdumiony wyzwaniem,
                    Nie zadrżał wielki umysł, sam pierwszy uderza,
                    Ale krew, którą przelał, osłabia rycerza.
                    Nagle Albanów trwoży zwycięstwa utrata,
                    Wołają na drugiego, żeby bronił brata;
                    Spieszy się, lecz nim jeszcze do miejsca dobieżał,
                    Niźli stanął, brat jego już zabity leżał...
                                                                         34






                 KAMILLA
                    Niestety!...
                 WALERIUSZ
                    Bez tchu prawie do rozprawy staje
                    I powtórne zwycięstwo Horacemu daje.
                    Odważny, lecz bez siły, orężem nie włada,
                    Mściciel brata na trupie jego martwy pada...
                    Tak nagle odmienione dwóch narodów losy
                    Wzmagają tam rozpaczy, tu radości głosy.
                    Tu pozostał mąż z mężem, żelazo z żelazem.
                    Rzymianin tym wprzód groźnym ozwie się wyrazem:
                    Cienie dwóch moich braci krwią pomściłem bratnią;
                    Dwie dałem im ofiary; Rzym niech ma ostatnią,
                    Niechaj Alba nam służy, ty polegniesz trzeci.
                    Ledwie to wyrzekł, z mieczem podniesionym leci.
                    Niedługo się zwycięstwo chwieje na dwie strony,
                    Albanin krwią okryty, zwątlały, raniony,
                    Jak ofiara idąca pod nóż ofiarnika,
                    Czeka zgubnego ciosu z ręki przeciwnika;
                    Odbiera raz śmiertelny zwycięskiego miecza,
                    Pada i panowanie Rzymu zabezpiecza...
                 STARY HORACJUSZ
                    O synu mój! Radości! Wieku twego chwało!
                    Przez ciebie umocnione państwo będzie trwało.
                    Podporo twej ojczyzny! o krwi nieodrodna!
                    Zaszczycie twego domu! cnoto Rzymu godna!
                    Kiedyż cię ujrzę? kiedy?... długo mię błąd zwodził,
                    Obym go w twoich, synu, uściskach nagrodził!
                    Znajdziesz najżywszą miłość na ojcowskim łonie,
                    Skropię łzami radości twe zwycięskie skronie.
                 WALERIUSZ
                    Najczulszej serca twego dogodzisz potrzebie,
                    Za chwilę król zwycięzcę odeśle do ciebie.
                    Za takie szczęście, jakie nieba nam zesłały,
                    Na jutro odłożony obchód okazały;
                    Dziś tylko, wśród radości z tak szczęśliwej bitwy,
                    Słychać pieśni zwycięstwa, w świątyniach modlitwy.
                    Król tam poszedł z twym synem; mnie tu kazał
                                                                         spieszyć,
                    Żeby ci radość przynieść i żal twój pocieszyć;
                    Lecz Tullus na tej jednej łasce nie przestanie
                    I sam zapewne twoje odwiedzi mieszkanie,
                    Sam winne twej zasłudze złoży dziękczynienia,
                    Pokaże, jak wysoko twe cnoty ocenia,
                    Wiele winien Horacym tron, obywatele.
                                                                         35






                 STARY HORACJUSZ
                    Zbyt świetna łaska króla, dziękczynień za wiele,
                    Dostateczną z ust twoich odbieram zapłatę:
                    Za zwycięstwo jednego syna dwóch utratę...
                 WALERIUSZ
                    Nie, król wdzięczny w połowie nagród nie wydziela.
                    Berło jego wydarte z rąk nieprzyjaciela,
                    Własne państwo dźwignione, a podbite cudze;
                    Wie, że żadna nagroda nie zrówna zasłudze...
                    Doniosę mu, com widział, te czucia szlachetne,
                    Ten umysł Rzymianina, te cnoty tak świetne,
                    Te w obronie krajowej najgorliwsze chęci...
                 STARY HORACJUSZ
                    Usługę twoję w czułej zachowam pamięci...
                 SCENA TRZECIA
                 Stary Horacjus z, Kamilla
                 HORACJUSZ
                    Córko, nie czas już płakać, nie przystoją żale,
                    Tam gdzie się wielkie serce podnosi ku chwale:
                    Miłe straty domowe, pożądane blizny,
                    Gdy się przez nie zapewnia zwycięstwo ojczyzny.
                    Rzym panuje nad Albą; dość mamy nagrody:
                    To osłodzić powinno wszystkie nasze szkody.
                    Po tak świetnym zwycięstwie, wierz mi, w całym
                                                                     Rzymie
                    Każdemu będzie chlubne twego męża imię.
                    Teraz oznajmię siostrze twojej tę nowinę,
                    Ten straszny cios zapewne przerazi Sabinę,
                    Słuszniej jej łzy wylewać przystało niż tobie:
                    Trzech braci z ręki męża ujrzy ległych w grobie.
                    Lecz mężne serce łatwo serce uspokoi,
                    I odwaga ją wesprze, i rozum uzbroi;
                    A chociaż przed zwycięskim wzdrygnie się orężem,
                    Przypomni, że bohater jest miłym jej mężem.
                    Tymczasem, córko, zwycięż tę niegodną żałość,
                    Okaż mu, jeśli przyjdzie, większą duszy stałość,
                    Bądź zawsze siostrą jego; wszakże, dzieci moje,
                    Z tejże samej krwi życie wzięliście oboje.
                 Odchodzi.
                                                                         36






                 SCENA CZWARTA
                 KAMILLA            sama
                    Tak, dowiodę, gdy stanie przed moim obliczem,
                    Ze kto prawdziwie kocha, u tego śmierć niczem...
                    Naganiasz moją boleść, występną mianujesz,
                    Tym milsza mi, im więcej goryczy w niej czujesz.
                    Ujrzysz, nieludzki ojcze, jak umysł niewieści
                    Z okrucieństwem wyroków porówna boleści.
                    Niestety!... któryż kiedy los nieubłagany
                    W jednej chwili tak nagłe przybierał odmiany?...
                    Już radości, już smutku cios na mnie wymierzył,
                    Aż nareszcie śmiertelnym pociskiem uderzył.
                    Nie dość na tym, że stratę i łzy za nic ważą,
                    Jeszcze w dniu tak okropnym cieszyć mi się każą...
                    Po tak wielkim nieszczęściu, po tak wielkiej stracie
                    Łzy sromotą, westchnienie zbrodnią nazywacie!
                    Okrutni! Każą szczęście wynosić pod nieba
                    I żeby być wspaniałym, dzikim być potrzeba.
                    Nie znam twoich cnót, ojcze, stanę się wyrodną,
                    Powiedz, szlachetny bracie, żem siostrą niegodną.
                    Gdzie za cnotę uchodzi mieć serce ze skały,
                    Tam moja słabość prawo daje mi do chwały.
                    Jaż to mam tłumić boleść?! Precz obawa próżna,
                    Utraciwszy już wszystko, czegóż się bać można?
                    Na nic już względu nie mam, niczym się nie strwożę,
                    Nie zadrżę, stanę przed nim i żal mój nasrożę,
                    Kląć będę to zwycięstwo, które w Rzymie głoszą,
                    Obrazić go, rozgniewać, będzie mą rozkoszą.
                    Idzie już... Nowa we mnie wstępuje odwaga,
                    Czyńmy, czego stracony kochanek wymaga.
                 SCENA PIĄTA
                 Kamilla, Horacjus z, Prokul niesietrzy                              miecze      poległych    Kuryjacych
                 HORACJUSZ
                    Siostro, bracia pomszczeni, widzisz dzielne ramie,
                    Które przeciwnych losów natarczywość łamie,
                    Przez które Alba wiecznie hołduje Rzymowi,
                    Ten oręż, który losy dwóch krajów stanowi.
                    Obacz te znaki chwały, te męstwa zaszczyty,
                    I hołd zwycięstwu memu oddaj należyty.
                                                                         37






                 KAMILLA
                 Otóż masz łzy, cóż więcej winnam ci, tyranie?
                 HORACJUSZ
                    Co? Łzy? Rzym po zwycięstwie nie chce patrzeć na nie,
                    A bracia, którzy w wiecznym grobie spoczywają,
                    Łez tych nie potrzebują, bo dosyć krwi mają.
                    Siostro, strata pomszczona przestaje być stratą.
                 KAMILLA
                    Kiedyś ich zaspokoił tą krwawą zapłatą,
                    Nie będę łez wylewać na braterskim grobie,
                    Mogą przestać na zemście, którą winni tobie...
                    Lecz kto mi za kochanka ofiarę poświęci
                    Lub kto Kuryjacego wydrze mi z pamięci!
                 HORACJUSZ
                    Co mówisz, nieszczęśliwa?!
                 KAMILLA
                    Kuryjacy drogi!
                 HORACJUSZ
                    Wyrodna! Jaka śmiałość, sprawiedliwe bogi,
                    Nieprzyjaciela Rzymu żałuje Rzymianka!
                    Imię w ustach i w sercu twym pamięć kochanka!
                    Występna miłość całą twą istność zabrała,
                    Język twój zemsty wzywa, a serce nią pała;
                    Zwycięż namiętność, umiej kierować żądzami
                    I braterskiego czoła nie zawstydzaj łzami...
                    Szlachetniejsze uczucie niech miłość pokona,
                    Uważaj tryumf Rzymu, te chwały znamiona,
                    Mów raczej o zaszczycie twojego imienia.
                 KAMILLA
                    Dajże mi, okrutniku, twe serce z kamienia...
                    A jeśli duszy mojej chcesz poznać skrytości,
                    Wróć mi Kuryjacego lub nie broń miłości.
                    Losy moje złożyłam na kochanka łonie,
                    Kochałam go za życia i płaczę po zgonie.
                    Nie, nie szukaj już siostry, kędyś ją zostawił:
                    Widzisz kochankę, którą wieczny ból zakrwawił,
                    Która cię jak piekielna jędza ścigać wszędzie
                    I ślad w ślad śmierć kochanka wyrzucać ci będzie,
                    Tygrysie, co krwią żyjesz i we krwi się mażesz,
                    Co mi płakać zabraniasz i cieszyć się każesz!
                    Chcesz, żebym dzikie serce uwielbiała w tobie
                    I jeszcze raz kochanka zabijała w grobie?
                    Oby takie nieszczęścia na twą głowę padły,
                    Ażebyś mnie zazdrościł, morderco zajadły!
                                                                         38






                    Żebyś mógł, okrutniku, tej samej godziny
                    Sromotną zbrodnią twoje pohańbić wawrzyny.
                 HORACJUSZ
                    O nieba! Jakaż wściekłość! Któż ją widział z ludzi?
                    Czyż ta zniewaga zemsty we mnie nie obudzi?
                    Czy ścierpię tę sromotę, która ród mój plami?
                    Ciesz się raczej z tej śmierci razem z Rzymianami,
                    Przenieś kraj cały nad śmierć jednego człowieka;
                    Tego po tobie ojciec i brat, i Rzym czeka.
                 KAMILLA
                    Rzym... dziś największa serca mojego odrazo,
                    Dla któregoś w kochanku mym skrwawił żelazo!
                    Rzym, który tak kochasz, a ja nienawidzę,
                    Którym, że ciebie wielbi, tym więcej się brzydzę...
                    Niech się na niego wszystkie sprzysięgną sąsiady,
                    Niechaj słabego państwa podkopią zasady;
                    A jeśli małe siły włoskiego narodu,
                    Niech powstaną mieszkańcy Zachodu i Wschodu,
                    Niech się nań wzruszą ludy z obu krańców ziemi,
                    Niech przejdą góry, morza, siłami wszystkiemi!
                    Niech się sam ród bezbożny uzbroi na siebie,
                    Szarpie wnętrzności, w własnych gruzach
                                                                     się zagrzebie!
                    Niech bogowie skargami mymi zapaleni
                    Spuszczą nań grad piorunów i potok płomieni!
                    Obym sama widziała spadające gromy,
                    Twoje laury w popiele, w gruzach jego domy,
                    By śmierć do ostatniego ród Rzymianów starła,
                    Ja to sprawiła... sama z radości umarła!
                 HORACJUSZ dobywa                   miecza, Kamilla ucieka
                    To nadto! Ach, wyrodna... przebóg, coś wyrzekła?!
                    Giń i Kuryjacego idź płakać do piekła.
                 KAMILLA         raniona za        teatrem
                    Ach, zbrodniarzu...
                 HORACJUSZ                   powracając
                                           Niech taką odbiera zapłatę,
                    Kto nieprzyjaciół Rzymu opłakuje stratę...
                                                                         39






                 SCENA SZÓSTA
                 Horacjusz, Prokul
                 PROKUL
                    Ach, panie, coś uczynił?
                 HORACJUSZ
                                                  Dzieło sprawiedliwe;
                    Ukarałem w niej zbrodnię...
                 PROKUL
                                                    Ale ramię mściwe
                    Należało powściągnąć... tyś siostry zabójca.
                 HORACJUSZ
                    Przestań! Niegodna była i brata, i ojca;
                    Wzgląd na ojczyznę wszystkich względów zapomina,
                    Wyrzeka się krwi własnej, kto swój kraj przeklina.
                 SCENA SIÓDMA
                 Horacjusz, Sabina, Prokul
                 SABINA
                    Cóż się tu znakomitej twej zemście opiera?
                    Pójdź, patrz, na ręku ojca Kamilla umiera;
                    Pójdź, napaś oczy twoje tym słodkim obrazem,
                    A jeśli ci nie dosyć, tym samym żelazem
                    Poświęć we mnie ojczyźnie cnotliwych Horacych
                    Tę nieszczęśliwą resztę ze krwi Kuryjacych.
                    Równe są nasze zbrodnie, więcej bólu czuję,
                    Ona kochanka, ja trzech braci opłakuję.
                    Jakże, więc te łzy zemsty twojej nie obudzą?
                    Nie żałujesz krwi własnej, a oszczędzasz cudzą?
                 HORACJUSZ
                    Oddal się... albo zakończ te niewczesne żale.
                    Bądź prawdziwą Rzymianką, podnieś się ku chwale,
                    Jeżeli święta miłość i czyste zapały
                    Jedne nam myśl obojgu, jedno czucie dały;
                    Czemuż nie chcesz do mojej wielkości się zbliżyć?
                    Mamże się ja za tobą aż do łez uniżyć?
                    Kocham cię; wiem, jak ciężkie ponosisz boleści,
                    Lecz uzbrój cnotą męża twój umysł niewieści:
                    Zamień w chwalebne męstwo tę słabość nikczemną
                    I nie plamiąc mej sławy, dziel ją sama ze mną.
                                                                         40






                    Tak-że się brzydzisz, przebóg, moimi zaszczyty,
                    Żebym ci miał być milszy sromotą okryty?
                    Żono, męża miej w pierwszym niźli braci względzie,
                    A przykład mój dla ciebie niechaj prawem będzie.
                 SABINA
                    Niechaj cię doskonalsze naśladują serca...
                    Mąż, któregom kochała, braci mych morderca!
                    Wykonałeś powinność w narodu potrzebie
                    I więcej się uskarżam na los niż na ciebie,
                    Lecz wreszcie rzymskiej cnoty wyrzekać się muszę,
                    Jeśli dla niej potrzeba nieludzką mieć duszę.
                    Publicznie z nieprzyjaciół cieszmy się pogromu,
                    Ale domowe straty opłakujmy w domu.
                    Płacz zwycięskiego czoła obelgą nie zmaże,
                    Naród się nie obrazi tym, co ludzkość każe,
                    O, czemuś nie zostawił twych laurów u bramy!
                    Byłbyś chwałę zwycięstwa zachował bez plamy.
                    Dziś, okrutny, okrywasz dom cały żałobą,
                    Ja płacząc braci muszę płakać i nad tobą.
                    Jak szczęśliwa Kamilla! Zginęła z twej ręki
                    I w jednej chwili srogie zakończyła męki.
                    Miły mężu, znasz całą moc tego imienia,
                    Ukarz słabość twej żony lub zakończ cierpienia.
                    Jeśli cię gniew ominął, usłuchaj litości,
                    Sabina teraz losu Kamilli zazdrości...
                 HORACJUSZ
                    Jaka niesłuszność, bogi, że słabej kobiecie
                    Tyle mocy nad sercem człowieka dajecie!
                    Cóż w tej okropnej walce umysł mój utrzyma,
                    Ach, bądź zdrowa i uchodź przed mymi oczyma!
                 SCENA ÓSMA
                 Horacjusz, Sabina, Stary Horacjusz,
                 Prokul
                 STARY HORACJUSZ
                    Dokąd? O jak nietrwale niebo łask udziela,
                    Widzę zabójcę siostry i Rzymu mściciela!
                    Miałem z chwałą oglądać tryumf mego syna...
                    Nieba! Zbyt doświadczacie cnoty Rzymianina.
                    Już siostra twoja wiecznie zstąpiła do grobu,
                    Płaczę jej, tak, niestety, lecz więcej nas obu;
                    Siebie, że tak nierzymskie serce w niej wydałem,
                    Ciebie, żeś twoje laury splamił tym zakałem.
                                                                         41






                    Lepiej było jej zbrodnią bez kary zostawić
                    Niźli zwycięską rękę bratobójstwem skrwawić.
                 HORACJUSZ
                    Zarządzaj więc krwią moją, masz ojcowską władzę,
                    Nie karząc jej, mniemałem, że naród mój zdradzę,
                    Ale jeżeli ojciec brzydzi się tą sprawą,
                    Jeżeli mnie to wieczną ma zhańbić niesławą,
                    Mów, odbierz tę krew, którą skaziłem niegodnie...
                    Niechaj w domu Horacych nie lęgną się zbrodnie.
                 STARY HORACJUSZ
                    Po tak świetnym zwycięstwie, po takim zaszczycie
                    Do Rzymu już, nie do mnie, należy twe życie.
                    Prawo, ważąc twe dzieła na niemylnej szali,
                    Niech ukarze przestępcę lub zbawcę ocali.
                    Lecz przebóg! Czyż Rzymianie wyrok swój wydadzą
                    I obrońcę narodu na śmierć wyprowadzą?
                    Czyliż ze wstydem swoim u całego świata
                    Ujrzą te święte laury skruszone przez kata?
                    Zgon mściciela swojego bez wstrętu zobaczą?
                    Jaki dzień, jakie miejsce tej śmierci wyznaczą?
                    Czy w murach tego miasta, gdzie tysiączne głosy
                    Imię zwycięzcy Alby wznoszą pod niebiosy?
                    Czy za murami Rzymu, na owej przestrzeni,
                    Tam kędy się krew jeszcze Kuryjacych pieni?
                    Wszędzie świadectwa chwały: za Rzymem i w Rzymie,
                    Wszystko głosi zwycięskie Horacego imię.
                    Dziś ma krew płynąć sprawcy najszczęśliwszej doli!
                    Alba się na to wzdrygnie i Rzym nie zezwoli.
                 doSabiny
                    Ty nie krzywdź łzami cnoty, wyrok się nie zmieni,
                    Pójdź, poradź się szlachetnych braci twoich cieni.
                    Umarli, lecz za Albę; czegóż więcej trzeba,
                    Kiedy Albie niewolę przeznaczyły nieba;
                    Jeżeli jakie czucie po zgonie zostaje,
                    Cieszą się, że nam samym los wygraną daje,
                    Rzymie, dziś jeszcze byłem ojcem czworga dzieci,
                    Za śmierć dwóch w boju ległych pomścił się ten trzeci.
                    Córkę, synów straciłem w narodu potrzebie,
                    Ten mi został... Ojczyzno, ocal go dla siebie!
                                                                         42






                    Pierre Corneille
                            Cynna,                 czyli                   Łaskawo     ść                         Augusta
                                 Tragedia     wierszemw pię     ciu        aktach
                    Przełożył Ludwik Osiński
                    Tytuł oryginału: ŤCinnať
                                                                         43






                    OSOBY
                    O k t a w i u s z C e z a r A u g u s t  cesarz rzymski
                    C y n n a  wnuk Pompejusza
                    M a k s y m
                    E m i l i a  córka Toraniusza
                    F u l w i a  powiernica E m i l i i
                    P o l i k l e t wyzwoleniec A u g u s t a
                    E w a n d e r wyzwoleniec C y n n y
                    E u f o r b  wyzwoleniec M a k s y m a
                      Rzecz       dzieje sięw       Rzymie.
                                                                         44






                 AKT PIERWSZY
                 SCENA PIERWSZA
                 EMILIA sama
                    Jedyna żądzo serca, żądzo niecierpliwa,
                    Pomsto, której ode mnie krew ojcowska wzywa,
                    Daruj, jeśli cię moim namysłem znieważam!
                    Kogóż ścigam i kogo na zgubę narażam?
                    Gdy spojrzę na Augusta w całym blasku chwyały,
                    Nie widzę tylko zbrodnie, które mu tron dały,
                    A wśród nich krwawy obraz ojcowskiego zgonu.
                    Po zwłokach opiekuna wstępował do tronu...
                    I to berło, co drżącej rozkazuje ziemi,
                    Krwią jest moją i łzami skropione mojemi.
                    Czyjeż by na ten widok serce nie zadrżało?
                    Ach, za tyle srogości jedna śmierć za mało!
                    Gniew mój zbyt sprawiedliwy, zbyt święty...
                                                                     lecz Cynna?...
                    Tyleżem dla mej zemsty poświęcać powinna?
                    Tyle się na niepewne zamysły ośmielać,
                    Żeby dla krwi mordercy krew kochanka przelać?
                    Niełatwo się na tronach monarchów dosięga,
                    Burzą i piorunami grozi ich potęga.
                    Niebezpieczeństwo pewne, gdzie skutkiem los włada;
                    Pora źle upatrzona, mylny układ, zdrada...
                    Ach, często w zbyt okropnej wyroków przemianie
                    Mściciel krzywdy sam nową ofiarą się stanie
                    Lub gdy pożądanego zawodu dobiegnie,
                    Z upadkiem przeciwnika sam zwycięzca legnie.
                    Niech cię od tej przepaści odwracają nieba!
                    Smutna zemsta, gdy dla niej ciebie stracić trzeba,
                    I śmierć nieprzyjaciela moją by się stała,
                    Gdybym dla niej tak drogie łzy wylewać miała.
                    Łzy? Kiedy ojciec z grobu krwi woła ode mnie?
                    Nie, powinności mojej nie zdradzę nikczemnie,
                    Dokonam dzieła: ustąp, niegodna mnie trwogo!
                    Mogęż spełnienie pomsty okupić zbyt drogo?
                    Ach, ty sama, miłości, wspieraj moje męstwo,
                    A chwałą twoją będzie tak świetne zwycięstwo!
                                                                         45






                 SCENA DRUGA
                 Emilia, Fulwia
                 EMILIA
                    Raz przysięgłam i teraz przysięgam na bogi,
                    Fulwio, chociaż mi Cynna nade wszystko drogi,
                    Śmierć srogiego mordercy nie może ominąć,
                    Jeśli mnie Cynna kocha, August musi zginąć.
                 FULWIA
                    W wielkim zamyśle wielka obwieszcza się dusza...
                    Poznaję córkę godną krwi Toranijusza.
                    Lecz pozwól się zapytać, czyż już nigdy wcale
                    Nie ostygnie twe serce w tym gniewu zapale?
                    August dobrodziejstwami twe straty nagradza;
                    On jest ojcem dla ciebie, on twój los osładza
                    I tylu cię łaskami codziennie obdarza,
                    Żeś tu czczona jak pierwsza przy boku cesarza.
                    Pierwsi z dworzan przed tobą zginają kolana,
                    Byś za nimi raczyła przemówić do pana.
                 EMILIA
                    Wszystkie te względy czyliż ojca mi oddadzą?
                    Chociaż mnie tą przemożną obdarzają władzą,
                    Wielka w znaczeniu, w liczne obfitując dary,
                    Zawsze przecie krwią jestem niewinnej ofiary.
                    Nie zawsze, czym ty sądzisz, dobrodziejstwo bywa;
                    Obraża, gdy je daje ręka obrzydliwa.
                    Kto nienawidzi, tego dar nie ułagodzi,
                    I owszem, więcej mogąc, potężniej zaszkodzi.
                    August we mnie łaskami gniewu nie umniejsza,
                    Zawsze taż sama jestem, a co dzień możniejsza.
                    Każdym z tych darów, których hojnie mi udziela,
                    Nowego zakupuję mu nieprzyjaciela.
                    Niech krew swoją i sławę sprzedają wyrodni,
                    Kto się chce mścić za ojca, nie zna żadnej zbrodni.
                 FULWIA
                    Lecz, pani, za niewdzięczną każdy cię poczyta.
                    Nie jestże nienawiścią nienawiść ukryta?
                    Nie zapomnieli jeszcze współrodacy twoi,
                    Na jakich okrucieństwach tron Cezarów stoi;
                    W mogiłach tylu Rzymian, w tylu ofiar tłumie,
                    Które niesyta zbrodnia poświęciła dumie,
                    Odzywa się głos zemsty w całej włoskiej ziemi.
                    Rzym zagładzi twe krzywdy razem ze swojemi;
                    Wielu powstało, inni do powstania bliscy,
                    Musi ten zginąć, kogo nienawidzą wszyscy.
                                                                         46






                 EMILIA
                    Co? Ja mam tłumić ogień wiecznej nienawiści?
                    Czekać, aż żądze moje ślepy los uiści?
                    I gdy święta powinność odzywa się we mnie,
                    Będę go nienawidzieć skrycie i nikczemnie?...
                    Co mi po zemście Rzymian, tego chcę jedynie:
                    Niech dla mojego ojca, nie dla innych ginie.
                    Tak, po zgonie Augusta łez bym nie otarła,
                    Gdyby go śmierć na zawsze mej zemście wydarła.
                    Nikczemny! Cudzą ręką broni się w potrzebie;
                    My się pomścijmy razem, za kraj i za siebie.
                    Do rozkoszy zgładzenia krzywd naszego domu
                    Przydajmy jeszcze chwałę z tyranów pogromu.
                    Może kiedyś, czcząc wolność odzyskaną w Rzymie,
                    Wdzięczna potomność wspomni Emiliji imie:
                    Że wierna czuciu, razem cnotliwa Rzymianka
                    W mścicielu praw ojczystych wybrała kochanka...
                 FULWIA
                    Ach, pani! jaka miłość, jak nieszczęsne śluby,
                    Kiedy sama, ty sama wiedziesz go do zguby!
                    Nie zapominaj, jakie dajesz mu rozkazy.
                    Patrz na śmierć niewątpliwą; o, ileż to razy
                    Krwią wolnych tron oblewał szczęśliwy morderca!
                 EMILIA
                    Fulwio, znasz aż nadto słabość mego serca.
                    Gdy wspomnę, jak niepewną drogę mu otwieram,
                    Z bojaźni śmierci jego sto razy umieram.
                    O, jak trudno tę walkę w mym sercu uśmierzyć,
                    Chcę  nie chcę  miecz podnoszę i nie śmiem uderzyć::
                    I powinność zmieszana, słaba, zadumiona,
                    Burzliwych serca mego uczuć nie pokona.
                    Lecz nie dajmy się zwalczyć; niech się, co chce, stanie.
                    Widzę niebezpieczeństwo i nie zważam na nie.
                    Czyż śmierć nigdy śmiałego nie omija męża?
                    Niech August wśród licznego broni się oręża,
                    Niechaj orszakiem wiernych otacza się straży:
                    Panem jest życia jego, kto własne odważy.
                    Wielkie niebezpieczeństwo, nagroda niemała:
                    Cnota jej szukać każe, a uwieńcza chwała.
                    Wreszcie ktokolwiek, zginie, czy August, czy Cynna,
                    Zawszem taką ofiarę ojcu memu winna.
                    Cynna mi się zaprzysiągł słowem niezawodnem.
                    Przez to tylko mej ręki może się stać godnym.
                    Nie czas się wreszcie zrzekać raz danego słowa.
                    Dzisiaj jest sprzysiężonych uroczysta zmowa;
                    Rękę, czas, miejsce rada wyznacza tajemnie.
                    Wreszcie, Fulwio, Cynna nie umrze beze mnie;
                    Lecz sam nadchodzi...
                                                                         47






                 SCENA TRZECIA
                 Emilia, Cynna, Fulwia
                 EMILIA
                    Cynno, twoi sprzysiężeni
                    Sąż ci wierni? czy żadna trwoga ich nie zmieni?
                    Czytałżeś męstwo, stałość na szlachetnych czołach?
                    Możemyż na prawdziwych poledz przyjaciołach?
                 CYNNA
                    Pewny nadziei naszych skutek nie omyli.
                    Nie, nigdy sprzysiężeni tak zgodni nie byli,
                    Nigdy z takim do zemsty nie biegli zapałem;
                    Wyrok niechybnej śmierci w ich twarzach czytałem.
                    Nikt do takiego dzieła lepszych serc nie użył,
                    Zda się, jak gdyby każdy swej kochance służył.
                 EMILIA
                    Przewidziałam to dobrze i mogłam osądzić,
                    Że w wyborze odważnych nie mogłeś pobłądzić;
                    Żeś w dobre oddał ręce ten czyn pełen chwały,
                    Którego czeka wolność, ja i naród cały.
                 CYNNA
                    O, gdybyś widzieć mogła, jak mężnie i stale
                    Całe grono sprzysięgłych trwa w zemsty zapale!
                    Na samo tylko imię Cezara Augusta
                    Śmiertelną zemstę wszystkie powtórzyły usta.
                    ,,Przyszła, rzekłem, szczęśliwa chwila, przyjaciele,
                    Zbliża się kres żądany w przedsięwziętym dziele.
                    Od nas Rzym uciśniony swego losu czeka,
                    Który zawisł od zguby jednego człowieka;
                    Jeżeli się człowiekiem godzien zwać morderca,
                    Który nigdy ludzkiego nie okazał serca,
                    Tygrys, co pola rzymskie trupami okrywał,
                    Świętokradzkie przymierza zawierał i zrywał,
                    Przyjaciel, nieprzyjaciel, bez cnoty, bez wiary,
                    Nie znał w zuchwalstwie, nie znał w okrucieństwie
                                                                              miary.
                    Tu, wystawiając skutki domowej niezgody,
                    Przypomniałem okropne ojców naszych szkody;
                    A odnawiając srogą nienawiść z pamięcią,
                    Nową mściwe umysły zapaliłem chęcią.
                    Wyliczyłem ze łzami te zawzięte boje,
                    Gdy się sam Rzym uzbrajał na zniszczenie swoje;
                    Orły gromiły orłów, kiedy z każdej strony
                    Walczył o swą niewolę żołnierz zaślepiony...
                                                                         48






                    Wybór mężów, wodzowie w bitwach zestarzali,
                    W sromotnym niewolnictwie zaszczytów szukali,
                    I w hańbie upatrując źródło dzikiej chwały,
                    Chcieli do swego jarzma przywiązać świat cały.
                    Krewni krewnych, Rzymianie walczyli Rzymianów,
                    Płynęła krew braterska o wybór tyranów;
                    Trzech morderców zdumione dzieliło narody!
                    Przydałem krwawy obraz ich bezbożnej zgody,
                    Okropnej dla cnotliwych, możnych i senatu,
                    Słowem związek trzech mężów, zbyt pamiętny światu.
                    Któż by wyliczyć zdołał tyle razem zbrodni,
                    Kiedy krew przelewając mordercy swobodni
                    Walczyli o pierwszeństwo barbarzyńskich czynów?
                    Rzym stał się smutnym grobem własnych swoich
                                                                     synów...
                    Jedni zamordowani na publicznych drogach,
                    Drugich topór dosięgał przy ojczystych bogach,
                    Zbrodzień za krew przelaną nagrodę odbierał,
                    Mąż z ręki własnej żony z jęczeniem umierał,
                    Syn... zgrozo!... jeszcze mając krwią zbroczoną szatę,
                    Z ojcowską głową w ręku spieszył po zapłatę!
                    A tyle okropności zgromadzonych razem
                    Słabym są bezbożnego przymierza obrazem.
                    Nie będę ci powtarzał imion nieśmiertelnych
                    Mężów, wielkich w pokoju i na wojnie dzielnych,
                    Owych półbogów ziemi, co pod ręką kata
                    Legli aż u ołtarzów z zadumieniem świata!...
                    Tym bardziej, Emilijo, któż ci to opisze,
                    Z jakim zapałem gniewu wszyscy towarzysze
                    Na samą wzmiankę śmierci tylu zacnych mężów
                    Poprzysięgli przed niebem nie składać orężów.
                    Jeden głos zemsty w całym odzywa się gronie,
                    Równy gniew, serca zgodne i gotowe dłonie.
                    Patrzcie, rzekłem, jak sroga gnębi nas niewola,
                    W gruzach leżące miasta, spustoszone pola,
                    Wszędzie braterskich wojen niezatarte ślady,
                    Tyle klęsk, tyle śmierci, tyle zbrodni, zdrady.
                    Tego wszystkiego August niezbłagany użył,
                    Żeby tron osiadł, żeby cały świat mu służył.
                    Ale teraz nam porę samo niebo daje:
                    Kiedy ze trzech tyranów ten jeden zostaje,
                    Kiedy August, chcąc jaśnieć w całej swej ozdobie,
                    Raz sprawiedliwy, zabił dwóch podobnych sobie.
                    Po nim tron bez mściciela, Rzym bez pana będzie,
                    Wolność na jego tronu zwaliskach osiędzie,
                    A kiedy przez nas chwałę odzyska ojczyzna,
                    Potomność nam imiona prawych Rzymian przyzna.
                    Korzystajmy z tej pory, którą niebo zdarza,
                    Jutro August ofiary niesie do ołtarza,
                    Niech sam przed ołtarzami upadnie świętemi!
                                                                         49






                    W oczach bogów uczyńmy sprawiedliwość ziemi.
                    My sami jego strażą, my jego żołnierze,
                    Z mojej ręki kadzidło i czarę odbierze,
                    Lub raczej raz śmiertelny na miejscu ofiary:
                    Niechaj bogi dopełnią sprawiedliwej kary!
                    Tym żelazem, przysięgam, mordercę ugodzę,
                    Niech pozna świat, że ze krwi Pompeja pochodzę!
                    To będzie waszym hasłem; idąc w moje ślady,
                    Pomnijcie na krew waszą, na wasze naddziady.
                    Ledwiem skończył, wnet każdy na bogów potęgę
                    Uroczystą wierności ponawia przysięgę.
                    Szczęśliwą, pewną wróżbę czytam w każdej twarzy,
                    Każdy się z nich domaga być bliższym ołtarzy,
                    Każdy pragnąc, by czynem tak świetnym się wsławił,
                    Chce zadać ten cios, którym ja sobie zostawił.
                    Wreszcie roztropność spólnie wszystkich nas jednoczy,
                    Maksym z połową ludzi przysionki otoczy,
                    Druga się ma połączyć z Augusta orszakiem,
                    Gotowa wszystko czynić za najpierwszym znakiem.
                    Ten jest stan rzeczy, takich masz przyjaciół w Rzymie,
                    Jutro mnie czeka zbawcy lub zabójcy imię;
                    Stanę się nienawiści lub uwielbień celem,
                    August prawym monarchą lub przywłaszczycielem.
                    Jak się przeciwko niemu zamysły powiodą,
                    Tak sława lub ohyda będzie ich nagrodą.
                    Lud nie zna względem królów sądów sprawiedliwych:
                    Jak potępia umarłych, tak ubóstwia żywych.
                    Co do mnie, pójdę śmiało pogardzając trwogą
                    I śmierć sama, dla ciebie, stanie mi się drogą.
                 EMILIA
                    Cynno, niech cię nie trwoży fortuna niestała!
                    Czy w złym, czy w dobrym skutku zawsze jedna chwała.
                    Niechaj się los zaweźmie w wątpliwej przemianie,
                    Życie można utracić, lecz chwała zostanie.
                    Brutus, Kassyjusz, co się niewoli oparli,
                    Nie ze wszystkim polegli, nie cali umarli.
                    Groby ich nieśmiertelne laury wieczne kryją,
                    Ostatni z Rzymian dotąd w ich pamięci żyją,
                    A Rzym, ilekroć prochy swych mścicieli widzi,
                    Tyle ich wielbi, ile Cezarem się brzydzi.
                    Potomność, co chwalebne uwiecznia przykłady,
                    Chce naśladowców, Cynno, idź w Brutusa ślady!
                    Cień jego wzywa ciebie, zrównaj mu w zaszczycie
                    Albo zyskując sławę ocal razem życie.
                    Wzajemna miłość nasza niech ci męstwa doda,
                    Emilija i chwała... oto twa nagroda.
                    Pamiętaj, coś mi winien, com ja tobie winna.
                    Ach! Emilija umrze, jeśli zginie Cynna,
                    Ale z czymże w te miejsca Ewander przybywa?
                                                                         50






                 SCENA CZWARTA
                 Emilia, Cynna, Fulwia, Ewander
                 EWANDER
                    Panie, August i ciebie, i Maksyma wzywa.
                 CYNNA
                    Mnie August? wieszże dobrze? i Maksyma razem?
                 EWANDER
                    Sam Poliklet do ciebie przybył z tym rozkazem,
                    Chciał nawet sam posłaniec przyjść tu razem ze mną.
                    Panie, czyliżby sprawę odkryto tajemną?
                    Lękałem się... dlatego chciałem cię uprzedzić.
                 EMILIA
                    Nieba! mianoż by nasze zamysły wyśledzić,
                    Tak nagle w jednym czasie... i obadwa wodze...
                 CYNNA
                    Pani, nie traćmy serca...
                 EMILIA
                    Ach, daruj mej trwodze;
                    W księdze wyroków jarzmo dla nas przeznaczono,
                    Nieba wmieszały zdrajcę w twych przyjaciół grono.
                    August już wie o wszystkim, nic nas nie utrzyma,
                    Jak to? Wzywa tak nagle ciebie i Maksyma?
                 CYNNA
                    Nie mogę i ja słusznej utaić obawy,
                    Ale często publiczne roztrząsając sprawy,
                    Zwykł się August naradzać z Maksymem i ze mną;
                    Może i teraz... trwogę porzućmy daremną.
                 EMILIA
                    Raczej niech cię pochlebne nie zwodzą domysły.
                    Ach, Cynno! losy moje od ciebie zawisły.
                    Kiedy próżny twój zamysł w narodu potrzebie,
                    Gdy zemsta moja próżna, ty ocal sam siebie;
                    Chroń się Augusta, oddal los najnieszczęśliwszy.
                    Mamże utracić ciebie, ojca już straciwszy?
                    Bogi! płaczę jak córka... płaczę jak Rzymianka,
                    Trzebaż jeszcze łzy ronić na grobie kochanka?
                 CYNNA
                    Emilijo! jaż trwodze dam nad sobą władzę
                                                                         51






                    I dla niej naród, miłość i sam siebie zdradzę?
                    Czyż na lada pogłoskę męstwo mnie odbieży?
                    Rzucę wszystko, gdy wszystko przedsiębrać należy?
                    Co by świat na to, co by sprzysiężeni rzekli?
                 EMILIA
                    Lecz jeżeli już twoich zamiarów dociekli?
                 CYNNA
                    Jeżeli mnie zdradziła dusza jaka podła,
                    Los nie sprawi, by własna cnota mnie zawiodła.
                    Ujrzysz, jak ją utrzymam stale, i przy grobie
                    Honor mój zajaśnieje w całej swej ozdobie:
                    Poniosę śmierć, niech August w całej swej srogości
                    Widzi ją, niechaj zadrży i niech mi zazdrości...
                    Ale bądź zdrowa, dłużej spóźniać się nie mogę.
                    Oddal z mężnego serca tę niemęską trwogę,
                    Pójdę, stanę przed groźnym Augusta obliczem,
                    Jeśli umierać trzeba, śmierć dla mnie jest niczem.
                 EMILIA
                    Tak, idź, niechaj twe serce mych jęków nie słucha:
                    Nowa do duszy mojej powraca otucha.
                    Nie czas tkliwej miłości wstrzymywać cię głosem:
                    Próżno byś już przed twoim chciał unikać losem.
                    Jeśli spisek odkryty, zewsząd baczne straże
                    Pilnują cię; czyń przeto, co powinność każe,
                    Idź z odwagą od przodków twoich niewyrodną,
                    Równie miłości mojej jak twojej krwi godną:
                    Tak święty zamiar całą twą mocą popieraj,
                    A jeśli masz umierać, po rzymsku umieraj.
                    Nie myśl, że po twym zgonie, okryta żałobą,
                    Nie potrafię na wieki połączyć się z tobą,
                    Jeden mnie wyrok czeka, jeden cios zabije.
                 CYNNA
                    Nie, niech raczej po zgonie Cynna w tobie żyje,
                    Niechaj z nadzieją pomsty do grobu wstępuje,
                    Dwakroć ci ją krew, miłość teraz przekazuje.
                    Nie trwóż się, dotąd tajne są zmowy powody;
                    Nikt nie zna twych zamiarów ani mej nagrody.
                    Licząc zbrodnie Augusta w sprzysiężonych gronie,
                    Zamilczałem o smutnym ojca twego zgonie,
                    Aby zbyt mocna miłość i twych wdzięków siła
                    Tak świętej tajemnicy serca nie zdradziła;
                    Fulwia tylko, Ewander, nasze związki znają.
                 EMILIA
                    Inne jeszcze nadzieje i środki zostają.
                    Cesarzowa i moje u Augusta względy
                                                                         52






                    Zatrzymują gniew jego i mściwe zapędy;
                    A wreszcie, jeśli wszystkie starania mnie zdradzą,
                    Miły odniosę tryumf nad Augusta władzą:
                    Wyrok twój moim będzie i jednym rozkazem.
                    Lub ty żyć będziesz dla mnie, lub zginiemy razem.
                 CYNNA
                    Obyś te czułe chęci do siebie zwracała!
                 EMILIA
                    Idź!... bądź zdrów, niech cię strzeże i miłość, i chwała.
                                                                         53






                 AKT DRUGI
                 SCENA PIERWSZA
                 August, Cynna, Maksym,Służba
                 AUGUST
                    Oddalcie się... ty zostań, Cynno i Maksymie...
                 Wszyscy         wychodzą  próczMaksyma i Cynny
                    To samowładzcy świata okazałe imię,
                    Ta moc, której hołdują i morza, i lądy,
                    W jednej ręce złożone całej ziemi rządy,
                    Wielkość bez granic, hołdy tak rozlicznych ludów,
                    Smutne owoce wojen, szczęścia, krwi i trudów,
                    Te natrętne pochwały pochlebnego głosu,
                    Którymi dwór uwielbia wielkość mego losu 
                    Wszystko niknie; i człowiek oświecony w błędzie
                    Poznaje próżność żądzy, gdy skutek posiędzie.
                    Sytość nigdy się ludzkiej nie podoba dumie,
                    Nigdy granicy żądzom położyć nie umie
                    I do ostatniej chwili, choć wszystkiego dopnie,
                    Jeszcze nowe wielkości upatruje stopnie.
                    Aż wreszcie zmordowana wstrzymuje się pycha
                    I ze szczytu potęgi do niskości wzdycha.
                    Chciałem tronu, panuję; lecz w zbytnim zapale,
                    Gdym walczył o koronę, nie znałem jej wcale.
                    Bo cóż wreszcie znalazłem na tej nowej drodze?
                    Jaki dar życie pędzić w ustawicznej trwodze?
                    Sama spokojność zgubnym zagraża wyrokiem...
                    Wszędzie nieprzyjaciele... śmierć za każdym krokiem.
                    Sylla przede mną władzę najwyższą posiadał,
                    Wielki Cezar jak światem, równie Rzymem władał;
                    Lecz obadwa jak różną mieli miłość tronu:
                    Wzgardził nim pierwszy, drugi zatrzymał do zgonu.
                    I pierwszy, między srogie policzeń tyrany,
                    Umarł przecież wśród ziomków, spokojny, kochany;
                    Cezar, co dobrodziejstwa wylewał obficie,
                    W senacie pod żelazem zakończył swe życie...
                    Zbyt łatwo by mi było względem siebie sądzić,
                    Gdybym się chciał samymi przykładami rządzić.
                    Cóż stąd? Ten mię zachęca, ten przeraża trwogą:
                    Czyliż cudze przykłady prawami być mogą?
                                                                         54






                    Przed okiem ludzkim wola przeznaczeń ukryta
                    I nie zawsze ją człowiek z przeszłości wyczyta...
                    Nieraz cios, wszystkim zgubny, jednego ominął,
                    Gdzie wielu ocalało, często jeden zginął...
                    Każdy z was, przyjaciele, niech zdanie odkryje,
                    W was dla mnie i Mecenas, i Agryppa żyje.
                    Com z tamtymi rozważał, o to się was radzę...
                    Oddaję wam też same nad mym sercem władzę;
                    Nie patrzcie na tę wielkość, którą Rzym obrzydził,
                    I ja, czując jej ciężar, jużem znienawidził.
                    Nie monarcha, przyjaciel naradza się z wami,
                    Rządźcie państwa i Rzymu, i mymi losami;
                    Macie trzech części ziemi przeznaczeniem władać
                    I lub im dawną wolność, lub monarchę nadać...
                    Wątpliwość moje pewnym ograniczcie celem,
                    Mówcie, mam być cesarzem... czy obywatelem?
                 CYNNA
                    Lubo to przedsięwzięcie zdumiewa mnie, panie,
                    Każesz: otwarcie moje opowiem ci zdanie.
                    Wszakże ten wielki stopień, ta najwyższa władza
                    Przeciw zamiarom twoim mówić nie przeszkadza.
                    Jeśli słusznie Augusta wielkim uznawamy,
                    Jeżeli nie chcesz ściągnąć niezatartej plamy:
                    Dlaczegóż byś sam własne twe zasługi winił,
                    Zrzekł się razem wszystkiego, coś dotąd uczynił?
                    Nie zmieniają się ludzie wielkości swej godni,
                    Zatrzymaj bez wyrzutu, coś nabył bez zbrodni...
                    Jak to, panie? Stanąwszy na najwyższym szczycie,
                    Chcesz zstąpić i sam stwierdzić niegodne nabycie?
                    Chcesz tak daleko własnej wyrzekać się chwały
                    I splamić wielkie cnoty, które ci tron dały?
                    Panujesz, lecz monarchą godzien byłeś zostać,
                    Bez zbrodni odmieniłeś twej ojczyzny postać!
                    I ten oręż, przez który Rzym nad światem władał,
                    Tobie nad samym Rzymem panowanie nadał.
                    Wierz mi... ci wojownicy z licznych zwycięstw znani,
                    Co tron męstwem zdobyli, sąż przeto tyrani?
                    Owszem, gdy kraj podbity uczyni szczęśliwym,
                    Wojownik może zostać królem sprawiedliwym.
                    Takim był Cezar, panie, masz go naśladować,
                    Potępić jego pamięć lub jak on panować.
                    Tak jest; jeżeli August pogardza dziś tronem,
                    Cezar tyran przypłacił sprawiedliwym zgonem.
                    A ty, mścicielu jego, od ciebie potomni
                    I niebo się z rąk twoich krwi rzymskiej dopomni!
                    Lecz nie... na twoją zgubę nikt się nie odważy...
                    Mocniejsze bóstwo pilnej udziela ci straży...
                    Dziesięć razy twą głowę zgubny cios ominął,
                    Cezar raz widział sztylet i od razu zginął.
                                                                         55






                    Nikt się na taki zamiar dość śmiałym nie mniema,
                    Nie trwóż się... są zabójcy... lecz Brutusów nie ma.
                    A wreszcie, jeśli tronu czeka cię utrata,
                    Jeśli masz zginąć... pięknie umrzeć panem świata.
                    Tak doradzają słudzy twej chwale życzliwi,
                    Mniemam, że się i Maksym w zdaniu nie sprzeciwi.
                 MAKSYM
                    Prawda, że Augustowi niezłamane męstwo
                    Sprawiedliwie nad Rzymem nadało zwycięstwo;
                    Boje staczał, zwyciężał, własnej krwi nie skąpił,
                    Może zatrzymać, czego przez cnoty dostąpił.
                    Ale żeby ta godna Augusta ofiara
                    Mogła czarnym tyraństwem obwiniać Cezara,
                    Żeby składając berło miał swej chwale szkodzić,
                    Na to jedno me zdanie nie może się zgodzić.
                    Rzym jest twoim... zasługa berło ci przysądza,
                    Lecz każdy podług woli swym dobrem zarządza:
                    Jaką chce, w swych zamysłach wolno mu iść drogą,
                    Tyż byś nie mógł, co ludzie pospolici mogą?
                    Jak to? August, najpierwszy w śmiertelników rzędzie,
                    Pierwszym wielkości własnej niewolnikiem będzie?
                    Władaj berłem, lecz berło niech tobą nie władnie,
                    Niech wszystko, cała wielkość przed tobą upadnie.
                    Zwycięż samego siebie, niechaj ta potęga,
                    Co światu rozkazuje, ciebie nie dosięga.
                    Rzym cię zrodził... jak pięknie z długu się wypłacasz!
                    Za cześć obywatelstwa wolność mu powracasz...
                    A Cynna to niegodnym Augusta zwie czynem,
                    Kiedy chcesz prawym zostać twej ojczyzny synem?
                    Miłość narodu próżnym wyrzutem nazywa...
                    Czyliż nie w cnotach wielkich jest chwała prawdziwa?
                    Prawda, że takim dziełem (każdy ci to przyzna)
                    Więcej dasz ty ojczyźnie niż tobie ojczyzna;
                    Ale jestże to, przebóg, zbrodnia godna kary,
                    Kiedy wdzięczność przewyższa odebrane dary?
                    Idź, panie, gdzie cię jakiś bóg dobry nakłania;
                    Podwoisz twoję chwałę wzgardą panowania,
                    Jeśli chcesz, by świat cały nad tobą się zdumiał,
                    Nie żeś tron osiadł, ale żeś nim wzgardzić umiał.
                    Fortuna może na tron wywyższyć człowieka...
                    Lecz sama tylko cnota wielkości się zrzeka.
                    Wielużeśmy prawdziwych bohatyrów mieli,
                    Co by zyskawszy berło królować nie chcieli?...
                    A wreszcie pomnij, panie, że panujesz w Rzymie,
                    Gdzie twój dwór, jakiekolwiek nadaje ci imię,
                    Każdy w osobie twojej króla nienawidzi
                    I wszelkim samowładcy nazwiskiem się brzydzi;
                    Przywłaszczycielów władzy jak tyranów ściga,
                    Zbrodzień jest, kto ich kocha; kto ich jarzmo dźwiga,
                                                                         56






                    Ten niestartą na wieki hańbi się sromotą,
                    I gdy o wolność idzie, wszystko w Rzymie cnotą...
                    Czyliż ze wszech stron, panie, masz dowodów mało?
                    Dziesięciu przeciw tobie próżno powstawało...
                    Może... jedenastego nie unikniesz ciosu...
                    Idź za boskim natchnieniem, słuchaj tego głosu,
                    Może nie widząc innej ocalenia drogi,
                    Same cię nad przepaścią ostrzegają bogi.
                    Niech cię ta sławna życia nie uwodzi strata,
                    Pięknie jest, bez wątpienia... umrzeć panem świata,
                    Lecz tam gdzie było można wczesny zgon oddalić,
                    Piękniej jest słynąć chwałą i życie ocalić!
                 CYNNA
                    Czyń, panie, co ci miłość narodu doradza,
                    Niechaj twój zamiar z dobrem ojczyzny się zgadza.
                    Wolność, którą Rzymianin tak wiele ocenia,
                    Kto wie, czy nie jest tylko dobrem urojenia...
                    Naród ten w wiecznej królów miewał nienawiści,
                    Lecz wolność nasza jakież nam dała korzyści?...
                    Są pod rządami królów szczęśliwe narody,
                    Gdzie sprawiedliwość dzieli kary i nadgrody,
                    Gdzie sterem prawodawstwa silna włada ręka,
                    Bezpieczna... bo się nagłych następców nie lęka...
                    Ale gdzie lud panuje wśród ślepego tłumu,
                    W burzy rozruchów niknie przewodnia rozumu,
                    Przemoc, duma urzędy zyskuje bezkarnie,
                    Często buntownik władzę najwyższą ogarnie...
                    Jednoroczni królowie na czele senatu,
                    Widząc tak krótką trwałość swego majestatu,
                    Gotowi kraj najlepszych owoców pozbawić,
                    Ażeby nic następnym władcom nie zostawić;
                    Mało mając własnego w rzeczypospolitej,
                    W jej dostatkach szukają korzyści obfitej...
                    Każdy im to przebacza, bo smutnym zwyczajem
                    I oni także drugim przebaczą nawzajem.
                    Tak... ten rząd jest najgorszym, gdzie lud wszystkim
                                                                              włada.
                 AUGUST
                    A przecież w takim rządzie Rzym wielkość zakłada!
                    Od pięciuset lat królów pogromcy wieczyści
                    Dzieci w kolebkach uczą swojej nienawiści...
                    Któż w ich sercach wygasi ten zapał tak święty?
                 MAKSYM
                    Tak jest, panie... Rzym nadto w swym błędzie zacięty...
                    Trudno narodu tego przyrodzenie zmienić,
                    Trudno serce przetworzyć, czucie wykorzenić...
                    Próżno Cynna z tak mocnym chce walczyć nałogiem.
                    Ten błąd szczęśliwy pierwszym u Rzymian jest bogiem,
                                                                         57






                    Który im w pogromieniu świata przewodniczył
                    I stu królów wśród naszych niewolników liczył.
                    Stąd Rzym niezwyciężonym cała ziemia zowie...
                    Cóż mu więcej dać mogli najlepsi królowie?
                    Pozwól mi wyznać, panie... że odmienne kraje
                    Równie odmienne rządów przyjmują rodzaje;
                    Każdy kraj ma osobny z prawa przyrodzenia,
                    Przez niego trwa... lub ginie, kiedy go odmienia...
                    Tak urządziły nieba, których mądra władza
                    Pod różnym prawem różne narody osadza...
                    Monarchom swym hołdują wierne Macedony;
                    Zacięta wolność Greków nie cierpi korony;
                    Party, równie jak Persy, czczą udzielnych panów;
                    Sam konsulat jest dobrym rządem dla Rzymianów.
                 CYNNA
                    Prawda, że różnym ludom bogi nieśmiertelne
                    Porozdawały prawa i rządy oddzielne;
                    Ale w przeciągu czasów ten porządek świata,
                    Jak miejsca, tak też równie odmieniają lata.
                    Pod panowaniem królów mury Rzymu wstały,
                    Pod konsulami doszedł potęgi i chwały,
                    Wzniósł panujące czoło w całej swej ozdobie,
                    Ale najwyższe szczęście Rzym winien jest tobie.
                    Ty sam, panie, domowe potłumiłeś boje,
                    Zamknąłeś silną ręką Janusa podwoje.
                    Dwakroć tylko przed tobą dano pokój światu,
                    Raz za drugiego z królów, raz za konsulatu...
                 MAKSYM
                    Czyliż niebo tak swoje ogłasza wyroki,
                    Stwierdza odmiany krajów przez krwawe potoki?
                 CYNNA
                    Zbyt nam drogo bogowie przędą j ą swe dary.
                    Widział Rzym srogich wojen okropne pożary,
                    Kiedy Tarkwinijuszów wykorzenił plemię;
                    I najpierwszy konsulat zakrwawił tę ziemię.
                 MAKSYM
                    Więc i ten, co za wolność odważnie umierał,
                    Pompejusz, dziad twój, woli bogów się opierał?
                 CYNNA
                    Gdyby bóg jaki wolność Rzymu chciał przedłużyć,
                    Jednego do tej sprawy Pompeja mógł użyć...
                    Ale tak niecofniona kazała potrzeba:
                    Wielką śmiercią swój wyrok potwierdziły nieba,
                    Był to ich dług ostatni dla Pompeja chwały,
                    Że go razem z wolnością Rzymowi zabrały...
                                                                         58






                    Próżny blask omamienia zaślepia te kraje,
                    Własna wielkość Rzymowi wolnym być nie daje.
                    Odkąd nas ziemia cała za swych panów głosi
                    I do jednego miasta swe bogactwa znosi;
                    Odkąd obywatele w tej ziemi się rodzą,
                    Co królów samych swoją potęgą przechodzą;
                    Odkąd możni od ludu zakupując głosy
                    Dumnych swych prawodawców stanowili losy;
                    A lud złotem ujęty, w haniebnej wysłudze,
                    Myśląc, że prawa daje, sam wypełniał cudze...
                    Zawiść, duma, przesada, te są u nas bogi,
                    Stąd widzieliśmy wojen braterskich pożogi:
                    Maryjusz z Syllą, Cezar z Pompejem bój toczył,
                    August z Antonijuszem krwią rzymską się zbroczył.
                    Na cóż się wolność przyda, gdy zamożne domy
                    Z klęską ojczyzny niosą wzajemne pogromy!
                    Kiedy, nieszczęściem, wszystkich jedna duma łechce,
                    Ten wyższego nad siebie, ten równego nie chce.
                    Tak, jeżeli Rzym trwałej szczęliwości życzy,
                    Niechaj mu sprawiedliwy rządca przewodniczy,
                    Panie... kochasz ojczyznę... okaż to dowodnie.
                    Wydrzyj braciom pioruny, zgaś wojen pochodnie...
                    Chcesz iść przykładem Sylli; jakaż stąd nadzieja?
                    Nie mielibyśmy wojen Cezara, Pompeja,
                    Ale Rzym musiał własne wnętrzności rozdzierać
                    Za to, że Sylla nie chciał na tronie umierać...
                    Był Brutus, zginął Cezar... lecz na jego grobie
                    Antoni, Lepid berło wydzierali sobie...
                    Brodził ślepy Rzymianin we krwi Rzymianina.
                    Czemuż Cezar na tronie nie zostawił syna?
                    I ty jeszcze na nowo, przez tę wielką zmianę,
                    Niezgojoną ojczyzny chcesz zakrwawiać ranę?
                    I jakby w tylu klęskach ucierpiała mało,
                    Agust pragnie wytoczyć, co jej krwi zostało!
                    Niech, panie, miłość kraju nad tobą przemaga,
                    Cały Rzym na kolanach przeze mnie cię błaga...
                    Jak cię drogo opłacił... gdy w owym zapale
                    Szedłeś na tron, lecz o tym nie pamięta wcale:
                    Cnotami okupiłeś twój wieniec zwycięski.
                    Ale nowe ojczyźnie zagrażają klęski;
                    Jeśli składasz w jej ręce rząd tobie niemiły,
                    Który utrzymać słabe nie starczą ci siły;
                    Jeśli ma Rzym nowego zakupywać pana;
                    Jeśli ten dar okropny, ta smutna odmiana,
                    Ostatnią do rozpaczy otworzy mu drogę...
                    Wszystkich nieszczęść przyszłości wyliczyć nie mogę.
                    Zatrzymaj, panie, berło... kiedy twoja władza
                    Długo żądaną państwa szczęśliwość odradza;
                    Zapewnij nasze dobro... i niech po twym zgonie
                    Rządca, jak ty cnotliwy, osiądzie na tronie.
                                                                         59






                 AUGUST
                    Dosyć: próżnom spoczynku żądał najgoręcej,
                    Kochałem własny pokój, lecz ojczyznę więcej...
                    Na grożące mi losy nie będę się żalił,
                    Niech zginę, byłem tylko swój naród ocalił...
                    Tą jedną myślą pragnę rządzić się do zgonu.
                    Cynno! z twojej porady nie zrzekam się tronu.
                    Lecz wy tak trudnej władzy nie gardźcie podziałem:
                    W was ja prawdziwych moich przyjaciół poznałem,
                    Żaden wzgląd obcy waszych nie wstrzymuje chęci;
                    Równie dobrem ojczyzny jak moim zajęci,
                    Obadwaście mi dali przyjaźni dowody.
                    O, jakież znaleźć mogę godne was nagrody!
                    Na rządy Sycylii wyznaczam Maksyma...
                    Niech na tej płodnej wyspie moje miejsce trzyma;
                    Rządź, lecz pamiętaj zawsze, iż na tym urzędzie
                    August za twoje sprawy odpowiadać będzie...
                    Ty, Cynno, Emiliję otrzymasz za żonę;
                    Ojciec jej wspierał moich nieprzyjaciół stronę...
                    Smutne wspomnienie! tak jest, jam jego zabójca;
                    Lecz we mnie Emilija ma drugiego ojca...
                    Obym jej mógł tę czułość ojcowską okazać
                    I pamięć drogiej straty z jej serca wymazać!
                    Idź... zanieś jej ten dowód mego przywiązania,
                    Wiem ja, że się jej serce ku tobie nakłania...
                    Przyjmie twą rękę... Teraz do Liwiji spieszę,
                    Ach, jak ją tak przyjemną nowiną pocieszę!...
                 Odchodzi.
                 SCENA DRUGA
                 Cynna, Maksym
                 MAKSYM
                    Cynno! jakiż twój zamiar? któż by temu wierzył?
                    Co zamyślasz?
                 CYNNA
                    Dokonać to, com raz zamierzył...
                 MAKSYM
                    Wódz sprzysięgłych pochlebia samowładców dumie?
                 CYNNA
                    Wódz sprzysięgłych tyranów ukarać nie umie?!
                 MAKSYM
                    Ja chcę wolności Rzymu...
                                                                         60






                 CYNNA
                    A ja pomsty razem...
                    Tak jest, pomstę i wolność pozyskam żelazem!
                    Jak to, Maksymie? August, co w srogim pożarze
                    Pustoszył pola rzymskie, znieważał ołtarze,
                    Napełniał świat morderstwy, zabijał współbraci...
                    Jednym uczuciem żalu tyle klęsk opłaci?...
                    I kiedy nam miecz pomsty bogowie oddali,
                    Jego od słusznej kary jedna łza ocali?...
                    Ach, byłoby to srogie tyraństwo uświęcać
                    I bezkarnością drugich do zbrodni zachęcać...
                    Rzym woła zemsty... Niechaj tą karą zdumiony
                    Zadrży, kto śmiałą rękę ściągnie do korony!
                    Ta się należy światu z Augusta ofiara...
                    Sylla bezkarny w zbrodniach ośmielił Cezara.
                 MAKSYM
                    Lecz choć Cezar nie uszedł sprawiedliwej kary.
                    August ciężkiej się po nim dopomniał ofiary;
                    Brutus wolności pragnął... nowy Cezar ożył;
                    Któż, jeżeli nie Brutus, Augusta rozsrożył?...
                 CYNNA
                    Błąd Kassyjusza, wczesna upadku obawa
                    Poddała znowu naród pod nierządne prawa;
                    Lecz dziś niebezpieczeństwy można gardzić śmiele,
                    Kiedy roztropni wodze stawają na czele.
                 MAKSYM
                    Któryż nam bóg wygraną pewną przepowiedział?
                    Od namysłu do skutku zbyt wielki jest przedział.
                    Czemuż ma walczyć o to ufność nieostrożna,
                    Co bez niebezpieczeństwa zyskać było można?
                 CYNNA
                    Jakież nam dar Augusta zapewnia nadzieje,
                    Jeśli to złe w ostatnim gruncie nie zniszczeje?
                    Czyż mamy nie zgojone odnawiając blizny
                    Do rany jadowitej przylewać trucizny?
                 MAKSYM
                    Chcesz więc krwi i na mylny skutek się narażasz?
                 CYNNA
                    A ty chcesz hańby, kiedy tyranom pobłażasz.
                 MAKSYM
                    Jakkolwiek skruszym pęta, zawsze jedna chwała.
                                                                         61






                 CYNNA
                    Nie... nie ma tam zaszczytu, gdzie cnota nie działa.
                 MAKSYM
                    Żaden wzgląd tego dobra nigdy nie umniejszy,
                    Jakiż jest dar dla Rzymian nad wolność zacniejszy?
                 CYNNA
                    Jaki dar? Jak fałszywym cieszymy się zyskiem,
                    Że ten, co się już naszym zmordował uciskiem,
                    Którego duma morderstw i krwi już jest syta,
                    Za niegodnych nas swojej srogości poczyta!...
                    O, kogokolwiek honor prawdziwy ocuca,
                    Ten same nawet dary tyranów odrzuca...
                 MAKSYM
                    Tak-że więc mało cenisz Emiliji wdzięki?
                 CYNNA
                    I tego daru nie chcę z niemiłej mi ręki...
                    Sam stanę się jej godnym... gdy wolność podźwignę;
                    Wtenczas aż w piekle nawet Augusta doścignę...
                    Tak jest... gdy dla jej pomsty okrutnika zgubię,
                    Emiliją na grobie mordercy zaślubię...
                    Nie... żadne mnie Augusta łaski nie uwiodą;
                    Niech ten dar śmierci jego stanie się nagrodą...
                 MAKSYM
                    Cynno, może nadzieja uwodzi cię płocha,
                    Emilija w Auguście ojca swego kocha...
                    Taż byś się o jej serce miał ubiegać drogą?...
                 CYNNA
                    Przyjacielu, w tym miejscu usłyszeć nas mogą.
                    Mogłaby nam zaszkodzić mowa nieostrożna,
                    W takim stanie niczemu zawierzyć nie można.
                    Idźmy tam, gdzie bezpieczniej będziem mogli radzić,
                    Jak do skutku to wielkie dzieło doprowadzić.
                 Odchodzą.
                                                                         62






                 AKT TRZECI
                 SCENA PIERWSZA
                 Maksym, Euforb
                 MAKSYM
                    Tak, kocha Emiliją, sam wyznał przede mną,
                    Ale nie wprzód pozyska jej miłość wzajemną,
                    Aż zabójcze żelazo w krwi Augusta zmazę.
                    Dlatego to nam Cynna sprzysięgać się każe.
                 EUFOKB
                    Poznaję teraz chytre doradzcy zamiary.
                    Gdyby był August wielkiej dokonał ofiary,
                    Byłby nową tym czynem chwałę odziedziczył
                    I w sprzysiężonych nowych przyjaciół by liczył.
                 MAKSYM
                    Służymy na wyścigi zamysłom człowieka,
                    Co dla własnego dobra Rzymu się wyrzeka.
                    A ja, co miałem wolność ojczyzny na celu,
                    Com obrońcę swobody wspierał w przyjacielu!...
                    Ten sam Cynna, ten Rzymu wybawca mniemany,
                    Odnawia najdotkliwsze serca mego rany...
                    Kochankę mi wydziera.
                 EUFORB
                    Ty ją kochasz, panie?
                 MAKSYM
                    Usłysz... i nad nieszczęsnym miej politowanie...
                    Ubóstwiam! i tym jednym uczuciem zajęty,
                    Długom przed całym światem taił płomień święty.
                    Euforbie, moja miłość nieznana, nieśmiała,
                    Wielkim czynem poprzedzić swe wyznanie chciała.
                    Poznaj mój stan... patrz, jaka boleść mię przenika:
                    Na własną moją zgubę wspieram przeciwnika,
                    I kiedy tej najsroższej nie przeżyję męki,
                    Własnej przeciwko sobie pożyczam mu ręki.
                    Euforbie! tylu ciosom wystarczyć nie mogę...
                                                                         63






                 EUFORB
                    Jedną ci tylko nieba zostawują drogę...
                    Zerwij ten związek, wydaj, coś uradził skrycie,
                    Jednym słowem ocalisz Augustowi życie.
                    Takie przysługi drogo płacić się powinny:
                    Otrzymaj Emiliję oskarżeniem Cynny.
                 MAKSYM
                    Co? zdradzić przyjaciela?
                 EUFORB
                    Godny cel bojaźni!
                    Prawdziwa miłość może zapomnieć przyjaźni.
                    A wreszcie zdradzić zdrajcę jestże taka wina?
                    On dobrodziejstw Augusta łatwo zapomina,
                    A ty dla niewdzięcznego chcesz przyjaźń zachować?
                    Który może...
                 MAKSYM
                    Występek miałbym naśladować?
                 EUFORB
                    On tyle związków razem śmie targać niegodnie.
                    O, nie ma tam występku, gdzie się karzą zbrodnie.
                 MAKSYM
                    Zbrodnia, która dla Rzymu wolność wrócić miała!
                 EUFORB
                    Na co się nie odważy ta dusza zuchwała?
                    Mniemasz, że go zajmuje ojczyzna i sława:
                    Niechaj mu tylko miłość inne wskaże prawa,
                    Wnet ten, co się zdał wolność mieć na pierwszym
                                                                         względzie,
                    Co miał zgubić Augusta, ubóstwiać go będzie.
                    Mogliśmy blask wielkości niewdzięcznemu nadać.
                    Znaszże to skryte serce, umiałżeś je zbadać?
                    Ten, co zamiary swoje tak utaić umie,
                    Może większą ofiarę przeznacza swej dumie.
                    Lękaj się, panie, może po Augusta zgonie
                    Ten mściciel dawnych swobód sam siądzie na tronie;
                    Może już uwieńczając swój zamiar zbrodniczy,
                    Ciebie pierwszego w liczbie swych poddanych liczy.
                 MAKSYM
                    Jakże Cynnę oskarżyć nie wydając innych?
                    Mam dla jednego tylu zagubić niewinnych,
                    Gdy wszystkich sprzysiężonych zarazem wymienię?
                    Nie... zbyt drogo tak dzielnych bohatyrów cenię,
                    Co życiem wolność Rzymu okupić gotowi...
                                                                         64






                    Tyleż dam razem drogich ofiar tyranowi?
                    Nie, przysięgi nie zdradzę... żaden z nich nie zginie.
                 EUFORB
                    Już teraz tron Augusta łaskawością słynie;
                    Już więcej okrucieństwem władzy nie oznacza,
                    Chociaż wodzów ukarze, wspólnikom przebacza.
                    A wreszcie, jeśli o los twych braci się żalisz,
                    Wydaj imieniem wszystkich, a wszystkich ocalisz.
                 MAKSYM
                    Przestań, Euforbie! mylną wskazujesz mi drogę.
                    Także to o jej miłość dobijać się mogę?
                    Mamże się jej stać godnym, gdy zgubię, co kocha?
                    Nigdy mię nie ułudzi nadzieja tak płocha,
                    Nie tak nikczemna miłość odzywa się we mnie;
                    Kocham, lecz pragnę zostać kochanym wzajemnie,
                    I na sam dar Augusta z niechęcią poglądam,
                    Jeśli mi da jej rękę, gdy ja serca żądam!
                    Cóż mi zapewnić może nad jej czuciem władzę?
                    Zniszczę pomsty układy, kochanka jej zdradzę,
                    Ocalę to, co ona pragnęła zagubić...
                    Za tę potrójną krzywdę mogęż ją zaślubić?
                    A wreszcie, gdyby Cynna dla własnej obrony
                    Wydał kochankę, gdyby cesarz obrażony
                    Chciał ją razem ukarać jak wspólnicę zdrady...
                 EUFORB
                    Los może zniszczyć wszelkie najmędrsze układy,
                    Lecz za wczesna obawa często więcej szkodzi.
                    Myślmy raczej, działajmy...
                 MAKSYM
                    Cynna tu nadchodzi...
                    Ty się oddal... skrytości jego chcę wybadać,
                    A potem dalsze kroki będziemy układać...
                 SCENA DRUGA
                 Maksym, Cynna
                 MAKSYM
                    Jakież troski...
                 CYNNA
                    W tym stanie możeż na nich zbywać?
                                                                         65






                 MAKSYM
                    Przed okiem przyjaciela godziż się ukrywać?
                 CYNNA
                    Emilija i cesarz mieszają myśl smutną:
                    Ten nadto jest łaskawym, ta nadto okrutną.
                    Oby August w dobroci nieumiarkowany
                    Mniej mnie kochał lub od niej więcej był kochany!...
                    Sroga, nieznana walka w mym sercu się rodzi,
                    Wszystko mi jego łaski na pamięć przywodzi,
                    Zda się, że jeszcze słyszę jego słodką mowę,
                    Że nam drugi raz władzy oddaje połowę,
                    Że moimi prośbami i radą skłoniony
                    Dla mnie, Rzymu i świata nie składa korony.
                    Chcecie, będę panował, ale z wami razem,
                    A ja go mam zabójczym uderzać żelazem?
                    Ach, raczej... lecz niestety! przysięga spełniona!
                    Ta gniew cudzy przelewa do mojego łona,
                    Nienawiść Emiliji już się moją stała...
                    O, jak okrutny wybór! tu bogi, tu chwała...
                    Zewsząd smutnej przyszłości przeraża mię postać,
                    Trzebaż krzywoprzysiężcą lub mordercą zostać?
                 MAKSYM
                    Skądże ta niespokojność, te niewczesne żale?
                    Przed chwilą twych zamysłów trzymałeś się stale,
                    Nie znałeś tych poruszeń, nie znałeś przestrachu...
                 CYNNA
                    Inne czucia, gdy przyjdzie dokonać zamachu...
                    Umysł jednym uczuciem przenikniony cały
                    Z początku do swych celów postępuje śmiały,
                    Ale gdy kres ostatni stanie przed oczyma,
                    Któż naówczas nie zadrży, któż się nie zatrzyma?
                    Brutus nawet, w którego wstępujemy ślady,
                    Może nieraz powzięte chciał zerwać układy,
                    Miotany sławy, Rzymu i wdzięczności głosem,
                    Wielki Brutus mógł zadrżeć przed ostatnim ciosem.
                 MAKSYM
                    Brutus na drodze chwały cofać się nie umiał,
                    Słabe uczucia łatwo honorem przytłumiał,
                    Czcił wielkość, lecz na tronie pogardzał Cezarem,
                    Nie uwiódł się krwi związkiem ani żadnym darem.
                    Naśladuj go, naśladuj odwagę i stałość!
                    A jeżeli niegodna wstrzymuje cię żałość,
                    Żałuj tych rad, którymiś Augusta nakłonił
                    I powtórnie Rzymowi wolności zabronił.
                    Przez ciebie wielka jego zniszczona ofiara.
                    Brutus byłby ją chętnie przyjął z rąk Cezara
                                                                         66






                    Aniby go był zdradnie do tronu zachęcał,
                    Ni dobra ludu błahej miłości poświęcał.
                    Nie słuchaj, że się z tobą August władzą dzieli,
                    Nigdy wolni z tyranem przyjaźni nie mieli.
                    Patrz raczej, w jakim stanie ojczyznęś zostawił,
                    Rzym woła: Wróć mi, Cynno, czegoś mię pozbawił.
                    Jeśliś uległ miłości, niech twe serce przyzna,
                    Że nad względy jednego milsza jest ojczyzna.
                 CYNNA
                    Szanuj boleść, dotkliwej nie odnawiaj rany,
                    Padnie ten cios, nie wątpi j, choć nieco wstrzymany.
                    Widzę błąd; chcą Rzymianie, ich niewolę skrócę
                    I czegom ich pozbawił, w całości powrócę;
                    Lecz daruj, litość we mnie walczy sprawiedliwa,
                    Jeszcze się reszta dawnej przyjaźni odzywa...
                    Zostaw mię, Emiliji mam w tym miejscu czekać,
                    W obliczu przyjaciela niemiło narzekać.
                    Kilka chwil samotności te troski uśmierzy.
                 MAKSYM
                    Cynna miłemu sercu swój smutek powierzy.
                    Odchodzę, odkryj przed nią duszy niepokoje,
                    Opisz łaski Augusta i słabości twoje...
                 SCENA TRZECIA
                 CYNNA sam
                    Słabości!... zacniejszego godne są imienia
                    Te uczucia szlachetne, te cnoty natchnienia,
                    Ten prawdziwej wdzięczności obowiązek ścisły,
                    Co nie pozwala spełnić mordercze zamysły...
                    Lub raczej zwij słabością... kiedy dla miłości
                    Cynna śmie zapominać świętszych powinności,
                    Gdy przeciw słabym czuciom nie ma dosyć męstwa,
                    Walczy z nimi, a przecie lęka się zwycięstwa...
                    Wpośród ostateczności, wśród srogiego sporu
                    Co mam czynić, jakiego chwycić się wyboru?
                    O, jak szlachetna dusza cierpi, gdy upada!
                    Jakież ten czyn spełniony korzyści mi nada?
                    Słodycz miłości, rozkosz, że zemście dogodzę,
                    Chwałę, że mą ojczyznę z jarzma oswobodzę...
                    Miłość, zemstę i chwałę w małej cenie kładę,
                    Jeśli ich przez niegodną mam dostąpić zdradę,
                    Jeśli monarcha, w świetne cnoty znamienity,
                    Który mię najwyższymi ozdobił zaszczyty,
                    Z którego licznych darów imię moje słynie,
                    Co przeze mnie panuje, z mojej ręki zginie...
                                                                         67






                    O, najczarniejsza zdrado, niegodna człowieka!
                    Niech Rzym wolności z innych, nie z moich rąk czeka,
                    Niech zniknie miłość moja i nadzieja cała,
                    Niżby ten czyn potomność wyrzucać mi miała.
                    Czyż mi August zaprzecza tej lubej słodyczy,
                    Której Cynna krwią jego nabyć sobie życzy?
                    Trzebaż dla jego darów życie mu odbierać
                    I co sam chętnie daje, gwałtem mu wydzierać?
                    Lecz, przysięgo, od ciebie zawisły me chęci!
                    Zemsto! ojcze kochanki! o sroga pamięci!
                    Wam winienem dokonać najsmutniejszą sprawę.
                    Wam winienem mą wiarę, serce, oręż, sławę...
                    Emilijo, ty mną rządzisz, twoje tylko usta
                    Wyrzec mogą lub życie, albo śmierć Augusta.
                    Bogi, co ją swoimi zdobicie cnotami,
                    Uczyńcie, niech ma litość, jak macie wy sami!
                    Gdy cofnąć dane słowo przysięga mi broni,
                    Sprawcie, niechaj się sama do mej chęci skłoni.
                    Lecz idzie; prośby mojej wysłuchajcie, bogi!
                 SCENA CZWARTA
                 Cynna, Emilia, Fulwia
                 EMILIA
                    Dzięki wam, nieba, próżnej doznaliśmy trwogi!
                    Dobrani przyjaciele wiary nie zgwałcili,
                    August o niczym nie wie i w tej samej chwili
                    Byłam przytomna jego z Liwiją rozmowie.
                    Cynno, nowe mi życie wracają bogowie...
                 CYNNA
                    Wiadome ci są, pani, ofiary cesarza...
                    Chceszże spóźniać to szczęście, którym mię obdarza
                 EMILIA
                    To szczęście jest w twym ręku...
                 CYNNA
                    Ja w twoim je złożę...
                 EMILIA
                    Zawszem jedna, to serce innym być nie może.
                    Co?! Mnie oddawać Cynnie? Cóż taki dar znaczy?...
                    August własnym twym dobrem zbogacać cię raczy.
                 CYNNA
                    W twojej jest jednak mocy... mamże mówić? nieba!
                                                                         68






                 EMILIA
                    Cóż w mej mocy? skąd trwoga? i co czynić trzeba?
                 CYNNA
                    O, gdyby jedne były serc naszych życzenia,
                    Łatwo byś mogła moje zrozumieć westchnienia...
                    Obrażę twoje miłość i stąd czuję trwogę.
                    Cóż czynić? mówić nie śmiem, zamilczeć nie mogę.
                 EMILIA
                    Ach, to nadto! Mów.
                 CYNNA
                    Każesz, posłusznym być muszę,
                    Stało się... twą nienawiść przeciw sobie wzruszę,
                    Kocham cię, Emilijo, i gromów tu wzywam,
                    Jeśli w mym sercu inny cel jaki ukrywam.
                    Lecz patrz, czy nie zbyt drogo ten dar każesz płacić,
                    Gdy dostępując szczęścia, honor muszę tracić...
                    Ta łaskawość Augusta...
                 EMILIA
                    Dość tego; rozumiem.
                    Niestałość słabej duszy łatwo poznać umiem.
                    Upadłeś przed łagodnym tyrana obliczem,
                    Niczym już twoja miłość, twe przysięgi niczem.
                    Zbyt łatwowierny umysł śmiał o mnie tak sądzić,
                    Że August, mogąc wszystkim, może i mną rządzić.
                    Chcesz więc z daru Augusta mą rękę posiadać?
                    Nie sądź, że sercem moim przez niego masz władać.
                    Niechaj pod jego stopą drży świat zalękniony,
                    Niechaj skinieniem wznosi i obala trony,
                    Broczy krwią nieprzyjaciół i morza, i lądy,
                    Zmienia według swej woli całej ziemi rządy,
                    Lecz serce Emiliji przechodzi tę władzę.
                 CYNNA
                    Od ciebie też go pragnę  przysiąg mych nie zdradzę..
                    Kogóż to, przebóg, litość wiarołomnym czyni?
                    Pani, także mię łatwo umysł mój obwini,
                    Gdy posłuszną twej woli ofiarą się stałem,
                    I nawet nad przysięgę służyć ci umiałem:
                    Mogłem... wiesz to... bez zbrodni, bez złamania wiary
                    Pozbawić zemstę twoją tej świetnej ofiary.
                    August przed chwilą gardząc cesarską koroną
                    Jednym słowem już zrywał zmowę sprzysiężoną:
                    Znikał związek, znikały przysięgi tajemne,
                    Gniew twój stał się już próżny, nadzieje daremne.
                    Jam go jeden, dla ciebie, zatrzymał na tronie,
                    Jam mu dał dla twej pomsty koronę na skronie.
                                                                         69






                 EMILIA
                    Dla mojej zemsty!... Czemuż twa dusza niestała
                    Żąda, ażebym sama twą rękę wstrzymała?
                    Żeby żył, był kochanym, żeby mną nagrodził
                    Tego, co go ocalił, mej zemście przeszkodził?
                 CYNNA
                    Czegóż więcej? czy jeszcze występnym się staję,
                    Gdy życie lub śmierć jego w twe ręce oddaję?
                    Gotów jestem dokonać okrutnego ciosu,
                    Ale nie gań słabego wdzięczności odgłosu.
                    Gdybym gniew twój zwyciężył! O, czemu w tej dobie
                    Nie kochasz tak Augusta, jak on sprzyja tobie?
                    Szlachetna dusza, której cnota przewodniczy,
                    W zdradzie i niewdzięczności nie szuka słodyczy;
                    Jakaż, przebóg, szczęśliwość cnoty nie utracą,
                    Jeżeli się niesławą i wstydem odpłaca...
                 EMILIA
                    Nie na wstyd urojony, patrz raczej na chlubę...
                    Godzi się zdrady użyć na tyrana zgubę.
                    I gdzie się pasmo nieszczęść i kajdany zrywa,
                    Tam się zbyteczna czułość słabością nazywa.
                 CYNNA
                    Twa nienawiść wystawia mylne cnoty imię.
                 EMILIA
                    Odkądże to cnót dawnych zapomniano w Rzymie?
                 CYNNA
                    Umysł prawdziwie rzymski...
                 EMILIA
                    Na wszystko jest śmiały,
                    Gdzie mu idzie o pomstę wolności i chwały;
                    U niego nad śmierć samą cięższa jest niewola.
                 CYNNA
                    Jeszcze nie taka Rzymian pod Augustem dola...
                    Jakąż to u nas hańbę, jakie więzy noszą?
                    Króle twych niewolników o opiekę proszą.
                    Któryż z nich, z dumą tronu, do Rzymu się zbliża?
                    August harde ich berła do nóg naszych zniża.
                    Haraczem królów nasze bogactwa pomnożył
                    I odjęte Rzymianom jarzmo na nich włożył.
                 EMILIA
                    O, jak szlachetnej duszy w twym umyśle nie masz!
                    Żeś coś więcej nad króla... dość wielkim się mniemasz.
                                                                         70






                    Któryż z nich jest tak próżny? który się ośmiela
                    Przyznać sobie rzymskiego cześć obywatela?
                    Antonijusz był celem obrazy surowej,
                    Że godność swoją zniżył do związków królowej.
                    Attal, ów król zwycięskim ozdobiony wieńcem,
                    Co się z chlubą mianował Rzymu wyzwoleńcom
                    I w purpurze zrodzony, choć Azyją władał,
                    Nad purpurę, nad berło ten tytuł przekładał.
                    Pomnij na to, coć własne imię przypomina,
                    A godnie utrzymując wielkość Rzymianina,
                    Wiedz, że nie ma takiego, co by nie był zdolnym
                    Królom dawać rozkazy, żyć bez pana wolnym.
                 CYNNA
                    Umysł bogom posłuszny na ten czyn się wzdryga,
                    Niebo karze zabójców i niewdzięcznych ściga.
                    A jeśli winnym królom upadek wymierza,
                    Wtenczas gniew zasłużony piorunom powierza.
                 EMILIA
                    Mów raczej, że sam tronów obrońcą się stajesz,
                    Gdy coś sam winien czynić, piorunom oddajesz...
                    Więcej ci już nie mówię  idź,, służ Augustowi,
                    Już więcej Emilija swych skarg nie ponowi.
                    Dźwigaj więzy, przysięgi zdradzaj wiarołomnie,
                    Zapomnij o krwi twojej, zapomnij i o mnie.
                    Sobie, ojcu, ojczyźnie winne płacąc długi,
                    Potrafię spełnić pomstę bez twojej posługi.
                    Już bym była ten zaszczyt dawno osiągnęła,
                    Lecz twoja tylko miłość rękę mi cofnęła.
                    Tyś mię jeden mógł jeszcze przywiązać do życia...
                    Gdyby nie to  już dawno dla pomsty nabycia
                    Byłabym Augustowi tron, życie wydarła,
                    Sama na grobie jego chętnie bym umarła.
                    Dla ciebie tylko chciałam mą nędzę przedłużyć,
                    Znasz to serce  wiedziałeś,, jak na nie zasłużyć...
                    Darujcież mi, bogowie, jeślim się zmyliła,
                    Kiedym krew Pompejusza mylnie w nim ceniła!
                    Miłość mię zaślepiała i tego się wstydzę.
                    Nie, nie wnuka Pompeja, niewolnika widzę.
                    A przecież... kocham jeszcze... i na miejscu Cynny,
                    Gdyby mię mógł tym czynem otrzymać kto inny,
                    Tysiąc już bohatyrów poszłoby tą drogą...
                    Ale stałe uczucia zmienić się nie mogą.
                    Żadnego już innego celu nie obieram,
                    Żyj dla twojego pana... ja twoją umieram.
                    Ojcze, wkrótce się cienie twoje zaspokoją;
                    Pójdź, obacz, jak zbroczona krwią jego i moją
                    Umrę z tą chwałą, której ty nie chciałeś zyskać.
                    Nie czas już wtedy będzie próżne łzy wyciskać,
                                                                         71






                    Nie czas los mój oskarżać, gdy przez ciebie zginę,
                    Gdy własną na mym grobie czytać będziesz winę.
                    Umrę, tak, w gruzach tronu sama się zagrzebię,
                    A gdybyś sam nie bronił  chciałam żyć dla ciebie..
                 CYNNA
                    Dość tego, każesz, biegnę... woli twej dogodzę,
                    Pomszczę się ojca śmierci i Rzym wyswobodzę;
                    Zginie August; żadna mię nie wstrzymuje tama...
                    Lecz wiedz... on jest mniej srogi niżeli ty sama.
                    Choć światu rozkazuje, choć jego potęga
                    Życiem naszym zarządza... lecz serc nie dosięga.
                    A ty wolę odbierasz, wolną gnębisz duszę...
                    Któregom tyle kochał, nienawidzieć muszę...
                    Wyrzec się sławy, czucia i tą krwią się zbroczyć,
                    Za którą chciałbym własną sto razy wytoczyć...
                    Tak chcesz... słowo już dane... pomsta się dokona.
                    Lecz zwracając tę rękę do własnego łona,
                    Oddam cieniom Augusta należną ofiarę;
                    Połączę jednym ciosem i zbrodnię, i karę.
                    Krew moja w jednej chwili ten występek zmaże,
                    Wykonam i co miłość, i co chwała każe...
                 Odchodzi.
                 SCENA PIĄTA
                 Emilia, Fulwia
                 FULWIA
                    Ach, pani, jaka rozpacz! jakie obłąkanie!
                 EMILIA
                    Niechaj pełni powinność lub kochać przestanie,
                 FULWIA
                    Wypełni ją... i umrze .. ty płaczesz...
                 EMILIA
                                                                O bogi!
                    Biegnij za nim, Fulwiol!... niechaj żyje... srogi...
                    Powiedz mu...
                 FULWIA
                    Że Augusta życie już ocalasz?
                 EMILIA
                    Ach! tym słowem nienawiść na nowo zapalasz.
                                                                         72






                    Wstrzymaj się...
                 FULWIA
                    I cóż tedy?
                 EMILIA
                    Niech zamysł popiera..
                    A potem niech mą rękę albo śmierć wybiera.
                                                                         73






                 AKT CZWARTY
                 SCENA PIERWSZA
                 August, Euforb, Poliklet, Straże
                 AUGUST
                    Coś mi doniósł, Euforbie, czyliż wierzyć można?
                 EUFORB
                    Panie, wiarę przechodzi myśl taka bezbożna,
                    Na cóż się zaślepiony umysł nie odważa?
                    Sama powieść tej zbrodni strachem mię przeraża...
                 AUGUST
                    Cynna! Maksym! najbliżsi moi przyjaciele,
                    Z którymi się tak chętnie władzą tronu dzielę!
                    Skrytości mego serca pierwsi powiernicy,
                    Dla których w dobrodziejstwach nie znałem granicy.
                    Gdy im berło oddaję... zdrajcy, na mą głowę
                    W ten sam dzień świętokradzką zaprzysięgli zmowę!
                    Maksym błąd swój poznaje, czuje słuszne żale,
                    Lecz Cynna...
                 EUFORB
                                      Jeden Cynna trwa w ślepym zapale.
                    Zdaje się, że twa dobroć czucia go pozbawia,
                    Gdy w innych zamach taki obrzydzenie sprawia.
                    Kiedy się nawet serce najmężniejsze chwieje,
                    On upadłe w przysięgłych podnieca nadzieje,
                    W zatrwożonych umysłach srogi zapał budzi...
                 AUGUST
                    Sam Cynna!... o człowieku najchytrzejszy z ludzi!
                    O zdrado, z głębi piekieł na ziemię wydana!
                    Ach, z ręki przyjaciela jak dotkliwa rana!
                    Ty mię zdradzasz! O bogi, co zbrodnie karzecie!...
                    Idź i com ci rozkazał, pełnij, Poliklecie.
                    Niechaj Erast w te miejsca przywoła Maksyma,
                    Niech przyjdzie... przebaczenie swej zbrodni otrzyma.
                                                                         74






                 SCENA DRUGA
                 August, Euforb
                 EUFORB
                    Nadto ją wielką sądził... i może już, panie,
                    Z łaski twojej korzystać Maksym nie jest w stanie.
                    Ledwie wyszedł z pałacu, błędny, pomieszany,
                    I sroższą od swej zbrodni rozpaczą miotany,
                    Przybiegł do mnie, a mówiąc o bezbożnej zmowie,
                    ,,Idź  przydał  niechaj August o wszystkim się
                                                                              dowie.
                    Niechaj dziś przed zabójczym chroni się żelazem,
                    Powiedz, żem poznał zbrodnię i ukarał razem,
                    Życie jest mi nieznośnym, przeklinam wyroki.
                    To rzekłszy w tamtą stronę spieszne zwrócił kroki,
                    Kędy bystrego Tybru wzdęte huczą wały.
                    Próżno starania moje zatrzymać go chciały;
                    Zniknął  noc go zasłoną otoczyła ciemną
                    I resztę losów jego ukryła przede mną.
                    Panie, Maksym w tej chwili...
                 AUGUST
                                                              W zbytku uniesienia
                    Zapomniał, że był godzien mego przebaczenia,
                    Nie ma zbrodni, której by żal nie mógł zagładzić.
                    Lecz gdy wczesnej rozpaczy trudno już zaradzić,
                    Ty idź i świadków zbrodni miej pod bacznym okiem,
                    Niech gorliwość kieruje każdym twoim krokiem.
                    Oddalcie się  ty,, pilny w danym ci zleceniu,
                    Co wiesz, co wiedzieć możesz, zachowaj w milczeniu.
                 SCENA TRZECIA
                 AUGUST sam
                    Nieba, czyjejże teraz mam się oddać straży?
                    Komu się serce moje zaufać odważy?...
                    Weźcie to berło... które zbyt drogo opłacam,
                    Gdy zyskując poddanych, przyjaciół utrącam!
                    Jeśli takie są władzy najwyższej korzyści,
                    Że się jej łaski stają celem nienawiści;
                    Jeśli związkiem przyjaźni tych z nami łączycie,
                    Co zdradziecko na nasze śmią nastawać życie;
                    Trwoga razem z potęgą na tronie zasiada,
                    Wszystkiego bać się musi ten. kto wszystkim włada.
                    Wnijdź sam w siebie, Auguście, przestań się użalać...
                                                                         75






                    Chcesz ocalenia... chciałżeś innych sam ocalać?
                    Patrz, jakeś we krwi Rzymian twoją rękę zbroczył.
                    Ileś na macedońskich polach jej wytoczył?
                    Wystaw w zapędzie szczęścia twój oręż zwycięski,
                    Wspomnij Antonijusza, wspomnij Seksta klęski.
                    Kogoś wtenczas oszczędzał, gdy Peruza cała
                    Krwią się własnych mieszkańców bezbożnie zalała?
                    Kiedyś okrucieństwami wszystkie znaczył kroki?
                    Przypomnij tylu skazań okropne wyroki;
                    Przypomnij ową chwilę... o niestarta zmazo!
                    Gdyś w sercu opiekuna utopił żelazo.
                    A potem o niesłuszność śmiej oskarżać losy,
                    Że inni na twe życie zgubne mierzą ciosy;
                    Że cały Rzym bez względu na ciebie nastawa,
                    I któreś pierwszy zdeptał, on też gwałci prawa.
                    Słuszna zdrada  bogowie trzymają ich stronę....
                    Równie jakeś dostąpił, oddaj tę koronę;
                    Przyjmij od drugich, czego sam dałeś przykłady,
                    Niewdzięczność za niewdzięczność i zdrady za zdrady.
                    Lecz jakże mię moc duszy opuszcza w potrzebie?
                    Czemuż Cynnie przebaczam, a oskarżam siebie?
                    Ten, co własne swe zbrodnie chce ukarać we mnie,
                    Co dla zniszczenia tronu wznosi go tajemnie,
                    Co zdradę pozorami kryjąc haniebnemi,
                    Dla mojej zguby wydarł szczęście własnej ziemi...
                    Ten, co się myślom moim jeden śmiał opierać,
                    Żebym nie składał berła, które chce wydzierać...
                    Ja bym o tym zapomniał? ja zachęcał zbrodnie?
                    A on, gdy mnie zatrwożył, miałby żyć swobodnie?
                    Ta myśl nie jest mnie godna i słabość oznacza,
                    Zachęca do obrazy, kto łatwo przebacza.
                    Zginie... wspólnicy jego nie ujdą bezkarnie...
                    Lecz cóż? zawsze krew sama i zawsze męczarnie?
                    Zmordowany srogością, wstrzymać jej nie mogę
                    I nienawiść zapalam, chcąc obudzić trwogę.
                    Niepokonana hydra na mą zgubę godzi,
                    Jedna głowa odcięta, tysiąc innych rodzi,
                    I tylu sprzysiężonych krew próżno wylana
                    Zamiast umocnić władzę obmierzi tyrana...
                    Z ręki nowego Bruta nie czekaj pogromu,
                    Chwały twego upadku nie zostaw nikomu...
                    Umrzyj  porzuć niegodne o życiu staranie.
                    Cały Rzym przeciw tobie koleją powstanie;
                    Wszyscy, co Rzymianami nazywać się mogą,
                    Mąż po mężu, tą samą pójdą wszyscy drogą...
                    Gdy wszystko razem stracić lub umierać trzeba,
                    Nie ma wtenczas wyboru: umrzyj, tak chcą nieba.
                    Śmierć człowieka jest niczym; te kilka chwil życia
                    Czyliż tak kosztownego godne są nabycia?
                    Umrzyj, lecz niech śmierć twoja postrachem przenika,
                                                                         76






                    Zgaś to niknące światło we krwi niewdzięcznika;
                    Poświęć samemu sobie tę godną ofiarę,
                    Ponieś w cienie grobowe mężobójcy karę;
                    Niechaj widzi śmierć twoje, której sobie życzy,
                    Niech ją widzi, a pomsty nie dozna słodyczy...
                    Lub raczej niech nie ujdzie najsroższego zgonu...
                    A ty, niewdzięczny Rzymie, co nie cierpisz, tronu,
                    Przestań mi już wyrzucać jarzmo niewolnicze,
                    Owoce tylu wojen, zwycięstwa, zdobycze,
                    Oddam je w twoje ręce, skrócę twe poddaństwo,
                    Oddam ci twoje wolność i chwałę, i państwo
                    Większe i spokojniejsze, niż były w tej dobie,
                    Kiedym w burzach niezgody wydzierał je tobie.
                    O nienawistne berło! o zemsto! Rzymianie!
                    O zbyt trudny wyborze w tak okropnym stanie!
                    Jakiej w tej wątpliwości mam się trzymać drogi?
                    Nieszczęśliwym monarchą rozrządzajcie, bogi.
                    Mówcie, czego unikać, co z chwałą zachować,
                    I pozwólcie lub umrzeć, lub światu panować.
                 Odchodzi.
                 SCENA CZWARTA
                 EMILIA sama
                    Skąd ta nieznana radość? i czemu w tej dobie
                    Mimowolnie zupełny czuję pokój w sobie?...
                    August przywołał Cynnę, a ja nie znam trwogi,
                    Jak gdyby mi pomyślność zapewniały bogi,
                    Łzy się w oczach zamknęły, a w sercu boleści...
                 SCENA PIĄTA
                 Emilia, Fulwia
                 EMILIA
                    Cóż przynosisz, Fulwijo? jakie słychać wieści?
                 FULWIA
                    Jużem zawziętość Cynny zaczęła przemagać,
                    Chciał tu iść, przebaczenia u nóg twoich błagać.
                    Czując dar twojej ręki i ten związek luby,
                    Jeszcze zapragnął życia nad przepaścią zguby.
                    Miał nadzieję powściągnąć zapał twej obrazy,
                    Kiedy ten, co ogłasza cesarskie rozkazy,
                    Sam jeden, bez żołnierzy, Poliklet przybywa
                    I zdumionego Cynnę do Augusta wzywa...
                                                                         77






                    Nie wiem, jakie w tej chwili czekają nas losy!
                    Różne po całym dworze biegają odgłosy...
                    Wszyscy mówią, że August smutny, pomieszany,
                    Nagłej jakiejś doświadczył w zamysłach przemiany,
                    Że, jak ma zwyczaj, z Cynną naradzić się żąda.
                    Nikt tej powszechnej trwogi przyczyn nie przegląda.
                    Lecz inne wieści, pani, więcej cię przerażą...
                    Euforb jest zatrzymanym... Ewander pod strażą...
                    Nie wiem, co to powszechne zamieszanie znaczy,
                    Mówią nawet, że Maksym w zapędzie rozpaczy
                    W spienionych Tybru wałach zakończył swe życie.
                    Lękam się o zdradzieckie naszych zmów odkrycie.
                 EMILIA
                    Tyle nieszczęść... a przecię ta nieczuła dusza
                    Wpośród najsroższych ciosów wcale się nie wzrusza.
                    Wyższa tutaj istota moc swoje objawia,
                    W różnej losu przemianie różne czucia sprawia.
                    Niedawno mię dręczyła trwoga zbyt skwapliwa,
                    Teraz, gdy drżeć potrzeba, na czuciu mi zbywa.
                    Poznaję was, bogowie, wyrok wasz łaskawy,
                    Wpośród natłoku nieszczęść nie chce mej niesławy.
                    Trwogę, jęki, westchnienia, łzy nawet odbiera
                    I naprzeciw piorunom słabą cnotę wspiera...
                    Umrę z tym męstwem, jakie niebo mi natchnęło,
                    Kiedym sama tak wielkie zaczynała dzieło.
                    Niech piekło na mnie wzruszy swą potęgą całą,
                    Umrę... jak teraz jestem, z nieskażoną chwałą...
                    O wolności! O cieniu ojca nie pomszczony!...
                    Com tylko mogła, wszystko czyniłam z mej strony,
                    Czyniłam więcej nawet nad płci mojej siły...
                    Nadzieję pomsty waszej losy omyliły...
                    Lecz chwała pozostanie... ta ze mną nie zginie.
                    Pójdę złączyć się z wami w podziemnej krainie...
                    Imię i sława moja wraz z życiem nie zgasną...
                    Duchy przodków... w krwi mojej poznacie krew
                                                                    własną...
                 SCENA SZÓSTA
                 Emilia, Maksym, Fulwia
                 EMILIA
                    Ale co widzę? Maksym? czy mię oczy zwodzą!
                 MAKSYM
                    Płonne o mojej śmierci wieści się rozchodzą:
                    Euforb poznawszy jawne zamiarów odkrycie,
                    Chciał tą zmyśloną śmiercią ocalić mi życie.
                                                                         78






                 EMILIA
                    A Cynna?...
                 MAKSYM
                    Cynna srogą rozpaczą miotany,
                    Widzi zdradzone chęci, twój zamiar wydany...
                    August już wie o wszystkim, zna twoje zamysły,
                    Od niego sprzysiężonych wyroki zawisły.
                    Ewander tym wyznaniem chciał ocalić pana,
                    I tyś na domiar ciosów, tyś pod straż oddana.
                 EMILIA
                    Pod straż! na cóż tak długo mój wyrok odwlekać?
                    Najdotkliwsze cierpienie swego losu czekać.
                    Kajdany, śmierć, męczarnie: na wszystkom gotowa.
                 MAKSYM
                    Twe więzy w moim domu...
                 EMILIA
                    Cóż znaczy ta mowa?
                 MAKSYM
                    Nie zdumiewaj się, pani... łaskawe niebiosy
                    Baczną strażą czuwają nad twoimi losy...
                    Tak jest, jeszcze w tej chwili nie wszystko nas zdradza
                    Pójdź tam, gdzie cię Augusta nie dosięgnie władza.
                    Okręt czeka... uchodźmy!... tak żądają bogi...
                    Pójdź, pani, do wyboru nie ma innej drogi...
                 EMILIA
                    Jużże to Emiliji Maksym nie poznaje?...
                 MAKSYM
                    Jedna już tylko może chwila pozostaje...
                    Oby cię nie zdradziła ufność nieostrożna!..
                    Czynię wszystko dla Cynny, co uczynić można;
                    Chcę grożące twej głowie nieszczęście oddalić
                    I drogą życia jego połowę ocalić...
                    Tak... uchodźmy... A August, gdy cnotę ponęka,
                    Niech naszego powrotu i pomsty się lęka.
                 EMILIA
                    Pomsta! już ona dla mnie przestaje być cnotą,
                    Dla pomsty przeżyć Cynnę byłoby sromotą;
                    I kto po zgonie jego szuka ocalenia,
                    Ten śmierć chwalebną w życie niesławne zamienia.
                                                                         79






                 MAKSYM
                    Tyleż słabości w sercu tak mężnym się mieści?
                    Widzę teraz, poznaję twój umysł niewieści.
                    Gdzież owa rzymska stałość, gdzie moc dzielnej duszy?
                    Pierwszy powiew fortuny tak łatwo ją wzruszy...
                    Niech raczej dawne męstwo twe serce zatrzyma,
                    Dowiedz się wreszcie, dowiedz i poznaj Maksyma!
                    Już on więcej tajemnic swoich nie ukryje,
                    Patrz, w nim jeszcze dla ciebie twój kochanek żyje.
                    Poznaj przyjaźń lub raczej to święte natchnienie,
                    Które budząc nie zgasłe miłości płomienie,
                    Chce cię kochać, ubóstwiać, twoją zemstę wspierać...
                 EMILIA
                    Niebaczny... śmiesz mię kochać, a nie śmiesz umierać?
                    Zbyt płoche twe nadzieje żądać serca darów,
                    Lecz przynajmniej bądź godnym tak śmiałych
                                                                           zamiarów.
                    Nie rozumiej, że kiedyś Emiliji ręka
                    Może być darem tego, co się umrzeć lęka,
                    Co po zgonie kochanka życie mi ocala...
                    A jeśli jeszcze cnota twój umysł zapala,
                    Okaż się od rzymskiego męstwa niewyrodnym,
                    I gdy nie możesz serca... stań się mych łez godnym.
                    Tak przyjaźni dla Cynny należy dowodzić...
                    Nie chcę więcej w skrytości twoich myśli wchodzić,
                    Jednakowa powinność łączy nas wzajemnie;
                    Pójdź, okaż mi jej przykład lub go bierz ode mnie.
                 MAKSYM
                    Zbytecznie cię unosi żałość sprawiedliwa...
                 EMILIA
                    A twoja nadto zręcznie zamysły ukrywa.
                    Już mię słodkim przyszłości uwodzisz obrazem,
                    Wróżysz powrót i zemstę, i twą miłość razem...
                    Pod ciężarem nieszczęścia jeszcze nie upadam.
                    I chociaż wszystko tracę, jeszcze sobą władam.
                    Umysł mój, choć w tym stanie, bez wzruszenia działa
                    I więcej tutaj widzę, niżbym widzieć chciała...
                 MAKSYM
                    Jaka rozpacz twe serce do podejrzeń skłania?
                 EMILIA
                    Ty sam... kiedy nareszcie chcesz tego wyznania.
                    Nadtoś zręcznie ułatwił największe zawady,
                    Żebym nie miała w tobie domyślać się zdrady;
                    Nadto jej poznać mogę widoczne znamiona,
                    Ten pośpiech, ta gotowość wcześnie ułożona...
                    Płyń beze mnie, miłości twojej nie przyjmuję...
                                                                         80






                 MAKSYM
                    Ach, to nadto! okrutna!
                 EMILIA
                    Więcej przewiduję...
                    Nie lękaj się wyrzutów, lecz na sławę pomny,
                    Wiedz, że mnie nie uwiedzie podstęp wiarołomny.
                    A jeżeli ja błądzę... jeśliś ty niewinny,
                    Pójdź się usprawiedliwiaj przed obliczem Cynny...
                 MAKSYM
                    Stój, pani... twoje życie...
                 EMILIA
                    Reszty nie dociekam...
                    Nie słucham i przed sądem Augusta cię czekam.
                    Pójdźmy, Fulwijo, pójdźmy...
                 Odchodzą.
                 SCENA SIÓDMA
                 MAKSYM sam
                    Rozpaczą zgnębiony,
                    Godzien, jeżeli można, srożej być wzgardzony,
                    Cóż teraz przedsięwezmę... przez jaką ofiarę
                    Zatrę przyjaźń zdradzoną, znieważoną wiarę?
                    Żadnym się więcej łudzić nie mogę zmamieniem,
                    Śmierć Emiliji będzie moim oskarżeniem,
                    I wtenczas gdy ostatnie tchnienie życia wyda,
                    Odkryje się jej chwała, a moja ohyda.
                    Ta jej śmierć wieczną hańbą imię moje zmaże
                    I późnym wiekom pamięć mej zbrodni przekaże.
                    W jednym dniu ręka moja fałszem kierowana
                    Zdradziła przyjaciela, kochankę i pana.
                    Nie pozostaje z tylu świętych praw zgwałconych
                    I z ofiar tyranowi na śmierć poświęconych
                    Innej dla mnie korzyści jak wściekłość zajadła,
                    Niewczesna żałość, która w mym sercu osiadła.
                    Ten jest smutek, Euforbie, twojej podłej rady...
                    Lecz jakież równi tobie mogą dać przykłady?
                    Wyzwoleniec nikczemnym niewolnikiem bywa,
                    Chociaż stan zmieni... duszę też samą ukrywa.
                    Twoja się czołga jeszcze... tyś mi sam doradził,
                    Abym przemoc podźwignął, własny honor zdradził.
                    Zasłużyłem i słusznie twoich rad przypłacę,
                    Kiedy razem i życie, i sławę utracę...
                    Lecz się wprzód zemsta moja nad tobą zatrzyma,
                                                                         81






                    Ciebie przed tych kochanków poświęcę oczyma.
                    Mimo zbrodni śmiem ufać, że tą słuszną karą
                    Krew moja będzie dla nich dość czystą ofiarą,
                    Gdy wprzód ta ręka, którą gniew słuszny prowadzi,
                    Zbrodnię, żem ciebie słuchał, w twojej krwi zagładzi.
                                                                         82






                 AKT PIĄTY
                 SCENA PIERWSZA
                 August, Cynna
                 AUGUST
                    Siądź, Cynno, siądź, a naprzód uczyń, o co proszę:
                    Zachowaj ściśle prawo, które ci ogłoszę.
                    Słuchaj z pilną uwagą ciągu mojej mowy,
                    Nie przerywaj do końca ni znakiem, ni słowy.
                    Wstrzymaj zapęd, a jeśli w tym trudnym milczeniu
                    Gwałtownemu twe serce ulegnie wzruszeniu,
                    Będziesz mi mógł do woli potem odpowiadać,
                    Tej jednej chwili żądam  umiej sobą władać..
                 CYNNA
                    Rozkazy twoje, panie, spełnię...
                 AUGUST
                    Tego czekam.
                    Mam twe słowo, mojego dotrzymać przyrzekam.
                    Żyjesz, Cynno, lecz z twojej nie wyszło pamięci,
                    Jakie z dawna krew naszą dzieliły niechęci.
                    Przodkowie twoi, pomnisz, do ostatniej chwili
                    I mnie, i ojcu memu nieprzyjaźni byli.
                    W ich obozie zrodzony, nawet po ich zgonie,
                    Kiedy cię wyrok mojej zostawił obronie,
                    W szeregach nieprzyjaciół wśród oręża szczęku
                    Widziałem nienawistne żelazo w twym ręku.
                    Statecznieś zawsze moją przyjaźnią się brzydził
                    I gdyś mnie nawet poznał, jeszcześ nienawidził.
                    Dowodziłeś mi tego i jawnie, i skrycie;
                    Pomściłem się na tobie darując ci życie,
                    I gdyś pomiędzy mymi ujrzał się brańcami,
                    Mój dwór był twym więzieniem, łaski kajdanami.
                    Powróciłem ci włości twych przodków dziedziczne,
                    Łupy z Antonijusza oddałem ci liczne,
                    W każdej chwili, sam przyznasz, mojej ręki dary
                    Nie umiały zachować w rozrzutności miary,
                    Przyjaźń moja, najpierwsze przy tronie urzędy,
                    Wszystkie, jakicheś żądał i mógł żądać względy;
                                                                         83






                    Ci nawet, co w szeregach za mój tron walczyli,
                    Ci, którzy moje życie własnym okupili,
                    Którzy w bojach szukali chwalebnego zgonu
                    I krwią mi swoją drogę znaczyli do tronu,
                    Za ofiary przyjaźni, za męstwa dowody
                    Mniejsze niż ty, Cynno, odnieśli nagrody.
                    I tak kiedy z dobrodziejstw dobrodziejstwa mnożę,
                    Zwyciężony w zwycięzcach zazdrość budzić może.
                    Niedawno, kiedy losem okropnej przemiany
                    Opuścił mnie Mecenas do bogów wezwany,
                    Kiedy zgon przyjaciela szczęścia mi uskąpił,
                    Tyś jeden po nim, Cynno, to miejsce zastąpił.
                    Dzisiaj nawet, gdy świata odmieniając postać,
                    Chciałem obywatelem z samowładcy zostać,
                    Tobiem i Maksymowi zwierzył te układy;
                    Niepewny, twojej tylko trzymałem się rady.
                    Dzisiaj jeszcze tej, której Rzym uwielbia wdzięki,
                    Oddałem ci ofiarę Emiliji ręki.
                    Ofiarę, która więcej może być cenioną,
                    Niż gdybym cię królewską obdarzył koroną.
                    Pamiętasz o tym, Cynno, tyle szczęścia, chwały
                    Jeszcze się w sercu twoim zatrzeć nie musiały?
                    Pamiętasz  lecz w czym wszelkie pojęcie przechodzisz,,
                    Pamiętasz to... a przecież na me życie godzisz.
                 CYNNA
                    Ja, panie? żeby zbrodnia tak okrutna, krwawa...
                 AUGUST
                    Łamiesz twe przyrzeczenie, nie dopełniasz prawa,
                    Siądź i słuchaj, a lepiej dochowaj milczenia:
                    Wkrótce będziesz miał wolność usprawiedliwienia.
                    Chcesz mi życie odebrać... Jutro wśród ofiary,
                    W Kapitolu, gdy bogom składać będę dary,
                    Tam, kadzidło i sztylet przynosząc mi razem,
                    Masz zabójczym w te piersi ugodzić żelazem.
                    Połowa twoich ludzi przysionki otoczy,
                    Druga na twoje hasło krwią się moją zbroczy.
                    Prawdaż to, Cynno? prawda czy powieść zmyślona?
                    Będęż wszystkich morderców wyliczał imiona?
                    Prokula, Wirginiego, Marcela, Rutyla,
                    Lenę, Planta, Albina, Pompona, Icyla;
                    Maksyma  com po tobie najwięcej oceniał?
                    Reszta niegodni tego, żebym ich wymieniał:
                    Tłum ludzi, co na imię honoru się wzdryga,
                    Których surowość prawa i sumienie ściga,
                    Co unosząc swą zbrodnię i rozpacz, i trwogę,
                    W powszechnym zamieszaniu jedną widzą drogę:
                    Drogę hańby, zniszczenia, morderstw, okrucieństwa...
                    Milczysz... więcej ze wstydu niżli z posłuszeństwa.
                                                                         84






                    Jakież miałeś zamiary... gdyby zamach srogi
                    Zgwałcił przyjaźń i wdzięczność, ołtarze i bogi?
                    Podźwignąć wolność Rzymu, tron w gruzach zagładzić?
                    O, jeżeliś przed chwilą szczerze umiał radzić,
                    To jest szczęścia warownia, potęgi zasada,
                    Gdy jeden losem kraju bez podziału włada!
                    I gdyby wolność twymi kierowała kroki,
                    Szanując moje dary i niebios wyroki,
                    Wziąłbyś je z mojej ręki, pory nie omijał,
                    Anibyś się zabójstwem o wolność dobijał.
                    Cóż więc chciałeś? panować, ucieszyć się władzą?
                    O czci ludu rzymskiego źle już bogi radzą,
                    Jeśli zamysły twoje tak łatwymi mniemasz,
                    Że oprócz mnie do tronu innych przeszkód nie masz;
                    Jeśli taki los Rzymu, że po moim zgonie
                    Ten ciężar panowania w twoje przejdzie dłonie...
                    Wnijdź sam w siebie, do twego udaję się zdania.
                    Jesteś dziś celem względów, uwielbień, kochania,
                    Wszyscy się uniżają przed wielkością twoją,
                    Łaski twojej żądają, powagi się boją,
                    Może byś sam o względy ubiegał się cudze,
                    Gdybym cię twojej własnej zostawił zasłudze.
                    Zaprzecz mi  wylicz dzieła,, cnoty i zaszczyty,
                    Wszystko, co cię wynosi nad lud pospolity.
                    Z moich względów twa sława i potęga wzrosła,
                    Ta dłoń umiała trzymać, co na szczyt wyniosła,
                    I to jest, co Rzym wielbi, co szanuje w tobie;
                    Stopniowi on te hołdy składa, nie osobie,
                    Stopniowi, z którego byś w tejże chwili zstąpił,
                    Gdybym ci tylko względu mojego uskąpił.
                    Nie cofnę, com uczynił, ustępuję tobie,
                    Panuj, jeżeli możesz, panuj na mym grobie.
                    Lecz wyznaj... czy Metelle, Kossy, Fabijusze,
                    Pawły, Serwilijany, te szlachetne dusze,
                    I tylu innych mężów, co swymi przykłady
                    Odnawiają cnót dawnych nieprzepomne ślady,
                    Ścierpła nowego pana na ojczystej ziemi
                    I zniżą dumne czoła pod rządy twojemi?
                    Teraz czas... odpowiadaj...
                 CYNNA
                    W zadumieniu stoję.
                    Nie sądź, że gniewu twego lub śmierci się boję.
                    Zdradzono mię i zmowę wydano tajemną,
                    Nieba krzywoprzysiężcę połączyły ze mną.
                    Próżno go szukam, wszelka upadła nadzieja:
                    Poznaj, panie, krew rzymską, poznaj krew Pompeja.
                    Ojciec z dwoma synami srodze zatraceni,
                    Przelaną krwią Cezara mało są pomszczeni.
                    Oto święte mojego sprzysiężenia źródło.
                                                                         85






                    Zbyt nieprzychylne niebo te chęci zawiodło,
                    Mnie samego pognębia, tobie sprzyja stale,
                    Nie mniemaj więc, ażebym przez niewczesne żale
                    Chciał się usprawiedliwiać albo losy winić,
                    Wiem, co ja uczyniłem  wiem,, co ty masz czynić.
                    Śmierć moja jest potrzebną twojemu tronowi,
                    Przykład... twe bezpieczeństwo twój wyrok stanowi.
                 AUGUST
                    Jak ta dumna szlachetność przystoi ci godnie,
                    Zamiast usprawiedliwiać, uwieńczasz twe zbrodnie.
                    Obyś równie do końca tej stałości użył!
                    Wiedz, że wszystko odkryto, wiesz, na coś zasłużył;
                    Wydaj wyrok  obieraj sam śmierci rodzaje..
                 SCENA DRUGA
                 August, Cynna, Emilia, Fulwia
                 EMILIA
                    Jeszcześ nie wszystko odkrył, jeszcze ci zostaje
                    Jedna pomsty ofiara, chciej ją poznać, panie...
                 AUGUST
                    I ty przeciw mnie, córko?...
                 CYNNA
                    O, okropny stanie!
                 EMILIA
                    Tak jest, moje podżogi do winy go wiodą,
                    Jam początkiem tej zmowy, jam twej krwi nagrodą.
                 AUGUST
                    Ty?...
                 EMILIA
                    Panie, miłość, którą serce moje pała,
                    Inny, niż mniemać możesz, świętszy powód miała.
                    Uprzedził twoje dary i twoje rozkazy
                    Potężniejszy głos wiecznej, nie zgasłej obrazy.
                    Zemsta święta, powinność krwi, rodu i chwały 
                    Tym czuciom słodsze związki ustąpić musiały...
                    Kazałam  Cynna przysiągł.... ułożono zmowę,
                    Bogi je niszczą, twoją ocalają głowę.
                    Godną dla twojej zemsty ofiarę przynoszę;
                    Nie mniemaj, że o życie dla Cynny cię proszę,
                    Nadto sprawiedliwego nie ujdzie on zgonu,
                    Musi zginąć, kto zachwiał bezpieczeństwo tronu.
                                                                         86






                    O jedną łaskę błagam, niech za twym rozkazem
                    Śmierć połączy mnie z ojcem i kochankiem razem.
                 AUGUST
                    Dopókiż, wielkie bogi, do mego pogromu
                    Szukać chcecie piorunów w moich własnym domu?
                    Tyleż się na mnie ciosów bolesnych zgromadza!
                    Julia najdroższe węzły i cześć moją zdradza,
                    A ta, gdy do ojcowskich względów ją wezwałem,
                    Srogim na zgubę moją powstaje zapałem!
                    Albo życie narażam, albo honor tracę,
                    Czemuż tak drogo własne dobrodziejstwa płacę?
                    Córko! wdzięczności twojej takież to dowody?
                 EMILIA
                    Równej doznał od ciebie mój ojciec nadgrody...
                 AUGUST
                    Za opiekę młodości takaż to zapłata?
                 EMILIA
                    I on wypielęgnował twoje młode lata!
                    Śmiercią jego starania zapłaciłeś srogą;
                    Od ciebie torowaną postępuję drogą.
                    W tym tylko dzikość nasza zgadzać się nie umie,
                    Żeś ty krew mego ojca poświęcił twej dumie,
                    A ja w słusznym zapale szlachetnego gniewu
                    Chciałam krwi tak niewinnej pomścić się rozlewu.
                    Ale na co ta mowa? Nie szukam obrony;
                    Ukarz, panie, i przyspiesz mój zgon zasłużony.
                    Oddal tę szczęścia twego największą przeszkodę,
                    Jakem Cynnę uwiodła, tysiące uwiodę;
                    I więcej niebezpieczeństw zagraża ci, panie,
                    Gdy mi do pomsty ojciec z kochankiem zostanie.
                 CYNNA
                    Tyś mnie uwiodła? Cynna na ten wstyd zezwoli?
                    Cios taki, z miłej ręki, o jak srodze boli!
                    Panie, otwartej prawdy wysłuchaj wyznania,
                    Gniew mój dawno poprzedził uczucia kochania.
                 EMILIA
                    Cynno! także na sławę kochanki nastajesz,
                    Że gdy życie jest hańbą, umrzeć mi nie dajesz?
                 CYNNA
                    Umrzyj... lecz wstydem mego nie okrywaj czoła.
                 EMILIA
                    Mój wstyd... jeżeli August uwierzyć ci zdoła.
                                                                         87






                 CYNNA
                    Tyż tylko sama jedna tę sławę posiędziesz
                    I ze mną, z twym kochankiem, dzielić jej
                    nie będziesz?...
                 EMILIA
                    O, wspólnymi zaszczyty dzielmy się oboje!
                    Własne bym pokrzywdziła umniejszając twoje.
                    Tak jest, chwała i rozkosz, wstyd i męki, Cynno,
                    Wszystko dla nas, tak, wszystko, wspólne być powinno.
                    Panie, oto oboje jednego żądamy,
                    Jedne uczucia, jedne nienawiści mamy;
                    Zarówno nas uwodzi pomsta sprawiedliwa,
                    Krew jej od nas i sława, i ojczyzna wzywa.
                    Chcieliśmy jej dokonać i ten zamiar ścisły
                    Wiecznym węzłem podobne zjednoczył umysły.
                    Zdradzeni, chcemy razem krew z honorem przelać,
                    Panie, coś raz połączył, zechceszże rozdzielać?!
                 AUGUST
                    Połączę, gdy do tego wyrok mnie przymusza.
                    Paro! co gniew Lepida i Antonijusza
                    Przeszłaś w srogim zapale... tak chcecie koniecznie,
                    Stanie się wam zadosyć, połączę was wiecznie.
                    Wyrok zapadł  wnet wasze nastąpią męczarnie
                    I na widok tej śmierci trwoga świat ogarnie.
                    Lecz cóż to? jeszcze bogi bronią mojej strony,
                    Dzięki wam! mój przyjaciel Maksym ocalony!
                 SCENA TRZECIA
                 August, Emilia, Fulwia, Cynna, Maksym
                 AUGUST
                    Zbliż się, o jakim szczęściem niebo mnie obdarza!
                 MAKSYM
                    Cofnij się raczej, panie, na widok zbrodniarza.
                 AUGUST
                    Ty sam w niebezpieczeństwie dałeś mi obronę,
                    Tobie jednemum winien życie i koronę.
                    Zapomnij o przestępstwie, już je żal zagładził.
                 MAKSYM
                    Poznaj lepiej Maksyma, co was wszystkich zdradził.
                    Nie sądź, że przyjaźń, cnota ich zgubę wyrzekła,
                    Nie żal słuszny ni wierność, ale zazdrość wściekła,
                                                                         88






                    Zazdrość, co święte związki potargać umiała,
                    Ta ci berło, ta życie, ta potęgę dała...
                    Euforb, żeby oddalić karę sprawiedliwą,
                    O mej śmierci do ciebie przyniósł wieść fałszywą;
                    Ja tymczasem na jednej nie przestając kaźni,
                    Szedłem pohańbić związki najczulszej przyjaźni;
                    Przerazić Emiliję twej zemsty postrachem,
                    I sprośnym znieważając świętości zamachem,
                    Chciałem ją uwieźć z Rzymu, miłość w niej obudzić
                    I nadzieją przyszłości trwożne serce łudzić.
                    Ale męska jej cnota odrzuciła rady
                    I podłe w sercu moim wyczytała zdrady.
                    Wiesz dalsze skutki, panie... i masz przed oczyma
                    Widok tak czarnych zbrodni i rozpacz Maksyma.
                    Jeśli jednak za życie, za tron ocalony
                    Mogę się łaski jakiej spodziewać z twej strony,
                    Nie żądam przebaczenia; tego chcę jedynie,
                    Niech podły zbrodzień Euforb razem ze mną ginie.
                    Zdradzam kraj, pana, miłość; i przyjaźń, i sławę,
                    Wszystko przez najczarniejszą poradnika sprawę:
                    Niechaj widzę zgon jego, niech się nim ucieszę,
                    A potem sam bez trwogi na męki pospieszę.
                 AUGUST
                    Dosyćże tego, nieba, kogóż jeszcze z ludzi,
                    Kogóż z moich los srogi przeciw mnie obudzi?!
                    Niech wywrze swoją wściekłość, niech się z piekłem
                                                                                brata,
                    Jestem panem sam siebie, zarówno jak świata.
                    Jestem, będę, o sławo! podnieś moje męstwo,
                    Uwiecznij to ostatnie Augusta zwycięstwo,
                    Ten tryumf, do którego prawa dziś nabywam.
                    Wróć mi twą przyjaźń, Cynno, ją cię pierwszy wzywam!
                    Ocaliłem cię dawniej jak nieprzyjaciela,
                    Teraz, gdy się twój zapał na więcej ośmiela,
                    Kiedy aż na śmierć moją śmiesz nastawać skrycie,
                    Jak zabójcy mojemu ocalam ci życie.
                    Niech ten dzień nową zacznie walkę między nami,
                    Wiedźmy spór, ty wdzięcznością, ja dobrodziejstwami.
                    Niepomny przewinienia do tego chcę dążyć,
                    By pełnego łask moich nowymi obciążyć.
                    Przyjaźń, dawny twój stopień, Emiliji wdzięki
                    I godność konsulatu przyjm z Augusta ręki.
                    A ty, córko szlachetna, zapomnij niechęci,
                    Niech ci to srogą zemstę wymaże z pamięci,
                    Wspólne urazy nasze zatrzyjmy wzajemnie,
                    Emilijo, godniejsze bierz przykłady ze mnie:
                    Oto za stratę ojca ocalam ci męża.
                                                                         89






                 EMILIA
                    Tyle wielkości duszy kogóż nie zwycięża?
                    Przemogłeś twą dobrocią, nie hojnością darów.
                    Wyrzekam się na zawsze bezbożnych zamiarów,
                    Czuję żal w głębi serca i poznaję, panie,
                    Że ci wyższość nad światem oddali niebianie.
                    Tak jest: niebo chce zmienić Rzymu przeznaczenia,
                    Śmiem tak sądzić, bo razem mój umysł odmienia,
                 CYNNA
                    Przyjmij, panie, ostatnią serc naszych ofiarę,
                    Podziwienie i wdzięczność, i niezłomną wiarę,
                    Nie my tylko, świat, przyszłość tego nie zapomni.
                    Wzór tej wielkości duszy uwielbią potomni,
                    I Rzym wreszcie zdumiony cnotami twojemi
                    Zostawi ci spokojne panowanie ziemi.
                    Chwale twojej ołtarze sam wystawiać będzie
                    I słusznie w nieśmiertelnych umieszczony rzędzie,
                    Godzien wieczne przybytki z niebiany zasiadać,
                    Znający wielką sztukę, jak sercami władać,
                    Napełnisz twym imieniem wszystkich wieków dzieje.
                 AUGUST
                    Ach, przyjmuję te wieszczby, spełnić mam nadzieję.
                    Idźmy do świątyń złożyć nieśmiertelnym dzięki,
                    Niech sprzysiężeni wolność odbiorą z mej ręki.
                    Niech ten głos szczęsną zmianę ich doli oznacza,
                    Że August wiedział wszystko i wszystko przebacza.
                                                                         90






                    Jean Racine
                    Andromaka
                                 Tragediaw pię  ciu      aktach
                    Przełożył Wincenty Kopystyński
                    Tytuł oryginału: ŤAndromaqueť
                                                                         91






                    OSOBY
                    A n d r o m a k a  wdowa po Hektorze,, niewolnica P y r u s a
                    P y r u s  syn Achila,, król Epiru
                    O r e s t  syn Agamemnona
                    H e r m i o n a  córka Heleny zaręczona z P y r u s e m
                    P y l a d  przyjaciel O r e s t a
                    K l e o n a  poufna H e r m i o n y
                    C e f i z a  poufna A n d r o m a k i
                    F e n i k s  nauczyciel niegdyś Achila,, a potem P y r u s a
                    Straż O r e s t a
                    ScenawButrocie,               mieścieEpiru,w pałacuPyrusa.
                                                                         92






                 AKT PIERWSZY
                 SCENA PIERWSZA
                 Orest, Pylad
                 OREST
                    Tak  kiedy mi powraca mego przyjaciela,,
                    Inną barwę mojemu życiu los udziela.
                    Zdaje się, że mi rany zadane osładza,
                    Od czasu jak nas obu w to miejsce sprowadza.
                    Na tym brzegu, gdzie tyle udręczony jestem,
                    Któż myślał, że się Pylad obaczy z Orestem?
                    Sześć miesięcy o twoje życie byłem w trwodze...
                    Żyjesz i na Pyrusa dworze cię znachodzę!
                 PYLAD
                    Dzięki niebu, że robiąc trudność w tej przeprawie,
                    Do Grecyi mi drogę zamykało prawie.
                    Od tej okropnej chwili, jak nam wiatr zawzięty
                    Właśnie w oczach Epiru rozproszył okręty,
                    Jakiż mię ciężar smutku w tym stanie przywalał!
                    Jakżem się nad twym losem nieraz łzami zalał!
                    Co dzień nowych twych nieszczęść dręczony obrazem,
                    Tym dotkliwszym, żem z tobą nie znosił je razem.
                    Nad wszystko mię trwożyła ta ciężka tęsknota,
                    Która od tak dawnego czasu tobą miota;
                    Drżałem, aby ci nieba okrutną pomocą
                    Nie dały śmierci, której szukasz dniem i nocą.
                    Ale jeżeli śmiało odezwać się godzi,
                    Widzę, że ci w Epirze nieźle się powodzi;
                    Ten blask i ta wspaniałość, co cię tu otacza,
                    Abyś miał chcieć twej zguby, wcale nie oznacza.
                 OREST
                    Któż zgadnie, jakim losem jestem prowadzony?
                    Mnie miłość ku niewdzięcznej ściągnęła w te strony
                    I tak się dla mnie przyszłość grubą mgłą powleka,
                    Że sam nie wiem, czy życie, czy śmierć mię tu czeka.
                 PYLAD
                    Więc cię miłość pogrąża w tak ciężkiej niewoli,
                    Że aż życie zawisło twoje od jej woli?
                                                                         93






                    Ty, coś tyle ucierpiał! Jakaż niepojęta
                    Siła znowu cię dzisiaj zawraca w jej pęta...
                    Czyliż nieubłagana w Sparcie Hermijona
                    Więcej będzie dla ciebie w Epirze skłoniona?
                    Wszakżeś się tej zbytecznej czułości tak wstydził,
                    Żeś mnie o niej nie wspomniał, takieś się nią brzydził.
                    Ale zwiodłeś mię widzę!...
                 OREST
                    Ja sam siebie zwodzę.
                    Pyladzie, przyjaciela twego nie dręcz srodze!
                    Tajneż ci było serca mojego życzenie?
                    Pierwszyś w nim widział płomień i pierwsze
                                                                     westchnienie.
                    Gdy Menelaj przeznaczał w śluby córkę swoją
                    Pyrusowi, co jego krzywd mścił się pod Troją,
                    Widziałeś, jakiem odtąd rozpaczą miotany
                    Po morzach dźwigał smutku brzemię i kajdany,
                    I gdy byłem nieszczęścia tak gorzkim przykładem,
                    Tyś, przyjacielu, wszędzie chciał iść za mym śladem;
                    Tyś moje uniesienia szalone przerywał,
                    Tyś rękę moją na mnie wzniesioną wstrzymywał.
                    Ale gdy sobie wspomnę, że wśród moich jęków
                    Pyrus! Pyrus! był panem Hermijony wdzięków!
                    Widziałeś serca mego gwałtowne wzruszenie.
                    Chciałem ją wzgardą skarać, puścić w zapomnienie,
                    Zdało mi się, że chęć tę uiszczę z zapałem,
                    Uniesienia za skutek nienawiści brałem,
                    Brzydząc się surowością, zimny na ponęty,
                    Słodkim nawet spojrzeniem nie byłbym ujęty;
                    Tak  myślałem,, że czułość w mym sercu się zmniejszy,
                    I do Grecyi jadę niby spokojniejszy!
                    Tam zaraz wszystkie pierwsze zgromadzone wodze
                    W niebezpieczeństwie kraju na radzie znachodzę;
                    Łączę się z nimi, myśląc, że wojna i chwała
                    Szlachetniejszym uczuciem zajmować mnie miała,
                    Że mój umysł do pierwszej dzielności powróci
                    I serce tej miłości ciężar z siebie zrzuci.
                    Ale przeciwność losu mój zamiar niszcząca
                    Znowu mię w przepaść, której unikałem, wtrąca.
                    Słyszę, jak jednomyślnie Pyrusowi grożą,
                    Jak wszyscy Grecy szemrzą, burzą się i srożą,
                    Żalą się, że niepomny swej krwi, swego słowa,
                    Nieprzyjaciela Greków na swym dworze chowa!
                    Astyjanaksa! biedną krew, Hektorze, twoją.
                    Ten szczątek tylu królów zagrzebanych z Troją.
                    Słyszę i to, że chcąc go zachować od zguby,
                    Andromaka przywiodła Ulissa w błąd gruby.
                    Choć mądry, inne dzieci sam porwał z jej łona
                    Na śmierć, co dla jej syna była przeznaczona;
                                                                         94






                    Mówią też, że mój rywal gardzi Hermijona,
                    Że gdzie indziej się zwraca z sercem i koroną.
                    Menelaj o tym wątpi; wszelako narzeka,
                    Żali się, że ślub córki tak długo się zwleka,
                    W każdym się jego kroku rozpacz duszy czyta,
                    Gdy tymczasem powstaje w mojej radość skryta.
                    Ja tryumfuję; ależ w jakim jestem błędzie,
                    Myśląc, że sama zemsta unosić mię będzie!
                    Niewdzięczna dawne miejsce w mym sercu zabiera
                    I płomień źle zgaszony znowu mię pożera.
                    Postrzegłem, że nienawiść gaśnie w swym zapale,
                    Raczej poznałem, żem ją zawsze kochał stale.
                    Staranne zatem kroki między Greki wniosłem,
                    Staje się, że mię robią do Pyrusa posłem.
                    Doświadczę, czyli można wydrzeć mu z opieki
                    Dziecko, którego życie zatrwożyło Greki.
                    O, wolałoby moje serce uciśnione
                    Zamiast Astyjanaksa porwać Hermijonę!
                    Kiedy tak się szerzących w mej duszy płomieni
                    Żadne niebezpieczeństwo nie zwątli, nie zmieni,
                    Kiedy tak silny opór daremnym się staje,
                    Więc się na oślep mojej czułości oddaję.
                    Kocham i aż tu ścigam mych nieszczęść przyczynę,
                    Zyskam jej miłość, stąd ją uwiozę lub zginę.
                    Ty znasz Pyrusa; pewnie wiesz, co się w tej porze
                    I w jego sercu dzieje, i na jego dworze?
                    Czyli on jeszcze dźwiga pęta Hermijony?
                    Ten skarb wydarty czyli będzie mi wrócony?
                 PYLAD
                    Mógłbyś mi nadużycie przyjaźni zarzucić,
                    Gdybym ręczył, że on ją zechce ci powrócić.
                    Nie, żeby się nadymał sercem Hermijony.
                    Nie! nie! on w Andromace cały zatopiony.
                    Ją kocha; lecz jej wdzięków nieużyta władza
                    Nienawiścią za jego miłość mu nagradza.
                    On z niewolnicą różną postępuje drogą:
                    To prosi, to pochlebia, to przeraża trwogą,
                    Że ukrytego przed nią syna śmierć! śmierć! bliska.
                    To znowu łzy ociera, które sam wyciska.
                    Często się on powraca i do Hermijony,
                    Pełen boleści, cały gniewem zapalony.
                    Nie mogąc tamtej skłonić  tej wierność przyrzeka,,
                    Nie z miłości, lecz z żalu ledwie się nie wścieka;
                    Nie żądaj zatem, panie, by można w tej dobie
                    O tak wahającym się sercu ręczyć tobie.
                    Może on w tej rozterce dziwną rzeczy zmianą
                    Niecierpianą zaślubi, utraci kochaną.
                                                                         95






                 OREST
                    Ale jak przez to musi cierpieć Hermijona!
                    Ślub się zwleka! moc wdzięków tak upokorzona!
                 PYLAD
                    Hermijona, jak można z pozoru rzecz zważać,
                    Niestałością Pyrusa zdaje się odrażać.
                    Sądzi, że on ją widząc dla siebie surową,
                    Przyjdzie ofiarę z serca robić jej na nowo,
                    Ale mnie się ze łzami powierzyła skrycie,
                    Że ta wzgarda napełnia boleścią jej życie;
                    Zawsze odjeżdża, jednak na miejscu zostaje,
                    A z ust jej często imię twe słyszeć się daje.
                 OREST
                    Ach, prawdaż to? Chciałbym jej za dobroci tyle
                    U nóg...
                 PYLAD
                    Spełnij poselstwo: król przyjdzie za chwilę;
                    Otwarcie mu oświadczyć zbliża ci się pora,
                    Że się Grecy sprzysięgli na syna Hektora;
                    Ale on ją kochając, jej dziecka nie wyda.
                    Ta nienawiść czułości jego mocy przyda.
                    Im bardziej kto chce różnić, tym ściślej ich łączy,
                    Największa twa usilność na niczym się skończy...
                    Już idzie.
                 OREST
                                 Do okrutnej pospiesz Hermijony,
                    Uprzedź ją, że ja dla niej przybyłem w te strony.
                 SCENA DRUGA
                 Pyrus, Orest, Feniks
                 OREST
                    Nim tu imieniem wszystkich Greków mówić zacznę,
                    Chełpię się, że sprawuję poselstwo tak znaczne.
                    Ciebie widząc radośnie unieść się przystoi:
                    Oto jest syn Achila i pogromca Troi!
                    Dziwią nas dzieła ojca, dziwi twoja chwała,
                    Hektor padł pod nim, Troja pod tobą skonała.
                    Okazałeś szczęśliwie nie z jednego czynu,
                    Że nam Achil godnego następcę dał w synu;
                    Achila syn okazał szczęśliwie z dzieł tylu,
                    Że on tylko mógł zająć miejsce po Achilu;
                                                                         96






                    Ale jest coś, w czym z twoim ojcem się nie zgadzasz,
                    To, że z boleścią naszą Trojan los osładzasz,
                    Ze dla nich do litości skłaniasz serce twoje,
                    Że ochraniasz, co długie nie zniszczyły boje;
                    Czy nie wiesz, kto był Hektor wśród szczęku oręża?
                    O, gożko wspominają Grecy tego męża!
                    Dla wdów, dla dziewic naszych on pamiątką srogą...
                    Panie, w całej Grecyi nie znajdziesz nikogo,
                    Co by nie chciał poświęcić zemście jego dziecię!
                    Iluż to ojcom, mężom Hektor wydarł życie!
                    Kto wie? Może ten dzieciuch w dalszym swych
                                                                            dni biegu
                    Uzbrojony przybije do naszego brzegu;
                    Równym jak niegdyś ojciec zapałem natchnięty,
                    Kiedy z płomieniem w ręku wpadał na okręty.
                    Panie, co myślę, niech mi powiedzieć się godzi:
                    Ze ci się ta opieka źle kiedyś nagrodzi,
                    Że ten wąż, za to, że się wylągł na twym łonie,
                    Kiedyś cię skarżę, jad swój na ciebie wyzionie.
                    W ostatku niech nienawiść Greków zaspokoję,
                    Niech się zemszczą, niech życie ubezpiecza twoje;
                    Zgub wroga... Grecyja tym więcej go się lęka,
                    Że przeciw niej na tobie wprawi mu się ręka.
                 PYRUS
                    Grecy mają mię w nadto troskliwej pamięci,
                    Ja sądziłem, że przecież czym innym zajęci;
                    Imię posła powodem było do mniemania,
                    Że się okaże wielkość nawet z ich żądania.
                    Któż by wierzył, ażeby przedmiot małej wagi
                    Syna Agamemnona wymagał powagi?
                    Aby lud, który z tylu zwycięstw zyskał chlubę,
                    Na jednego dziecięcia sprzysięgał się zgubę?
                    Komuż to mam go oddać na ofiarę krwawą?
                    Jeszczeż do jego życia Grecyja ma prawo?
                    Jaz tylko jeden z Greków, ja nie będę władał
                    Losem jeńców, których mi podział słuszny nadał?
                    Wszakże kiedy niszczała Troja od płomieni,
                    A zwycięzcy zbierali łupy krwią zbroczeni,
                    Wtenczas bez zaprzeczenia, dopełnionym działem
                    Ja Andromakę z drobnym synem otrzymałem;
                    Hekubie przy Ulissie zgon przyspiesza nędza,
                    Kasandra przy twym ojcu w Argos dnie przepędza...
                    Rozciągamże ja kiedy do nich moje prawa
                    Lub wydzieram, co owoc męstwa im nadawa?
                    Boją się, aby nowy Hektor nie wzniósł Troi!
                    Boją się o me życie!... przyjaciele moi!...
                    Zbytną roztropność zbytne otaczają troski,
                    Ale mię takie próżne nie zatrwożą wnioski.
                    To wiem, że Troja, miasto niegdyś tak potężne,
                                                                         97






                    Miała i pyszne mury, i rycerze mężne,
                    Panowała Azyi. Dzisiaj zwróć spojrzenie
                    Na smutny los tej Troi, na jej spustoszenie,
                    Popioły tylko same ujrzysz dookoła...
                    Krwi potoki... kraj wszędzie pusty... ziemia goła...
                    I to dziecię w niewoli... słuszneż jest mniemanie,
                    By Troja mogła zechcieć zemsty w takim stanie?...
                    Miałli zginąć Hektora syn... czemu od roku
                    Nie spełniliście tego srogiego wyroku?...
                    Wszak na łonie Pryjama, można go wam było
                    Pod padającej Troi zagrzebać mogiłą.
                    Wtenczas nic nie zważano, i wiek pochylony,
                    I niemowlę w mdłym stanie nie miały obrony;
                    Zwycięstwo, krwawsze od nas samych, i noc razem
                    Zapałały rzeź; wszystko padło pod żelazem.
                    Z tej ręki rozsrożonej strumienie krwi ciekły,
                    Ale teraz, gdy w piersiach ostygł zapał wściekły,
                    Litość do zmiękczonego przemawia już serca.
                    Jaz mam być niewinnego dziecięcia morderca?
                    Nie, panie... niech Grecyja takiej zemsty chciwa
                    Łupy i szczątki Troi z innych rąk wyrywa.
                    Ja uspokajam w moim sercu niechęć całą,
                    Bronić będę w Epirze, co z Troi zostało.
                 OREST
                    Wiesz, panie, że użyciem podstępnej zamiany
                    Fałszywy Astyjanaks na ofiarę dany,
                    Gdzie syn Hektora wyrok miał spełnić swą głową.
                    Nie Trojan, lecz Hektora ścigamy surowo;
                    Grecy w synu ścigają ojca mściwym gniewem,
                    Zasłuży sobie na to strasznym krwi przelewem;
                    W jego więc krwi ukoić chcą nienawiść srogą
                    I po to do samego Epiru wpaść mogą!...
                    Odwróć to...
                 PYRUS
                    Nie... nie... owszem, chętnie przy tym stoję,
                    Pozwalam, niech z Epiru zrobią drugą Troję;
                    Niech nie znają różnicy w razach zapalonych
                    Krwi, co im laury niosła, od krwi zwyciężonych.
                    O, nie pierwsza to będzie, z podziwieniem wieków,
                    Za wysługi Achila nagroda od Greków;
                    O, czyliż już nie dosyć Hektor na tym zyskał!...
                    Kiedyś równie syn jego będzie was uciskał.
                 OREST
                    Więc Grecyja ma w tobie dziecię zbuntowane?
                 PYRUS
                    Niewolnikiem po tyluż zwycięstwach zostanę?
                                                                         98






                 OREST
                    Hermijona ten zapęd niech uśmierzy, panie!
                    Między tobą i między ojcem ona stanie.
                 PYRUS
                    Chociaż mi Hermijona najmilszą być może,
                    Jednak jej ojca więzów na siebie nie włożę 
                    I może jeszcze kiedyś będę to dowodzić,
                    Że umiem moją wielkość z miłością pogodzić;
                    Teraz może się zechcesz widzieć z Hermijona,
                    Tak bliskim pokrewieństwem z tobą jest złączoną...
                    Potem możesz do domu udać się z powrotem;
                    Że nie spełnię ich żądań, Grekom powiedz o tem.
                 SCENA TRZECIA
                 Pyrus, Feniks
                 FENIKS
                    Więc ty mu sam ułatwiasz obaczyć królewnę?...
                 PYRUS
                    Ze miał ją kiedyś kochać, krążą wieści pewne.
                 FENIKS
                    A gdy się płomień zajmie z tlącego ogniska?
                    Gdy jej odda swe serce i wzajemność zyska?
                 PYRUS
                    Ich miłość byłaby mi pociechą jedyną...
                    Niech odjadą... niech w Sparcie słodkie dni im płyną.
                    Niechaj będą otwarte dla nich brzegi moje,
                    A ja troski i walkę serca uspokoję.
                 FENIKS
                    Panie!
                 PYRUS
                    Później się dowiesz, co mi duszę rani;
                    Andromaka zbliża się...
                                                                         99






                 SCENA CZWARTA
                 Andromaka, Pyrus, Cefiza, Feniks
                 PYRUS
                    Mnie szukałaś pani?
                    Czy tak słodkim mniemaniem cieszyć mi się godzi?
                 ANDROMAKA
                    Spieszę tam, gdzie pod strażą mój syn się znachodzi,
                    Gdy mi pozwalasz widzieć co dzień przez godzinę
                    Po Hektorze, po Troi to dobro jedyne.
                    Idę, panie, z nim płakać nad naszym wyrokiem,
                    Jeszczem się nie cieszyła dziś jego widokiem.
                 PYRUS
                    Ach, pani! Grecy, jeśli mam pogłoskom wierzyć,
                    Nie takim razem myślą w twe serce uderzyć.
                 ANDROMAKA
                    Czy się boją, czyli ich serca gniew zapalił?
                    Ach, panie, czyż się z Trojan choć jeden ocalił?
                 PYRUS
                    Nienawiści Hektora zniszczyć w nich nie można;
                    Boją się jego syna...
                 ANDROMAKA
                    O, bo jaźni próżna!
                    Dziecię, któremu jeszcze i wiedzieć nie pora,
                    Że jest Pyrusa więźniem, a synem Hektora!
                 PYRUS
                    Jakkolwiek bądź, chcą jednak Grecy, aby zginął,
                    I syn Agamemnona po to tu przypłynął.
                 ANDROMAKA
                    I Pyrus tak okrutny wyrok mi powtarza,
                    I za mnież to go mają ścigać jak zbrodniarza!
                    Nie boją się, by zemstę za ojca wywierał,
                    Ale nie chcą, ażeby łzy matki ocierał.
                    On by jak mąż, jak ojciec koił moje jęki!...
                    Wszystko tracę... a tracę zawsze z waszej ręki.
                 PYRUS
                    Łzom twoim zapobiegłem  Grecy mię nie skłonią,,
                    I za to już mi oni zagrozili bronią.
                    Niechaj w tysiąc okrętów z potęgą ogromną
                    Przypłyną i o twego syna się dopomną,
                    Niechaj jak dla Heleny krew rzekami płynie,
                                                                        100






                    Niechaj obaczę cały mój zamek w perzynie...
                    Nie waham się  w obronie jego wytrwam stale
                    I własnych mych dni kosztem życie mu ocalę.
                    Ale gdy niebezpieczeństw tyle za nic cenię,
                    Cokolwiek łagodniejsze zwróć na mnie spojrzenie.
                    Nienawistny u Greków, biedny w każdym względzie!
                    Jeszczeż mię okrucieństwo twoje ścigać będzie?
                    Ja, twój obrońca, mogęż mieć nadzieję jaką,
                    Że nie wzgardzisz tak czułym sercem, Andromako?
                    Wolnoż mi będzie, walcząc w twej własnej potrzebie,
                    Między mych nieprzyjaciół nie rachować ciebie?
                 ANDROMAKA
                    Panie, to w oczach Greków sławę twoją zmażę!
                    Tak wielkie serce tyle słabości okaże!
                    Chceszże, ażeby cnotę z niczym nie zrównaną
                    Uniesieniu miłości przypisywać miano?
                    Niewolnica, nieznośna nawet samej sobie,
                    Chcesz, aby Andromaka kochała się w tobie?
                    Mogąż w twych oczach jaki powab mieć tej wdzięki,
                    Którąś skazał na wieczne łzy, smutki i jęki?
                    Nie, nie  nad nieprzyjaciół losem się litować,,
                    Wesprzeć nieszczęśliwych, matce syna uratować,
                    Powstające na niego uskromić narody,
                    I za to z serca mego nie żądać nagrody,
                    Jeśli trzeba, schronić go mimo niechęć moją...
                    Takie dzieła synowi Achila przystoją.
                 PYRUS
                    Nie przestajesz mi razy zadawać najkrwawsze.
                    Jak możesz nienawidzieć i karać mię zawsze?
                    Wiele nieszczęść sprawiłem; mnie Frygija cała
                    Krwią waszą zbroczonego sto razy widziała;
                    Aleć z twych oczu karę odbieram zbyt srogą,
                    Każda łza z nich wylana kosztuje mię drogo.
                    O, ileż to wyrzutów dręczy duszę moją!
                    Czuję dziś wszystkie klęski zadane pod Troją.
                    Pokonany, w twych więzach, za tobą stęskniony
                    I mocniejszym niż Troja płomieniem trawiony,
                    Upadam pod ciężarem trosk, smutku i trwogi...
                    Byłżem kiedy, tak jak ty, okrutny i srogi?
                    Ale czas już wzajemne narzekania skończyć,
                    Wspólni nieprzyjaciele każą nam się łączyć.
                    Powiedz mi, jakie dla mnie losy zgotowane?
                    Ja ci zachowam syna, ojcem mu się stanę,
                    Ja go nauczę, jak się ma pomścić za Troję,
                    Ja ich skarżę za krzywdy i moje, i twoje,
                    Ja do dzieł wielkich twym się spojrzeniem zapalę...
                                                                        101






                    Ja wasz Ilijon jeszcze wskrzeszę i ocalę...
                    Ja, prędzej niż go Grecy przywiedli do zgonu,
                    Podźwignę z gruzów, synać wprowadzę do tronu.
                 ANDROMAKA
                    Nie dla nas, panie, wielkie nadzieje zostały.
                    Gdy żył ojciec, życzyłam synowi tej chwały,
                    O, nie... nie... drogie mury! już nas nie ujrzycie!...
                    Próżno chcąc was ocalić Hektor stracił życie!
                    Mniejszych względów ze łzami dopraszam się, panie:
                    Ażebyś nieszczęśliwych skazał na wygnanie.
                    Gdzie od Greków... od ciebie... najdalsza kraina,
                    Tam będę opłakiwać męża i kryć syna.
                    Twą miłością Grecyja na nas rozjątrzona.
                    Wracaj, o! wracaj... ciebie czeka Hermijona.
                 PYRUS
                    Jestże to w mojej mocy? Względu na to nie masz,
                    Że nie władam tym sercem, które w więzach trzymasz.
                    Hermijonę blask mego berła ku mnie skłania,
                    Przybyła do Epiru w chęci panowania.
                    Jak różny los obiedwie was tutaj osadza!
                    Dla ciebie: podłe więzy, dla niej: świetna władza!
                    Ale czyliż ją kiedy chciałem ująć sobie?
                    Czyliż nie można poznać widząc to, co robię,
                    Że twe wdzięki tu władną, a jej są wzgardzone,
                    Że ona tu w niewoli, a ty masz koronę;
                    Że jedno z westchnień, które do ciebie zanoszę,
                    Jej by już niewymowne sprawiło rozkosze.
                 ANDROMAKA
                    I za cóż by westchnienia twe odrzucać miała?
                    Czyliby tyle przeszłych starań zapomniała?
                    Czyż ją oburza pamięć Troi przeciw tobie?
                    Czyż ją śmierć męża w wiecznej pogrąża żałobie?
                    Jeszcze jakiego męża! O wspomnienie krwawe!
                    Którego śmierć Achila uwieczniła sławę!
                    Krew Hektora okryła chwałą jego zbroję;
                    Tak... wy oba słyniecie tylko przez łzy moje.
                 PYRUS
                    Dobrze więc... dobrze... twoja wola się uiści...
                    Mam cię zapomnieć?... raczej mieć cię w nienawiści!
                    Zbyt daleko mię moje uniosły zapały,
                    Ażeby w obojętność przemienić się miały;
                    To serce jedną zawsze postępuje drogą,
                                                                        102






                    Czule kocha lub pała nienawiścią srogą!
                    Nic nie oszczędzam, gdy gniew w piersiach wreć
                                                                            poczyna:
                    Za wzgardę matki pomsta zwali się na syna.
                    Chcą go mieć Grecy... mamże ku temu się skłaniać,
                    By kosztem własnej chwały niewdzięcznych ochraniać?
                 ANDROMAKA
                    Więc zginie!... to mu tylko zostaje w obronie,
                    Że niewinny, że biedna matka we łzach tonie;
                    I może jeszcze pierwej, w tak okropnym stanie,
                    Nim się moje uciski skończą, żyć przestanie.
                    Dla niegom była gożkiej niewoli przykładem,
                    Wkrótce widzieć Hektora pójdę jego śladem,
                    Z rąk waszych weźmiem nowe życie wszystko troje,
                    My wam...
                 PYRUS
                    Pani, odwidzić idziesz dziecię twoje,
                    Trwoga o niego inne środki ci doradzi;
                    Nie leć w przepaść, gdzie boleść, żal lub gniew
                                                                           prowadzi;
                    Wnet wrócę się dowiedzieć o mym przeznaczeniu,
                    Ty o syna twojego pomnij ocaleniu.
                                                                        103






                 AKT DRUGI
                 SCENA PIERWSZA
                 Hermiona, Kleona
                 HERMIONA
                    Niechaj się ze mną widzi  spełniam twoją wolę,,
                    Dla ciebie tej mu jeszcze pociechy dozwolę,
                    Zapewne wprowadzony będzie przez Pylada...
                    Ach, temu widzeniu się jam wcale nierada
                 KLEONA
                    Chęć widzenia go jakież uwagi zatruły?
                    Pani, czyliż to nie jest ten sam Orest czuły,
                    Do którego powrotu tyle się wzdychało!
                    Tak tkliwie wspominałaś jego miłość stałą
                 HERMIONA
                    Ilem dla niego była okrutną i srogą,
                    Tyle jego tu bytność przeraża mię trwogą.
                    Dla mnie hańba, dla niego tryumf i rozkosze,
                    Że co on cierpiał pierwej, to teraz ja znoszę.
                    Taż to jest, będzie mówił, dumna Hermijona,
                    Co mną gardziła, a dziś sama jest wzgardzona;
                    Zbyt się drożyła z serca swojego ofiarą,
                    Niechajże dla niewdzięcznej wzgarda będzie karą.
                    O nieba!
                 KLEONA
                                 Ach, uspokój te niewczesne jęki,
                    Wiem, ile nad nim mają mocy twoje wdzięki;
                    Żeby miał z ciebie szydzić, to niech cię nie trwoży,
                    Serce, którym nie włada, on ci u nóg złoży,
                    Ale zlecenie ojca w jakimże masz względzie?
                 HERMIONA
                    Jeżeli Pyrus dłużej rzeczy zwlekać będzie,
                    Jeśli zechce to dziecię trojańskie ocalić,
                    Natenczas się dopiero muszę stąd oddalić.
                 KLEONA
                    Dobrze  więc Orestowi chciej zaufać szczerze,,
                    Zrób to sama, co Pyrus zrobić przedsiębierze,
                                                                        104






                    Zdaje się nawet, że go należy uprzedzić;
                    Nienawidzisz go... toś mi raczyła powiedzieć...
                 HERMIONA
                    Nienawidzieć go!... honor do tego mię skłania;
                    On, niepomny, na tyle mego przywiązania,
                    Tak mi był drogi! tak dziś zdradzoną się widzę!
                    Ach, iłem go kochała, tyle nienawidzę!
                 KLEONA
                    Zapomnij o nim, i gdy kto inny tak szczerze...
                 HERMIONA
                    Pozwól mi czasu... niech mój gniew mocy nabierze,
                    Niechaj do surowości serce moje nagnę;
                    Ze wstrętem i odrazą wyrzec go się pragnę,
                    Zdrajca! On nie przestanie na to zasługiwać.
                 KLEONA
                    Cóż to? Chcesz jeszcze nowej wzgardy oczekiwać?
                    Niewolnicę tak jawnie kochać się nie wstydzi
                    I toż go jeszcze w twoich oczach nie obrzydzi?
                    Kto to zrobił, cóż jeszcze zrobić może więcej,
                    Aby go nienawidzić, nie cierpieć goręcej.
                 HERMIONA
                    Okrutna! po co jątrzysz serca mego rany?
                    Bogdajby mi dzisiejszy mój stan nie był znany!
                    Co widzisz, wszystko sobie przeciwnie wystawiaj,
                    Myśl, że nie kocham, nawet i we mnie to wmawiaj;
                    Myśl, że w niechęci dusza moja zatwardziała,
                    Uczyń, ach uczyń, abym i ja tak myślała.
                    Mam go wyrzec się?... nic... nic mię nie wstrzyma,
                    Niech tryumfuje... w duszy mej zazdrości nie ma,
                    Niech jego serca panią niewolnica będzie;
                    Ale jeśli niewdzięczny pozna się w swym błędzie,
                    Jeśliby znowu, wierny, przez czułe westchnienia
                    I przez łzy u nóg moich szukał przebaczenia;
                    Miłości! gdy przez ciebie moja nad nim władza...
                    O, nie... on mną niewdzięczny gardzi...
                                                                  on mię zdradza...
                    Zostanę  ma natrętność niech im szczęście zmiesza,,
                    To będzie mą rozkoszą, to niech mię pociesza.
                    Za uroczystych związków niegodne zerwanie,
                    Niech w oczach wszystkich Greków występnym
                                                                         się stanie;
                    Już ich gniew, ich nienawiść ściągnęłam na syna
                    Zemsta jeszcze i matki niech nie zapomina.
                    To, co ja przez nią cierpię, niech cierpi i ona 
                    Niech go straci lub będzie przez niego zgubiona.
                                                                        105






                 KLEONA
                    Nie sądź, że ona pragnie, gdy z ócz jej łzy płyną,
                    Być tej obojętności dla ciebie przyczyną;
                    Że niezliczonych nieszczęść ta smutna ofiara
                    O serce się swojego prześladowcy stara.
                    Czyliż się uciążliwy jej los w czym odmienia?
                    Dlaczegóż jest skazana na wieczne cierpienia?
                    Czy droży się kto z sercem, tam gdzie miłość skłania?
                 HERMIONA
                    Niestety, po cóż tyle miałam zaufania!
                    Nie chciałam mej miłości ukrywać milczeniem
                    I serce moje głośno mówiło westchnieniem;
                    Skrywać uczuć nie miałam ni chęci, ni siły,
                    Co mi serce natchnęło, to usta mówiły;
                    Na cóż było uczucia trzymać pod zasłoną,
                    Mając tak uroczyście miłość zaręczoną?
                    Ale czyż na mnie takim jak dziś patrzał okiem?
                    Wiesz, jak wszystko za każdym sprzyjało mu krokiem,
                    Tryumf Greków! Pomszczeni wszyscy krewni moi!
                    Okręty nasze pełne drogich łupów z Troi!
                    Blask świetnych zwycięstw równy ojca jego sławie
                    I serca ogień równy, równy memu prawie...
                    Ja, nawet i ty, jego upojona chwałą...
                    O, tak, nim on mię zdradził, wszystko mię zdradzało;
                    Ale jakkolwiek świetne są jego przymioty,
                    Jestem czułą, Kleono, Orest pełen cnoty...
                    Umie kochać, chociażby i bez wzajemności,
                    I może jeszcze stać się celem mej miłości;
                    Niech wreście przyjdzie...
                 KLEONA
                    Pani, otóż właśnie wchodzi.
                 HERMIONA
                    Ach, nie myślałam, że się tak blisko znachodzi...
                 SCENA DRUGA
                 Orest, Hermiona, Kleona
                 HERMIONA
                    Nie jestże mylne biednej królewnej mniemanie,
                    Że niedogasły płomień przywiódł cię tu, panie?...
                    Czy tylko obowiązku twego dopełnienie
                    Nadarza mi szczęśliwe z tobą się widzenie?
                                                                        106






                 OREST
                    Ach, pani, tak miłością zaślepiony jestem,
                    Tak przeznaczenie igra z nieszczęsnym Orestem,
                    Że go zawsze tu ciągnie twych wdzięków potęga,
                    Że zawsze raz ostatni widzieć cię przysięga;
                    Wiem, że twój widok rany moje jątrzy srodze,
                    Że wbrew tysiącom przysiąg w progi twoje wchodzę,
                    Wiem i wstydzę się... ale niechaj świadczą bogi,
                    Jak moment pożegnania ciebie był mi srogi,
                    Jak nieraz własnąm ręką prawie chciał się dobić,
                    Aby dopełnić przysiąg, smutkom koniec zrobić,
                    Jak u dzikiego ludu śmiercim się domagał,
                    U ludu, który ludzką krwią swych bogów błagał;
                    Jak on przede mną swoje świątynie zamykał,
                    Jak krwi, którąm chciał przelać, przelewu unikał;
                    Więc tu, w twych oczach, będzie śmierć moim udziałem,
                    W nich ją znajdę, wszędzie jej daremnie szukałem;
                    Wiem ja, że twe spojrzenie ulgi mi nie sprawi,
                    Że mię owszem do reszty nadziei pozbawi,
                    Że aby chwila mojej zguby się nie zwlekła,
                    Powiesz raz jeszcze to, coś tyle razy rzekła.
                    Od roku to jedyne jest moje staranie.
                    Pani! Orest ofiarą twoją niech się stanie;
                    Dawno byłbym zgubnymi razami przeszyty,
                    Gdyby tak okrutnymi jak ty były Scyty.
                 HERMIONA
                    Zaniechaj skargi, która mi serce przeszywa,
                    Do dzieł ważniejszych ciebie Grecyja dziś wzywa.
                    Wspominasz okrucieństwa moje, dzikie Scyty,
                    Gdy tylu królów nosisz na sobie zaszczyty.
                    Bez uniesienia działaj w tak ważnej potrzebie,
                    Czyż Grecy krwi Oresta żądają od ciebie?
                    Przyjęte obowiązki spełnij całą siłą.
                 OREST
                    Poselstwo do Pyrusa już się ukończyło.
                    On mię z niczym odprawił, jakaś inna władza
                    Hektora syna brać mu w obronę doradza.
                 HERMIONA
                    Zdrajca!
                 OREST
                    Ja do wyjazdu już będąc gotowy,
                    Muszę cię o mym losie trudnić kilką słowy;
                    Ale łatwo z twych oczu odpowiedź się czyta,
                    Którą mi zgotowała nienawiść ukryta.
                                                                        107






                 HERMIONA
                    Ach, jakże zawsze słowa niesłuszne powtarzasz
                    I zawsze się na moją nieprzyjaźń uskarżasz,
                    Jakaś surowość zawsze jest mi wyrzucaną;
                    Przybyłam do Epiru... tak mi rozkazano.
                    To wola ojca... ale na co mówić wiele,
                    Czy myślisz, że ja twoich boleści nie dzielę?
                    Że tylko ty sam jesteś tak ciężko dręczony?
                    Że łez nie wylewają oczy Hermijony?
                    Że choć to przeciw mojej powinności robię,
                    Czasem choć ciebie widzieć nie życzyłam sobie?
                 OREST
                    Mnie widzieć! ach. ty bóstwo! ty moja królowo!
                    Ale pozwól... do mnież to wyrzekłaś to słowo?
                    Pomnij, że to ja... Orest... ja przed tobą stoję...
                    Ja... co tak długo znoszę wstręt i niechęć twoję.
                 HERMIONA
                    Tyś mi pierwszy dał poznać miłość i jej dary
                    I jakie wdziękom moim należą ofiary;
                    Twoja to cnota na mnie dług szacunku wkłada,
                    Żal mi cię było, nawet kochać bym cię rada.
                 OREST
                    Rozumiem cię... o, smutne moje przeznaczenie!
                    Twe serce dla Pyrusa... a dla mnie życzenie!
                 HERMIONA
                    I tobież los Pyrusa ma być pożądany?
                    Byłbyś znienawidzony...
                 OREST
                    Lub więcej kochany;
                    O, jak by my inaczej na siebie patrzyli!
                    Dziś mię kochać na próżno twe serce się sili.
                    O, wówczas moja miłość twą pierś by rozgrzała
                    I chcąc mię nienawidzić, kochać byś musiała.
                    Ach, tyle starań... przyjaźń... tak czuła, tak stała!
                    Tyle powodów, abyś nakłonić się dała.
                    Ty, pani, tak dalece Pyrusem zajęta,
                    Mimo swojej i jego woli więźniesz w pęta,
                    On cię nie kocha... innym zajęty przedmiotem...
                    On tobą...
                                                                        108






                 HERMIONA
                    Co? mną gardzi? skąd i jak wiesz o tem?
                    Z jegoż ust, z jegoż oczu masz to zapewnienie?...
                    Że gardzi mą miłością, że moje spojrzenie
                    Wzbudza tylko uczucia błahe i nietrwałe?
                    Może jest inne serce więcej dla mnie stałe.
                 OREST
                    Dokończ!... właśnie też tobie ze mnie się najgrawać!
                    Okrutna! Tyż to mojej wzgardy masz doznawać?
                    Czy twe oczy stałości mej nie doświadczyły?
                    Czy nie jestem ofiarą ich czarownej siły?
                    Jaz nimi gardzę? Otwórz oczy, Hermijono,
                    Czy nie jesteś od mego rywala wzgardzoną?
                 HERMIONA
                    Nienawidzi czy kocha... dzisiaj nie dbam wiele...
                    Idź, uzbrój mężne Greki, wracaj na ich czele,
                    W głowę odstępcy ugodź gromem zasłużonym,
                    Niechaj się Epir drugim stanie Ilijonem;
                    Idź... czy i potem powiesz, że on mi jest miły?...
                 OREST
                    Pani, zrób więcej  połącz z naszymi twe siły..
                    Czyliż tu zakładnikiem tobie być przystoi?
                    Pójdź  a zemszczą się Grecy i moi,, i twoi,
                    Spoina nienawiść nasza niech spoinie go zgubi.
                 HERMIONA
                    Ale... jeśli tymczasem Trojankę zaślubi?
                 OREST
                    Ach, pani!...
                 HERMIONA
                    I będziemyż znosić hańbę taką,
                    By go ślub uroczysty złączył z Andromaką?
                 OREST
                    I ty go nienawidzisz?... Przyznaj, Hermijono,
                    Że miłość nie może być nigdy utajoną.
                    W ustach, w oczach, w milczeniu widoma jej władza,
                    Im troskliwiej ją kryjem, tym jawniej nas zdradza.
                 HERMIONA
                    Na słowa moje dusza twoja podejrzliwa
                    Zawsze jakąś zabójczą truciznę rozlewa,
                    Zawsze uwagom moim wspaczny obrót daje
                    I nienawiść zbytkowi miłości przyznaje.
                    Więc otwartym wyznaniem niech cię zaspokoję:
                                                                        109






                    Wiesz, że tu mię przywiodły obowiązki moje,
                    Nic mojej powinności odmienić nie zdoła,
                    Póki ojciec lub Pyrus stąd mię nie odwoła.
                    Idź  mów mu,, że jest mego ojca przedsięwzięciem,
                    Aby nigdy wróg Greków nie był jego zięciem;
                    Między mną i nią niechaj nie waha się długo...
                    Niechaj pojmie lub wzgardzi jednę albo drugą
                    Lub niech ci dziecię wyda, lub niech mię odsyła;
                    Natenczas chętnie będę ci towarzyszyła.
                 SCENA TRZECIA
                 OREST sam
                    Tak... ona będzie moją... moją bez wątpienia,
                    I spodziewam się na to jego zezwolenia;
                    Zapewne jej u siebie Pyrus nie zatrzyma,
                    On ma tylko Trojankę swoją przed oczyma,
                    On innym się przedmiotem niezdolny zapalić,
                    On tylko chce pozoru, aby ją oddalić...
                    Trzeba z nim o tym mówić. O, jakże się cieszę,
                    Że stąd wracając z łupem tak drogim pospieszę.
                    Niech Epir swoje łupy przy sobie zachowa,
                    Niech tu zostaje i syn Hektora, i wdowa,
                    Niech tylko Hermijona... nieba najłaskawsze...
                    Te brzegi i Pyrusa opuści na zawsze;
                    Ale jakże szczęśliwy traf tu go sprowadza.
                    Miłości! O, niech twoja oślepi go władza!
                 SCENA CZWARTA
                 Pyrus, Feniks, Orest
                 PYRUS
                    Szukam cię, panie. Przez mą porywczość w urazie
                    Nie mogłem poznać mocy twych uwag na razie;
                    Skoroś odszedł, nie mogłem oprzeć się ich sile;
                    Słuszne są  tak,, poznaję... ani się nie mylę,
                    Że dotychczas upornie niebaczny krok robię,
                    Wbrew Grecyi, wbrew ojcu, wbrew samemu sobie.
                    Jeżeli pomyślałem kiedy wskrzesić Troję,
                    Krzywdziłem wszystkie dzieła Achila i moje;
                    Słusznej Greków w tej mierze srogości nie ganię
                    I z czegoś chciał ofiary, to możesz wziąść, panie.
                                                                        110






                 OREST
                    Przez ten krok sprawiedliwy, chociaż tak surowy,
                    Pokój masz, panie, kosztem jednej tylko głowy.
                 PYRUS
                    Chcę jeszcze mocniej Greków zapewnić w tym
                                                                     względzie
                    Hermijona pokoju rękojmią niech będzie,
                    Zaślubiam ją... cieszę się szczęśliwym wypadkiem,
                    Że tu jesteś, że ślubów naszych będziesz świadkiem;
                    Przy tobie cała Greków i jej ojca władza,
                    I brat Menelajowi w tobie się odradza.
                    Idź  oświadcz jej,, że tylko do jutra ślub zwlekam,
                    Że z twej ręki pokoju i jej serca czekam.
                 OREST
                    O nieba!
                 SCENA PIĄTA
                 Pyrus, Feniks
                 PYRUS
                    Czy jeszcze mię miłość w więzach trzyma,
                    Jakimiż spojrzysz na mnie, Feniksie, oczyma?
                 FENIKS
                    Ach, poznaję cię... słuszna surowość w tej dobie
                    I Grekom cię powraca, i samemu sobie.
                    W sercu twoim nikczemna słabość się przesila,
                    To mi Pyrus! to mi syn, to rywal Achila!
                    Co go nareście sława wciąga pod moc swoją,
                    Co odnosi powtórne tryumfy nad Troją.
                 PYRUS
                    Mów raczej, że dziś moja zaczyna się chwała,
                    Że dziś tylko z niej rozkosz uczuć mi się dała,
                    To serce wolne, tyle dotąd pałające,
                    W miłości nieprzyjaciół zwycięża tysiące!
                    Co za szczęście, gdy człowiek kochania się zrzecze!
                    Ileż złego za sobą ta namiętność wlecze!
                    Przyjaźń i obowiązki idą w zapomnienie
                    I tysiąc niebezpieczeństw na jedno spojrzenie!
                    Choć wszyscy Grecy mściwe ramię na mnie wznoszą,
                    Dla niej chcieć własnej zguby było mi rozkoszą.
                                                                        111






                 FENIKS
                    O, jak twoja surowość dla mnie jest przyjemną!
                    Poznałeś...
                 PYRUS
                    Ty wiesz, jak się obchodziła ze mną.
                    Wnosiłem sobie, widząc rozczuloną rzewnie,
                    Że ją widok dziecięcia uspokoi pewnie;
                    Ale gdy spieszę ujrzeć spełnioną nadzieję,
                    Zastaję, że w rozpaczy wzdycha i łzy leje,
                    W jej sercu coraz większa boleść się rozżarza,
                    A po sto razy imię Hektora powtarza,
                    Daremna dla jej syna z mej ręki obrona:
                    To jest Hektor, mówiła tuląc go do łona,
                    Jego oczy, twarz, umysł nie znający trwogi!
                    To on sam... to ty jesteś... ty, mój mężu drogi!
                    Cóż ona myśli? Czyż ja tego nie pojąłem,
                    Że tej miłości zawsze syn byłby żywiołem.
                 FENIKS
                    Tak, ona tobą gardzi, nim tylko oddycha;
                    Ale... zapomnij o niej.
                 PYRUS
                    Wiem, skąd w niej ta pycha;
                    W piękność ufa, choć moja srogość jest jej znana,
                    Myśli dumna, że przed nią padnę na kolana;
                    O, niech się raczej ona do moich nóg schyla,
                    Ona wdowa Hektora, a ja syn Achila!
                    Między mną i nią wieczna nienawiść zostanie.
                 FENIKS
                    Odtąd więcej już o tym nie wspominaj, panie!
                    Niech Hermijony widok serce twoje pieści,
                    Idź u nóg jej zapomnieć wszystkich swych boleści,
                    Niech ją sam Pyrus do tych związków usposobi,
                    Któż kiedy przez rywala takie rzeczy robi?
                    On ją kocha...
                 PYRUS
                    Gdy wrócę w Hermijony pęta,
                    Nie będzież Andromaka zawiścią przejęta?
                 FENIKS
                    A zawsze Andromaka twą spokojność kłóci!
                    Co ci z tego, czy ona cieszy się lub smuci?
                    Co cię tak zawsze do niej pociąga, o nieba!
                                                                        112






                 PYRUS
                    Jeszczem jej nie powiedział wszystko, tak jak trzeba,
                    Mój gniew ledwiem jej tylko okazał w połowie;
                    Teraz, jakim jej wrogiem jestem, niech się dowie.
                    Pójdź, Feniksie, przy tobie wbrew ją upokorzę
                    I nienawiści mojej wolny bieg otworzę,
                    Pójdź, przy tobie jej wdziękom chcę zadać cios srogi,
                    Pójdź, Feniksie!
                 FENIKS
                    Idź, panie, padać jej pod nogi...
                    Że ją ubóstwiasz, zaraz przy wstępie jej powiesz,
                    I zaraz się o nowej wzgardzie od niej dowiesz.
                 PYRUS
                    Sądzisz, widzę, że mi ją uniewinniać miło?
                    Że serce moje znowu do niej się skłoniło?
                 FENIKS
                    Dość, że kochasz...
                 PYRUS
                    Ja kocham? Ja? tę duszę twardą,
                    Co chełpiąc się mym sercem nagradza je wzgardą?
                    Bez krewnych, bez przyjaciół, w mym ręku jej życie,
                    Mogę... możem dać winien na zgubę jej dziecię,
                    Obca... co mówię!... życie niewolą dręczone...
                    Ja jej syna... ja serce...ja daję koronę,
                    A nic z tego zimnego głazu nie wycisnę,
                    Jak tylko prześladowcy imię nienawistne.
                    Nie... nie... przyrzekłem  moja zemsta się wykona..
                    Niech jej nienawiść będzie usprawiedliwiona.
                    Tak  opuszczam jej syna!! Ach, w cóż się obróci?
                    Co łez wyleje, ile przekleństw na mnie rzuci!
                    Jakże się smutne dla niej widoki rozwiną!
                    Ona zginie!... Jaz będę jej śmierci przyczyną?
                    Feniksie, własnąż ręką mam przebić jej łono?
                 FENIKS
                    Ale czemuż nie trzymać rzeczy pod zasłoną?
                    Nie mógłżeś, panie, swojej słabości przewidzieć?
                 PYRUS
                    Daruj... reszty czułości sam muszę się wstydzić.
                    Tę słabą walkę łatwo zniesie moje serce,
                    Już w nim miłość dogasa w ostatniej iskierce;
                    Pójdź, starcze, rady twoje będą dopełnione...
                    Dacze to dziecię? albo widzieć Hermijonę?
                                                                        113






                 FENIKS
                    Chciej się z nią widzieć, panie, i w godnym sposobie
                    Oświadcz jej...
                 PYRUS
                    Co przyrzekłem, Feniksie, to zrobię.
                                                                        114






                 AKT TRZECI
                 SCENA PIERWSZA
                 Orest, Pyląd
                 PYLAD
                    W ciężkim, w gwałtownym razie miej umiarkowanie,
                    Nie poznaję cię, tak się odmieniłeś, panie!
                    Bądź cierpliwy...
                 OREST
                    Ratunku nie ma w późnej radzie.
                    Nie jestem zdolny słuchać rozumu... Pyladzie!
                    Gardzę życiem, ofiarą chcę być w tej godzinie,
                    Tak... Orest albo mu ją wydrze, albo zginie;
                    Niezawodnie to moje przedsięwzięcie spełnię,
                    I chcę go...
                 PYLAD
                    Ja ten zamiar potwierdzam zupełnie.
                    Ale uważ, gdzie jesteś, hamuj się w zapędzie;
                    Co świat o tobie z tego kroku mówić będzie?
                    Bądź cierpliwy... uspokój gwałtowne wzruszenie,
                    Niech będzie baczny każdy krok, każde spojrzenie,
                    Straż, dwór, powietrze, którym jesteś otoczony,
                    Zawisły od Pyrusa i od Hermijony.
                    Przed nią szczególniej ukryj zawiść całą siłą,
                    W tym stanie będąc, czyż ją szukać trzeba było?
                 OREST
                    Cóż czynić? Ja sam nie wiem, co się ze mną działo,
                    Szaleństwo mię uniosło i już. już o mało
                    Żem nie dał czuć mściwości mojego ramienia.
                 PYLAD
                    I jakiż byłby skutek tego uniesienia?
                 OREST
                    Ale któż zapalczywość w sobie by uśmierzył?
                    Zmysły mi zmieszał ten raz, którym mię uderzył,
                    Mówi, że z Hermijoną jutro ślub zawierać
                                                                        115






                    I, by mię uczcił, chce ją z rąk moich odbierać;
                    Ale w krwi barbarzyńcy niech raczej ta ręka...
                 PYLAD
                    Nie trzeba mu złorzeczyć, dosyć go los nęka,
                    On może wart litości w swym nieszczęsnym stanie,
                    Tyle co ja nad tobą lituję się, panie!
                 OREST
                    Cieszy go moja rozpacz... znam to serce twarde,
                    Gdyby nie ja, on by jej okazywał wzgardę.
                    Nie skutkowały dotąd nic na nim jej wdzięki,
                    Chce ją mieć dla zwiększenia tylko mojej męki.
                    Już było wszystko za mną  moja Hermijoną
                    Już miała być od niego wiecznie oddalona.
                    Jej serce to miłością, to wstrętem dręczone,
                    Już się prawie na moją przechylało stronę.
                    Postrzegła się z litością, widząc miłość stałą,
                    Już tylko chwila, szczęście spełnione być miało.
                 PYLAD
                    I wierzysz?
                 OREST
                    Ale jakże? Wstyd, żal, gniew, w tę chwilę
                    Gdy niewdzięczny...
                 PYLAD
                    Nigdy go nie kochała tyle;
                    Nawet gdyby jej Pyrus dla ciebie się zrzekał,
                    Czy lada pozór twego szczęścia by nie zwlekał?
                    Mnie wierz... dość cię dręczyły ponęty zwodnicze,
                    Nie porywać, unikać jej owszem ci życzę;
                    Ta jędza, pod której moc twe serce się skłania,
                    Będzie cię nienawidzieć, dręczyć do skonania,
                    Żal straty-bliskich ślubów nigdy w niej nie zgaśnie,
                    Ona zechce...
                 OREST
                    Porwać ją dlatego chcę właśnie.
                    Ona na łonie szczęścia! Mnież nic nie zostanie,
                    Tylko łzy lać, rozwodzić próżne narzekanie?
                    I aby ją zapomnieć, skryć się w puszczę ciemną?
                    Nie!... niech ona zgryzoty moje dzieli ze mną,
                    Dość cierpię, dosyć los się ze mną samym drażni,
                    Niech też i ona zadrży przede mną z bojaźni,
                    Niech jej okrutnym oczom łzy będą żywiołem,
                    Niech mię przeklina tyle, ile ja jej kląłem.
                                                                        116






                 PYLAD
                    Otóż jak poseł w pięknym przybyłeś tu celu!
                    Aby wpaść... porwać...
                 OREST
                    Mniejsza o to, przyjacielu.
                    Ze mym staraniem zemstę Greków uspokoję,
                    Czyliż ona mniej będzie wyśmiewać łzy moje?
                    Cóż, że zyskam u Greków cześć, jak rodak prawy,
                    Kiedy tu mówić będą o mnie z ujmą sławy?
                    Na ostatku, Pyladzie... i to ci wyznaję,
                    Że mi moja niewinność ciężarem się staje;
                    Co za moc od wiek wieków biednym światem miota!
                    Wszędzie zbrodnia spokojna, a ścigana cnota;
                    Wszędzie się, w którą tylko stronę zwrócę oczy,
                    Z woli niebios nieszczęścia pasmo za mną toczy;
                    Niechaj się więc ich gniewu słuszność udowodni,
                    Niech poprzedza ich karę owoc mojej zbrodni.
                    Ale dlaczegóż zawsze ty z przyjazną dłonią
                    Zwracasz na siebie razy te, które mnie gonią?
                    Dla mej przyjaźni dłużej nie cierp bez przyczyny,
                    Unikaj nieszczęsnego  zrzecz się mojej winy,,
                    Pyladzie mój! Litością nie uwodź się żadną,
                    Na mnie samego wszystkie nieszczęścia niech spadną.
                    To dziecię z twych rąk Grekom oddane zostanie...
                    Pójdź, weź go...
                 PYLAD
                    Więc porwijmy Hermijonę, panie!
                    Dusza wielka niech trudne zamiary wykona.
                    Czegóż nie zrobi przyjaźń z miłością złączona?
                    W twych Grekach się dla ciebie wzbudzi chęć gorliwa,
                    I okręty gotowe, i sam wiatr nas wzywa...
                    I z zamku każdy skryty wychód jest mi znany,
                    Patrz, jak morze o mur ten rozbija bałwany;
                    Tędy więc dzisiaj jeszcze pod nocy zasłoną
                    Aż do twego okrętu ujrzysz wprowadzoną.
                 OREST
                    Z zbytku przyjaźni twojej nadużycie robię,
                    Przebacz złej doli, która litość wzbudza w tobie;
                    Nieszczęsny, to, co kocham, za stracone widzę,
                    Zbrzydłem całemu światu... sam sobą się brzydzę...
                    Obym ci mógł wzajemnie w szczęśliwszej godzinie...
                 PYLAD
                    Cierp... a tym mi nagrodzisz to wszystko, co czynię,
                    Niech się przed czasem twoje nie odkryją chęci,
                    Hermijony niewdzięczność zostaw w niepamięci,
                    Zapomnij o miłości... zbliża się ku tobie.
                                                                        117






                 OBEST
                    Od niej wszystko zawisło... ja, co chcesz, to zrobię.
                 SCENA DRUGA
                 Hermiona, Orest, Kleona
                 OREST
                    Twój zamiar jest dopięty za moją usługą,
                    Mówiłem z nim... wasz hymen nie zwlecze się długo!
                 HERMIONA
                    Tak mówią... chcą mi nawet upewnienie robić,
                    Że ty sam mię do tego pragniesz usposobić.
                 OREST
                    A ty jego życzenia w jakimże masz względzie?
                 HERMIONA
                    Któż mógł myśleć, że Pyrus dla mnie wierny będzie?
                    Że tak późno odkryje czucie, którym pała?
                    Że wtenczas wróci, kiedym opuścić go miała?
                    Sądzę, że go do tego Greków groźba skłania,
                    Że więcej to z potrzeby czyni, jak z kochania,
                    Żem była szacowniejszym w twych oczach
                                                      przedmiotem...
                 OREST
                    Nie, pani, on cię kocha; ani wątpię o tem.
                    Twe oczy, co pomyślisz, wszystko zrobić mogą,
                    A ty pewnie dla niego nie chciałaś być srogą.
                 HERMIONA
                    Cóż czynić? Gdy go mojej przeznaczono doli,
                    Mogęż mu wydrzeć to, co nie z mojej ma woli?
                    Los królewnej nie idzie za sercem, niestety,
                    Nam tylko z posłuszeństwa zostają zalety;
                    Jednak z megoś odjazdu miał dowód niemały,
                    Jak moje obowiązki dla ciebie cierpiały.
                 OREST
                    Ach, okrutna, czyż nie wiesz?... O wieczna żałobo!
                    Ale każden w wyborze, jak chce, rządzi sobą.
                    Miałaś moc wybrać to, co serce sobie życzy,
                    I mogłaś mię nic zbawić tak drogiej zdobyczy;
                    Jednak ja mniej na ciebie jak na los narzekam,
                                                                        118






                    Ale dlaczegóż skargę natrętną rozwlekam?
                    Pełnisz twój obowiązek, ja do mego wrócę,
                    Gdy tyle nieprzyjemną ci rozmowę skrócę.
                 SCENA TRZECIA
                 Hermiona, Kleona
                 HERMIONA
                    Kleono, co za skarga!... skromna, a tak tkliwa!
                 KLEONA
                    Milcząca żałość zawsze boleśniejszą bywa.
                    Sam własnego nieszczęścia twórcą... jak mię boli,
                    Że cię stracił, a stracił prawie z własnej woli.
                    Zważ, od kiedy masz pewność o twoim hymenie,
                    Skoro on przybył, Pyrus zrobił oświadczenie.
                 HERMIONA
                    Ty myślisz, że się Pyrus tego ludu lęka,
                    Który gromiła dziesięć lat Hektora ręka.
                    Któren gdy Achil swego usunął ramienia,
                    Drżąc szukał w gorejących okrętach schronienia;
                    I gdyby nie Pyrusa odwaga i siła,
                    Dziś by jeszcze Helena w ręku Trojan była.
                    O, nie... nie jest to dusza lękliwa lub płocha,
                    Wie, co czyni... zaślubia śmiało to, co kocha.
                    Niech teraz Orest skargi płaczliwe rozwodzi,
                    O czym innym dziś myślę  to mię nie obchodzi,,
                    Pyrus ma do nas przybyć... kochana Kleono,
                    Twoja radość niech z moją będzie połączoną.
                    Czyż nie wiesz, kto jest Pyrus? Nie czujesz słodyczy
                    Na wspomnienie dzieł jego? Ale któż je zliczy?
                    Dzielny! Wszędzie zwycięstwo sprzyja mu tak stale!
                    Wdzięczny, wierny, możnaż co ująć jego chwale?
                    Zważ...
                 KLEONA
                    Pozwól  twa rywalka wpośród łez i łkania
                    Idzie u nóg twych składać swoje narzekania.
                 HERMIONA
                    O nieba! przerywa mi chwilę tak przyjemną.
                    Pójdźmy... cóż mam z nią mówić?
                                                                        119






                 SCENA CZWARTA
                 Andromaka, Hermiona, Cefiza, Kleona
                 ANDROMAKA
                    Nie kryj się przede mną...
                    Czyż nie cieszysz się, pani, z tego widowiska?
                    Hektora wdowa z płaczem za nogi cię ściska!
                    Nie przychodzę ja tutaj zawiścią ujęta,
                    Nie zazdroszczę, że Pyrus przyjął twoje pęta,
                    Ja tylko temu sercu pragnęłam być miła,
                    Które w mych oczach ręka okrutna przebiła.
                    W mej duszy pierwszy Hektor niezgasłe płomienie
                    Rozniecił, i wraz z sobą zaniósł w wieczne cienie.
                    Ale mi się syn został... przyjdzie ta godzina,
                    Że doznasz, pani, co to jest miłość dla syna;
                    Lecz nie doznasz, przynajmniej podług mojej chęci,
                    Jaką ciężką boleścią jesteśmy przejęci,
                    Gdy z wszystkiego, na czym się szczęście ludzkie
                                                                       wspiera,
                    To jedno nam zostanie, i to los wydziera.
                    Dziesięcioletnią wojną Trojanie znękani,
                    Kiedy grozili zemstą matce twojej, pani,
                    Ze mnie była w Hektorze dla niej pomoc skora...
                    Ty możesz u Pyrusa co ja u Hektora.
                    Straszneż dziecię, co po swej zgubie ledwie żyje?
                    Pozwól, niech gdzie na pustej wyspie z nim się kryję,
                    Niechaj go śmiało matki staraniu poruczy,
                    A mój syn przy mnie tylko płakać się nauczy.
                 HERMIONA
                    Wchodzę w twój stan; ale mi ulżyć mu nie wolno,
                    Tak chce ojciec; ja milcząc jestem mu powolną;
                    On do twych klęsk Pyrusa użył za narzędzie,
                    Ale Pyrusa skłonić to łatwo ci będzie.
                    Wszak ulegał tak długo wdzięków twoich sile 
                    Co jednak zrobi, ja się do tego przychylę.
                 SCENA PIĄTA
                 Andromaka, Cefiza
                 ANDROMAKA
                    Możnaż mną tak pogardzać i tak ze mnie szydzić?
                                                                        120






                 CEFIZA
                    Podług jej rady trzeba z Pyrusem się widzieć.
                    Jedno twoje spojrzenie ją i Greków zmiesza,
                    Ale, pani!... on sam tu do ciebie pospiesza.
                 SCENA SZÓSTA
                 Pyrus, Andromaka, Feniks, Cefiza
                 PYRUS doFeniksa
                    Gdzie królewna? Mnie twoja powieść w błąd
                    wprowadza.
                 FENIKS
                    Tu miała być.
                 ANDROMAKA do                Cefizy
                    Otóż to wdzięków moich władza.
                 PYRUS doFeniksa
                    Co ona mówi?
                 ANDROMAKA
                    Zewsząd jestem opuszczoną!
                 FENIKS
                    Pójdźmy, panie... spieszmy się w ślad za Hermijoną.
                 CEFIZA
                    Czego czekasz? Przez same tylko łzy i prośby...
                 ANDROMAKA
                    On im wydać go przyrzekł!
                 CEFIZA
                    To są jeszcze groźby.
                 ANDROMAKA
                    Dla mnie łzy wieczne!... syn mój idzie na stracenie.
                 PYRUS
                    Gdyby przynajmniej na mnie zwróciła spojrzenie!
                    Co za pycha!
                 ANDROMAKA
                    On w większy gniew wpadać zaczyna,
                    Odejdźmy...
                                                                        121






                 PYRUS
                    Pójdźmy Grekom dać Hektora syna.
                 ANDROMAKA                   padając Pyrusowi donóg
                    Stój! Co czynisz! Jeśli go ten wyrok nie minie,
                    Jeśli chcesz, aby ginął, niech i matka ginie!
                    Dawniej mogłam przyjaźnią natchnąć twoją duszę,
                    Teraz niech cię przynajmniej do litości wzruszę.
                    I niezwrotnyż już wyrok jest nad jego głową?
                 PYRUS
                    Niechaj ci Feniks powie... ja dałem już słowo.
                 ANDROMAKA
                    Wszakżeś dla mnie miał za nic niebezpieczeństw tyle.
                 PYRUS
                    Aż teraz błędną z oczu zasłonę uchylę;
                    Mógłbym go był na twoje żądanie ocalić,
                    Nie chciałaś... musisz sama na siebie się żalić;
                    Stało się.
                 ANDROMAKA
                    Kiedy próżno jęczę, we łzach tonę,
                    Myślałam, że i prośby będą odrzucone.
                    Daruj mi, że pochodząc z tak świetnego domu,
                    Lękam się spodlić albo być natrętną komu.
                    Wiesz sam, że oprócz ciebie nie ma w świecie pana,
                    Przed którym ja bym mogła upaść na kolana.
                 PYRUS
                    Nie... ty mię nienawidzisz.. wszystko to na próżno,
                    Ty za nic nie chcesz memu uczuciu być dłużną.
                    Ten nawet syn, co twoja w nim nadzieja cała,
                    Gdybym ja go ocalił, mniej byś go kochała.
                    Ty masz dla mnie i wzgardę, i nienawiść srogą.
                    Nienawidzieć mię tyle i Grecy nie mogą.
                    Ciesz się, ze surowości twej nic nie zwycięża;
                    Pójdź, Feniksie!
                 ANDROMAKA
                    Z tobą się złączę, cieniu męża!
                 CEFIZA
                    Pani!
                 ANDROMAKA do                Cefizy
                    Cóż mowie? Widzisz, jak zacięty w gniewie...
                    On, sprawca moich nieszczęść, onże o nich nie wie?
                                                                        122






                 doPyrusa
                    Patrz, do jakiego stanu przywiodłeś mię, panie!
                    Ja gorejącą Troję, ja ojca skonanie,
                    Ja widziałam, jak krewni poginęli moi,
                    Jak trup męża wleczony był wokoło Troi;
                    Syn tylko został, z którym w kajdanach usycham,
                    Syn, dla którego służę i jeszcze oddycham;
                    Nawet to mi jest czasem pociechą jedyną.
                    Że raczej tu niż indziej gorzkie dnie nam płyną.
                    Że tylu królów plemię, szczęśliwe w niedoli,
                    Gdy musi służyć... służy twym prawom, twej woli.
                    Mniemałam, że niewola będzie mu schronieniem:
                    Niegdyś Pryama Achil przyjmował z uczczeniem,
                    Mogłażem wnosić, by syn jego był tak srogi?
                    Daruj łatwowierności, mój Hektorze drogi!
                    Nie śmiałam wroga twego posądzać o zbrodnię,
                    I sądziłam, że z nami postąpi łagodnie,
                    Że przynajmniej zostawi nas przy twoim grobie,
                    Któren ja własną ręką zbudowałam tobie;
                    Że nędzą moją jego nienawiść ukoję,
                    Że nie oddzieli od nas drogie zwłoki twoje.
                 PYRUS
                    Odejdź, Feniksie!
                 SCENA SIÓDMA
                 Pyrus, Adromaka, Cefiza
                 PYRUS
                    Pani. nie chciej się oddalić!
                    Nie płacz  w twojej jest mocy to dziecię ocalić..
                    Tak  z boleścią poznaję z twych łez,, z twego jęku,
                    Że przeciw mnie zbyt straszna jest broń w twoim ręku.
                    O, czemuż nienawiścią me serce nie pała?
                    Owszem, proszę byś na mnie przynajmniej spojrzała.
                    Mój wzrok tonący w tobie może ci wyrazić,
                    Żem nie wróg twój i że ci nie chcę się narazić!
                    Czemuż się twa zaciętość mojej dopomina?
                    Przestań mię nienawidzieć, zaklinam na syna!
                    Ja sam u ciebie szukam jego ocalenia;
                    Trzebaż cię o to błagać przez łzy i westchnienia?
                    Trzebaż ci do nóg padać w dziecięcia potrzebie?
                    Jeszcze raz mówię: miej wzgląd na niego, na siebie,
                    Wiem, ile przysiąg, związków zrywam w tej usłudze!
                    Wiem, ile nienawiści przeciw sobie wzbudzę.
                                                                        123






                    Dla ciebie się na zawsze zrzekam Hermijony,
                    Wieczną wzgardą okryta zamiast mej korony.
                    Zamiast jej ślubów z tobą dziś przed ołtarz stanę,
                    Tobie dam berło, które jej miało być dane.
                    Jeszczeż i ta ofiara wzgardzoną zostanie?
                    Masz do wyboru: syna śmierć lub panowanie.
                    Przez rok twej niewdzięczności musiałem doznawać,
                    Lecz dłużej w niepewności nie mogę zostawać.
                    Dość już lękam się, grożę, jęczę i narzekam,
                    Grób dla mnie, gdy cię tracę... grób, gdy dłużej
                                                                            czekam.
                    Zastanów się... odchodzę chwila niedaleka
                    Pospieszyć do świątyni, gdzie nas twój syn czeka.
                    Tam ujrzysz serce tkliwe lub gniewem zjątrzone,
                    Tam lub syna utracisz, lub zyskasz koronę.
                 SCENA ÓSMA
                 Andromaka, Cefiza
                 CEFIZA
                    Wszakżem mówiła, że on chcąc Grekom cios zadać,
                    Sam ci dozwoli, pani, twoim losem władać.
                 ANDROMAKA
                    Cóż znowu wmawiać we mnie twa przyjaźń zaczyna?
                    Mnie już tylko zostaje na śmierć skazać syna,
                 CEFIZA
                    Ty wierności dla męża dość dowodów dajesz,
                    A zbytkiem cnoty może występną się stajesz,
                    On ciebie do tych związków sam by usposobił.
                 ANDROMAKA
                    Co?... on by mi Pyrusa swym następcą zrobił!
                 CEFIZA
                    Tak chce syn, którego ci Grecy wydrzeć każą;
                    Czy myślisz, że się męża cienie tym obrażą?
                    Że jego wzgardy godzien ten król tak wspaniały,
                    Któren chce ciebie, pani, wznieść do przodków chwały?
                    Któren twoich zwycięzców w gniewie do nóg schyla?
                    Któren zapomniał, że w nim płynie krew Achila?
                    Któren znieważa swoje dzieła wiekopomne?
                                                                        124






                 ANDROMAKA
                    On nie pamięta!... ale czyliż ja zapomnę,
                    Że Hektor bez pogrzebu, bez czci, tak sromotnie
                    Wokoło murów naszych wleczon był trzykrotnie?
                    A śmierć ojca... nie zawszeż staje mi przed oczy?
                    Ołtarz mdłymi rękami chwyta i krwią broczy!...
                    A taż noc straszna, łzami zlana i krwią bratnią,
                    Noc, która była nocą dla Trojan ostatnią!
                    Wystaw sobie Pyrusa z roziskrzonym okiem,
                    Gdy w dom nasz gorejący wpada wściekłym krokiem,
                    Gdy konających braci moich depce nogą
                    I cały sposoczony zapala rzeź srogą;
                    Tu krzyk zwycięzców, a tu jęczą zwyciężeni,
                    Ci giną od żelaza... inni wśród płomieni.
                    Na wspomnienie drży serce, przytomność się traci!
                    Zawsze mi przed oczami Pyrus w tej postaci.
                    Z pożarów, mordów, rzezi wzrosła jego chwała!
                    Cefizo, takiegożeś męża dać mi chciała?
                    Tych zbrodni być spólnicą nie chcę żadną miarą,
                    Choćbym najostatniejszą stała się ofiarą.
                    Nienawiść moja wiecznie jest poprzysiężona.
                 CEFIZA
                    Więc pójdź, patrzaj, jak syna zguba się dokona.
                    Ciebie tylko czekają... i cóż to?... drżysz cała?
                 ANDROMAKA
                    Zabijasz mię, Cefizo! cóżeś to wspomniała?
                    Ja miałabym go widzieć w tak okropnym razie!
                    Synu, pociecho moja, Hektora obrazie!
                    Ciebie mi ojciec w zakład miłości zostawił.
                    O, jak ciężko mi wspomnieć... kiedy się wyprawił
                    Szukać Achila, albo raczej swojej zguby,
                    Wtenczas wziąwszy na ręce ciebie, synu luby,
                    Tak mówił do mnie, a łzy ocierał mi z twarzy:
                    ,,Kochana żono, nie wiem, co los w boju zdarzy,
                    Tym ci synem mej wiary zaręczenie robię,
                    Jeśliby stracił ojca, niech go znajdzie w tobie;
                    Jeśli ci związków naszych pamięć będzie miła,
                    Okaż mu, do jakiegoś stopnia mię ceniła.
                    Mogęż widzieć, że krew się tak droga przeleje?
                    Dozwolęż zniszczyć wszystkie nasze w nim nadzieje?
                    Barbarzyńco! Za niechęć matki ścigasz syna!
                    Jeśli cię nienawidzę, jegoż to jest wina?
                    Czy ci wyrzucał, za co zniszczeni Trojanie?
                    Czyli się żalił na to, co czuć nie jest w stanie?
                    Synu mój drogi! Widzę twą zgubę gotową,
                    Jeśli nie wstrzymam miecza, co zwisł nad twą głową;
                    Wstrzymam go i ofiarę z samej siebie zrobię.
                    Nie... nie zginiesz  czyżbym to przeniosła na sobie??
                                                                        125






                    Mamże iść do Pyrusa?... nie... nie mogę wiedzieć...
                    Cefizo, idź do niego...
                 CEFIZA
                    Cóż mu mam powiedzieć?
                 ANDROMAKA
                    Powiedz mu, że ja tyle kocham moje dziecię!
                    I Pyrus by się sprzysiądz miał na jego życie?...
                    I onże tak niewinnej krwi pragnie przelewu?...
                 CEFIZA
                    Ach, pamiętaj, ażeby nie wzbudzić w nim gniewu.
                 ANDROMAKA
                    Więc idź go upewnić...
                 CEFIZA
                    Że kochasz go wzajemnie...
                 ANDROMAKA
                    Ach, czyliż serce moje zawisło ode mnie?
                    O drogi cieniu męża! O ojcze! O Trojo!
                    Synu, ileż kosztują twe dnie matkę twoją!
                    Pójdźmy...
                 CEFIZA
                    I cóżeś, pani. ułożyła sobie?
                 ANNDROMAKA
                    Pójdźmy i na Hektora naradźmy się grobie.
                                                                        126






                 AKT CZWARTY
                 SCENA PIERWSZA
                 Andromaka, Cefiza
                 CEFIZA
                    Twój to mąż, pani, o tym nikt nie powątpiewa,
                    To Hektor ten wzór cnoty w duszę twoją wlewa.
                    On to zburzoną Troję chce wskrzesić z popiołu
                    I podźwignąć z szczęśliwym tym synem pospołu.
                    Pyrus go uroczyście oddać ci przyrzeka,
                    I na to, pani, twego tylko słowa czeka.
                    Ufaj mu... on po ojcu berło, skarb tak drogi,
                    Za twoją miłość chętnie złoży ci pod nogi,
                    Siebie i swego ludu panią chce cię widzieć,
                    Mogłażbyś bohatera tego nienawidzieć?
                    Słuszną zemstą ku Grekom już pałać zaczyna,
                    Tak jak tobą, zajęty losem twego syna,
                    Swą strażą go zasłania od ich wściekłych grotów,
                    Dla jego ocalenia życie łożyć gotów.
                    Ale... idź... dałaś słowo... już ślubu godzina...
                 ANDROMAKA
                    Pójdę przed ołtarz; ale pierwej ujrzę syna.
                 CEFIZA
                    Cóż cię teraz do tego tak nagli, tak goni?
                    Dosyć, że ci go odtąd nikt widzieć nie wzbroni,
                    Co chwila go do serca swojego przytulisz
                    I stokrotnie się nad nim rozrzewnisz, rozczulisz.
                    Co za rozkosz dla matki niewypowiedziana
                    Widzieć, że nie na podłą niewolę u pana,
                    Lecz na wieczny szczep królów los chciał
                                                                    go przeznaczyć.
                 ANDROMAKA
                    Cefizo, ostatni raz pójdźmy go obaczyć.
                 CEFIZA
                    Cóż to mówisz? O nieba!
                                                                        127






                 ANDROMAKA
                    O Cefizo miła!
                    Nigdym serca mojego przed tobą nie kryła,
                    Doznałam twej przyjaźni nawet w nieszczęść tłumie,
                    Ale mię znać nawzajem twe serce nie umie...
                    Myślisz, że co mężowi z wierności uronię?
                    Mężowi, który we mnie żyje i po zgonie?
                    Ze tylu ziomkom w grobach zadam nowe rany,
                    Że dla mnie ich spoczynek zostanie zmieszany?
                    Także popiołom męża wierność się dochowa?
                    Lecz dla ratunku syna na wszystkom gotowa.
                    Pyrus mię zaślubiając tarczą mu się stanie,
                    Ja w tej mierze zupełne mam w nim zaufanie,
                    Choć tak gwałtowny, znać w nim godnego człowieka 
                    Cefizo, on uczyni więcej, jak przyrzeka;
                    Niech się teraz Grecy a na nas sroży cała,
                    Jej nienawiść Hektora dziecku ojca dała;
                    Nieuchronnie wypada w tak ciężkiej potrzebie,
                    Ofiarę Pyrusowi zrobić z samej siebie,
                    On tym samym, że matce wiarę poprzysięże,
                    W wieczne się obowiązki i dla syna wprzęże;
                    Ale natychmiast ręka ta na mnie się zwróci
                    I życie dla Hektora niewierne ukróci 
                    Tak należny dług cnoty oddam w tym sposobie
                    Pyrusowi, dziecięciu, mężowi i sobie.
                    Tak w miłości niewinna zdrada się okaże,
                    Tak postąpić w tym razie sam Hektor mi każe,
                    Z nim i z mymi przodkami złączę się na wieki,
                    A twoja rzecz, Cefizo, zamknąć mi powieki.
                 CEFIZA
                    Jaż bym to przeżyć mogła? Gdy dola tak sroga...
                 ANDROMAKA
                    O, nie idź moim śladem  żyj,, Cefizo droga!
                    W twym ręku mój skarb, moja pociecha jedyna,
                    Żyłaś dla mnie... żyj jeszcze dla Hektora syna!
                    Całej nadziei Trojan ciebie składem robię,
                    Zważ, ilu królów losy spoczywają w tobie!
                    Na Pyrusie ślubionej wiary czyń wrażenie.
                    Jeżeli trzeba, rób mu i o mnie wspomnienie.
                    Ważność Hymena związków niech w sercu zachowa,
                    Przed moją śmiercią panem był mojego słowa;
                    Niech wstrętu i niechęci wszelkiej zapomina,
                    Dość go szacuję, kiedy powierzam mu syna.
                    Dziecię to naucz, jakie były jego dziady,
                    I ile tylko zdołasz, prowadź go w ich ślady;
                    Mów mu, przez co ich sława w tym stopniu stanęła,
                    Opowiadaj mu nie ich ród, ale ich dzieła.
                    Ojca cnoty mu stawiaj na umyśle żywo;
                                                                        128






                    Czasem mu też i matkę wspomnij nieszczęśliwą.
                    Ale niech się nie myśli mścić w żadnym sposobie.
                    Ma pana... niech, jak może, ujmuje go sobie.
                    Niechaj skromnie pamięta o swej krwi początku,
                    Hektora krew w nim płynie, lecz w ostatnim szczątku,
                    Dla której ja poświęcam w tak okropnym stanie
                    I życie, i nienawiść, i moje kochanie.
                 CEFIZA
                    Ach!
                 ANDROMAKA
                    Nie idź za mną... jeśli tyle mocy nie masz,
                    Ze żalu nie ukoisz i że łez nie wstrzymasz.
                    Oto nadchodzą  otrzyj łzy,, utul się w jęku,
                    Pomnij, że Andromaki los jest w twoim ręku.
                    To Hermijona sroga... myślmy o schronieniu.
                 SCENA DRUGA
                 Hermiona, Kleona
                 KLEONA
                    Nie mogę się wydziwić twojemu milczeniu,
                    Milczysz, pani, na wzgardę jesteś tak nieczułą?
                    I nic to spokojności twojej nie zatruło?
                    Obojętnie poglądasz na jego krok taki!
                    Dawniej drżałaś na samo imię Andromaki..
                    Dawniej najmniejszy pozór trwożył cię i smucił,
                    Gdy Pyrus czasem tylko oczy na nią zwrócił.
                    Dziś ją zaślubia, dziś ją obdarza koroną,
                    Jej poprzysięga wierność tobie zaręczoną;
                    I kiedy się nieszczęścia taki ogrom zwala.
                    Dusza się twoja na to wcale nie użala?
                    Tym ponurym milczeniem udręczona jestem.
                    Ach, gdyby można...
                 HERMIONA
                    Muszę widzieć się z Orestem.
                 KLEONA
                    Przyjdzie Orest, bądź pewna, spełnią się twe chęci,
                    Szczerze on się na twoje usługi poświęci,
                    Bez nadziei nagrody odda ci się cały;
                    Czegóż by oczy twoje dokazać nie miały?
                    Otóż wchodzi.
                                                                        129






                 SCENA TRZECIA
                 Orest, Hermiona, Kleona
                 OREST
                    Prawdaż to jest, że tego razu
                    Tu wchodząc twego, pani, dopełniam rozkazu?
                    Czyliżem nie w omylne mniemanie się wprawił?
                    I życzyłażeś sobie, abym się tu stawił?
                    Może dla mnie twe serce w srogości zmiękczone
                    Chce...
                 HERMIONA
                    Ja chcę wiedzieć, czyli kochasz Hermijonę?
                 OREST
                    Czy ja cię kocham? Duszy mojej niepokoje,
                    Przysięgi, wyjazd, powrót, troski, żale moje
                    I oczy te, zalane łzami w każdą chwilę...
                    W cóż uwierzysz, jeżeli nie dość świadków tyle?
                 HERMIONA
                    Jeśli mię kochasz... mścij się.
                 OREST
                    O drogie wezwanie!
                    Niech jeszcze raz Grecya cała w ogniu stanie,
                    Niech naszych imion pamięć będzie uwieczniona!
                    Ty weź miejsce Heleny, ja Agamemnona.
                    Niechaj Troi nieszczęścia w tym kraju odnowię,
                    Niech mamy tyle sławy co nasi przodkowie!
                    Jedźmy... jam gotów.
                 HERMIONA
                    O nie! Na miejscu zostanę!
                    Nie chcę mieć krzywdy moje po świecie rozsiane.
                    Niech się zuchwałość wrogów chwałą nie okrywa,
                    Czy moja zemsta ma być przewlekła, leniwa?
                    Co? Ja mój zamiar bitwy losowi zostawię,
                    Która mi może nie da zemsty żadnej prawie?
                    Nim stąd wyjadę, Epir łzami i krwią spłynie,
                    A ty... jeżeli chcesz się mścić, mścij się w godzinie,
                    Najmniejsza zwłoka może zasługę osłabić...
                    Leć do świątyni... trzeba...
                 OREST
                    Co?
                                                                        130






                 HERMIONA
                    Pyrusa zabić.
                 OREST
                    Zabić?...
                 HERMIONA
                    Wahasz się, serce twe zemstą nie pała?
                    Ach, leć i nie życz sobie, abym cię wstrzymała!
                    Nie przywodź w pamięć to, co chcę mieć zapomnione...
                    I tyż to masz na siebie brać jego obronę?
                 OREST
                    Kto? Ja? Nim przemówiłaś do mnie tak łagodnie,
                    W duszy mojej wyryte były jego zbrodnie.
                    Mścijmy się... zgoda... ale nie przez taką drogę;
                    Chcę być nieprzyjacielem... zabójcą nie mogę.
                    Słusznej kary okażmy przykład późnym wiekom.
                    Mamże dać za odpowiedź jego głowę Grekom?
                    Ja, co powagę tylu królestw w sobie łączę,
                    Ja tak świetne poselstwo zabójstwem ukończę?
                    Na imię bogów! Uczcij Grecyi zaszczyty!
                    Niech zginie nienawiścią powszechną okryty;
                    Pomnij, że on jest królem... pomnij, że korona...
                 HERMIONA
                    Dosyć, że taki wyrok daje Hermijona.
                    Czyż nie dosyć, że będąc skrzywdzona bez miary
                    Tej się jedynej dla mnie domagam ofiary?
                    Żem temu tyranowi igraszką się stała?
                    Że tyle nienawidzę, iłem go kochała?
                    Nie taję się, że w mojej duszy płomień wzniecił!
                    Czy to był głos miłości... czy że ojciec zlecił,
                    W to nie wchodźmy  w ostatku rób,, jak ci się zdaje;
                    Ja choć moje uczucia ze wstydem wyznaję,
                    Chociaż serce dla jego zbrodni wstręt zachowa,
                    Póki on żyje, wszystkom przebaczyć gotowa,
                    Póki on żyje, próżno na niego się srożę,
                    Nie zginie dziś... kochać go będę jutro może.
                 OREST
                    Trzeba go zgubić, jego pomyślność uprzedzić
                    Trzeba; ale jak się to spełni, trudno wiedzieć;
                    Tak gwałtownie twą wolę wykonać czyż mogę?
                    I przez jakąż do niego mam się zbliżyć drogę.
                    O nieszczęście! Zaledwie przybyłem w te strony,
                    Chcesz, aby moją ręką Epir był zburzony.
                    Chcesz na królu dopełnić okrucieństwa tyle,
                    Na to mi dajesz czasu dzień, godzinę, chwilę.
                    W oczach całego jego ludu mam go zgładzić?...
                                                                        131






                    Pozwól aż przed sam ołtarz ofiarę wprowadzić.
                    Nie wzbraniam się... chcę tylko pierwej należycie
                    Rozpoznać miejsce, gdzie, jak mam wydrzeć mu życie.
                    Orest podług twej woli tej nocy go zgubi.
                 HERMIONA
                    Ale on Andromakę tymczasem zaślubi!
                    Już w świątyni tron obok ołtarza się wznosi,
                    Zbrodnia potwierdzi moją hańbę i rozgłosi,
                    Czegóż czekasz?... do swej się zguby sam przyczyni,
                    Bez straży, bez obrony wejdzie do świątyni,
                    Wkoło syna Hektora całą moc stanowi;
                    A ufa w tych, co za mnie mścić się są gotowi,
                    Chceszże brać jego życie pod opiekę twoją?
                    Niech się i twoi Grecy, i moi uzbroją,
                    Wezwij przyjaciół, złącz się wszystkimi siłami;
                    On mię zdradza... on ciebie zwodzi... gardzi nami.
                    Taką się nienawiścią jak ja niech zapalą.
                    Lecz może się nad mężem Trojanki użalą?
                    Powiedz, czyli ci wróg mój z rąk się nie wywinie?
                    Czy tylko znak dać trzeba, a natychmiast zginie?
                    Prowadź albo naśladuj tak piękne zapały
                    I powróć do mnie zdrajcy krwią oblany cały!
                    W tym stanie serca mego dopomnisz się śmiele.
                 OREST
                    Ale, pani, chciej zważyć...
                 HERMIONA
                    O, to już za wiele!
                    Wszystkie twoje uwagi dla mnie są nieznośne;
                    Chciałam, byś we mnie wzbudził uczucie miłośne,
                    Ale ty nie chcesz kroków przyzwoitych użyć,
                    Umiesz się tylko żalić, a nic nie zasłużyć...
                    Nieś gdzie indziej w ofierze tak stałe kochanie,
                    Odjedź, niech dla mnie samej zemsta się zostanie;
                    Przy nikczemnej dobroci męstwo me upada,
                    Zewsząd razem mię ściga i wzgarda, i zdrada.
                    Więc ja sama krok dzielny do świątyni zrobię,
                    Gdzie ty nie śmiesz pójść serce moje ująć sobie.
                    Tam się mój nieprzyjaciel przede mną nie skryje,
                    Tam serce, które wzruszyć nie mogłam, przebiję,
                    Wraz krwawą dłonią siebie wtrącę w wieczne cienie,
                    Wtenczas nas poniewolne złączy przeznaczenie.
                    Choć tak niewdzięczny, chociaż tak wzgardzona jestem,
                    Wolę jednak z nim ginąć niźli żyć z Orestem!
                 OREST
                    Tej okropnej pociechy ja ciebie pozbawię 
                    Ja ręką moją trupem Pyrusa postawię.
                                                                        132






                    Nieprzyjaciele twoi będą pokonani;
                    Tak chesz... każesz... doświadczysz moich usług, pani.
                 HERMIONA
                    Idź więc... o los twój troskę zdaj na moją głowę;
                    Okręty do ucieczki niech będą gotowe.
                 SCENA CZWARTA
                 Hermiona, Kleona
                 KLEONA
                    Gubisz się, pani... wszakże winnaś myśleć o tem...
                 HERMIONA
                    Niech zginę  zemsta moim jedynym,, przedmiotem;
                    Nie wiem nawet, choć mi tak mocno przyrzeczona,
                    Nie wiem, czy ją nade mnie lepiej kto wykona.
                    Pyrusa zbrodnia w oczach Oresta się zmniejsza,
                    Z mej ręki jego zguba byłaby pewniejsza,
                    Z mej ręki zemstą serce napasę i oczy.
                    Niech własna moja ręka krwią zdrajcy się zbroczy.
                    Dla większej mej rozkoszy, a jego rozpaczy,
                    Niech konając rywalki mojej nie obaczy.
                    O, gdyby Orest zbrodni wymierzając karę,
                    Dał mu poznać, że z niego mnie robi ofiarę!
                    Spiesz za nim... niech mu powie w ostatniej godzinie,
                    Że nie z Greków, lecz z mojej nienawiści ginie;
                    Leć... niechaj zemsta swego zamiaru nie mija,
                    Niechaj zdrajca konając wie, kto go zabija.
                 KLEONA
                    Dobrze... ale jakiż się widok oczom rodzi!
                    Nieba! Któż się spodziewał  pani,, król nadchodzi.
                 HERMIONA
                    Leć za Orestem... niechaj wstrzyma się w zapędzie,
                    Dopóki pierwej ze mną widzieć się nie będzie.
                 SCENA PIĄTA
                 Pyrus, Hermiona, Feniks
                 PYRUS
                    Niespodziewanie wszedłem  widzę oczywiście,,
                    Że cię, pani, niezmiernie miesza moje wnijście.
                    Nie przychodzę tu chytrych sposobów używać
                                                                        133






                    I nieprawość pozorem słuszności okrywać.
                    Dosyć, że w gruncie duszy winnym się znajduję
                    I że nie umiem udać to, czego nie czuję.
                    Tak... zaślubiam Trojankę... wyznaję ci szczerze,
                    Serce tobie ręczone jej niosę w ofierze,
                    Kto inny mówiłby ci, że na polach Troi
                    Snując nasz związek, moi rodzice i twoi
                    Zaniedbali radzić się naszych serc płomieni,
                    Że mimo nas byliśmy sobie przeznaczeni;
                    Ale nie, pani, moja wina jest nad miarę,
                    Ja sam przez posłów mojąć ślubowałem wiarę,
                    Nie mogła mię od tego odwieść żadna siła.
                    Potem, gdyś do Epiru wraz z nimi przybyła,
                    Chociaż już innych oczu blask mocą tajemną
                    Uprzedził panowanie twych wdzięków nade mną,
                    Jednak usilnie z nowym walczyłem zapałem,
                    Gwałt sobie robiąc... wiemy dla ciebie być chciałem;
                    Tak ode mnie przyjętą byłaś jak królowa,
                    Mimo głos serca chciałem dotrzymać ci słowa.
                    Ale próżno się człowiek miłości opiera,
                    Andromaka mną gardząc serce mi wydziera;
                    Zajęci sobą dzisiaj u ołtarza stajem,
                    Poniewolnie na miłość poprzysięgać wzajem.
                    Teraz powstań na zdrajcę największego w świecie,
                    Choć z boleścią nim jestem, zostać nim chcę przecie.
                    Ja twym słusznym wyrzutom oporu nie zrobię,
                    Mnie one tyle ulgi przyniosą co tobie;
                    Wylej wszystkie przekleństwa, wszystkie
                                                                       złorzeczenia,
                    Ja nie twych skarg, ja twego lękam się milczenia;
                    W mym sercu skryte świadki na zawsze osiędą,
                    Gdy zamilkniesz, tym więcej udręczać mię będą.
                 HERMIONA
                    Miło mi, że w tak szczerym, otwartym sposobie
                    Przynajmniej sprawiedliwość sam oddajesz sobie!
                    Że uroczyste związki zrywać się nie wzdrygasz
                    I występek występkiem tak zimną krwią ścigasz.
                    I byłożby to zgodne z bohatera sławą
                    Obietnicę zrobioną mieć sobie za prawo?
                    Nie, nie  wiem,, jaką korzyść z twej zdrady otrzymasz;
                    Wiem, że się nawet z tego, co mówisz, nadymasz.
                    Powinności... czy temu wierny jesteś słowu,
                    Że kochając Trojankę do mnie wracasz znowu;
                    To opuszczasz, to znowu szukasz w jednej porze
                    Córkę Heleny albo wdowę po Hektorze.
                    Na jej skronie koronę kładniesz i na moje,
                    Troję burzysz na Greków, a Greków na Troję.
                    To mi bohater, co moc nad sercem zachowa,
                    Co nie jest niewolnikiem raz danego słowa!...
                                                                        134






                    Dla przypodobania się tej, co tobą włada,
                    Niczym krzywoprzysięstwo, wiarołomstwo, zdrada!
                    Wszedłeś zmieszany twarzy mojej widzieć bladość
                    I pójdziesz w jej objęciu okazać stąd radość...
                    Chciałbyś mię za jej wozem płaczącą oglądać?
                    O, za wiele by było tego jeszcze żądać!
                    Jeszczeż się i za taką chcesz ubiegać chwałą?
                    Alboż to do tej pory wsławiłeś się mało?
                    Kiedy Hektora ojciec laty obciążony
                    Z pobitych synów żadnej już nie miał obrony,
                    Tyś po samą rękojeść miecz w piersi mu wtłoczył,
                    Resztęś z niego krwi wiekiem ostygłej wytoczył;
                    Już w krwi tonącą Troję niszczyły płomienie,
                    Gdyś twój miecz tak okrutnie topił w Poliksemie,
                    Że z odrazą patrzali na to Grecy sami...
                    Cóż nie dopniesz wsławiony takimi dziełami?
                 PYRUS
                    Znam to sam... nie wspominaj tak okropnej sceny;
                    Zemsta to była, zemsta za krzywdę Heleny!
                    Zawsze mi w oczach stoją tylu ofiar cienie,
                    Ale puśćmy już przeszłe rzeczy w zapomnienie...
                    Widząc cię obojętną, niebu składam dzięki,
                    Że bez mej winy inne zajęły mię wdzięki.
                    Serce moje, co rzeczą zraża się i małą,
                    Ciebie znać lepiej, w siebie wchodzić nie umiało.
                    Moja by wina wiecznie zadawalać rany;
                    Ale byłżem niewierny nie będąc kochany?
                    Swojego niewolnika nie chciałaś mieć we mnie,
                    Ja cię nie zdradzam, i to może ci przyjemnie;
                    Serca nasze nie były zrodzone dla siebie,
                    Ulegaliśmy tylko wskazanej potrzebie
                    I do miłości dla mnie nic cię nie skłaniało.
                 HERMIONA
                    Ja ciebie nie kochałam? I toż ci za mało?
                    Ja wzgardziłam dla ciebie królami naszymi!
                    Ja cię szukam w twych krajach, w obcej dla mnie
                                                                                ziemi,
                    Ja, chociażeś niewdzięczny, stąd się nie oddalam,
                    Ja w mych Grekach dobroci zbytkiem gniew zapalam!
                    Ja kazałam im moje krzywdy znosić skromnie!
                    Ja myślałam, że jeszcze powrócisz się do mnie,
                    Że prędzej albo później sam poznasz się w błędzie
                    I że wydarte serce oddane mi będzie.
                    Kochałam niewiernego... cóż gdybyś był stały?
                    I dziś choć tak spokojnie twe usta wyznały
                    To, przez co mych boleści nie skończę aż w grobie,
                    Zdrajco!... nie wiem, czy jeszcze nie kocham się
                                                                              w tobie!
                                                                        135






                    Ale, panie, gdy gniewne nieba tak zrządziły,
                    Że twemu sercu teraz kto inny jest miły,
                    Już zezwalam  niechaj się wasz hymen nie zwłóczy,,
                    Ależ niech na to moje nie patrzą się oczy...
                    Już podobno ostatni raz przed tobą staję,
                    Zwlecz ślub do jutra... potem zrób, jak ci się zdaje.
                    Milczysz, niewierny... myślisz, że mi jest tajemne,
                    Jak liczysz wszystkie chwile tu strawione ze mną.
                    Leć do swojej Trojanki... chwila wielką stratą!...
                    Że ci tu czas zabiera inna... cierpisz na to.
                    Z serca do niej przemawiasz, szukasz jej oczyma...
                    Uciekaj precz stąd... tu cię nic już nie zatrzyma.
                    Mnieś dał słowo, jej teraz idź składać przysięgę,
                    Idź, zdrajco, hańbij bogów najświętszą potęgę!...
                    Nie zapomną te bogi... sprawiedliwe bogi,
                    Że cię dla mnie przysięga wiąże, zdrajco srogi!
                    Idź, zanieś jej przed ołtarz serce mnie ręczono,
                    Idź  ale zadrżysz,, gdy tam ujrzysz Hermijonę.
                 SCENA SZÓSTA
                 Pyrus, Feniks
                 FENIKS
                    Panie, słyszysz? uważaj... rzecz niemałej wagi,
                    Gdy gniew kochanki mścić się nabierze odwagi.
                    Łatwo ona tu znajdzie wsparcie i obronę,
                    I jej, i Greków krzywda razem są złączone!...
                    Orest jeszcze ją kocha... może ta przyczyna...
                 PYRUS
                    Andromaka mię czeka  idź pilnuj jej syna..
                                                                        136






                 AKT PIĄTY
                 SCENA PIERWSZA
                 HERMIONA sama
                    Gdzie jestem? Co mam czynić? Jak rozpacz mną miota!
                    Jakie uczucie, jakaż dręczy mię zgryzota!
                    Błąkam się  nic pewnego przed sobą nie widzę;;
                    Ach, nie wiem, czyli kocham, czyli nienawidzę.
                    Okrutny! Jakież było jego pożegnanie!
                    Gdyby choć zmyślił tkliwość, żal, politowanie!
                    Czyż na moje spojrzenie, podobny do głazu,
                    Zwrócił oczy?... nie... nawet nie westchnął i razu.
                    Na jęk, na skargi głuchy, niemy, skamieniały,
                    Nawet go nic łzy moje wzruszyć nie zdołały.
                    I jeszcze się użalam nad nim, nieszczęśliwa!
                    Jeszcze nikczemne serce za nim się odzywa
                    Drżę na wspomnienie ciosu, któren mu przeznaczam,
                    Już gotowa do zemsty, jeszcze mu przebaczam!...
                    Ale nie.... niechaj straszny wyrok go nie minie!...
                    I jeżeli nie dla mnie ma żyć... niechaj ginie!
                    On zdrajca ma się chełpić, on ze mnie naśmiewać?
                    On myśli, że ja tylko łzy będę wylewać!
                    On myśli, że nikczemna nie wytrwam w zamiarze?
                    Że nie moją, lecz cudzą ręką go ukarzę...
                    Jeszcze go zbytek przeszłej mej dobroci mami,
                    Ale nie... nie tymi on zajęty myślami;
                    Tryumfuje!... w świątyni wcale w to nie wchodzi,
                    Czy mu kto wiernie sprzyja, czy na zgubę godzi,
                    Niewdzięczny, tak okropne na mnie zdał staranie!
                    Nie... nie... jeszcze krok... Orest z pomstą niechaj
                                                                              stanie.
                    Giń, zdrajco! Mogłeś wyrok przewidzieć tak srogi,
                    Kiedyś mię sam przymusił chwycić się tej drogi...
                    Tej drogi!... ach, przeze mnież on ma być zgubiony?
                    Więc mu śmierć ma przyspieszyć miłość Hermijony?
                    Tenże to król, którego niegdyś serce moje
                    Z rozkoszą powtarzało pełne chwały boje?
                    I skrycie tak pragnęłam być mu przeznaczoną,
                    Nim te przeklęte śluby dzisiaj skojarzono!
                    Tyle krajów przebiegam i przez morza płynę,
                    Ażeby mu przyspieszyć ostatnią godzinę!...
                    Zamordować go... zgubić... ale nim on skona...
                                                                        137






                 SCENA DRUGA
                 Hermiona, Kleona
                 HERMIONA
                    Ach, co czynię? I cóż tam powie mi Kleona?
                    Cóż Pyrus?
                 KLEONA
                    Chęci jego spełnia dzień dzisiejszy;
                    Człowiek ten zakochany, w szczęściu najdumniejszy,
                    Spieszył do ślubu... usta wyrazić nie mogą,
                    Jak nadęty, że zdobycz posiada tak drogą;
                    W jego oczach nadzieja, radość się unoszą,
                    Ją widząc i z nią idąc poił się rozkoszą.
                    Andromaka pomimo radosnych odgłosów
                    Niosła na czole pamięć smutnych Troi losów;
                    Kochać lub nienawidzieć nie jest ona zdolna,
                    Milczy, wzdycha... zdaje się tylko być powolna.
                 HERMIONA
                    A on, niewdzięczny?... jestem zupełnie wzgardzoną?...
                    Uważałażeś dobrze jego twarz, Kleono?
                    Czy był zupełnym szczęściem upojony cały?
                    A oczy ku zamkowi czy się nie zwracały?
                    Powiedz mi, czy się twego wzroku nie uchronił,
                    Niewdzięczny, gdy cię ujrzał?... jakże?... czy się
                                                                              spłonił?
                    Nie dowiódł niewierności przez wstyd i zmieszanie?
                    Czy do końca wytrzymał w tak zdradzieckim stanie?...
                 KLEONA
                    Na nic nie zważa  o swym życiu,, o swej sławie,
                    Tak jak o tobie, pani, zapomina prawie.
                    Ani myśli, jak los mu grozi z każdej strony...
                    Na głos miłości samej idzie zaślepiony.
                    Wkoło syna Hektora porozstawiał straże
                    I jakby o niego szło, pilnować go każe.
                    Stary Feniks nad jego bezpieczeństwem czuwa,
                    Od świątyni i od tych murów go usuwa;
                    Najtroskliwiej zajęty jest jego osobą.
                 HERMIONA
                    Zdrajca! Zginie... ale co Orest mówił z tobą?
                 KLEONA
                    Orest razem z Grekami wchodził do świątyni.
                                                                        138






                 HERMIONA
                    Ach, ażeby mię pomścić! Cóż mówi? co czyni?
                 KLEONA
                    Nie wiem...
                 HERMIONA
                    Nie wiesz?... w jegoż się sercu zdrada kryje?
                    I onże jeszcze...
                 KLEONA
                    Ach, on tobą tylko żyje!
                    Ale umysłem jego tysiąc zgryzot miota;
                    To w nim miłość, to znowu odzywa się cnota,
                    Na stronę go Pyrusa blask korony schyla;
                    Czci w Pyrusie Pyrusa i syna Achila,
                    Waha się  na wspomnienie Greków drży mu ręka,,
                    Ale nad wszystko siebie samego się lęka.
                    Chciałby w tryumfie z jego głową wejść w twe progi,
                    Lecz na imię zabójcy pełen wstrętu, trwogi.
                    A wszedłszy do świątyni nie wiedział, jak w błędzie,
                    Czy winowajcą, czy tam świadkiem tylko będzie.
                 HERMIONA
                    Nie... on im tryumfować wcale nie przeszkodzi 
                    Nie przerwie on im ślubu... wiem, o co mu chodzi.
                    Wiem ja, co w nim odwagę truje, co go nęka;
                    Nikczemny!... śmierć mu straszna!... on śmierci się
                                                                                  lęka.
                    Niestety, moja matka tego nie żądała,
                    Ażeby się Grecya dla niej uzbrajała,
                    A w bitwach o nią poszło do wiecznej otchłani
                    Dwudziestu królów!... Nawet nie byli jej znani;
                    Ja zaś do zguby tylko wiarołomcy zmierzam,
                    Ja kochankowi zemstę mej krzywdy powierzam,
                    Ja do serca mojego otwieram mu drogę,
                    Ja sama sobą płacąc, zemścić się nie mogę!
                    Więc sobie sprawiedliwość ja sama uczynię,
                    Ja smutkiem, jękiem, płaczem napełnię świątynię!
                    Niech im ten ślub w ostatnie nieszczęście się zmieni,
                    Niechaj tylko na chwilę zostaną złączeni!
                    Zapalczywość nic w żadnym nie zachowa względzie,
                    W oczach moich Pyrusem nawet Orest będzie!
                    Niech zginę  nie mam zemsty innego sposobu,,
                    Ale za mną ktoś równie musi iść do grobu.
                                                                        139






                 SCENA TRZECIA
                 Orest, Hermiona, Kleona
                 OREST
                    Pani, stało się! Wola twoja dopełniona;
                    Zdrajca Pyrus przed samym ołtarzem już kona.
                 HERMIONA
                    Zginął!
                 OREST
                    Tak... zginął... Grecy zapaleni .gniewem,
                    Tyle zdrad ukarali słusznym krwi przelewem;
                    Tom ci przyrzekł; i chociaż ten spisek na razie
                    Sam sobie wystawiałem w okropnym obrazie,
                    Jednakże wpadłem w kościół napełnień Grekami,
                    Już byli aż przed ołtarz wcisnęli się sami;
                    Pyrus nie mieniąc twarzy, tak na mnie pozierał,
                    Jak gdyby jeszcze więcej śmiałości nabierał
                    I jak gdyby przytomność Greków i ich posła
                    Świetniejszy blask dla jego Hymena przyniosła.
                    Na koniec z uniesieniem koronę porywa,
                    Wkłada na Andromakę i tak się odzywa:
                    Koronę ci i serce, Andromako, daję!
                    Miej pod twymi rządami mnie i moje kraje,
                    Niech odtąd twego syna ojcem się nazywam...
                    To ci przysięgam, bogów na świadectwo wzywam;
                    Nieprzyjaciele jego staną się moimi
                    I za króla trojańskiej ogłaszam go ziemi.
                    Gdy te słowa potwierdza Epiru lud cały,
                    Nasze się Greki w gniewie do broni porwały,
                    Tak zdrajca ze wszech stron był otoczony razem,
                    Żem go już nie mógł moim dosięgnąć żelazem;
                    Każden z nich szukał chwały w zadaniu mu rany,
                    On się długo opierał, cały krwią oblany;
                    Ale cóż przeciw mnóstwu jednego obrona?
                    Nareście przed ołtarzem upada i kona.
                    Ja cisnę się przez tłumy zdziwionego ludu,
                    Chcąc cię stąd wywieść, korzyść mych prac, mego
                                                                                trudu,
                    I do ojczyzny płynąć po morskiej przestrzeni
                    Wraz z Grekami, co świeżą krwią jeszcze zbroczeni.
                 HERMIONA
                    O, nieszczęście!
                 OREST
                    Przebacz im, że w gwałtownej chwili
                                                                        140






                    Niezupełnie twej zemsty zamiar dopełnili;
                    Tyś chciała, aby zginął od mojego razu,
                    Aby wiedział, że ginie z twojego rozkazu...
                    Jednak ja im gorliwym przykładem się stałem,
                    Jam ich dla ciebie natchnął tak mocnym zapałem,
                    Tobie jednak zaszczyty z tej śmierci przystoją,
                    Oni szczególnie wolę dopełnili twoją.
                    Tyś była bodźcem do tych razów...
                 HERMIONA
                    Milcz, poczwaro!
                    Podły zabójco! twoją on stał się ofiarą.
                    Precz, precz... niech Grecy wielbią twoją wściekłość
                                                                              srogą...
                    Precz... moje oczy patrzeć na ciebie nie mogą.
                    Barbarzyńco! coś zrobił? i jakie cię jędze
                    Natchnęły tak pięknego życia zerwać przędzę?
                    Okrutny! jakże mogłeś życie mu wydzierać?
                    Tyś go własną krwią winien był bronić i wspierać.
                    Powiedz, kto jego losu panem cię uczynił?
                    Za coś go zamordował? co on ci zawinił? Kto ci kazał?...
                 OREST
                    O, nieba! nie jejże rozkazem...
                    Nie chciałażeś przed chwilą... abym tym żelazem...
                 HERMIONA
                    Obłąkanej kochanki słowa trzebaż chwytać?
                    I w gruncie duszy mojej nie mógłżeś to czytać,
                    Że mię w żalu rozumu opuszczała władza?
                    W takim się stanie serce z ustami nie zgadza.
                    Gdybym była tak chciała w zapale urazy,
                    Nie mógłżeś powtórzenia tych słów chcieć sto razy?
                    Przyjść... odradzać... brzydzić się zamiarem
                                                                       zbrodniczym?
                    Unikać mię? ukryć się? i skończyć na niczym?
                    Czemuś nad nim mnie samej zemsty nie zostawił?
                    I gdzie cię unikano, po coś się tam zjawił?
                    Otóż to tak szkaradny twej miłości skutek!
                    Krok w krok za tobą chodzi nieszczęście i smutek.
                    Twe poselstwo przyczyną naszej spólnej zguby,
                    To go zmusiło z moją rywalką wejść w śluby...
                    Byłby mi jeszcze promyk nadziei zostawał!
                    Może by mię był kochał... przynajmniej udawał.
                    Odejdź stąd  ja w Epirze na mój wyrok czekam,,
                    Ja się Grecyi, Sparty i jej tronu zrzekam,
                    A nawet i krwi mojej  dosyć dla mnie kary,,
                    Że się z niej takie jak ty wylęgły poczwary.
                                                                        141






                 SCENA CZWARTA
                 OREST sam
                    Co słyszę? Onaż to jest czy mię błąd otoczył?
                    Dla kogożem, dla kogo drogą krwią się zbroczył?
                    Mamże wierzyć, że zdrajcą, że zabójcą jestem?
                    Zginąłże Pyrus... a ja mamże być Orestem?
                    Mimo światło rozumu stłumiłem głos serca,
                    Króla, którego wielbię, ja jestem morderca.
                    W jednym dniu, jakie tylko społeczność nadawa,
                    Królów, posłów i ludów zgwałcić wszystkie prawa!
                    Na sam ołtarz tak wściekle targnąć się... Oreście!
                    Królobójco! Morderco! Świętokradźco wreście!
                    Dla kogo? Dla niewdzięcznej krwią się oblać...
                                                                            zhydzić!
                    Która cię, gdyby on żył, nie chciała i widzieć,
                    A kiedy mu ostatnia wybiła godzina,
                    Jego się krwi i życia u mnie dopomina.
                    Kochała go  ja dla niej poczwara straszliwa....
                    Widzę, że się na zawsze przede mną ukrywa.
                    Odchodząc z nienawiści najsroższej zapałem,
                    Złorzeczy za to, czym ją sobie ująć chciałem.
                 SCENA OSTATNIA
                 Pylad, Orest,                  żołnierze Oresta
                 PYLAD
                    Panie, albo ucieczki z tych murów nie zwlekaj,
                    Albo w nich na swą zgubę niezawodną czekaj.
                    Nasi Grecy niedługo bronić nas tu mogą,
                    Cały lud zbrojny zemstą zagraża nam srogą,
                    Spełniają Andromaki rozkazy surowe,
                    W nas widzą nieprzyjaciół, w niej swoją królowę.
                    Mimo wstręt dla Pyrusa w sercu i umyśle
                    Wiernej wdowy powinność dopełnia tak ściśle,
                    Że kazała nas ścigać, i w krwawym zapędzie
                    Jeszcze się za Hektora nad nami mścić będzie.
                    Uchodźmy stąd, ażeby nas nie otoczyli,
                    Nasi Grecy z nami się złączą, i tej chwili
                    Gdy się wstrzymuje cały lud nad Hermijoną,
                    Oto jest droga nasza  uchodźmy tą stroną..
                 OREST
                    Przyjaciele, ja inną przedsiębiorę drogę,
                    Ja przeżyć Hermijony wyroku nie mogę,
                    Na pokutę za zbrodnie Orest tu zostanie.
                                                                        142






                 PYLAD
                    O Hermijonie trzeba już zapomnieć, panie!
                    Zawsze się swojej zguby sam stajesz narzędziem,
                    Czyż jeszcze i u zmarłych wzgardy szukać będziem?
                    Tak... ona już nie żyje, ty myśl o twym losie.
                 OREST
                    Już nie żyje! O nieba! co słyszę!
                 PYLAD
                    Stało się...
                    Tu idąc właśnieśmy ją spotkali na drodze,
                    Jak biegła ku świątyni w pomieszaniu, w trwodze.
                    Tam ujrzała Pyrusa na ręku żołnierzy,
                    W których sercu śmierć jego zemsty zapał szerzy;
                    Ten ją widok oniemia, w rozpacz, w wściekłość wtrąca,
                    I widzieliśmy z wieży, jak blada i drżąca,
                    Ze sztyletem nad trupem Pyrusa schylona,
                    Wznosi oczy, uderza w pierś, pada i kona.
                 OREST
                    Nieszczęście przeszło miarę. O, dzięki wam, bogi!
                    Wielbię wytrwałość waszą, wasz wyrok tak srogi!
                    Nieprzerwaniem zajmował waszą mściwość całą,
                    Aż teraz woli waszej zadosyć się stało.
                    Wasza nienawiść lubi tworzyć moją nędzę,
                    Przedmiot gniewu waszego na to życie pędzę;
                    Abym był doskonałym nieszczęścia prawidłem,
                    Z pociechą tracę życie, sam sobie obrzydłem.
                    Gdzież są ci kochankowie?... niech jeszcze dostąpię
                    Tej pociechy, że w ich krwi i w mojej się skąpię.
                    Ich śmierć w mych oczach drogim będzie mi obrazem,
                    Złączmy trzy serca, które nie mogły żyć razem...
                    Cóż to jest?... otoczony nocą... czy mgłą ciemną...
                    Drżę cały... dokąd idę? cóż się dzieje ze mną?
                    Jakiż mię strach przeraża! Nieba!... zbliżam kroki...
                    Ach, jakież się wkoło mnie leją krwi potoki...
                 PYLAD
                    Ach, panie!
                 OREST
                    Ty, Pyrusie? ciebież to ja widzę?
                    Wszędzież mi w oczach rywal, którym tak się brzydzę?
                    Po tylu razach żyjesz?... tu nic cię nie schroni...
                    Masz! masz! ostatni jeszcze ten raz z mojej dłoni!
                    Otóż go w moich oczach pieści Hermijona...
                    I z rąk mi go wydarła, i tuli do łona.
                    O nieba! Jakże srogie na mnie zwraca oczy!
                                                                        143






                    Ileż się za jej śladem jędz i wężów toczy!
                    Córki piekła i waszaż wściekłość mię nie zniszczy?
                    Za cóż na waszych głowach tyle wężów świszczy?
                    Komuż grozi ten straszny widok waszej mocy?
                    Chodźcie... porwijcie... wtrąćcie mię do wiecznej
                                                                              nocy.
                    Pójdźcie... niech wasza wściekłość Oresta pochłonie.
                    Ale nie... zostawcie to samej Hermijonie.
                    Niewdzięczna! Srożej jak wy wnętrze mi rozdziera.
                    Sam jej dam serce moje  niechaj go pożera..
                 PYLAD
                    Przyjaciele! On traci rozum... moje zdanie:
                    Korzystać z czasu, póki jeszcze jest w tym stanie.
                    Ratujmy go... późniejsza pomoc na nic wcale,
                    Jeśli odzyska zmysły przy wściekłym zapale.
                                                                        144






                    Jean Racine
                    Brytannik
                                   Tragediaw pię    ciu      aktach
                    Przełożył Kazimierz Brończyk
                    Tytuł oryginału: ŤBritannicusť
                                                                        145






                    OSOBY
                    N e r o  cesarz,, syn A g r y p p i n y
                    B r y t a n n i k  syn cesarza Klaudiusza i Messaliny
                    A gr y p p i n a  wdowa po Domicjuszu Aenobarbie,, ojcu N e r o n a, a potem wdowa po
                 cesarzu Klaudiuszu
                    J u n i a  miłośnica B r y t a n n i k a
                    B u r r u s  doradca N e r o n a
                    N a r c y s  zaufany B r y t a n n i k a
                    A l b i n a  zaufana A g r y p p i n y
                    Straż
                    Rzecz      dziejesięwRzymie,wjednejz                   komnatpałacu Nerona.
                                                                        146






                 AKT PIERWSZY
                 SCENA PIERWSZA
                 Agryppina, Albina
                 ALBINA
                    Nero śpi jeszcze, pani. Sen go uspokoi.
                    Chciałabyś czekać tutaj? Jakoś nie przystoi.
                    Matka cezara sama, bez dworek, tak z rana,
                    Czuwająca pod drzwiami jak zwykła poddana...
                    Lepiej do swoich komnat racz wrócić łaskawie.
                 AGRYPPINA
                    Szkoda mi każdej chwili, przyszłam w nagłej sprawie.
                    Czas czekania wypełnię bólem i myślami
                    Nad tym, co on uczynił  Nero z doradcami..
                    Więc stało się... Jakem już dawno przewidziała:
                    W Brytannika uderzył. O, mizerna chwała!...
                    Już dlań władanie sobą przestało być troską,
                    Woli strach u poddanych niż miłość synowską.
                    Brytannik mu zawadza, a z nim coraz bardziej
                    I ja go drażnię, matka zelżona, w pogardzie.
                 ALBINA
                    Ty, coś-mu dała życie i sławę na wieki,
                    Na tron go wprowadzając tak odeń daleki,
                    Ty, co  wydziedziczywszy potomka Klaudiusza 
                    Uczyniłaś szczęśliwym władcą Domicjusza!
                    Wszystko mówi za tobą. On się nie sprzeciwi
                    Przykazaniom wdzięczności.
                 AGRYPPINA
                    Jeśli jest cnotliwy,
                    Wszystko mu taki właśnie obowiązek stawia,
                    Jeśli niewdzięczny, wszystko przeciw mnie przemawia.
                 ALBINA
                    Niewdzięczny? Nigdy! Wszystko, co uczynił dotąd,
                    Mówi, że się kieruje obowiązkiem, cnotą.
                    Każdy jego postępek, wszystkie słowa świadczą,
                    Że będzie i zostanie doskonałym władcą.
                    Od trzech lat, gdy tron objął, zdaje się Rzymowi,
                                                                        147






                    Że znów czasy minione konsulów odnowił!
                    Nero rządzi jak ojciec. Tak niedługo włada,
                    A już cnoty starego Augusta posiada.
                 AGRYPPINA
                    Choć mnie skrzywdził, bezstronne będą moje sądy.
                    Zaczyna tak, jak August kończył swoje rządy.
                    Lecz gdy przeszłość tym zmaże, co kiedyś się stanie,
                    Może skończyć, jak August zaczął panowanie.
                    Próżno stroi się w cnoty, z oczu mu przenika
                    Zuchwałych Domicjuszów dusza mroczna, dzika.
                    Wyssawszy z krwi tej pychę ich  nienadarenmie,,
                    Zmieszał z dumą Neronów, którą ma ode mnie.
                    Nad kolebką tyranii zawsze złudne blaski...
                    I Kajus zbierał zrazu poddanych oklaski,
                    Aż ta udana dobroć w szaty przeszła skoro
                    I z ulubieńca Rzymu stał się jego zmorą.
                    Zresztą choćby i Nero, bardziej w cnotach stały,
                    Zostawił kiedyś po nich wzór wiekom wspaniały,
                    Cóż mi z tego! Czyż po to tyle mego trudu,
                    By rządził dla zachcianek senatu i ludu?!
                    Niechaj ojca ojczyzny upaja się gestem!
                    Tylko żeby pamiętał, że matką mu jestem!
                    Tymczasem jak to pojąć i jakie dać miano
                    Uczynkowi, o którym wieść nas doszła rano?!
                    To, że Brytannikowi Junia sercem miła,
                    Nero wiedział; ta miłość wszystkim znana była.
                    I potem ten sam Nero każe porwać nocą
                    Dziewczynę, on, cnotliwy, gwałciciela mocą!...
                    Dlaczego? Czy nim miłość, czy nienawiść wodzi?
                    Czy tylko w tym ma rozkosz, że kochankom szkodzi?
                    Albo jego złośliwość wobec mnie zuchwała
                    Karze ich, żem życzliwość dwojgu okazała.
                 ALBINA
                    Życzliwość? Im?
                 AGRYPPINA
                    Tak, słusznie dziwisz się, Albino;
                    Wszak ja byłam nieszczęścia obojga przyczyną.
                    Toż przeze mnie Silanus Oktawii nie pojął
                    I potem własną ręką skrócił dolę swoją:
                    Brat Junii, jakże miły wtedy Klaudiuszowi,
                    Pan wysokiego rodu, bo z krwi Augustowej.
                    Lecz Nero zgarnia wszystko, więc tym dwojgu muszę
                    Dopomóc przeciw niemu; w zamian za co, tuszę,
                    Brytannik będzie potem to sobie stanowił
                    Za obowiązek: wspierać mnie przeciw synowi.
                                                                        148






                 ALBINA
                    Plan śmiały?
                 AGRYPPINA
                    Tak, port sobie przed burzą gotuję.
                    Nero mi się z rąk wymknie, jeśli nie spróbuję.
                 ALBINA
                    Wszystko przeciw synowi, jedynej ostoi!...
                 AGRYPPINA
                    Póty dla mnie niestraszny, póki mnie się boi.
                 ALBINA
                    Może słuszne obawy, los taki nierzadki:
                    Może Nero już nie jest tym, czym był dla matki,
                    Lecz ta zmiana postronnym nie znana osobom 
                    I zostaje sekretem między nim a tobą.
                    Boć każdym dostojeństwem, nowym Rzymu darem,
                    Dzieli się zawsze z tobą, choć on sam cezarem.
                    Szczodrobliwy, nie stoi o swe tylko imię:
                    Oba wasze imiona równie święte w Rzymie.
                    O posępnej Oktawii nikt nie mówi prawie,
                    August, twój przodek, Liwię nie tak czcił łaskawie.
                    Nero pierwszy zezwolił  zdarzenie to nowe 
                    By przed matką niesiono rózgi liktorowe.
                    Jakichż więcej dowodów chcesz jego wdzięczności?
                 AGRYPPINA
                    Wolałabym mniej hołdów, a więcej ufności.
                    Drażnią mnie. Z takich darów nie mogę być rada;
                    Zaszczyty moje rosną, znaczenie upada.
                    Nie! Nie! Minęły czasy, kiedy młody Nero
                    Oddawał mi swe serce za miłość mą szczerą,
                    Kiedy w sprawach cesarstwa zawsze mnie się radził,
                    Gdy z mojego rozkazu senat się gromadził,
                    A ja oczom niewidna, lecz jak wnętrzna siła,
                    Wielkiego ciała duszą wszechpotężną byłam.
                    Niepewny, czy się wielu Rzymian przy nim skupi,
                    Nero własną wielkością jeszcze się nie upił.
                    Aż potem... dzień ten zawsze w pamięci zostanie...
                    Cezara odurzyła sława i władanie.
                    Przyszły poselstwa licznych monarchów, wysłane,
                    Aby całego świata okrzyknąć go panem.
                    Ja miałam, jako zwykle, usiąść z nim na tronie.
                    Nie wiem z czyich podszeptów  nietrudno tu o nie 
                    Ale jak tylko Nero zobaczył mnie z dala,
                    Patrzę, a w jego oczach ogień się zapala 
                    Zły. Przeczułam nieszczęście. Niewdzięcznik w istocie,
                    Pozorami szacunku uwłaczając cnocie,
                                                                        149






                    Z udaną uległością wstał, podbiegł, całował
                    I odsunął mnie na bok, gdym już szła gotowa
                    Siąść w czci mojej... Tak odtąd władza Agryppiny
                    Dzień po dniu z wysokości stacza się w niziny.
                    Mam już pozostać w cieniu... O niewdzięczna poro!
                    Już dlań Seneka radą, a Burrus podporą.
                 ALBINA
                    Jeśli takich podejrzeń ukłuła cię żmija,
                    Czemu w sobie jad chowasz, który cię zabija.
                    Zażądaj od cezara, niech się wytłumaczy.
                 AGRYPPINA
                    Nero ze mną bez świadków rozmawiać nie raczy.
                    Publiczne posłuchania... tak. Potem się chowa.
                    Dyktują mu, co mówić, kiedy nie rzec słowa.
                    Przy nim dwaj stróże, jego i moi panowie...
                    Słuchają, co ja mówię, co on do mnie powie.
                    Ale ja go dopadnę, im tchórzliwiej stroni.
                    Z jego duszy, co dzisiaj gorączką się płoni,
                    Skorzystam. Cicho! Idzie. Od razu zapytam,
                    Dlaczego Junia tutaj porwana, ukryta.
                    Wydrę sekret, nie dam mu ni chwili spokoju.
                    Co to? Burrus wychodzi już z jego pokoju?
                 SCENA DRUGA
                 Agryppina, Burrus, Albina
                 BURRUS
                    Porwanie Junii idę tłumaczyć przed tobą,
                    Musiałaś rozkaz przyjąć z niewczesną żałobą,
                    Lecz co cezar uczynił, nakazem jest cnoty
                    Mądrości, więc też pragnie, byś wiedziała o tym.
                 AGRYPPINA
                    Lepiej mi jego słowa to wyjaśnić mogą.
                 BURRUS
                    Cezar czas jakiś nie chce widywać nikogo,
                    Właśnie wyszli przed chwilą sekretnymi drzwiami
                    Dwaj konsulowie o tym uprzedzić cię sami.
                    Proszę wybaczyć, odejść już muszę niestety.
                 AGRYPPINA
                    Święte są dla mnie, prawda, cezara sekrety,
                    Ale proszę pozwolić, ażebym swobodnie
                    Mogła pomówić z tobą bez osłonek, godnie.
                                                                        150






                 BURRUS
                    Burrus kłamstwem się brzydzi i o prawdę stara.
                 AGRYPPINA
                    Więc jak długo chcesz chować przede mną cezara?
                    Mam odtąd chodzić za nim krokami natręta?
                    Po tom cię tak wyniosła, dobrocią przejęta,
                    Żebyś stał się zaporą między mną a synem?
                    Boisz się, żeby myślał sam choć przez godzinę?
                    Z Seneką razem, widzę, walczycie o lepsze,
                    Kto prędzej mnie od syna odepchnie, odeprze.
                    Po to go wam oddałam, byście zeń zrobili
                    Niewdzięcznika i państwem za niego rządzili?
                    O, tak! Im więcej myślę, tym ja mniej rozumiem,
                    Jak śmieliście cios taki zadać mojej dumie!
                    Ty zwłaszcza, co beze mnie w żywocie jałowym
                    Przewodziłbyś li tylko rotom legionowym!
                    Za tom ja poniżona  dobrze się zastanów 
                    Ja córka, żona, siostra i matka twych panów!
                    Czyż po tom ja jednego cezarem zrobiła,
                    By mi wasza niewdzięczność aż trzech narzuciła?
                    Nero już nie jest dzieckiem, niech ma władzę w ręku!
                    Ciągle jeszcze przed wami ma korzyć się w lęku?
                    Wszystko ma widzieć tylko waszymi oczyma?
                    Niech się raczej przykładów swoich przodków trzyma:
                    Augusta, Tyberiusza  to więcej zaszczyca 
                    Albo i Germanika, mojego rodzica!
                    Nie godnam ja wśród takich mężów stawać rzędzie,
                    Ale i ja mam cnoty, których wzór mu będzie
                    Przystojny: jak daleko wchodzić w komitywę
                    Z poddanym i jak chować dystanse godziwe.
                 BURRUS
                    Cezar kazał mi tylko wyjaśnić przed tobą
                    Jeden krok swój zrobiony właśnie nocną dobą,
                    Lecz że winisz mnie także i za inne czyny,
                    Nie chcąc, ażebym podał ich słuszne przyczyny,
                    Odpowiem tobie, pani, z szczerością żołnierza,
                    Który zna tylko prawdę, kłamstwu nie dowierza.
                    Przyznaję, powierzyłaś mi młodość Nerona
                    I Burrus to pamięta; z tym życia dokona.
                    Ale nie przysięgałem zawieść zaufania,
                    Ucząc syna, by nie miał nigdy swego zdania!
                    Kiedyś ja nie przed twoim tylko sądem stanę;
                    Nero już nie twym synem, ale świata panem.
                    Sprawę z mego urzędu muszę zdać Rzymowi,
                    A ten wierzy, iż Burrus o państwie stanowi.
                    Jeśli władcę w niewiedzy chciałaś wychowywać,
                                                                        151






                    Po co mnie było razem z Seneką przyzywać?
                    Trzeba go było oddać pochlebców staraniu,
                    Nie szukać złych doradców, nas dwu, na wygnaniu!
                    Jeśli dwu niewolników na mistrzów szukano,
                    Dwór Klaudiusza mógł dać ich liczbę nieprzebraną,
                    A ci by już swój honor na tym zasadzali,
                    By Nero dzieckiem został, nie poszedł krok dalej...
                    Na co skarżysz się, pani? Chodzisz we czci rzadkiej:
                    Rzym przysięga na imię cezara i matki.
                    Chciałabyś widzieć co dzień u swych nóg cesarza,
                    Jak składa hołd z cesarstwa i dwór ci pomnaża?
                    Czy to jego powinność? Czy dowód wdzięczności
                    Ma leżeć, pani, tylko w samej uległości?
                    Nero zawsze pokorny i zawsze nieśmiały
                    Ma tylko zadowalać się tytułem chwały?
                    Zresztą Rzym stoi za nim ze wszystkimi stany:
                    Wszechwładzy wyzwoleńców zbyt długo poddany,
                    Po tak niedawnym jarzmie, co swoboda, pojął
                    I z imieniem Nerona łączy wolność swoją.
                    Co więcej! Odżywają starorzymskie cnoty,
                    Państwo już nie jest łupem jednego despoty,
                    Lud na Pole Marsowe do wyborów bieży,
                    Cezar wodzów mianuje za wolą żołnierzy,
                    A Trazeas w senacie, Korbulon w legionach,
                    Tacy skromni  choć sławne zdobyli imiona..
                    W pustynie senatorów niedawno pędzono,
                    Dziś tam idą oszczercy karą zasłużoną.
                    Cóż więc, że serce władcy ciągle mi łaskawe,
                    Jeżeli moje rady idą mu na sławę?
                    Jeżeli przez nie w długim władania rozkwicie
                    Rzym będzie zawsze wolny, a cezar na szczycie
                    Potęgi? Zresztą Nero już sam dla się wzorem;
                    Ja go już tylko słucham, nie chcę być mentorem.
                    A jeżeli chce wzorów, ma je w przodków rzędzie.
                    Najlepiej, jeśli siebie naśladować będzie;
                    A wtedy cnoty jego połączone razem
                    Sprawią, iż przyszłość będzie przeszłości obrazem.
                 AGRYPPINA
                    Tak przypuszczasz, niepewny o przyszłość daleką,
                    I dlatego Nerona chcesz mieć pod opieką...
                    Lecz jeśli tak cnotliwy cezar i rozumny,
                    Jak to mówisz, mentorze, z dzieła swego dumny,
                    To mi wytłumacz, proszę, dlaczego dziś nocą
                    Sylanusową siostrę kazał brać przemocą?
                    Czy chciał, ażeby przez to znieważona była
                    Krew mych przodków, co płynie także w Junii żyłach?
                    O co ją wini, pytam, jaką zbrodnię stanu
                    Popełniła tak nagle, straszną swemu panu?
                                                                        152






                    Wychowana w uległej skromności nakazach,
                    Nie znałaby Nerona, gdyby jej nie kazał
                    Porwać. Więcej! Za łaskę by miała, o wstydzie!
                    Gdyby jej był pozwolił nigdy go nie widzieć.
                 BURRUS
                    Wiem, że cezar i pan mój dowierza jej cnotom;
                    Ani jej nie oskarżył, ni potępił dotąd.
                    O los jej tu w pałacu lękać się nie można:
                    Ochrania ją troskliwie pamięć przodków można.
                    Lecz ma prawa dziedziczne, a te  co tu skrywać 
                    Mogłyby jej małżonka do buntu porywać.
                    Ma w sobie krew cesarzy, więc jej hymen przyszły
                    Cezar musi pogodzić z swoimi zamysły.
                    Powiedz, byłoby słusznie: bez wiedzy Nerona
                    Stanowić, komu Junia ma być przeznaczona?
                 AGRYPPINA
                    Rozumiem, kazano ci powiedzieć, mentorze,
                    Że Brytannik na wybór mój liczyć nie może.
                    Darmo nadzieją ślubów leczyłam mu serce,
                    By zapomniał, jak w wielkiej jest sam poniewierce.
                    Nero chce mnie pogrążyć, chce, by zobaczono,
                    Żem przekroczyła władzę sobie wyznaczoną!
                    A iż Rzym z mą powagą zanadto się liczy,
                    Więc trzeba mnie obelgą uderzyć jak biczem.
                    Trzeba, aby świat cały z lękiem się dowiedział,
                    Że pomiędzy cezarem a matką jest przedział!
                    A niech! Tylko to powiem: przed zadaniem ciosu
                    Niech pomyśli, czy pewien jest własnego losu!
                    Czy zmuszając mnie, matkę, do walki bez sławy,
                    Sam swojej własnej władzy na szwank nie wystawi;
                    Czy mojego imienia na wadze przeznaczeń
                    Nie zobaczy zwycięskim, choć myśli inaczej.
                 BURRUS
                    Ach, ta nieufność, pani! Każdy krok cezara
                    Musi ci się wydawać podejrzany zaraz...
                    Jakże Nero mógł sądzić, że ciebie dotyka
                    Los Junii, a z nią razem dola Brytannika,
                    Skoro to twoje wrogi... Więc chyba przyczyną
                    Twej opieki: mieć pretekst do skargi na syna...
                    Czyż za najbłahszy sprzeciw wobec woli twojej
                    Gotowaś jest od razu dzielić Rzym na dwoje?
                    Ciągle wzajemnym lękiem dręczycie się sami.
                    I jeśli się godzicie, to tylko chwilami.
                    Więc porzuć, pani, przykrą surowość cenzora,
                    Niechaj przemów! matka do pobłażań skora.
                    Oziębłość syna przecierp, nie zwiększaj niezgody,
                    Bo wtedy i od dworzan pójdą na cię chłody!
                                                                        153






                 AGRYPPINA
                    Któż by chciał jeszcze szukać dzisiaj mojej łaski,
                    Gdy Nero z mej osoby zdziera wszelkie blaski,
                    Gdy nawet nie możemy mówić z sobą sami,
                    A Burrus śmie trzymać mnie tu, przed jego drzwiami?!
                 BURRUS
                    Widzę, pani, że czas już, ażebym zamilknął.
                    Moja szczerość zaczyna rozdrażniać cię tylko.
                    Ból złym sędzią; jeżeli mu nie schlebiać głośno,
                    Nie ustaje, a tylko podejrzenia rosną.
                    Lecz widzę Brytannika, miejsca mu ustąpię;
                    Posłuchasz jego skargi i, w co dziś nie wątpię,
                    Także jego oskarżeń rzucanych na ludzi,
                    Po których rady cezar zgoła się nie trudził.
                 SCENA TRZECIA
                 Brytannik, Agryppina, Narcys, Albina
                 AGRYPPINA
                    Co ty tu robisz, książę, czyś baczenie stracił?!
                    Biegniesz tutaj na ślepo między nieprzyjaciół,
                    Czego szukasz?
                 BRYTANNIK
                    Ja? Czego? Ach, wszystko, co moje,
                    Zabrano mi okrutnie tu, na te pokoje!
                    Tłumem groźnych żołdaków zewsząd otoczoną,
                    Tu, do tego pałacu, Junię zawleczono!
                    Biada mi! Jakim lękiem drżała nieszczęśliwa,
                    Że tak straszne teatrum przed nią się rozgrywa!
                    Zabrano mi niewinną! Złego prawa wolą
                    Rozdzielono dwa serca związane niedolą!
                    Widać nie chcą, abyśmy, nieszczęśni oboje,
                    Nieśli sobie pociechę łącząc serca swoje.
                 AGRYPPINA
                    Dość! Odczuwam twą krzywdę tak jak ty w swej duszy
                    I zabolałam wcześniej, nimeś łzą mnie wzruszył,
                    Ale nie chcę, byś słyszał tylko puste słowa,
                    Jakie by mi bezsilny teraz gniew dyktował;
                    Więc jeżeli chcesz wiedzieć, co zrobię w tym sporze,
                    Idź ze mną do Pallasa. Tam ci rzecz wyłożę!
                 Odchodzi.
                                                                        154






                 SCENA CZWARTA
                 Brytannik, Narcys
                 BRYTANNIK
                    Co to znaczy, Narcysie? Czy mnie słuch nie mami?
                    Ona rozjemcą między swym synem i nami?!
                    Czy ja dziś przed tą samą Agryppiną stoję,
                    Którą mój ojciec pojął na nieszczęście moje
                    I swoje, bo jak mówisz, skróciła dni jego
                    Widząc, że nazbyt wolno dla jej planów biega.
                 NARCYS
                    Tak, ale dziś ją równie jak ciebie zelżono:
                    Obiecała, że Junia będzie twoją żoną.
                    Połączcie wasze krzywdy, zwiążcie wasze sprawy.
                    Tym, co się żalą tylko, los nie jest łaskawy!
                    Dopóki wasze skargi w uległej pokorze
                    Siać będą łzy daremne, nie postrach na dworze,
                    Jak długo będą tylko gubiły się w słowach,
                    Będziecie je musieli siać wiecznie od nowa.
                 BRYTANNIK
                    Narcysie, ty wiesz dobrze, że już nie chcę dłużej
                    Żyć jak zwykły poddany, który kornie służy,
                    Żem się nie wyrzekł tronu, zapomniawszy sławy;
                    Bom ja, nie brat mój Nero, jego dziedzic prawy!
                    Alem jeszcze sam jeden. Ojca przyjaciele
                    Mnie biednego współczuciem nie darują śmielej,
                    A żem młodzik, więc nawet ci ode mnie stronią,
                    Których oczy w cichości łzy nade mną ronią.
                    Toż od roku, kiedy wiem, jak wszystko się stało,
                    Jak mi nędznie zabrano moją świetność całą,
                    Kogo widzę przy sobie? Zaprzedane dusze,
                    Co każdy krok mój śledzą, gdziekolwiek się ruszę.
                    Wybrani przez Nerona na zdrajców, niestety,
                    Sprzedają mu najdroższe myśli mej sekrety.
                    I tak mną tutaj kupczą codziennie od nowa,
                    Że Nero zna me chęci, słyszy moje słowa,
                    Jest świadom, jak ty, każdej serca tajemnicy.
                    Co o tym myślisz? Powiedz!
                 NARCYS
                    Są ludzie nędznicy.
                    Ale kto szuka wiary pośród przeniewierców
                    I mówi bez wyboru wszystkim, co ma w sercu?
                 BRYTANNIK
                    Tak, tak, słusznie; lecz tego nie wiemy za młodu.
                                                                        155






                    Na to trzeba doświadczeń wielu i zawodów,
                    A tymczasem nas zwodzą. Tobie wierzę przecie:
                    Przyrzekam wierzyć tobie jednemu na świecie.
                    Ojciec o twym oddaniu zawsze mi powiadał;
                    Jedyny z wyzwoleńców nie wiesz, co to zdrada.
                    Oczy twe wierne dla mnie stróżami się stały,
                    Pilnując, bym o skryte nie rozbił się skały!
                    Dziś wybadaj, czy serca przyjaciół lękliwe
                    Na wieść o nowym ciosie nie zabiły żywiej.
                    Popatrz im dobrze w oczy, posłuchaj ich mowy,
                    Czy ich afekt jest dla mnie z pomocą gotowy.
                    Ale najpierw się dowiedz, a zręcznie, czy ona
                    Jest pilnie przez swojego tyrana strzeżona.
                    Czy już spłynęły z oczu jej lęki złowieszcze
                    I czy mi wolno będzie zobaczyć ją jeszcze...
                    Tymczasem z Agryppiną porozmawiam szczerze
                    U Pallasa, któremu jak i tobie wierzę:
                    Gniew jej silniej podniecę i na losy zdany
                    Pójdę z nią dalej nawet, niż idą jej plany.
                                                                        156






                 AKT DRUGI
                 SCENA PIERWSZA
                 Nero, Burrus, Narcys,                    straż
                 NERO
                    Mówię prawdę, Burrusie; krzywdzi mnie ogromnie,
                    Ale  matka,, więc o jej kaprysach zapomnę.
                    Natomiast nie zapomnę, nie wybaczę wcale
                    Człowiekowi, co śmie ją podburzać zuchwale.
                    Pallas matkę mi truje swoimi radami,
                    Brytannika uwodzi, złą nadzieją mami;
                    Oni weń tylko wierzą. Idź za nimi w ślady,
                    Zobaczysz; do Pallasa poszli na narady.
                    Już dosyć! Muszę zerwać te zbrodnicze zmowy!
                    Po raz ostatni mówię... Nie chcę jego głowy,
                    Ale niechaj precz idzie z Rzymu i ze dworu!
                    Tak chcę i nakazuję! Już tego wieczoru!
                    Spełnij rozkaz  los państwa od tego zależy..
                    Zostań ze mną, Narcysie; ty zabierz żołnierzy!
                 Odchodzi Burrus ze                strażą.
                 SCENA DRUGA
                 Nero, Narcys
                 NARCYS
                    Dzięki bogom na niebie. Junia w twoim ręku.
                    Już zbyłeś się wszelkiego o swą przyszłość lęku.
                    Twoje wrogi bezsilne. Niedawno wyniośli,
                    Do Pallasa nad dolą popłakiwać poszli.
                    Ale, ale co tobie? Skąd to pomieszanie
                    Większe niż Brytannika? Co to znaczy, panie?
                    Co znaczy, żeś posmutniał w tak radosnej chwili?
                    Tak patrzysz jakoś dziwnie i posępnie... Czyli
                    Los nie śmieje się szczęściem? Któż by dzisiaj szlochał!
                                                                        157






                 NERO
                    Narcysie, już po śmiechu, Nero się zakochał.
                 NARCYS
                    Ach!
                 NERO
                    Na zawsze... chociaż wszystko tak szybko się stało.
                    Kocham Junię, co mówię! ubóstwiam ją całą.
                 NARCYS
                    Nie!
                 NERO
                    Zdjęty ciekawością nieodpartej mocy,
                    Patrzyłem, jak ją wiodą do pałacu w nocy.
                    Była smutna. Jej oczy ku górze wzniesione
                    Świeciły łzą przez mleczów i ogni zasłonę...
                    Nadobna, choć nie strojna, w ubiorze niedbała
                    Jak piękność, gdy ją wyrwał ktoś z łoża, gdy spała.
                    Nie wiem, lecz mi się zdaje, że te nocne cienie,
                    Pochodnie, raz krzyk jakiś, to znowu milczenie,
                    Dziki wygląd żołnierzy i jej szatki skromne
                    Nie starły z oczu Junii słodyczy ogromnej.
                    Tak czy inak, na widok jej piękności nowy
                    Chciałem słowo przemówić  zabrakło mi mowy..
                    Nieruchomy, zdumieniem ogarnięty stoję,
                    Patrzę, jak ona idzie na swoje pokoje.
                    Spieszę do swej komnaty i tu, bez nikogo,
                    Chcę zapomnieć, a oczy zapomnieć nie mogą.
                    Zdało mi się, że ona przy mnie, więc zaczynam
                    Mówić do tych łez drogich; we mnie ich przyczyna!
                    Raz, by mi przebaczyła  nazbyt późno!!  błagam,,
                    To znowu wzdycham rzewnie albo groźbą smagam;
                    I tak ta miłość wielka wzięła mnie nieznana,
                    Że nie zmrużywszy oczu doczekałem rana.
                    Ale może przesadzam czary jej piękności,
                    Może przydaję wdzięku, który tam nie gości.
                    Co ty na to, Narcysie?
                 NARCYS
                    Rzecz niezrozumiała,
                    Że tak długo swe wdzięki przed tobą chowała.
                 NERO
                    Czyż nie wiesz! Jurna myśli, żem ja był przyczyną,
                    Gdy brat jej, młody Sylan, z własnej ręki zginął.
                    A przy tym ta jej duma i cnota surowa!
                    Więc nie dziw, że przede mną świeżą piękność chowa,
                    Wierna swemu cierpieniu, w ukryciu niezłomna,
                                                                        158






                    Przed swoim własnym czarem zda się chronić,
                                                                            skromna.
                    Ale właśnie ta cnota, tak obca na dworze,
                    Podsyca moją miłość, zacina w uporze.
                    Jak to? Czy jest Rzymianka, co by w mej miłości
                    Nie widziała zaszczytu, korony próżności,
                    I nie chciała próbować na mnie swojej siły,
                    Gdy jej wdzięki poznaniem siebie skroś ożyły?!
                    Ona tylko, ach, Junia, w skromności dziewiczej
                    Uczucia me, cezara, za swą hańbę liczy!
                    Czy Brytannik ją kocha?
                 NARCYS
                    A choćby! Cóż z tego?
                 NERO
                    Czyżby, choć taki młody, znał siebie samego?
                    Czyżby już siłę czaru poznał u kobiety?
                 NARCYS
                    Miłość nie zawsze czeka na rozum, niestety.
                    Bądź pewien, że ją kocha. Jej wdzięk go omamił;
                    Jego oczy umieją już rosić się łzami,
                    Już umie jej najmniejsze wypełniać życzenia,
                    A może już i nabył sztukę uwodzenia...
                 NERO
                    Nie wierzę! nad jej sercem miałby jakąś władzę!
                 NARCYS
                    Nie wiem, nie wiem... to tylko ci powiem, to zdradzę:
                    On nieraz stąd wybiegał sekretnie z pałacu 
                    Pełen skrytego gniewu na swoich przyjaciół,
                    Że go tak opuścili  na ciebie,, żeś cesarz,
                    A jego w swej wielkości z poddanymi mieszasz 
                    Biegł, mówię, z lękiem w sercu, ale niecierpliwy,
                    By zobaczyć się z Junią  i wracał szczęśliwy....
                 NERO
                    Im więcej względów zyskał, tym dla niego gorzej!
                    Lepiej, gdyby wzgardzony wracał i najskorzej!
                    Nie można być bezkarnie rywalem Nerona.
                 NARCYS
                    Niepotrzebnie się lękasz; Junia nie stracona.
                    Mogła współczuć z młodzikiem, dzielić jego żale,
                    Bo innych łez prócz jego nie widziała wcale,
                    Lecz teraz gdy otworzy na świat głodne oczy,
                    Gdy cię zobaczy z bliska, w przepychu i mocy,
                    Gdy zobaczy, jak króle zmieszani z dworzany,
                                                                        159






                    Wśród których stoi także jej sercem wybrany,
                    Szukają twoich oczu, by ich zaszczyciły
                    Choć przelotnym spojrzeniem, przecież dla nich miłym,
                    Gdy zobaczy, jak schodzisz z takich wysokości,
                    Aby się zwyciężonym uznać w grze miłości,
                    Wtedy czar twój i tutaj podziała jak wszędzie:
                    Rzeknij, by cię kochała, a kochać cię będzie.
                 NERO
                    Ile jeszcze trudności i przeszkód mi stanie
                    Na drodze!
                 NARCYS
                    Nie rozumiem, co cię wstrzyma, panie.
                 NERO
                    Wszystko. Matka, Oktawia, Rzym, Burrus, a potem
                    Te trzy lata minione, przyodziane w cnotę.
                    Nie, żeby mi małżeńskich związków było szkoda,
                    Żebym kochał Oktawię, żałował, że młoda.
                    Już od dawna mnie nuży czułością daremną;
                    Rzadko spoglądam na nią, gdy płacze przede mną;
                    Byłbym szczęśliw nad miarę, gdyby można było
                    Przez rozwód zrzucić jarzmo nałożone siłą.
                    Bogowie sami wyrok już na nią wydali,
                    Bo próżno od lat czterech przed nimi się żali
                    I jakoś ich jej cnota nie wzruszyła hoża:
                    Nie zaszczycili dzieckiem małżeńskiego łoża.
                    A Rzym czeka dziedzica. Ach, pragnienie próżne...
                 NARCYS
                    Więc czemu się ociągasz, gdy losy usłużne,
                    A tyś wraz z całym Rzymem potępił niepłodną?
                    Gdy August znalazł w Liwii piękność siebie godną,
                    Rychło podwójny rozwód złączył ich oboje
                    I tron przeszedł dziedzictwem do rodziny twojej.
                    Tyberiusz wszedł małżeństwem do Augusta rodu
                    I choć miał jego córkę, nie zląkł się rozwodu.
                    Tylko ty jeden nie śmiesz, choć sercem rozgrzany,
                    Skosztować za ich wzorem szczęsnej losu zmiany.
                 NERO
                    Znasz chyba moją matkę, wiesz dobrze, kto ona...
                    Widzę, jak idzie do mnie gniewem spłomieniona;
                    Widzę, jak mi Oktawię do oczu przywodzi
                    I o świętości ślubów, które jej cel zrodził,
                    Przekonywuje grożąc... po czym, nielitosna,
                    Rzuca mi w serce zarzut, żem niewdzięcznik do cna.
                    Z jakim czołem ja wtedy przed jej gniewem stanę?
                                                                        160






                 NARCYS
                    Więc dla siebie i dla niej cezar nie jest panem?
                    Pokąd tak pod jej okiem będziesz drżał jak dziecię?
                    Tobie życie we władzy, a nie dla niej przecie!
                    Boisz się? Nie. Twe słowo Pallasa przegnało,
                    A Pallas tylko przez nią poczynał zbyt śmiało.
                 NERO
                    Gdy jestem od niej z dala, władam, rozkazuję,
                    Słucham wszelkich rad waszych, różne plany snuję,
                    Wrę buntem i próbuję nawet stawiać czoła.
                    Ale  mówię najszczerzej,, jak myśl moja zdoła 
                    Gdy na moje nieszczęście stanic przy mnie blisko,
                    Wtedy, czy nie śmiem jeszcze oprzeć się tym błyskom
                    Jej oczu, gdzie rozkazy czytałem tak długo,
                    Czy to, że w głębi serca wciąż czuję się sługą
                    Jej dobrodziejstw, co dały mi wszystko, co moje 
                    Nie wiem, lecz kiedy blisko pod jej wzrokiem stoję,
                    Wtedy wszystkie te bunty nawet się nie ruszą
                    We mnie  i moja dusza drży przed matki duszą..
                    Właśnie aby wyzwolić się spod tego wpływu,
                    Unikam jej, obrażam z potrzeby sprzeciwu,
                    A nawet czasem gniewów podsycam przyczynę,
                    Aby i ona także stroniła przed synem...
                    Ale już odejdź zaraz, za długo tej rady;
                    Brytannik mógłby łatwo domyślić się zdrady.
                 NARCYS
                    Nie! On jeszcze we wszystkim ciągle mi dowierza.
                    Myśli, że z jego woli jam tutaj przybieżał,
                    Ażeby cię wybadać, co, jak myślisz o nim,
                    I żebym mu to doniósł, słowa nie uronił.
                    Chce zwłaszcza, niecierpliwy, widzieć bóstwo swoje,
                    Pewien, że mu pomogę, że ja przy nim stoję.
                 NERO
                    Powiedz mu, żeby przyszedł tutaj, że zobaczy
                    Ją... powiedz!
                 NARCYS
                    Nie rozumiem, co ten rozkaz znaczy!
                 NERO
                    Wiem, co mówię, zrób swoje i możesz być pewny,
                    Że ja mu drogo sprzedam widok Junii rzewny...
                    Tymczasem podnoś przed nim swego kunsztu chwałę.
                    Powiedz, że w całej sprawie oszukać się dałem,
                    O schadzce nie wiem... Junia!... Nie musisz się chować.
                    Idź do twojego pana i tutaj go sprowadź!
                                                                        161






                 SCENA TRZECIA
                 Nero, Junia
                 NERO
                    Dlaczego tak drżysz, droga, i mienisz się cała?
                    Jak gdybyś w moich oczach coś złego czytała?
                 JUNIA
                    Pomyliłam się, panie, wybacz mi łaskawie,
                    Myślałam, że nie ciebie spotkam, lecz Oktawię.
                 NERO
                    Wiedziałem, że tam idziesz. Zazdrość serce rani,
                    Gdy pomyślę, że jesteś dobra tylko dla niej...
                 JUNIA
                    Zazdrość?
                 NERO
                    A cóż ty myślisz, że na moim dworze
                    Tylko jedna Oktawia miłować cię może?
                 JUNIA
                    Więc mi powiedz  a widzę,, że nie patrzysz w gniewie 
                    Jaka jest moja zbrodnia, o której nic nie wiem?
                    Skarałeś mnie, więc chyba wiedziałeś dlaczego!
                    Powiedz, błagam, co tobie ja zrobiłam złego?
                 NERO
                    Nie wiesz? To przecież wina z twej strony zbyt śmiała,
                    Żeś tak długo przede mną kryła się, chowała.
                    Po toć bogowie dali skarby piękna żywe,
                    Byś je kryła zazdrośnie przed drugich podziwem?
                    Czy szczęśliwy Brytannik ma patrzyć bez trwogi,
                    Że gdzieś poza mną rośnie wdzięk tak jemu drogi?
                    Dlaczego w nielitosnym zacięta uporze
                    Zrobiłaś mnie wygnańcom na mym własnym dworze?
                    A tymczasem, jak słyszę, nie widzisz obrazy,
                    Gdy on swe serce tobie tłumaczyć się waży...
                    Bo nie wierzę, byś sama była dlań łaskawa
                    Nie spytawszy o radę mnie, z słusznego prawa.
                    Ni w to, żeby ktoś ciebie miłował, szczęśliwy,
                    A jam tylko to wiedział, co mówią złośliwi.
                 JUNIA
                    Przeczyć nie będę, panie, że, co w sercu chowa,
                    Raczył mi on czasami rzec w szczerości słowa.
                    Nie odwrócił swych oczu od biednej dziewczyny,
                                                                        162






                    Jedynej latorośli przesławnej rodziny;
                    Bo pamięta te czasy szczęśliwsze, minione,
                    Gdy jego ojciec mnie mu przeznaczył na żonę.
                    Kocha mnie, przecież za nim wola ojca stoi
                    Zmarłego, a z nią, myślę, twa i matki twojej;
                    Bo z matką zawsześ zgodny w zamysłach wszelakich.
                 NERO
                    Cel mój własny i matki nie zawsze jednaki.
                    Nie mówmy o Klaudiuszu i o Agryppinie.
                    Ich wybór na mą wolę bynajmniej nie wpłynie.
                    Ja tylko, nie kto inny rozporządzam tobą;
                    Ja zajmę się małżonka przyszłego osobą.
                 JUNIA
                    Czy boisz się, że śluby nie z twego wyboru
                    Mogą zawstydzić przodków mych, imperatorów?
                 NERO
                    Nie. Albowiem małżonkiem, za którym ja stoję,
                    Będą chlubić się przodki i jego, i twoje.
                    Bez wstydu przyjmiesz jego do ciebie posłanie.
                 JUNIA
                    Któż nim ma być? Niech słyszę!
                 NERO
                    Ja.
                 JUNIA
                    Jak to? Ty, panie?!
                 NERO
                    Byłbym może innego wyboru dokonał,
                    Lecz gdzie znaleźć większego kogoś od Nerona?
                    Gdy godnego małżonka wyszukać ci chciałem,
                    Przebiegałem swą myślą dwór, Rzym, państwo całe
                    I im dłużej szukałem, i dziś jeszcze patrzę,
                    Komu te skarby piękna powierzyć najrzadsze,
                    Tym lepiej wiem, że serce cezara, nie inne,
                    Klejnotem onym samo rozrządzać powinno.
                    Że ten tylko być może darzon tym legatem,
                    Komu Rzym oddał w ręce władanie nad światem.
                    Niech pierwsze dni młodości pamięć twa odnowi:
                    Klaudiusz ciebie za żonę przeznaczył synowi;
                    Tak. Lecz to było wonczas, kiedy jego mienił
                    W myśli swoim dziedzicem. Los wszystko odmienił;
                    Inaczej chciały bogi; ich zrządzenie szanuj,
                    Przeszedłszy na mą stronę, razem ze mną panuj,
                    Bo próżny byłby dla mnie blask tronu wspaniały,
                                                                        163






                    Gdybyś nie miała ze mną dzielić jego chwały.
                    Gdyby trosk władcy twoje nie słodziły wdzięki,
                    Gdybym po nocach długiej w niespaniu udręki,
                    Po dniach w ciągłej z lękami i zawiścią wojnie
                    Nie mógł czasem przy tobie odetchnąć spokojnie.
                    Nie kłopocz się i nie smuć Oktawii osobą.
                    Rzym, podobnie jak ja sam, odda głos za tobą,
                    Wyrzeknie się Oktawii, śluby zerwie prawem,
                    Bo niebo patrzy na nie okiem niełaskawem.
                    Pomyśl więc o tym, droga, i rozważ, niepłocha,
                    Ten wybór godny władcy, który ciebie kocha.
                    Godny twych pięknych oczu, niewolnych zbyt długo,
                    Godny całego świata, co ci będzie sługą.
                 JUNIA
                    Nie dziw się, żem zdumiona, nie rozumiejąca.
                    Toż jeszcze dzień ten jeden nie dobiegł do końca,
                    A już najpierw jak winną tutaj mnie porwano,
                    A potem tyś przede mną wylęknioną stanął
                    I gdy nie wiem, czy moja niewinność mnie zbawi,
                    Ty mi nagle oddajesz miejsce po Oktawii.
                    To przecież śmiem powiedzieć, żem nie zasłużyła
                    Ani na te honory, ani bym tak była
                    Poniżona. Czy możesz żądać od dziewczyny,
                    Która dzieckiem widziała śmierć swojej rodziny,
                    Która długo w zamknięciu żyła z tym, co boli,
                    I oddała się cnotom przystojnym jej doli,
                    Żeby tak łatwo przeszła z głębi mrocznej nocy
                    Tam, gdzie będą spoglądać na nią świata oczy,
                    W miejsce, co było dla mnie z daleka za jasne
                    I gdzie inna króluje mieniąc je za własne!
                 NERO
                    Już ci raz powiedziałem: Rzym związek z nią zrywa!
                    Bądźże mniej wylękniona albo mniej wstydliwa.
                    Nie tłumacz mojej woli zaślepienia chwilką;
                    Odpowiadam za wszystko, a ty zgódź się tylko!
                    Przypomnij sobie przodków dostojeństwo całe
                    I nie przekładaj, mówię, nad rzetelną chwałę,
                    Którą miłość cezara chce cię obdarować,
                    Chwalbę z odmowy, jakiej możesz pożałować.
                 JUNIA
                    Niebo zna mego serca najtajniejsze sprawy;
                    Nie pragnę zgoła, panie, nierozsądnej sławy...
                    Za twą łaskawość wdzięczna ci jestem niekłamnie,
                    Ale im więcej blasków spłynęłoby na mnie,
                    Tym większy byłby wstyd mój, tym sroższe wyrzuty,
                    Że przeze mnie małżonki prawej los zatruty.
                                                                        164






                 NERO
                    Zbyt troskliwe, jak widzę, twoje na nią żale,
                    Nawet przyjaźń w tych sprawach nie może iść dalej...
                    Ale mówmy otwarcie; próżna czasu strata;
                    Nie o siostrę ci chodzi tak, co o jej brata...
                    Brytannika!
                 JUNIA
                    Tak, panie, niczego nie chowam,
                    On serce moje zjednał; wszystko rzec gotowam;
                    Szczerość moja jest może mało dworna, tuszę,
                    Ale tylko to mówię, co przenika duszę,
                    Żyłam z dala od dworu; udawania sztuki
                    Nie posiadłam; inne mi dawano nauki.
                    Miłuję Brytannika, jemu przeznaczona,
                    Gdy na niego przejść miała cesarstwa korona.
                    Potem los równy memu odsunął go od niej;
                    Odjęto mu zaszczyty, dwór cały niegodnie
                    Opuścił go w pałacu pustym, w poniewierce 
                    I to wszystko związało z nieszczęsnym me serce.
                    A twoje szczęśliwości mówią przeciw tobie:
                    Żyjesz w ciągłych rozkoszach, w dni jasnych ozdobie.
                    Cesarstwo ci ich ciągle użycza, i tyle!
                    Kiedy zaś jakaś troska zmąci je na chwilę,
                    Świat cały robi wszystko z niestrudzonej chęci,
                    By jak najprędzej zatrzeć je w twojej pamięci.
                    A Brytannik  sam jeden.. Gdy zło go spotyka,
                    We mnie tylko znajduje swego powiernika.
                    Całą jego rozkoszą, gdy może wraz ze mną
                    Wylać na smutną dolę łzę gorzką, daremną.
                 NERO
                    Ja mu właśnie zazdroszczę tych łez  i sowicie
                    Zapłaciłby ktoś inny za nie: dałby życie!
                    Ale ja lepszym sercem zapłacę mu za nie:
                    Twój kochanek za chwilę tu przed tobą stanie...
                 JUNIA
                    Moje serce tak zawsze w tę dobroć wierzyło.
                 NEKO
                    Mógłbym był nie pozwolić, lecz to by wpędziło
                    Brytannika z rozpaczy w niebezpieczne czyny.
                    I wtedy bym już nie mógł darować mu winy,
                    A ja go nie chcę gubić. Lepiej, gdy się dowie
                    O wyroku z ust twoich, które swymi zowie.
                    Jeśli chcesz jego życia, odpraw go od razu,
                    Ale tak, by nie myślał, że z mego rozkazu,
                    Przez zazdrość. Winę sama musisz wziąć na siebie;
                    Jakimś gestem, milczeniem, a nawet w potrzebie
                                                                        165






                    Słowem swoją oziębłość daj mu do poznania:
                    Niech gdzie indziej zapały swego serca skłania!
                 JUNIA
                    Jak to? Mam mu ogłosić wyrok nielitosny
                    Ustami, z których słyszał tylko szept miłosny?!
                    Lecz choćbym i umiała słowem go oszukać,
                    Spojrzy ino w me oczy  nie zechce posłuchać!!
                 NERO
                    Z ukrycia będzie śledzić ciebie moje oko.
                    Schowaj dawne uczucia w swym sercu głęboko.
                    Nie zwiedziesz mnie żadnymi słowy dwuznacznemi;
                    Zrozumiem dobrze wzrok twój w twym mniemaniu
                                                                              niemy.
                    On zginie i żadna go nie uchroni siła,
                    Gdy gestem lub spojrzeniem zechcesz mu być miła.
                 JUNIA
                    Straszne! Wszystko, co mogę, zrobię ci w podzięce,
                    Tylko błagam, bym mogła nie widzieć go więcej.
                 SCENA CZWARTA
                 Nero, Junia, Narcys
                 NARCYS
                    Brytannik chce z księżniczką mówić w osobności.
                    Jest tutaj.
                 NERO
                    Niechaj wejdzie.
                 JUNIA
                    O panie, litości!
                 NERO
                    Los jego nie w mym ręku, ale w twoim raczej.
                    Pamiętaj: jestem blisko i wszystko zobaczę.
                 SCENA PIĄTA
                 Junia, Narcys
                 JUNIA
                    Biegnij do twego pana, powiedz, niech się dowie...
                    Już za późno, za późno, o wielcy bogowie!
                                                                        166






                 SCENA SZÓSTA
                 Brytannik, Junia, Narcys
                 BRYTANNIK
                    O Junio! Jakie szczęście me niewysłowione,
                    Że mogę na cię patrzyć. Tak radością płonę!
                    Tylko jakoweś lęki dręczą mnie złowieszcze,
                    Czy mogę mieć nadzieję zobaczyć cię jeszcze?
                    Ach, tak muszę wykradać jak złodziej po nocy
                    Szczęście, którym darzyły mnie co dzień twe oczy!
                    Po błogim śnie, jak straszne miałaś przebudzenie!
                    Nie pomiękli żołdacy na twoje cierpienie!
                    Ach, gdzież ja wtedy byłem! Zazdrosne demony
                    Nie chciały, bym u nóg twych zginął powalony.
                    Powiedz, czy twoje lękiem ubielone wargi
                    Szeptały wtedy na mnie ciche słowa skargi?
                    Powiedz, czy pomyślałaś wtedy, droga, o mnie,
                    Jak nad tym, co się stało, boleję ogromnie 
                    Jak to? Junia nie mówi? Tak zimno spogląda,
                    Gdy serce me strapione ukojenia żąda?
                    Przemów, jesteśmy sami, nasz wróg tu nie przyjdzie,
                    Zwiodłem go; gdy my z sobą, on bawi gdzie indziej.
                    Wykorzystajmy chwilę, gdy go tutaj nie ma.
                 JUNIA
                    Władza jego jest wszędzie, choć niewidna, niema...
                    Nawet te ściany widzą i słuchają, pomnij!
                    Cesarz, choć nieobecny, jest zawsze przytomny.
                 BRYTANNIK
                    Od kiedyż to, ach, Junia takim lękiem jęta?
                    Jak to? I na twą miłość nałożono pęta?
                    Co się stało z twym sercem, gdzie przysięga ona,
                    Że nie boisz się nawet zazdrości Nerona?
                    Porzuć niewczesne trwogi. Nie wszystko się krzywi;
                    Są jeszcze ludzie dobrzy, sercem nam życzliwi;
                    Przyjaźń widzę wśród swoich i nie wątpię o niej.
                    Matka imperatora jest po naszej stronie,
                    Rzym nawet urażony jego postępkami.
                 JUNIA
                    Mówisz nie tak jak zawsze; coś cię zwodzi, mami...
                    Tyłeś razy przyznawał przede mną, że Nero
                    Cieszy się w całym Rzymie przychylnością szczerą.
                    Zawsześ przede mną sławił cnoty cezarowe;
                    Więc chyba ból ci taką dziś dyktuje mowę.
                                                                        167






                 BRYTANNIK
                    Nie rozumiem. W zdumieniu tutaj stoję cały.
                    Po tom przyszedł, by słyszeć Nerona pochwały?
                    Jak to? Chwilę wykradłem, jakże dla mnie drogą,
                    Aby z tobą swym bólem dzielić się i trwogą,
                    A ty tę chwilę tracisz, by tak dziwnie sławić
                    Mego wroga, co śmiał mnie dziedzictwa pozbawić?
                    Co cię tak odmieniło? Jakie były siły,
                    Które nawet twe oczy milczeć nauczyły?
                    Unikasz mego wzroku spojrzeniem nieśmiałem...
                    Spodobał ci się Nero? Ja przykry się stałem?
                    Tegom się nie spodziewał. Na bogów zaklinam,
                    Powiedz, jaka tej zmiany okrutnej przyczyna!
                    O wszystkim zapomniałaś! Jakiż los mnie czeka!
                 JUNIA
                    Oddal się stąd... ktoś idzie. To cezar. Uciekaj!
                 BRYTANNIK
                    Po tym ciosie co czynić? Jaką wybrać drogę!
                 Wybiega
                 SCENA SIÓDMA
                 Narcys, Junia, Nero
                 NERO
                    Junio!
                 JUNIA
                    Proszę nie mówić, ja słuchać nie mogę.
                    Zrobiłam, jak kazałeś, pozwól mi przynajmniej,
                    Żebym mogła zapłakać, gdy nie patrzy na mnie.
                 Wybiega
                 SCENA ÓSMA
                 Nero, Narcys
                 NERO
                    Widziałeś, jak go kocha, żarem oszalała?
                    Ja widziałem to nawet wtedy, gdy milczała.
                    Kocha tego młodzika na pewno... zobaczym...
                    Poszukam ja wesela w tej jego rozpaczy.
                    Rozkosznie pić cierpienie, co rywala struło...
                                                                        168






                    Jak on się burzył, wątpił w swą kochankę czułą!
                    Pójdę za nią, ty za nim. Gdy będzie się żalił,
                    Sącz weń jady podejrzeń, by się bólem palił
                    Jeszcze więcej. Zapłaci mi drogo za serce,
                    Które go tak przede mną żałowało wielce!
                 Odchodzi.
                 NARCYS sam
                    Drugi raz słyszę podszept życzliwego Losu...
                    Miałżebym nie posłuchać, głupi, jego głosu?
                    Pójdę za nim do końca, tak jak chodzić lubię:
                    Budować własne szczęście na nieszczęsnych zgubie.
                                                                        169






                 AKT TRZECI
                 SCENA PIERWSZA
                 Nero, Burrus
                 BURRUS
                    Pallas posłucha, panie.
                 NERO
                    Lecz czy to zrozumie
                    I ścierpi moja matka w obrażonej dumie?
                 BURRUS
                    To pewna, że twój wyrok będzie ciosem dla niej,
                    Że z bolesnym wyrzutem wnet przed tobą stanie.
                    Jej gniewy już od dawna nabierały siły.
                    Bodaj tylko na próżnych krzykach się skończyły.
                 NERO
                    Jak myślisz, co uczyni, jak postąpi dalej?
                 BURRUS
                    Agryppina jest straszna, gdy ją gniew rozpali.
                    Legiony, Rzym ród matki twej mają w estymie;
                    Ciągle w ich sercach żywe Germanika imię.
                    Ona zna swą przewagę, ty jej śmiałość możną;
                    Ale co jeszcze bardziej dziś czyni ją groźną:
                    To, że ty sam podniecasz jej gniewy i lęki,
                    Że sam jej przeciw sobie dajesz broń do ręki.
                 NERO
                    Ja?
                 BURRUS
                    Myślę o miłości, co cię w pętach trzyma.
                 NERO
                    Rozumiem cię, Burrusie. Na to leku nie ma.
                    Moje serce mówi mi więcej niż twe słowa;
                    Nie kochać już nie mogę.
                                                                        170






                 BURRUS
                    Zwykła uczuć mowa.
                    Czując, że słaby opór gorączki nie chłodzi,
                    Nie chcesz walczyć z chorobą, lekką, gdy się rodzi.
                    Lecz gdyby obowiązek był jedynym celem
                    I nie dał ci na zgodę iść z nieprzyjacielem,
                    Gdybyś więcej pomyślał o swej dobrej sławie
                    Z pierwszych lat własnych rządów, jeślibyś Oktawię
                    Osądził godniej; cnoty jej i czystą miłość,
                    Która musi zwyciężyć każdą niegodziwość,
                    Gdybyś zwłaszcza dał woli przemówić, nie zwlekał,
                    Choć czas krótki od Junii trzymał się z daleka,
                    Wtedy, wierz mi, choć wielką miłość się wydaje,
                    Ogień wygasa w sercu, gdy chęci nie staje.
                 NERO
                    Posłuchałbym rad twoich, wiernego mi męża,
                    Gdyby tu szło o wojnę, o losy oręża,
                    Lub gdyby w czas pokoju, na radzie senatu
                    Chodziło, jak ułożyć los miastu i światu.
                    Wtedy bym doświadczenia twego pytał śmiało,
                    Lecz miłość sprawa inna; ceniłbym cię mało,
                    Gdybym twojej, Burrusie, powagi surowej
                    Używał w sprawie błahej, a dla ciebie nowej.
                    Bądź zdrów. Cierpię okrutnie. Iść do Junii muszę.
                 SCENA DRUGA
                 BURRUS sam
                    Wreszcie Nero, Burrusie, odsłonił swą duszę...
                    Okrucieństwo, którego siłę złamać chciałem,
                    Zrywa się ze swych więzów nierozumnym szałem!
                    Do jakich granic dojdzie! O szczęśliwe nieba,
                    Powiedzcie, co w nieszczęściu tym czynić mi trzeba!
                    Seneka byłby radą, jak zwykle, posłużył,
                    Ale on gdzieś daleko: nic nie wie o burzy.
                    Gdyby choć Agryppina teraz ze mną była,
                    Może bym... Oto ona; dobry los ją zsyła.
                 SCENA TRZECIA
                 Agryppina, Burrus, Albina
                 AGRYPPINA
                    Więc sprawdziły się moje, Burrusie, domysły...
                    Już wiesz, na co twe rady znakomite wyszły.
                                                                        171






                    Pallas z Rzymu wygnany... to tylko zawinił,
                    Że się do panowania Nerona przyczynił;
                    Bo gdyby nie Pallasa skuteczna namowa,
                    Klaudiusz nie byłby mego syna adoptował.
                    Gorzej! Nero dla innej wyrzeka się żony,
                    A ty pozwalasz zrywać hymen uświęcony.
                    Godne rady mentora! Ganiłeś pochlebcę,
                    Miałeś młodym zachciankom nie folgować lekce.
                    A dziś ty sam pochlebcą. Jawiąc zmienność rzadką 
                    Uczysz go rzucać żonę i pogardzać matką.
                 BURRUS
                    Przedwczesne oskarżenia słyszę mej osoby:
                    Cezar dotąd niczego zdrożnego nie zrobił.
                    Bo że Pallas wypędzeń i ze czci wyzuty,
                    Dobrze na to zasłużył z winy swojej buty.
                    Nero zresztą niechętnie nakazał, bez złości,
                    Czego dwór cały pragnął od dawna w cichości.
                    Reszta da się naprawić i nie będzie szkody.
                    Łez Oktawii możemy usunąć powody,
                    Tylko pohamuj gniewy; niech spokój zwycięża,
                    Najłacniej łagodnością przywrócisz jej męża.
                    Głośne groźby utwierdzą Nerona w uporze.
                 AGRYPPINA
                    Przenigdy! Nikt ust moich zamknąć mi nie może!
                    Kiedy milczę, gardzicie! Tak zło się zaczęło!
                    Nadto was szanowałam, was, rąk moich dzieło!
                    Pallas dla mnie nie cała podpora i mienie;
                    Mam coś więcej, by pomścić me upokorzenie.
                    Syn Klaudiusza już przeciw zbrodniom się buntuje,
                    Których ja dzisiaj sama, choć późno, żałuję.
                    Pójdę z nim i pokażę go w polu legionom!
                    Powiem im, jak dzieciństwo jego pohańbiono,
                    Aby za mym przykładem naprawiły winę.
                    Zobaczą: z jednej strony Klaudiusza jedyne
                    Chłopię żąda wierności dla rodziny swojej,
                    Przy nim ja, Germanika córa, tarczą stoję;
                    Z drugiej Aenobarba syn w Rzymie, daleko,
                    Ze stróżami: trybunem Burrusem, Seneką,
                    Których ja sprowadziłam po to z ich wygnania,
                    By dla siebie zgarniali słodycz panowania!
                    Powiem, jakie to były nasze wspólne zbrodnie,
                    Jak ja Nerona na tron przywiodłam niegodnie,
                    A co was jeszcze bardziej w ich oczach zbezcześci,
                    Powtórzę wszystkie o was, by najgorsze, wieści,
                    Krzyczeć będę wszem wobec o mordach, grabieży,
                    Truciźnie nawet!...
                                                                        172






                 BURRUS
                    Pani, nikt ci nie uwierzy.
                    Powiedzą, że to fortel wymyślony w gniewie
                    Przez świadka, co oskarża tak samego siebie.
                    Co do mnie, którym pierwszy z tobą się sprzymierzył,
                    Przez któregoś przysięgę przyjęła żołnierzy,
                    To gorliwości mojej zgoła nie żałuję.
                    Zwykłą drogą po ojcu syn na tron wstępuje;
                    Adoptując Nerona Klaudiusz zrównał prawa
                    Obydwu swoich synów. Jakże zwykła sprawa!
                    Rzym mógł więc jego wybrać. Rzym praw nie naruszał
                    Po adopcji Augusta biorąc Tyberiusza.
                    A młodziutki Agryppa. choć z cezarów rodu.
                    Musiał zgodzić się z cierpką goryczą zawodu.
                    Na takich fundamentach władza Neronowa
                    Oprze się nawet tobie, on cały uchowa.
                    A jeśli mnie posłucha jeszcze, dobroć jego
                    Sprawi, że ciebie chęci zamieszek odbiegą.
                    Zacząłem i dokończyć muszę swego dzieła.
                 SCENA CZWARTA
                 Agryppina, Albina
                 ALBINA
                    Strasznym cię, pani, gniewem zapalność objęła...
                    Bodaj się tylko cesarz nie dowiedział o tem!
                 AGRYPPINA
                    A niech stanie przede mną, jeśli ma ochotę!
                 ALBINA
                    Roztropność gniew niewczesny w głębi serca grzebie,
                    Sprawa tyczy obojga kochanków, nie ciebie.
                    Po co dla nich poświęcać spokój? Gdzie przyczyna?
                    Po co mieszać się tobie do miłostek syna?
                 AGRYPPINA
                    Jak gdybyś nie wiedziała, kto z kim toczy walkę!
                    Nero, by mnie poniżyć, wysuwa rywalkę.
                    Jeśli nie stanę w przekór tym planom zbrodniczym,
                    Miejsce me zajmie Junia, a ja będę niczym!
                    Oktawia tylko z nazwy była dotąd panią;
                    Dwór jej nie potrzebował i nie patrzył na nią.
                    Ja rozdawałam łaski, zaszczyty, urzędy,
                    Więc do mnie się zwracano z usłużnością wszędy,
                    Teraz inna zabrała mi serce Nerona,
                                                                        173






                    Wpływ małżonki i pani będzie miała ona!
                    Owoc tylu mych starań  moje wyniesienie 
                    Przejdzie na nią za jedno miłosne spojrzenie.
                    Co mówię? Jużem niczym, już mój czas przeminął;
                    Nie mogę znieść tej myśli, nie mogę, Albino!
                    Choćbym miała wyroki nieb na niewdzięcznika
                    Przyspieszyć... Jego rywal... Widzę Brytannika.
                 SCENA PIĄTA
                 Brytannik, Agryppina,Narcys, Albina
                 BRYTANNIK
                    Złe moce naszych wrogów nie są niezwalczone;
                    Znajdziemy jeszcze w ludziach poczciwych obronę.
                    Gdy my tu czas tracimy na daremne żale,
                    Przyjaciele nas dwojga nie kryją się dalej,
                    Zwarci krzywdą, co spadła dziś na nasze głowy,
                    Przed Narcysem gniew jawią swój gorzkimi słowy,
                    Nero nie będzie długo cieszył się spokojem
                    Z niewdzięczną, którą kocha z krzywdą siostry mojej,
                    Jeżeli dalej szczerze żałujesz Oktawii,
                    Może jeszcze twój rozum niewierną poprawi.
                    Połowa senatorów już z nami się wiąże;
                    Więc: Sulla, Piso, Plautus.
                 AGRYPPINA
                    Trudno wierzyć, książę!
                    Przywódcy optymatów, niepodobna prawie!
                 BRYTANNIK
                    Nie myślałem, że, mówiąc to, przykrość ci sprawię.
                    Czyż gniew twój się zawahał, przygasnął bez mała
                    I już nie chcesz mieć tego, czegoś dotąd chciała?
                    Zbyt dobrze zbudowałaś gmach mojej niedoli;
                    Nie bój się mych przyjaciół i ich śmiałej woli.
                    Tak ich mało, niestety; twa przezorna sztuka
                    Umiała mi ich zabrać dawno lub oszukać.
                 AGRYPPINA
                    Domysłom twoim, książę, proszę, nie dowierzaj.
                    Wszystko dziś od naszego zależy przymierza.
                    Obiecałam  to dosyć,, wrogów się nie boję.
                    Nie cofam słowa, spełnię obietnice moje.
                    Nero dziś mnie unika. Wysiłek to próżny,
                    Przed wolą matki ugnie się wcześniej czy później.
                    Raz będę łagodności, raz siły wyrazem
                                                                        174






                    Albo wreszcie z twą siostrą złączymy się razem
                    I rozgłoszę me lęki, jej sponiewieranie,
                    Ażeby serca wszystkich wzruszyły się dla niej.
                    Nerona intrygami znów wezmę pod władzę,
                    A ty, jeśli mi ufasz, unikaj go, radzę!
                 SCENA SZÓSTA
                 Brytannik, Narcys
                 BRYTANNIK
                    Czy mnie tylko nadzieją nie zwodzisz daremną?
                    Czy ja mogę w to wierzyć, co mówiłeś ze mną,
                    Narcysie?
                 NARCYS
                    O tak, panie, tylko tu niestety
                    Nie mogę ci wyjawić, jakie mam sekrety.
                    Chodźmy stąd! Na co czekasz?
                 BRYTANNIK
                    Bogowie na niebie!
                    Na co czekam...
                 NARCYS
                    Mów jaśniej!
                 BRYTANNIK
                    Gdybym tak przez ciebie
                    Mógł zobaczyć...
                 NARCYS
                    Ją?
                 BRYTANNIK
                    Wstyd mi, lecz łatwiej byłoby
                    Czekać mi potem losu bolesnej żałoby.
                 NARCYS
                    Po tym, co powiedziałem, Junia jeszcze godna
                    Twej wiary?
                 BRYTANNIK
                    Nie! Niewdzięczna ona i wyrodna,
                    Godna mojego gniewu, lecz powiem ci szczerze,
                    Choć ufam tobie zawsze, nie wszystkiemu wierzę.
                    W pomieszaniu okrutnym serce me z uporem
                                                                        175






                    Tłumaczy ją, uwielbia, przebaczyć jej skore.
                    A ja chciałbym już nie być w ciągłych wahań wojnie
                    I tylko nienawidzieć więcej i spokojniej.
                    Jak w to wszystko uwierzyć?! Tak czysta z pozoru,
                    Od dziecka taka wroga wszelkim kłamstwom dworu,
                    I nagle w przekór cnotom widzę ją obłudną,
                    Jaką by i na dworze znieść byłoby trudno.
                 NARCYS
                    Kto wie, czy nie myślała już w ukryciu długo,
                    Jak uczynić Nerona zaślepionym sługą
                    Swej żądzy... Może taka jej zalotów sztuka,
                    Że chowała się przed nim, ażeby jej szukał?
                    Ażeby podrażniony jej udaną cnotą,
                    Zapragnął posiąść serce nie zwalczone dotąd?...
                 BRYTANNIK
                    Więc nie mogę jej widzieć?
                 NARCYS
                    Nie, ona w tej chwili
                    Do swojego kochanka na pewno się mili.
                 BRYTANNIK
                    A więc muszę uciekać. Co widzę? To ona...
                 NARCYS nastronie
                    Muszę zaraz z tym wszystkim pobiec do Nerona.
                 SCENA SIÓDMA
                 Brytannik,Junia
                 JUNIA
                    Uchodź stąd, Nero gniewny na ciebie ogromnie,
                    Że przy tym, co mi drogie, trwam dotąd niezłomnie.
                    Nie wiadomo, co pocznie. Dzięki Agryppinie
                    Wymknęłam się na chwilę. Uważaj! Czas minie.
                    Żegnaj, ratuj swe życie, pojmij moje serce,
                    Kiedyś poznasz, czy tobie było przeniewiercze!
                    Obraz twój w mojej duszy zawsze  ja nie umiem
                    Kłamać mych uczuć, nigdy...
                 BRYTANNIK
                    Rozumiem, rozumiem...
                    Mam uciec, abym, własne przytłumiwszy bolę,
                    Twoim świeżym zapałom oddał wolne pole.
                                                                        176






                    To pewna; gdy mnie widzisz, jakiś wstyd tajemny
                    Psuje twojej rozkoszy smak nowy, przyjemny...
                    Odchodzę.
                 JUNIA
                    Co ty mówisz?! Zawsze byłam szczera.
                 BRYTANNIK
                    Taka jak ty, myślałem, dłużej się opiera...
                    Choć nie dziw, że uczucia miłości najczęściej
                    Skłaniają się ku stronie, której los poszczęścił,
                    Że mogły ciebie olśnić cezarowe blaski,
                    Że chcesz żyć kosztem siostry, co wypadła z łaski.
                    Tylko tego jednego przecież nie rozumiem:
                    Jak ja mogłem tak długo wierzyć w swojej dumie,
                    Że onych wspaniałości nie skusi cię chwała,
                    Mimo żeś o nich także, jak inne, myślała.
                    Ścierpiałem, gdy ktoś inny na mojej niedoli
                    Zbudował swoją świetność  widać z bogów woli 
                    Przeszłość, którą bez żalu jakże trudno wspomnieć!
                    Tylko ścierpieć nie mogę, że mogłaś zapomnieć...
                 JUNIA
                    Kiedyś w czasach szczęśliwszych  bo los
                    się odmienia 
                    Pożałujesz twojego gorzkiego zwątpienia...
                    Teraz Nero ci grozi. W tej ciężkiej potrzebie
                    O co inne mi chodzi, nie chcę smucić ciebie;
                    Tylko nie chciej posłuchu nieufności dawać:
                    Nero nas dziś podsłuchał, kazał mi udawać.
                 BRYTANNIK
                    Co mówisz?
                 JUNIA
                    Nero świadkiem był naszej rozmowy;
                    Wpijał we mnie nieszczęsną swój wzrok zły, surowy,
                    Grożąc, iż zemsty na cię poszukiwać zacznie,
                    Jeśli choć słabym gestem zdradzę się niebacznie.
                 BRYTANNIK
                    Nero nas słyszał, mówisz, ale mogłaś jednak
                    Ostrzec mnie twoim wzrokiem; była droga jedna:
                    Mogłaś choćby spojrzeniem wskazać mi nędznika!
                    Miłość może być niema, a z oczu przenika.
                    Nie musiałbym okrutnym bólem serca palić.
                    Mogłaś...
                                                                        177






                 JUNIA
                    Wszystko zrobiłam, by ciebie ocalić.
                    Chciałam raz jeden, drugi, skoro rzec już muszę,
                    Dać ci poznać oczyma mą prawdziwą duszę,
                    Lecz wstrząśnięta boleśnie, pomieszana cała,
                    Unikałam twych oczu, com ich tak szukała.
                    Ach, co za męka milczeć, patrzeć w twarz kochaną,
                    Widzieć w niej ból i rozpacz wielką, niekłamaną
                    I nie móc jej ukoić jedynym spojrzeniem!
                    Bałam się, że wybuchnę łez gorzkich strumieniem.
                    Ach, gdy sobie przypomnę, jak w strasznej rozterce
                    Czułam, że nie dość dobrze kryję swoje serce...
                    Bałam się, że twarz moja nadto mówi blada,
                    Że moja wielka boleść spojrzeniem nie włada.
                    Że Nero widzi dobrze wszystkie moje bóle
                    I powie, że patrzyłam na ciebie zbyt czule...
                    Lękałam się, że głos mój źle miłość ukrywa...
                    Ach, lepiej jest nie kochać, lepiej nie być żywa!
                    Chociaż na jego szczęście i nasze oszukać
                    Trudno będzie Nerona: wie, czego w nas szukać.
                    Ale już stąd uciekaj! Przyjdzie i zobaczy.
                    Kiedyś powiem ci wszystko dokładniej, inaczej;
                    Wiele innych tajemnic wtedy ci powierzę.
                 BRYTANNIK
                    Już ich znam aż za wiele, uszom mym nie wierzę,
                    Żem godzien twej miłości mimo mojej winy!
                    Że tronu się wyrzekasz dla mnie, z mej przyczyny!
                 rzuca siędonógJunii
                    Ach, kiedyż ci ja spłacę ten dług sercu drogi!
                 JUNIA
                    Co robisz? Biada tobie. Nero! Wielkie bogi!
                 SCENA ÓSMA
                 Nero, Brytannik, Junią,                      straż
                 NERO
                    Książę, dwornej podzięki dokończ, nie ustawaj.
                    Musiałaś być dlań, pani, niezwykle łaskawa,
                    Że tak kornym pokłonem uczcił twoje wdzięki...
                    Teraz ja czekam odeń słów miłej podzięki
                    Za to, żem mu uławił spotkanie z kochaną,
                    Biorąc ją tutaj w pałac, zanim przyszła rano.
                                                                        178






                 BRYTANNIK
                    Mogę do stóp jej nosić radości i bolę!
                    Wszędzie tam, gdzie jej dobroć da mi na to wolę.
                    A widok tego miejsca, gdzie ją bez wyroku
                    Więzisz, nie jest mi obcy, nie olśniewa wzroku.
                 NERO
                    Ale to miejsce tobie nakazać powinno,
                    Że masz mi cześć oddawać i posłuszność winną!
                 BRYTANNIK
                    Nie po tom się tu z tobą wychowywał razem,
                    Abym ja był posłuszny, ty władny rozkazem!
                    Kiedyśmy przyszli na świat, nikt pomyśleć nie mógł,
                    Że będziesz kiedyś panem wydziedziczonemu!
                 NERO
                    Lecz stało się inaczej; wszystko z bogów woli...
                    Najpierw ja byłem sługą, dziś na ciebie kolej.
                    Może nie wiesz, jak czynić w posłusznej pokorze,
                    Aleś młody, a młody nauczyć się może.
                 BRYTANNIK
                    Któż to mnie będzie uczył?
                 NERO
                    Kto? Rzym z państwem całem.
                 BRYTANNIK
                    Jak to? Rzym miałby tobie przyznać prawem trwałem
                    Każdą niesprawiedliwość, gwałt na słabszych szkodę,
                    Moc rządzenia trucizną, przemocą, rozwodem?
                 NERO
                    Tam gdzie są moje własne i sekretne sprawy,
                    Rzym nie zagląda nigdy, tego nie ciekawy.
                    Czyń tak samo!
                 BRYTANNIK
                    My wiemy, jak Rzym rzecz ocenia.
                 NERO
                    Ale przynajmniej milczy. Bierz przykład z milczenia!
                 BRYTANNIK
                    Więc Nero samowoli już zaczyna służyć?
                 NERO
                    Nerona twoje słowa zaczynają nużyć.
                                                                        179






                 BRYTANNIK
                    Poddani winni w szczęściu sławić władzę twoją.
                 NERO
                    Szczęśliwi czy nieszczęśni  starczy,, gdy się boją.
                 BRYTANNIK
                    Chyba że nie znam Junii, ale to mi jasne:
                    Że nigdy by cnót takich nie miała za własne.
                 NERO
                    Nie znam sztuki, co dla niej być drogim pozwala;
                    Umiem za to ukarać śmiałego rywala.
                 BRYTANNIK
                    Jakichkolwiek by nieszczęść dosięgła mnie ręka,
                    Serce me gniewów Junii jedynie się lęka.
                 NERO
                    Powinieneś ich pragnąć, byłyby łaskawsze.
                 BRYTANNIK
                    Pragnę tylko jednego: być jej miłym zawsze.
                 NERO
                    Junia ci to przyrzekła, nie ma co ukrywać.
                 BRYTANNIK
                    Ja nie umiem przynajmniej drugich podsłuchiwać.
                    Junia może mi mówić wszystko, co gotowa.
                    Brytannik, by zmilczała, podle się nie chowa.
                 NERO
                    Rozumiem... Do mnie, straży!
                 JUNIA
                    Co czynisz, Neronie!
                    To twój brat, chociaż rywal. Do stóp ci się kłonię.
                    Tyle już doznał nieszczęść, losu przeciwności,
                    A ty okruchu szczęścia bronisz mu w zazdrości?!
                    Ażeby was pojednać, pozwól mi, cezarze,
                    Że się oczom was obu nigdy nie pokażę.
                    Ucieczka ma zakończy, panie, wasze spory,
                    Pójdę między westalek białych święte chory,
                    Tylko już mu mych uczuć nie wyrzucaj więcej;
                    Pozwól, oddam je bogom w czystości dziewczęcej.
                                                                        180






                 NERO
                    Zamiar twój jakże nagły i dziwny... więc każę:
                    Niechaj do jej komnaty zawiodą ją straże!
                    Książę w pokoju siostry ma być pilnowany!
                 BRYTANNIK
                    Tak to Nero zdobywa serce ukochanej.
                 JUNIA
                    Już go nie gniewaj więcej, unikajmy burzy.
                 NERO
                    Straży, wykonać rozkaz, nie czekajcie dłużej!
                 SCENA DZIEWIĄTA
                 Nero, Burrus
                 BURRUS
                    Co widzę?
                 NERO nie            widzącBurrusa
                    Ich miłości zdwoiła się siła.
                    Poznaję rękę, co ich tutaj sprowadziła.
                    Toż matka przyszła do mnie jedynie w tym celu
                    I po to dała upust złym słowom tak wielu,
                    Aby swoje zamiary spełniła w chytrości.
                               spostrzegającBurrusa
                    Sprawdź, czy jeszcze w pałacu matka moja gości.
                    Chcę, ażeby ją tutaj zaraz zatrzymano...
                    I by, zamiast jej służby, moją straż przydano.
                 BURRUS
                    Jak to? Bez wysłuchania? Matkę?
                 NERO
                    Dość! Powiadam.
                    Nie wiem, co ty zamyślasz  rzecz później wybadam 
                    Ale od dni niewielu wszystko, co zamierzę,
                    Nie podoba się tobie jakoś w żadnej mierze.
                    Musisz się wytłumaczyć, jak Jowisz na niebie!
                    Bo inni odpowiedzą za nią i za ciebie.
                                                                        181






                 AKT CZWARTY
                 SCENA PIERWSZA
                 Agryppina, Burrus
                 BURRUS
                    Tak, pani, będziesz mogła bronić się swobodnie;
                    Zobaczysz tu cezara z jego wolą zgodnie,
                    Jeśli cię zatrzymano, to dlatego może,
                    Że chciał z tobą o wszystkim porozmawiać skorzej.
                    Tak czy inaczej z serca bym szczerze poradził
                    Zapomnieć, że cię swoim rozkazem obraził.
                    Raczej bądź mu gotowa otworzyć ramiona;
                    Od oskarżeń dziś bardziej stosowna obrona.
                    Widzisz, że serca dworu są po jego stronie,
                    I choć to syn przez ciebie osadzon na tronie,
                    Jest i dla cię cesarzem. Wszyscyśmy poddani
                    Tej władzy, którą dostał z twojej woli, pani.
                    Według tego, czy Nero schlebia ci, czy grozi,
                    Dwór garnie się do ciebie albo chłodem mrozi;
                    Jego łask pożądają, gdy proszą o twoje.
                    Lecz oto idzie cezar.
                 AGRYPPINA
                    Zostaw nas oboje.
                 SCENA DRUGA
                 Nero, Agryppina
                 AGRYPPINA               siadając
                    Usiądź bliżej, Neronie. Nareszcieśmy sami,
                    Czas z twoimi rozprawić się podejrzeniami.
                    O jaką zbrodnię ktoś mnie oskarżył tajemnie,
                    Nie wiem; o popełnionych dowiesz się ode mnie.
                    Dziś panujesz, wiesz jednak, żeś był z urodzenia
                    Zbyt daleko od tronu; bo rzeczy nie zmienia
                    To, że ja miałam prawa przez Rzym uświęcone.
                    Daremnie byś po szczeblach ich szedł brać koronę.
                                                                        182






                    Więc gdy po Messaliny ścięciu tu na dworze
                    Rozpoczęła się walka o Klaudiusza łoże,
                    Pośród wielu piękności, które, żądne chwały,
                    O względy wyzwoleńców cesarza żebrały,
                    Starałam się o wybór i ja, z tym zamiarem,
                    By zasiadłszy na tronie zrobić cię cezarem.
                    Przewalczyłam mą dumę, poszłam do Pallasa.
                    Klaudiusz wnet w mych ramionach namiętność
                                                                            ugaszał,
                    Aż do mnie, swojej krewny, miłość poczuł wreszcie,
                    Do czego go przywiodłam przez sztuki niewieście.
                    Lecz że byłam mu krewną, opadły go lęki,
                    Że może na się ściągnąć gniewy z bogów ręki,
                    I nie śmiał brać za żonę bratanicy  wdowy..
                    Wtedy kupiłam senat. Statut mniej surowy
                    Dał mi stryja za męża, Rzym rzucił pod nogi.
                    Miałam już wiele dla się, ty dalej ubogi.
                    Więc, abyś więcej znaczył, wnet moją namową
                    Sprawiłam, żeś poślubił córkę Klaudiuszową.
                    Odtrącony Silanus, który do niej żywił
                    Miłość wielką, zabił się młody, nieszczęśliwy.
                    Lecz i to było mało. Czy mogłam przypuścić,
                    Że Klaudiusz zechce syna dla zięcia opuścić?
                    Więc poszłam do Pallasa prosić po raz drugi:
                    Klaudiusz cię adoptował za podszeptem sługi
                    Dawszy imię Nerona i wnet oddał tobie
                    Część swej władzy przed czasem, zanim spoczął
                                                                            w grobie.
                    Ale zaraz mych wrogów znalazło się wielu,
                    Co odkryli mój zamiar, już tak bliski celu,
                    I Brytannika przyszłość przejrzawszy żałosną,
                    Przyjaciele Klaudiusza jęli szemrać głośno.
                    Wtedy jednych uwiodłam nadzieją zaszczytów,
                    Gorętsi poszli doli kosztować banitów,
                    A sam Klaudiusz, mych żalów nie chcąc znosić dłużej,
                    Pousuwał od syna tych wszystkich, co z dużej
                    Dlań tkliwości mogliby połączyć się kiedy
                    I otworzyć mu drogę do ojcowskiej schedy.
                    Zamiast nich wzięłam ludzi przywiązanych do mnie,
                    By go chowali płocho i w naukach skromnie.
                    Dla ciebie zaś, przeciwnie, wyszukałam mężów
                    Czczonych w Rzymie za mądrość lub siłę w orężu,
                    Zawierzając ich cnotom w łudzącej nadziei...
                    Odwołałam Senekę z wygnania, z kolei
                    Burrusa z wojska w polu  ludzi,, którzy potem
                    Tak mnie srodze zawiedli, zwykłym spraw obrotem...
                    Jednocześnie rzucałam hojną dłonią pieniądz
                    Z Klaudiusza skarbów, szczodrość  Neronową
                                                                           mieniąc,
                                                                        183






                    Tak że darów, widowisk urok niezwalczony
                    Zjednywał dla cię rzymski motłoch i legiony,
                    Które zresztą wzbudziwszy swe uczucia dawne
                    Kochały w tobie imię Germanika sławne,
                    Mego ojca. Tymczasem ku śmierci się kłonił
                    Klaudiusz, a oczy jego, intrygą zamknione,
                    Nagle mu się otwarły. Więc zaczął z obawą
                    Nad dolą swego syna biadać niełaskawą;
                    Chciał zbierać swych przyjaciół... Zbyt późne
                                                                         staranie...
                    Wszystko już było moje: jego straż, dworzanie 
                    I tak się jego czułość próżno wypaliła.
                    Jego ostatnich westchnień jam już panią była.
                    Pod pozorem, że boleść ma być mu szczędzona,
                    Sprawiłam, iż łez syna nie widział, gdy konał.
                    Oskarżono mnie później, że z mego rozkazu...
                    Co prawda śmierć cezara zataiłam zrazu
                    I podczas kiedy Burrus, potajemnie, zmierzał
                    Wraz z tobą do legionów, żądać od żołnierza
                    Przysiąg wierności tobie, wtedy w całym Rzymie
                    Z ołtarzy bogów modły szły w ofiarnym dymie
                    I zwiedzione przeze mnie wielkie ludu mrowie
                    O zmarłego cesarza modliło się zdrowie.
                    Dopiero gdy przysięga wojsk dala ci prawo
                    Do tronu, wtedy wdowią twarz odkryłam łzawą
                    I wyłkałam, że umarł. Lud o jednej porze
                    Dowiedział się o śmierci i twoim wyborze.
                    Mówię szczerze, jak było i jak chciały fata...
                    Takie są moje zbrodnie. A oto zapłata:
                    Ta nazbyt krótka wdzięczność od ciebie w udziele
                    Za tyle mego serca i starań tak wiele!
                    Szacunek dla mnie zaczął ciężarem się stawać,
                    Począłeś mnie unikać, prawie nie poznawać.
                    Za to Burrus z Seneką w sztuce niewierności
                    Kształcili cię, przydając podejrzeń, w radości;
                    Aż uczeń przeszedł mistrzów, im teraz przewodzi.
                    A Senecion i Otto, rozpustnicy młodzi,
                    Zaufani jak tamci, także tobie bliscy,
                    Schlebiali kornie każdej twojej żądzy  wszyscy!!
                    Że zaś mnie na tę wzgardę gniew palić poczynał
                    I pytałam się, gdzie jest mej krzywdy przyczyna,
                    Tyś jak niewdzięcznik, który prawdy się dowiedział,
                    Znów innym dyshonorem na to odpowiedział;
                    Bo gdy bratu za żonę przeznaczyłam Junię
                    I wybór wdzięczność wzbudził u niego i u niej,
                    Ty ją nocą jak brankę porywasz niewolną,
                    Aby twej ślepej żądzy stała się powolną.
                    Oktawie wierną rzucasz, tak nagle wzgardzoną,
                    Którą przecież ja twoją uczyniłam żoną;
                    Pallasa pędzisz z kraju, brata dałeś straży
                                                                        184






                    I naweteś dziś na mnie porwać się odważył:
                    Burrus śmiał na mnie rękę położyć zuchwałą;
                    A ty, widząc, coś zrobił, że zło się wydało,
                    Miast mi zadośćuczynić w pokorze sumienia,
                    Żądasz jeszcze ode mnie usprawiedliwienia!
                 NERO
                    Pamiętam zawsze: tron ci zawdzięczam cesarza 
                    Ale kto rzeczy znane bez końca powtarza!
                    Lepiej by twoja dobroć bardziej zaufała
                    Wierności syna, chętna i w spokoju cała.
                    Tymczasem przez twe skargi, podejrzenia, żale
                    Dwór zaczyna już szeptać, że coś ku mej chwale
                    Zdziałała ongi  z żalem to mówię w potrzebie 
                    Czyniłaś to nie dla mnie, a raczej dla siebie...
                    Czyż taką uległością  mówią  nimbem rzadkim
                    Nero mało odwdzięczył się za dobroć matki?
                    Cóż tak złego uczynił ten syn potępiony?
                    Zrobiłaż go cezarem, by jej bił pokłony?
                    Nie władzą, tylko stróżem ma być jej pieczęci?
                    Ja, jeśli dotąd twoje wypełniałem chęci,
                    Czyniłem to z ochotą, ustępując tobie
                    Władzy, którą mieć chciałaś we własnej osobie...
                    Ale dziś Rzym o pana woła, nie o panią.
                    Słyszałaś, jak mą dumę podrwinkami ranią;
                    Nie ma dnia, żeby senat i lud oburzeni,
                    Że jestem tylko słabym twojej woli cieniem,
                    Nie szeptali, iż Klaudiusz na łożu przed skonem
                    Własną słabość przekazał mi razem z swym tronem...
                    Słyszysz także, jak z twego orszaku żołnierze
                    Niosąc orły szemrają, że wstyd wojsko bierze;
                    Bo idąc tak ujmują czci sławnym herosom,
                    Których żywe wspomnienia dotąd w sercach noszą.
                    Inna by ustąpiła, rzecz rozumiejąca;
                    Ty, o ile nie rządzisz, skarżysz się bez końca.
                    Z Brytannikiem przeciwko mnie knujecie spiski,
                    Każdy poplecznik Junii jest wam teraz bliski,
                    A w tych wszystkich knowaniach Pallasowa ręka.
                    Gdy zaś dla dobra tronu  bo buntu się lękam 
                    Karzę wroga niechętnie, w tobie szał zapłonął
                    I chcesz mego rywala przedstawiać legionom!
                    O czym już się zaczyna mówić wśród żołnierzy.
                 AGRYPPINA
                    Ja chcę go mieć na tronie? Któż temu uwierzy!
                    Toż byłoby to dla mnie nie lepiej, lecz gorzej!
                    Czym ja byłabym przy nim? Czym na jego dworze?!
                    Jeśli pod twoją władzą mam tak małe względy,
                    Jeśli oskarżyciele szpiegują mnie wszędy,
                    Jeśli każdy, kto zechce, matkę twą znieważa,
                                                                        185






                    Czym byłabym na dworze obcego cesarza?!
                    Tam by mnie oskarżono nie o próżne chęci,
                    Zaledwie porodzone, już wyszłe z pamięci,
                    Lecz o zbrodnię prawdziwie dla cię popełnioną,
                    Której by mi aż nadto łatwo dowiedziono.
                    Nie zmylą mnie wykręty, słowa najłaskawsze!
                    Jesteś niewdzięcznym synem i byłeś nim zawsze.
                    Nawet gdyś biegał dzieckiem, najczulszą pieszczotą
                    Nie dałeś mi się ująć i nie dbałeś o to.
                    Nic nie mogło cię wzruszyć, więc ta oschłość syna
                    Zmroziła moje serce  zwyczajna przyczyna..
                    Jaka ja nieszczęśliwa! Jakże nazbyt prędko
                    Za tyle moich starań stałam się natrętką!
                    Mam jedynego syna. Wy wiecie, bogowie,
                    Że ja tylko o jego błagałam was zdrowie!
                    Sumienie, lęki, groźby, nic mnie nie wstrzymało,
                    Nawet to, żeś mną wzgardził! O tak! Jakże mało
                    Zważałam, że z twej ręki biją we mnie ciosy.
                    Zrobiłam to, co mogłam. Panujesz  to dosyć....
                    Dziś mi zabrałeś wolność, przedtem wziąłeś chwałę.
                    Chcesz jeszcze mego życia? W twoim ręku całe!
                    Byle tylko śmierć moja nie wzburzyła ludu
                    I nie zabrała tobie plonu mego trudu.
                 NERO
                    Więc powiedz, czego żądasz! Co mam czynić dalej?
                 ARGYPPINA
                    Chcę, by karę ponieśli oszczercy zbyt śmiali,
                    Chcę, byś nie ciągnął dalej z Brytannikiem sporu,
                    By Junia weszła w śluby z własnego wyboru!
                    Puść oboje na wolność, daruj Pallasowi;
                    O mych spotkaniach z tobą niech nikt nie stanowi!
                               spostrzegającBurrusawgłębisceny
                    Żeby Burrus, gdy nie chce, byśmy byli sami,
                    Nie śmiał mnie zatrzymywać przed twoimi drzwiami!
                 NERO
                    Dobrze. Z wdzięczności szczerej to dla cię uczynię,
                    Że lud pokocha w tobie władną monarchinię.
                    Błogosławię ja teraz tym chłodom minionym,
                    Bo z nich żar serc nas dwojga wyjdzie odnowiony.
                    Cokolwiek Pallas zrobił, wypuszczę z pamięci,
                    Z Brytannikiem pojednam się z najlepszej chęci,
                    A co do tej miłości, co nas rozdzieliła,
                    Proszę, byś się w to wdała i rzecz rozsądziła.
                    Idź, zanieś bratu bliskiej radości zadatki.
                    Straży, bądźcie posłuszni rozkazom mej matki!
                                                                        186






                 SCENA TRZECIA
                 Nero, Burrus
                 BURRUS
                    Jakiż to piękny widok te szczere uściski,
                    Ten pokój między wami, sercu memu bliski!
                    Wiesz, dobrze, że nie stałem nigdy na przeszkodzie,
                    Żem chciał zawsze was obu przywodzić ku zgodzie;
                    A więc nie zasłużyłem na niesłuszne kwasy.
                 NERO
                    Nie zaprzeczam, skarżyłem się na ciebie czasem
                    Przypuszczając, że matka była z tobą w zmowie.
                    Teraz wiem, że ci wroga, więc ufność odnowię.
                    Tylko o prędki triumf nie może się kusić:
                    Wezmę brata w ramiona, lecz po to, by zdusić...
                 BURRUS
                    Panie!
                 NERO
                    Dość mam wszystkiego! Śmierć mego rywala
                    Na zawsze mnie od gniewów złej matki wyzwala.
                    Jak długo on na świecie, spokoju nie widzę.
                    Agryppina sprawiła, że go nienawidzę.
                    Już się teraz, szalona, nigdy nie odważy
                    Obiecywać mu miejsce moje  tron cesarzy!!
                 BURRUS
                    I chcesz to zrobić rychło? Panie, wielkie bogi!
                 NERO
                    Nim słońce zajdzie dzisiaj, pozbędę się trwogi.
                 BURRUS
                    Któż cię do tego skłonił? Straszliwe odkrycie...
                 NERO
                    Kto, pytasz? Moja godność, miłość, moje życie.
                 BURRUS
                    Nie, nigdy nie uwierzę, by ta myśl straszliwa
                    Mogła powstać w tej głowie, choćbyś przekonywał!
                 NERO
                    A jednak!
                 BURRUS
                    Ty to mówisz? Niepojęta mowa.
                                                                        187






                    Czy nie drżysz, kiedy słyszysz swoje własne słowa?!
                    Czyś pomyślał, że brata krwią będziesz skalany?
                    Już cię znużyła miłość w sercu twych poddanych?
                    Co Rzym powie o zbrodni? Czyś pomyślał o tym?
                 NERO
                    A więc zawsze związany dawniejszymi cnoty
                    Mam liczyć na serc miłość, co to niby szczera,
                    A przypadek ją daje, przypadek odbiera?
                    Sługa kapryśnej tłuszczy i zależny od niej,
                    Po tom cesarz, by jej się przymilać niegodnie?!
                 BURRUS
                    Czyż to ci nie wystarczy, że kiedyś w nagrodzie
                    Szczęście Rzymu zostanie jednym z twych
                                                                     dobrodziejstw?
                    Jeszcze czas wybrać drogę. Rzeknij: ,,Jestem panem,
                    Byłem dotąd cnotliwy i takim zostanę.
                    Drogę masz już wytkniętą; choć trochę ochoty,
                    A będziesz po niej kroczył od cnoty do cnoty.
                    Lecz gdy przyjmiesz, co mówią pochlebcy niegodni,
                    Będziesz musiał iść potem od zbrodni do zbrodni,
                    Bo jedna drugą ciągnie nieuchronnym prawem
                    I krwią trzeba myć ręce, kiedy już raz krwawe.
                    Jeśli Brytannik zginie, jego przyjaciele
                    Zaraz przeciwko tobie obrócą się śmielej.
                    Po jednym drugi przyjdzie znów mściciel, obrońca;
                    Krwawsza zemsta iść będzie dziedzictwem bez końca.
                    I nie zgasisz płomienia, któryś raz zapalił.
                    Wszystkim straszny, wszystkiego będziesz bał się dalej,
                    Ciągle zmuszony karać, niepewny w zamiarze,
                    W każdym poddanym będziesz miał wroga, cezarze!...
                    Czyż to, coś przeżył w pierwsze lata panowania,
                    Czy to, pytam, do wzgardy własnej cnoty skłania?
                    Zapomniałeś o szczęściu, w jakim lata one
                    Płynęły  i dla ciebie też błogosławione??!
                    Jaka to wielka radość móc pomyśleć tkliwie:
                    ,,Wszędy mnie błogosławią, miłują poczciwie,
                    Nikt przede mną nie żywi by najmniejszej trwogi,
                    Nikt na mnie skarg nie nosi przed szczęśliwe bogi,
                    Nikt nie chowa przede mną zasępionej twarzy,
                    Wszędzie widzę wesołość, gdzie wyjść mi się zdarzy.
                    Tyś się z tego radował. A teraz? Sumienie
                    Twoje i najpodlejszą krew miewało w cenie.
                    Pomnę, jakeś opierał się długo zabiegom
                    O podpis na wyroku śmierci dla winnego.
                    Senat żądał  tyś nie chciał surowości prawa::
                    Wyrok twojemu sercu zbyt srogi się zdawał
                    I nad dolą monarchów wynurzając żale
                    Rzekłeś: ,,Wolałbym pisma nie uczyć się wcale.
                                                                        188






                    Tak! Albo mnie usłuchasz, albo mi śmierć prędzej
                    Widoku takiej zbrodni i bólu oszczędzi.
                    Nie chcę ni chwili dłużej przeżyć smutnej sławy,
                    Jaką ściągniesz na siebie okrucieństwem krwawym!
                 rzuca siędonóg Nerona
                    Otom gotów. Nim pójdziesz, racz rozkazać, proszę,
                    By mi przebito serce, które w buncie noszę.
                    Przyzwij łotrów, do których rady tyś się skłonił;
                    Niech na mnie wypróbują nie dość wprawnych dłoni!
                    Co to widzę? Łzy moje wzruszają cesarza?
                    Drżą ci wargi, twa dusza już sercu pobłaża...
                    Nie trać chwili i wyjaw tych nauczycieli,
                    Którzy ci bratobójcze myśli podsunęli,
                    Zawołaj Brytannika do siebie, w ramiona!
                 NERO
                    Ach!
                 BURRUS
                    On ci nie wróg! Wierzaj! Nikt mnie nie przekona,
                    Że się mylę. Zwodzą go, on sam jest niewinny.
                    Odpowiadam za jego posłuch tobie winny.
                    Biegnę doń. Jak najprędzej rozmówcie się z sobą.
                 NERO
                    Niech do mego pokoju przyjdzie razem z tobą.
                 SCENA CZWARTA
                 Nero, Narcys
                 NARCYS
                    Już wszystko obmyśliłem. Padnie słuszna kara.
                    Trucizna już gotowa. Już Lokusta stara
                    Zdwoiła jeszcze dla mnie swą sztukę tajemną;
                    Na dowód niewolnika otruła przede mną.
                    Miecz nie zabija szybciej niż ten napój nowy,
                    Który mi dała do rąk. Oto jest. Gotowy.
                 NERO
                    Na tym koniec. Nic więcej. Już mam inne plany.
                    Dziękuję ci, Narcysie, za trud dokonany.
                 NARCYS
                    Jak to? Już cię rywala wrogość nie obchodzi?
                    Nie chcesz?...
                                                                        189






                 NERO
                    Nie chcę; tak, nie chcę: matka mnie z nim godzi.
                 NARCYS
                    Nie moja rzecz odradzać; to tylko pamiętaj,
                    Że za to uwięzienie nienawiść zacięta
                    Zostanie w jego sercu  że nie ma sekretu,,
                    Co by nie wyszedł na jaw. Zapragnie odwetu,
                    Gdy dowie się, że miałem podać mu do picia
                    Napój, z twego rozkazu  na spełnienie życia..
                    Niech go bogi wstrzymają  bojaźń jawię szczerą 
                    Ale on może zrobić, czego nie śmiał Nero...
                 NERO
                    Ręczę za jego serce, ja swoje przymuszę.
                 NARCYS
                    Czy jego śluby z Junią złączą wasze dusze?...
                    Nawet i tę ofiarę zdolnyś ponieść jeszcze?
                 NERO
                    Daj pokój. Tak czy inak, już dzisiaj nie mieszczę
                    Brytannika wśród wrogów. Już mi nie zagraża.
                 NARCYS
                    Agryppina wiedziała, jak podejść cesarza,
                    I znów władzę nad tobą objęła z powrotem...
                 NERO
                    Matka... Tak sądzisz może? Mówiła coś o tem?
                 NARCYS
                    Już się chwaliła wszystkim kąśliwymi słowy.
                 NERO
                    Czym?
                 NARCYS
                    Że wystarczy chwilka ze synem rozmowy
                    I wszystkie twe wybuchy, ten twój gniew złowrogi,
                    Rozpłyną się w milczeniu, ustąpią jej z drogi;
                    Że ty pierwszy wyciągniesz dłoń do zgody skromnie,
                    Szczęśliwy, że raczyła o wszystkim zapomnieć.
                 NERO
                    Cóż wymyśleć innego? Co czynić zostaje?
                    Chciałbym bardzo ukarać zuchwalca, przyznaję,
                    Lecz takiego triumfu: zabójstwa z ukrycia
                    Czyż nie będę żałował aż do końca życia?
                    Świat cały się oburzy i Nerona zgani.
                                                                        190






                    Chcesz, ażebym to robił, co inni tyrani?
                    By zdarłszy ze mnie sławy tytułów tak wiele,
                    Rzym zostawił mi jeden: Nero trucicielem?
                    Nie powiedzą, żem mściciel. ,,Bratobójca!  krzykną..
                 NARCYS
                    Źle, jeśli rządzić tobą kapryśnie przywykną.
                    Pewnie, że będą szemrać. Mająż milczeć wiecznie?
                    O to, co gdzieś kto mówi, masz dbać tak koniecznie,
                    A na własne pragnienia dusza twoja głucha?!
                    Sama sobą nie rządzi, swej woli nie słucha?
                    A potem, widzi mi się, znasz Rzymian za mało 
                    Zbytek względów osłabia władzę szanowaną.
                    Pomyślą, że są warci, aby się ich bano.
                    Już od dawna przywykli żyć w służbie bydlęcej,
                    Więc tym korniej czczą pana, im smaga ich więcej.
                    Zawsze skłonni przymilać się, o łaskę prosić,
                    Że już Tyberiusz tego nie mógł dłużej znosić.
                    Ja sam, co od Klaudiusza tylko pożyczaną
                    Miałem władzę, z wolnością razem otrzymaną,
                    Cierpliwość ich na ciężkie wystawiałem próby
                    I wyczerpać nie mogłem. Daremne rachuby.
                    Ty boisz się osławy truciciela, kata...
                    Choćbyś przepędził siostrę, kazał zabić brata,
                    Choćbyś zgoła niewinnym powymierzał kary,
                    Rzym wynajdzie im zbrodnie i złoży ofiary
                    Nie skąpiąc ich i przeklnie w swej obłudnej myśli
                    Dnie, w których ci oboje kiedyś na świat przyszli.
                 NERO
                    Przepadło. Już się stało... choć zaczynam wątpić...
                    Przyrzekłem Burrusowi, musiałem ustąpić.
                    Gdybym mu złamał słowo  cnotliwej osobie 
                    Dawałbym mu do ręki broń przeciwko sobie.
                    Daremnie jego racjom przeciwstawiam moje,
                    Próżna moja odwaga; ja czegoś się boję.
                 NARCYS
                    Burrus nie wszystko myśli, co drugim wywodzi.
                    Może on i cnotliwy, lecz i jemu chodzi
                    O siebie... On i inni boją się tej myśli,
                    Że kiedyś twoja wola zmniejszy ich, przekryśli.
                    Tak, wtedy byłbyś panem, a oni, wylękli,
                    Na równi by z innymi przed tobą uklękli.
                    Wiesz, co o tobie mówią po Rzymie zuchwale?
                    Nero się na cesarza nie nadaje wcale.
                    Sam niczego bez innych poczynać nie umie;
                    Burrus pan w jego sercu, Seneka w rozumie.
                    Całą jego ambicją i cnotą  niestety,,
                    Pędzić wozem po wieniec zwycięstwa do mety,
                    Walczyć o nieprzystojną jego czci nagrodę,
                                                                        191






                    Być widowiskiem Rzymu, dbać o swą urodę,
                    Popisywać się głosem przed tłumem na scenie
                    Deklamować swe wiersze, by je miano w cenie
                    Jak dar bóstwa, gdy żołnierz z tłumem pomieszany
                    Wymusza dlań co chwila poklask skroś skłamany.
                    Czas by wreszcie zamilkli złośliwi krzykacze
                 NERO
                    Zaraz; poczekaj chwilę, zobaczę, zobaczę.
                                                                        192






                 AKT PIĄTY
                 SCENA PIERWSZA
                 Brytannik, Junia
                 BRYTANNIK
                    Tak, prawdę mówę; Nero  któż by się spodziewał!!
                    Chce się ze mną pojednać, więcej się nie gniewa,
                    Czeka na mnie. Zaprosił całą młodzież w gości,
                    Chce by przepych biesiadny wśród wspólnej radości
                    Potwierdził przysiąg naszych szczerość wiecznie trwałą,
                    Przydał ognia uściskom  jak braciom przystało..
                    Nero wyrzekł się ciebie, już nie pragnie więcej,
                    Chce, abyś moje losy sama wzięła w ręce.
                    Co do mnie, chociaż dzisiaj wśród poddanych stoję,
                    Choć Nero cudze szaty uważa za swoje,
                    To, gdy przestał w mą miłość godzić udręczoną
                    I mnie służenia tobie pozostawił honor,
                    Wybaczam mu to z serca  niech mu lata służą!!
                    I tron mu pozostawiam z żalem mniejszym dużo.
                    Ach, już od twej piękności nic mnie nie oddzieli,
                    Już będę mógł w twe oczy patrzeć coraz śmielej
                    I w to serce, którego groźby ni westchnienia
                    Nie wzruszyły, ni świetność możnego imienia.
                    Poświęciłaś tron dla mnie... Ale jakieś lęki
                    Mieszają twoją radość, słodycz mej podzięki.
                    Dlaczego niby słuchasz mnie, a smutne oczy
                    Zwracasz ciągle ku niebu? Coś ci duszę mroczy...
                    Czego się lękasz?
                 JUNIA
                    Znaleźć nie umiem przyczyny,
                    To tylko, że się boję.
                 BRYTANNIK
                    Kochasz mnie?
                 JUNIA
                    Jedyny!
                                                                        193






                 BRYTANNIK
                    Nero już nam naszego szczęścia nie zatruje.
                 JUNIA
                    Tak wierzysz w jego szczerość? Los dziwnie się snuje...
                 BRYTANNIK
                    Podejrzewasz u niego wrogość utajoną?
                 JUNIA
                    Dopiero co mnie kochał, do cię zemstą płonął 
                    Potem nagle coś inne. Podobna odmiana
                    Możeż przyjść aż tak rychło, nieoczekiwana?
                 BRYTANNIK
                    To dzieło Agryppiny, jej słusznej rachuby,
                    Że śmierć moja być może powodem jej zguby.
                    Dzięki chytrym zabiegom jej zazdrosnej myśli
                    Najwięksi z naszych wrogów z pomocą nam przyszli.
                    Ufam jej zawziętemu na syna gniewowi,
                    Ufam cnocie Burrusa, nawet Neronowi.
                    Ten na zdrajcę za słaby, jako i ja dawniej,
                    Jeśli mnie nienawidzi, nienawidzi jawnie.
                 JUNIA
                    Nie można drugich sądzić po tym, czym my sami.
                    Innymi ty i Nero chodzicie drogami.
                    Jego wraz z całym dworem znam od dziś dopiero,
                    Ale nie wiem, czy wolą się kieruje szczerą...
                    Na dworze czyny nie są słów wiernym obrazem.
                    Serce i usta  myślę  nie godzą się razem..
                    Tam łatwo jedni drugich zdradzają w potrzebie.
                    Jakież to miejsce obce dla mnie i dla ciebie!
                 BRYTANNIK
                    Nie wiem, czy w nim obłudy więcej, czy szczerości,
                    Lecz czy i w jego sercu niepokój nie gości?
                    Nie! Nie! On się nie porwie na tak podłą zbrodnię;
                    To by Rzym przeciw niemu mogło zwrócić zgodnie.
                    Zresztą uznał zło tego, co nocą uczynił:
                    Przed Narcysem w wyrzutach sumienia się winił.
                    Gdybyś była słyszała, w jaki sposób rzewny...
                 JUNIA
                    A Narcys cię nie zdradza? Jesteś tego pewny?
                 BRYTANNIK
                    Nigdy mi myśl o zdradzie nie postała w głowie.
                                                                        194






                 JUNIA
                    Czy ja wiem? O twe życie tu chodzi i zdrowie.
                    Wszystko mi podejrzane, pod zasłoną kłamną...
                    Nero straszny; nieszczęście jakieś idzie za mną...
                    Jakieś ciemne przeczucie ogarnia mi duszę.
                    Dlaczegóż teraz z tobą rozstawać się muszę?
                    Czy ta zgoda z Neronem, z której takeś rady,
                    Nie kryje jakich sideł, jakiej podłej zdrady?
                    Czy Nero rozgniewany za nasze spotkanie
                    Nie wybrał właśnie nocy, by zemścić się za nie?
                    Czy teraz, gdy my tutaj, nie gotuje matni
                    I czy ja cię nie widzę, ach, po raz ostatni?!
                 BRYTANNIK
                    Junto! Ty płaczesz? Junio! Ach, niebieskie bogi!
                    Czy naprawdę tak jestem twemu sercu drogi?!
                    Dziś, gdy Nero potężny, pełen boskiej chwały,
                    Chce ciebie okryć blaskiem cezarów wspaniałym,
                    Tam gdzie mnie unikają, jego czczą jak bóstwo!
                    Ponad jego splendory wolisz me ubóstwo!
                    Odrzucasz tron cesarski niby rzecz daremną,
                    Błahą i miast się cieszyć, ty płaczesz nade mną.
                    O, nie trwóż się, zaklinam; łez najdroższych nie roń!
                    Wrócę wnet, lęki miną, zapomnisz, kto Neron.
                    Idę już, by nie budzić podejrzeń u gości.
                    Bądź zdrowa! Idę z sercem tak pełnym miłości,
                    Że choć wśród biesiadników rozbawionych siędę,
                    O tobie tylko, droga, jednej myśleć będę.
                    Bądź zdrowa!
                 JUNIA
                    Słuchaj jeszcze!
                 BRYTANNIK
                    Tam na mnie czekają.
                 JUNIA
                    To przynajmniej poczekaj, aż cię zawołają.
                 SCENA DRUGA
                 Brytannik, Junia, Agryppina
                 AGRYPPINA
                    Książę tutaj? Któż w chwili tak radosnej zwleka!
                    Nero zniecierpliwiony, że tak długo czeka.
                    A i goście czekają z radością na chwilę,
                                                                        195






                    Kiedy się wreszcie razem uściśniecie mile;
                    Nie róbże mi przykrości, daj folgę uciesze,
                    Idź! Ja tymczasem z Jurną do Oktawii spieszę.
                 BRYTANNIK
                    Idź tam, kochana Junio, i z myślą wesołą
                    Uściśnij moją siostrę, rozpogódź jej czoło.
                    Jak będę mógł najprędzej, pospieszę za wami,
                    Serdecznymi ci, pani, dziękować słowami.
                 SCENA TRZECIA
                 Agryppina, Junia
                 AGRYPPINA
                    Może się mylę, droga, lecz w chwili żegnania
                    I teraz jakiś smutek oczy ci przysłania...
                    Powiedz mi, skąd te chmury, dlaczego drżysz cała?
                    Czy może wątpisz w zgodę, której dokonałam?
                 JUNIA
                    W jednym dniu tyle strasznych przeżyłam katuszy,
                    Że nie mogę ukoić udręczonej duszy.
                    Taka nagła odmiana... nie do wiary cuda...
                    Czy tylko twej dobroci rzecz cała się uda?
                    Na dworze tak się wszystko odmienia w pół drogi.
                    Zresztą, czy kiedy serce kochało bez trwogi?
                 AGRYPPINA
                    Starczyły moje słowa  wszystko się zmieniło..
                    Nie miej żadnych podejrzeń, ufaj moim siłom.
                    Odpowiadam za pakty mi zaprzysiężone.
                    Nero dał mi rękojmie pewne, niewzruszone...
                    Ach, gdybyś ty widziała, jak mnie ściskał szczerze!
                    Teraz znów w obietnice, w jego słowa wierzę.
                    Tak mnie tulił serdecznie, że gdym się żegnała,
                    Nie chciał mnie puścić z ramion. Bogom wielkim
                                                                       chwała!
                    Widziałam jego dobroć rozlaną na licach...
                    Zaczął mi o najskrytszych mówić tajemnicach;
                    Był jak syn, co ochotnie, oparłszy się dumie,
                    Na łonie drogiej matki wyżalić się umie.
                    Ale wnet głos odmienił na inny, surowy,
                    Jak cesarz, co rad matki posłuchać gotowy,
                    I przeróżne sekrety powierzać mi zaczął,
                    Które może los inny wszem ludziom wyznaczą.
                    Tak! Wiem, choćby przeczyły języki oszczercze:
                                                                        196






                    Żadnej złości ukrytej nie ma jego serce.
                    Tylko nasi wrogowie serce to, zuchwali,
                    Mącili i przeciwko nam je obracali,
                    Lecz oni mi zapłacą za swoje przewiny:
                    Rzym znów będzie uznawał wolę Agryppiny.
                    Słyszę, jak wieść o zgodzie lud przyjął ochoczo.
                    A teraz nie zwlekajmy już dłużej przed nocą,
                    Do Oktawii! Niech wieczór ten odmianą miłą
                    Wróci jej tyle szczęścia, ile zła groziło.
                    Ale co to za hałas? Jakiś tumult nowy...
                 JUNIA
                    O niebo! Miłościwe bądź Brytannikowi!
                 SCENA CZWARTA
                 Burrus, Agryppina, Junia
                 AGRYPPINA
                    Burrusie, gdzie ty biegniesz? Stój! Całam strwożona.
                 BURRUS
                    Stało się, już po wszystkim. Ach, Brytannik kona!
                 JUNIA
                    Ach!
                 AGRYPPINA
                    Powiadasz, że kona?
                 BURRUS
                    Już pobielał w uściech.
                 JUNIA
                    Dlaczego tutaj stoję? Puśćcie mnie tam, puśćcie!
                    Albo go uratuję, albo pójdę za nim.
                       Wybiega.
                 SCENA PIĄTA
                 Agryppina, Burrus
                 AGRYPPINA
                    Straszne...
                                                                        197






                 BURRUS
                    Już moja rola skończyła się, pani.
                    Ucieknę stąd daleko, choć na koniec świata...
                 AGRYPPINA
                    Nie bał się rąk poplamić krwią własnego brata.
                 BURRUS
                    Cios okrutny znienacka, jak zwykle, ugodził.
                    Ledwie Nero zobaczył, że Brytannik wchodzi,
                    Wstał i wziął go w ramiona. Ucichło dokoła.
                    Wtedy wziął puchar w rękę, podniósł i zawołał:
                    Aby ten dzień zakończyć pod nieb auspicjami,
                    Pierwszy piję do ciebie. Co złe  już za nami;;
                    Bogowie, was przyzywam, bądźcie nam przytomni,
                    Pobłogosławcie zgodzie dla nas i potomnych!
                    Taką samą przysięgę Brytannik wygłosił.
                    Po czym kielich z Narcysa podania podnosi...
                    Lecz zaledwie zamoczył usta w chłodzie wina,
                    Gdy... miecz ludzkiego życia tak rychło nie ścina
                    Jak ten napój... natychmiast zagasły mu oczy,
                    Zachwiał się i wnet martwy na łoże zatoczył.
                    Osłupieli obecni, chwilę niemo stali...
                    Potem część w przerażeniu wybiegła ze sali,
                    Reszta dłużej chowana w dworaków praktyce
                    Do wyglądu cesarza dostroiła lice.
                    On zaś, gdy tamten leżał nieżywy, bez ruchu,
                    Spojrzał nań, jakby zgoła nie dziwił się w duchu,
                    I rzekł: Choroba, której okropność widzicie,
                    Już często od dzieciństwa wątliła mu życie.
                    Narcys daremnie żałość chciał udać obliczem;
                    Przeniewierczej radości nie mógł ukryć niczem...
                    Ja, nie dbając o karę za sprzeciw zuchwały,
                    Przedarłem się przez tłumy, które zbite stały,
                    I wybiegłem zgnębiony morderstwem spełnionem
                    Płakać nad Brytannikiem, Rzymem i Neronem.
                 AGRYPPINA                widząc       wchodzącego Nerona
                    On. Sam posłyszysz, czyja tu w tym głowa.
                 SCENA SZÓSTA
                 Nero, Agryppina, Burrus, Narcys
                 NERO                  spostrzegając Agryppinę
                    Ty tu!!
                                                                        198






                 AGRYPPINA
                             Poczekaj chwilę, mam ci rzec dwa słowa.
                    Brat otruty. To jasne jak słońce na niebie...
                    Ja rozpoznaję sprawcę.
                 NERO
                    Kogóż, proszę?
                 AGRYPPINA
                    Ciebie!
                 NERO
                    Mnie? Tak, tak, ty o wszystko umiesz mnie posądzić!
                    Nie ma krzywdy, której bym nie zdołał wyrządzić,
                    Gdyby wierzyć twym słowom. Może ktoś i powie,
                    Że ja także skróciłem życie Klaudiuszowi.
                    Jego syn był ci drogi; nie możesz znieść ciosu.
                    Lecz ja nie odpowiadam za zrządzenie losu.
                 AGRYPPINA
                    Nieprawda! To trucizna! Kłamiesz! Jak ty śmiałeś!
                    Narcys wykonał rozkaz, który ty wydałeś!
                 NERO
                    Przestań! Nie mogę dłużej twoich zniewag znosić!
                 NARCYS
                    Nie wiem, dlaczego o to gniewem się unosić.
                    Brytannik w swoich myślach miał tajemne plany,
                    Które mogły zbyt drogo kosztować cię, pani.
                    On zmierzał dużo dalej niż do ręki Junii;
                    Byłabyś ukarana, choć byłaś z nim w unii.
                    Oszukiwał i ciebie; ambitny nad miarę,
                    Mógłby znów łaknąć tronu i złamać ci wiarę.
                    Czy więc wbrew chęciom los ci pospieszył z usługą,
                    Czy cezar owych spisków nie chcąc cierpieć długo
                    Na mą usłużną wierność opuścił się wcale,
                    Myślę: twym wrogom, pani, pozostaw swe żale;
                    Niechaj oni łzy leją nad nieszczęściem  sami,,
                    Ale ty...
                 AGRYPPINA
                    Czyń tak dalej synu; z doradcami
                    Takimi jak ten oto któż by się nie wsławił...
                    Dalej, dalej! Skoroś już pierwszy krok postawił,
                    Nie cofniesz się. Zacząłeś od zabójstwa brata,
                    Więc kiedyś i ja znajdę w tobie swego kata.
                    Nienawidzisz mnie w duszy; stojęć na przeszkodzie,
                    Będziesz się chciał wyzwolić z jarzma mych
                                                                     dobrodziejstw.
                                                                        199






                    Lecz niczego nie zyskasz matkobójstwem twojem!
                    Nie myśl, że cię, umarła, obdarzę spokojem!
                    Rzym, to niebo, to życie, co ode mnie wziąłeś,
                    Otoczą cię na zawsze gorzkich wspomnień kołem!
                    Pamiętaj! Furie straszne dopadną cię wszędzie!
                    Myśląc, że nowa zbrodnia okupem im będzie,
                    W rosnącym ciągle szale, z myśli pomieszaniem
                    Będziesz dzień każdy znaczył nowym krwi rozlaniem!
                    Lecz cierpliwości bogów miara się przebierze
                    I zabiorą ci życie za tamtych  w ofierze..
                    Gdy krwią tylu i moją umażesz swe ręce,
                    Będziesz musiał i własną wylać z siebie w męce!
                    A kiedyś imię twoje, gwałciciela miano,
                    Obelgą zdać-się będzie najsroższym tyranom!
                    Ja ci to przepowiadam; wiem, że nie daremne.
                    Żegnaj! Już możesz odejść.
                 NERO
                    Narcysie, chodź ze mną!
                 SCENA SIÓDMA
                 Agryppina, Burrus
                 AGRYPPINA
                    Podejrzewałam ciebie niesłusznie, w ślepocie,
                    Ufałam Narcysowi zamiast twojej cnocie.
                    Widziałam w oczach syna głębię straszną, ciemną
                    Nienawiści okrutnej, gdy żegnał się ze mną.
                    Stało się... Już go żadna nie powstrzyma siła.
                    Cios spadnie na mą głowę, jak wróżba mówiła...
                    A i ty musisz liczyć się z grożącą burzą...
                 BURRUS
                    Ach, pani  i tak żyłem już o dzień za dużo..
                    Niechajże jego ręka, szczęściem dla mnie, krwawa,
                    Spróbuje teraz na mnie szału swego prawa,
                    Byłem tylko sam jeden był tym, który padnę,
                    A Rzymowi nieszczęścia nie groziły żadne!
                    Nie tyle mnie zabójstwo rywala przeraża 
                    Zazdrość mogła do tego nakłonić cesarza 
                    Ale, co stokroć gorsze, ból w rozpacz przemienia
                    To, że Nero w zmarłego patrzył bez wzruszenia,
                    Że miał wzrok obojętny, niby z zimnej stali,
                    Jaki mają tyrani w zbrodniach zatwardziali.
                    Niechajże swoim mściwym nie folguje razom,
                    Niechaj uderzy we mnie! Patrzę nań z odrazą.
                                                                        200






                    Nie ucieknę przed ciosem na wygnańczą nędzę,
                    Tym chętniej śmierć powitam, im znajdzie mnie prędzej.
                 SCENA ÓSMA
                 Albina, Agryppina, Burrus
                 ALBINA
                    Pani, panie, biegnijcie, przyszła boża kara!
                    Cezar szaleje, chodźcie ratować cezara!
                    Junia już od Nerona odeszła na zawsze.
                 AGRYPPINA
                    Więc Junia się zabiła... Wieści coraz krwawsze...
                 ALBINA
                    Nie zabiła się, przecież dla niego umarła
                    Tak, by się jego dusza wiecznym bólem żarła.
                    Wiecie, jak stąd wypadła nagle zrozpaczona...
                    Niby to do Oktawii, upaść w jej ramiona,
                    Ale wnet się rzuciła bocznymi przejściami...
                    Ja za nią pospieszyłam, patrzyłam ze łzami.
                    Aż wybiegła z pałacu bramą  była pusta 
                    I najpierw przed posągiem stanęła Augusta,
                    Objęła zimny marmur rękami drżącemi
                    I błagała ze łzami klęknąwszy na ziemi:
                    Z nieb, gdzie blaski szczęśliwe głowę twoją złocą,
                    Ostatniej latorośli twojej przyjdź z pomocą!
                    W pałacu twym zabity straszną ręką zdrady
                    Jedyny ze siostrzeńców, co mógł iść w twe ślady!
                    Chcą, żebym ja zmarłemu była wiarołomna,
                    A ja pragnę mu wiarę zachować niezłomna
                    I poświęcić swą czystość nieśmiertelnym bogom,
                    Między których zeszedłeś, boski, cnoty drogą.
                    Lud widokiem ruszony skrzykuje się społem,
                    Biegnie zewsząd, nieszczęsną wraz otacza kołem,
                    Dowiaduje się zbrodni, roztkliwia się szczerze
                    Na łzy biednej i zaraz w opiekę ją bierze.
                    Wiodą ją do świątyni, gdzie dziewicze grono
                    Pełni służbę bogini Weście poświęconą,
                    Pilnując wiernie ogni zawsze gorejących
                    Ku czci bogów na śnieżnym Olimpie rządzących.
                    Cezar zobaczył wszystko, nie śmiał kusić burzy.
                    Narcys, zuchwalszy, myśląc, że tak się przysłuży,
                    Dopędził Junię, stanął, ręką przeniewierczą
                    Chciał zatrzymać nieszczęsną księżniczkę bluźnierczo,
                    Gdy wtem padły nań ciosy śmiertelnej odpłaty.
                                                                        201






                    Aż krew trysła na Junię i splamiła szaty.
                    Nero widział to z okna. W serce ugodzony,
                    Pozostawił Narcysa w ręku zgrai onej.
                    Odwrócił się; dworzanie milczeli dokoła.
                    Wtedy to jedno słowo: Junia  raz zawoła
                    I nuż chodzić bez celu chwiejącym się krokiem,
                    Nie śmiejąc w niebo spojrzeć obłąkanym wzrokiem.
                    Noc idzie; gdy zostanie tak sam bez nikogo,
                    Gorycze samotności rozpacz jego wzmogą
                    I jeżeli natychmiast doń nie pospieszycie,
                    Gotów targnąć się nawet na swe własne życie!
                    Czas nagli. Starczy chwila kaprysu i będzie
                    Już za późno...
                 AGRYPPINA
                    Tak tylko uprzedziłby sędzię.
                    Ale chodźmy; wyrzuty sumienia, być może,
                    Przemienia jego duszę tkwiącą w złym uporze
                    I wierzyć będzie ludziom, którzy radzić godni.
                 BURRUS
                    Bodajby to ostatnia była z jego zbrodni!
                                                                        202






                    Jean Racine
                    Berenika
                                 Tragediaw pię  ciu      aktach
                    Przełożył Kazimierz Brończyk
                    Tytuł oryginału: ŤBéréniceť
                                                                        203






                    OSOBY
                    T y t u s  cesarz rzymski
                    B e r e n i k a  królowa Palestyny
                    A n t i o c h  król Komageny
                    P a u l i n  zaufany T y t u s a
                    A r s a s  Zaufany A n t i o c h a
                    F e n i k a  zaufana B e r e n i k i
                    R u t i l i u s  Rzymianin
                    Orszak cesarski
                                    Rzecz rozgrywa się w Rzymie, w pokoju znajdującym się pomiędzy aparta-
                 mentami Ty t u s a i komnatą królowej.
                                                                        204






                 AKT PIERWSZY
                 SCENA PIERWSZA
                 Antioch, Arsas
                 ANTIOCH
                    Przystanijmy tu chwilę; pałacowe dziwy
                    Nowe, widać, twym oczom, a cud to prawdziwy.
                    Ściany onej komnaty ustronnej, wspaniałej
                    Widzą często sekretne Tytusa zapały;
                    Bo kiedy mu się uda ujść z oczu dworowi,
                    Tutaj zwykł swoje serce otwierać królowej.
                    Drzwi te wiodą do jego pokojów, tamtemi
                    Zajść można do władczyni palestyńskiej ziemi.
                    Idź do niej tedy; powiedz, że, natrętnie może,
                    Proszę ją o poufne widzenie w pokorze.
                 ARSAS
                    Antiochus natrętem?! Tak w przyjaźni stały,
                    Tak szlachetnie o szczęście Bereniki dbały!
                    Ty, któryś ją przed laty tak miłował czule,
                    Przez Wschód między największe zaliczany króle!
                    Czy to, że ma wnet zostać małżonką cesarza,
                    Od razu taką przepaść między wami stwarza?!
                 ANTIOCH
                    Nie myśl o tym, idź, rzekłem, i przynieś mi słowo,
                    Chcę natychmiast bez świadków pomówić z królową.
                 SCENA DRUGA
                 ANTIOCH sam
                    Czy jeszcze ten sam jestem, czym cień Antijocha?
                    Będęż mógł jej powiedzieć bez drżenia, że kocham?
                    Bez drżenia... Już drżę cały; tak myśli się mącą,
                    Żem w lęku przed tym, czego pragnąłem gorąco.
                    Wszelaką mi nadzieję odjęła królowa;
                                                                        205






                    Z jej woli nie śmiem nawet rzec o sercu słowa,
                    Więc przez lat pięć milczałem; przyjaźni zasłoną
                    Pokrywałem uczucia, co w mej piersi płoną.
                    Dziś, gdy zobaczę przyszłą Rzymu monarchinię,
                    Będzież dla mnie łaskawsza niż tam, w Palestynie?
                    Tytus ma ją poślubić... Czyż na to czekałem,
                    By dziś do niej przemówić miłości zapałem?
                    Cóż zyskam ze śmiałości takiego wyznania?
                    Toż precz idę  więc serce gniewać ją zabrania!!
                    Więc lepiej będzie milczeć, w milczeniu odjechać,
                    Zbiec daleko, zapomnieć lub życia poniechać.
                    Chociaż  nie.. Bólu mego nie objawić niczem?
                    Gorycz łez słodzić ciągle udanym obliczem?
                    Bać się gniewu, gdy tracę ją? Rzecz niepodobna!
                    Zresztą, czemuż byś miała gniewać się, nadobna?!
                    Czyż przychodzę, byś glorię cesarstwa rzuciła
                    I mnie oddała serce, Bereniko miła?
                    Niestety, po nadziejach, którem żywił długo,
                    Że memu rywalowi los złym będzie sługą,
                    Tytus dzisiaj wszechmocny  twoje śluby blisko..
                    A ja, przykład wierności, co straciła wszystko,
                    Po pięciu długich latach płonnego czekania
                    Idę ci rzec  dziś jeszcze wierny w miłowaniu 
                    Że odchodzę. Na litość, nie na gniew zasłużę:
                    Przemowie. Już powściągać się nie mogę dłużej.
                    Czegóż może się lękać miłośnik w rozpaczy
                    Gdy sam sobie los wiecznej rozłąki wyznaczył!
                 SCENA TRZECIA
                 Antioch, Arsas
                 ANTIOCH
                    Zobaczę ją?
                 ARSAS
                    Dość mnie to kosztowało trudu;
                    Musiałem się przedzierać poprzez gęstwę ludu,
                    A ciągle napływały coraz nowe fale,
                    Podziwiać tę, co wnet już zasiądzie we chwale.
                    Bo Tytus, opłakawszy śmierć Wespazjanową,
                    Po ośmiu dniach żałoby może już na nowo
                    Oddać się sprawom serca. Jeżeli się stanie
                    Tak, jak ponoć w pałacu szeptają dworzanie,
                    To, zda się, że już dzisiaj szczęsną narzeczoną
                    Po królewskiej cesarską ozdobią koroną.
                                                                        206






                 ANTIOCH
                    Niestety!
                 ARSAS
                    Nie rozumiem; smutek twarz ci mroczy?
                 ANTIOCH
                    Więc będę z Bereniką mówił w cztery oczy?
                 ARSAS
                    Jak kazałeś, szepnąłem dyskretnie królowej,
                    Ze jesteś tu i czekasz na chwilę rozmowy
                    Sam na sam. Skinęła mi niewidocznie prawie,
                    Że na twoje życzenie przystaje łaskawie,
                    A teraz tylko czeka już sposobnej chwili,
                    By ujść oczom natrętów, co ją otoczyli.
                 ANTIOCH
                    Dobrze; a rozkaz ważny wypełniłeś drugi,
                    Który zleciłem trosce tak wiernego sługi?
                 ARSAS
                    Z gorliwości mych usług nigdy nie ochłonę;
                    Okręty twoje w Ostium, dobrze opatrzone,
                    Stoją już w gotowości, by ruszyć od razu,
                    Jak tylko przyjdzie słowo twojego rozkazu.
                    Ale kogo do kraju wysyłasz tak nagle?
                 ANTIOCH
                    Po rozmowie z królową niech rozwiną żagle!
                 ARSAS
                    Z kim popłyną?
                 ANTIOCH
                    Odjeżdżam.
                 ARSAS
                    Ty?
                 ANTIOCH
                    Tak chciały bogi.
                    Odjadę stąd na zawsze, a prędko: czas drogi.
                 ARSAS
                    Słucham i nie rozumiem, nie wiem, co to znaczy,
                    Już trzy lata, jak wiedziesz tu żywot tułaczy;
                    Nie spieszyłeś się nigdy ku swemu krajowi,
                    Byle tylko przebywać w pobliżu królowej,
                    A kiedy ta królowa zwycięska, u celu,
                                                                        207






                    Chce mieć świadka swej sławy w wiernym przyjacielu,
                    Gdy Tytus rozkochany ma ją brać za żonę,
                    Z czego blask i na twoją popłynie koronę...
                 ANTIOCH
                    Niech jej fortuna służy! I nie zdradzi wcześnie!
                    Tylko już nie mów więcej; słuchać mi boleśnie.
                 ARSAS
                    Kto kiedy w dostojeństwach przyjaźni dochowa!
                    Niewdzięcznością odpłaca za dobroć królowa!
                    Więc czujesz żal i niechęć... zwykła rzeczy droga.
                 ANTIOCH
                    Nigdy mi Berenika nie była tak droga.
                 ARSAS
                    To może nowy cesarz na szczytach swej chwały
                    Już nie jest, tak jak dawniej, o twą przyjaźń dbały;
                    A ty czując tę zmianę, obojętność, chłody,
                    Chcesz być z dala od Rzymu, gdy święci swe gody?
                 ANTIOCH
                    Tytus w niczym się dla mnie nie zmienił, Arsasie,
                    Skrzywdziłbym go tak myśląc.
                 ARSAS
                    Więc jak w takim czasie
                    Odjeżdżać... i przez kaprys szkodzić własnej sprawie?!
                    Los na tron przyjaciela zesłał ci łaskawie,
                    Świadka twojej śmiałości w przewagach oręża,
                    Wodza, z którymeś razem walczył i zwyciężał.
                    Jeśli butna Judea dziś nosi okowy,
                    Tyś najwięcej dopomógł wonczas Tytusowi.
                    Cesarz pamięta dzień ów, syt bólu i sławy,
                    Który rozstrzygnął wreszcie bój tak długi, krwawy.
                    Gdy za potrójnym murem wróg patrzył bez trwogi,
                    Jak się łamie o kamień każdy szturm w pół drogi,
                    Jak walą nadaremnie tarany, machiny,
                    Wtedy ty jeden, panie, chwyciwszy drabiny
                    Zaniosłeś śmierć na blanki wziętego bastionu,
                    Ale cały w omdleniu i już bliski zgonu.
                    Tytus cię ucałował, gdyś legł w mych ramionach,
                    A zwycięzcy płakali, że Antijoch kona.
                    Dziś czas nadszedł, ażebyś spożył owoc źrały
                    Tylu krwawych poświęceń i wieczystej chwały.
                    A jeśli już chcesz rzucić koniecznie te strony,
                    Bo ci obrzydło życie bez blasku korony,
                    Poczekaj, aż cię Tytus triumfem obdarzy
                    I innymi łaskami, jakich Rzym cesarzy
                                                                        208






                    Nie szczędzi nigdy królom, przyjaciołom swoim;
                    Kraj powita cię chętniej, dumą się upoi.
                    Nic mi nie odpowiadasz? Czyż już nic nie może
                    Zmienić twoich zamiarów?
                 ANTIOCH
                    Rzec mi będzie sporzej
                    Za chwil kilka. Poczekam, co mi powie ona.
                 ARSAS
                    Ona?
                 ANTIOCH
                    Los mój się według jej losu dokona.
                 ARSAS
                    Jak to?
                 ANTIOCH
                    Czekam, co sama mi powie o rzeczy.
                    Jeśli temu, co mówią tutaj, nie zaprzeczy,
                    Jeżeli ma naprawdę być żoną cezara,
                    A Tytus to potwierdzi, wtedy jadę zaraz.
                 ARSAS
                    Dlaczego one śluby tak tobie niemiłe?
                 ANTIOCH
                    Powiem ci potem w drodze. To nadto zawiłe.
                 ARSAS
                    Zmieszałeś mnie ogromnie; myśleć się nie ważę.
                 ANTIOCH
                    Królowa idzie, odejdź. Rób wszystko, jak każę.
                 SCENA CZWARTA
                 Berenika, Antioch, Fenika
                 BERENIKA
                    Wymknęłam się nareszcie natrętnemu gronu
                    Tylu nowych przyjaciół. Nie chcę ich pokłonu,
                    Który z rachuby idzie, możniejszemu radszy,
                    A tu mam przyjaciela, który sercem patrzy.
                    Przyznam się, niespokojna już byłam ogromnie,
                    Podejrzewając słusznie, żeś zapomniał o mnie.
                                                                        209






                    Ty, coś nie skąpił nigdy żadnego zachodu
                    Swej przyjaźni na oczach i Rzymu, i Wschodu,
                    Zawsze jednako wierny w doli i niedoli,
                    Zawsze w chwilach najcięższych nieugiętej woli,
                    Teraz, gdy niebo świetność zdaje mi się wróżyć,
                    Którą bym chciała także tobie się przysłużyć,
                    Ten sam Antijoch dziwnie unika królowej,
                    Rzucając ją na pastwę obcemu tłumowi...
                 ANTIOCH
                    A więc to wszystko prawda... Samaś powiedziała.
                    Ślubami ma się skończyć miłość długotrwała?
                 BERENIKA
                    Wyznam ci, panie, szczerze wszystkie niepokoje;
                    W tych dniach nieraz łzą gorzką zaszły oczy moje.
                    Żałoba, której Tytus przestrzegał niezłomnie,
                    Musiała owiać chłodem jego miłość do mnie,
                    Bowiem już nie miał dla mnie tej tkliwej dbałości,
                    Z jaką przedtem dni całe nieraz u mnie gościł,
                    Tylko milczał; z łzą w oczach i troską okrutną
                    Patrzył na mnie, jak gdyby chciał żegnać się smutno.
                    Więc cierpiałam. Po stokroć to mówiłam tobie,
                    Że najmilszy mi tylko on sam w swej osobie,
                    Że, nie bacząc na jego tron cezarów złoty,
                    Wybrałam jego serce, pokochałam cnoty.
                 ANTIOCH
                    Lecz już znowu miłuje z nieosłabłą mocą?
                 BERENIKA
                    Byłeś świadkiem, jak senat zgromadził się nocą
                    I łącząc swą pobożność z miłością synowską
                    Postanowił zmarłemu oddawać cześć boską.
                    Otóż Tytus, spełniwszy powinność, co żywo
                    Znowu mnie swoją myślą ogarnął troskliwą
                    I właśnie teraz  słyszę,, bo sam nie rzekł słowa 
                    Jest na radzie senatu, a ta już gotowa
                    Zwiększyć za jego wolą władztwo Palestyny,
                    Łącząc z nią prócz Arabii syryjskie dziedziny.
                    Jeśli wierzyć, co mówią jego powiernicy
                    I co mi sam przysięgał, ilekroć  nie zliczy,,
                    Po to mnie dziś królową tylu ziem stanowi,
                    Bym się stała godniejsza glorii cesarzowej.
                    Przyjdzie sam mi tu złożyć dary najłaskawsze.
                 ANTIOCH
                    A ja przyszedłem ciebie pożegnać na zawsze.
                                                                        210






                 BERENIKA
                    Co mówisz? Nie rozumiem, dziwna twoja mowa.
                    Twarz ci się mieni smutkiem, plączą ci się słowa.
                 ANTIOCH
                    Żegnaj, już muszę odejść.
                 BERENIKA
                    Ale cóż cię skłania?
                 ANTIOCH na              stronie
                    Trzeba mi było uciec stąd bez pożegnania.
                 BERENIKA
                    Ty milczysz? Więzisz w ustach swych słowo bezradne.
                    Jakaś w tym tajemnica, której nie odgadnę...
                 ANTIOCH
                    Milczałem, jak kazałaś, na przekór mej chęci;
                    Teraz powiem, bo już mnie nie zobaczysz więcej.
                    Więc posłuchaj. Ze szczytu potęgi i sławy
                    Rzuć na ziemię rodzinną twoją wzrok łaskawy
                    I wspomnij, że z twych oczu pierwszy grot miłości
                    Padł tam na moje serce i w nim się rozgościł.
                    Agryppa, brat twój, moim sprzyjając zapałom,
                    Przemówił do cię za mną, ile chęci stało.
                    I może bym twe serce pozyskał radosny,
                    Cóż, kiedy Tytus przyszedł, zobaczył cię, olśnił.
                    Stanął przed tobą wielki, cały w glorii męża,
                    Co niesie zemstę Rzymu, gdzie zechce, zwycięża.
                    Judea jękła trwogą, lecz pierwszą ofiarą
                    Był żałosny Antijoch, nierówny cezarom...
                    Wnet twe usta, okrutny arbiter niedoli,
                    Kazały słowom moim milczeć po niewoli.
                    Walczyłem z sobą długo, mówiłem oczyma,
                    Westchnieniami i łzami nadzieim się trzymał,
                    Lecz w końcu twa surowość przeważyła szalę:
                    Kazałaś mi iść z kraju albo stłumić żale
                    I milczeć, na co przysiąc musiałem z twej woli.
                    Lecz dziś wyznam, zrywając pęta mej niewoli,
                    Ze wbrew słowu, co z ust mi zostało wyrwane,
                    Przysiągłem, że cię nigdy kochać nie przestanę.
                 BERENIKA
                    Ach!
                 ANTIOCH
                    Milczałem posłusznie, choć w duszym się burzył,
                    Przez pięć lat. Jutro znowu zamilknę na dłużej.
                    Z legionami rywala wyruszyłem w pole,
                                                                        211






                    By po łzach krew mą wylać i tak ściszyć bole,
                    Lub by przynajmniej sława ma Antijochowa
                    Mogła przemówić do cię, gdy nie mogły słowa.
                    Zdawało się, że nieba położą kres męce;
                    Byłem tak bliski śmierci... Niestety nic więcej.
                    Daremniem się narażał, nieprzytomny cały;
                    Męstwo Tytusa było ponad moje szały.
                    Muszę oddać hołd cnotom wielkiego żołnierza.
                    Choć dziedzictwem do władzy nad imperium zmierzał,
                    Choć wielbiony przez ciebie, kochany przez ciebie,
                    Zdawał się szukać śmierci w najcięższej potrzebie.
                    Żem ja czynił to samo, nie szukać w tym cnoty,
                    Bom był próżen nadziei, do życia ochoty,
                    Nie miłowan... Już mocniej serce ci zabiło...
                    Słuchasz chętniej, gdy mówię, o kim słuchać miło.
                    Żem wysławiał Tytusa poczciwie, niekłamnie,
                    Wybaczasz mi opowieść smutną tylko dla mnie.
                    Gdy Jeruzalem padło, Tytus starł do szczętu
                    To, co uszło z pożarów, głodu i zamętu,
                    I zostawił w zwaliskach miasto ongi butne,
                    Kończąc nareszcie boje długie i okrutne.
                    Ciebie wnet zobaczyły wzgórza Kapitolu;
                    Wschód dla mnie opustoszał, umierałem z bólu.
                    Błąkałem się czas długi w murach Cezarei,
                    Mieście szczęsnym, gdziem ciebie miłował w nadziei...
                    Przyzywałem cię duszą, usty spieczonemi,
                    Szukałem wszędzie śladów twoich stóp na ziemi,
                    Aż spalony tęsknotą i rozpaczą jęty
                    Skierowałem do Rzymu królewskie okręty.
                    Tutaj los mi gotował najsroższe gorycze:
                    Tytus mnie zaprowadził przed twoje oblicze,
                    Serdeczny; więc przyjaźnią zwiodłem was oboje.
                    A wyście powierzali mi uczucia swoje,
                    Lecz zawsze łagodziła ból nadziei mara:
                    Lękaliście się Rzymu, sprzeciwu cezara.
                    Myślałem, że się Tytus ugnie przed rodzicem...
                    Dzisiaj Wespazjan w grobie, mój rywal dziedzicem.
                    Czemuż nie zbiegłem zaraz! Alem jeszcze czekał,
                    Czy jakiś dziw nie zmieni przeznaczeń człowieka.
                    Teraz wszystko skończone, twa świetność zaczęta;
                    Będziesz miała dość świadków zwycięskiego święta.
                    Inni radością wasze zaprawią wesele,
                    Ja mógłbym dodać tylko łez palących wiele.
                    Ofiara nieszczęśliwej, zbyt wiernej miłości,
                    Szczęśliwy, że ci mogłem powiedzieć bez złości,
                    Jakich okrutnych cierpień przez ciebie doznałem,
                    Idę kochając więcej, niż przedtem kochałem.
                                                                        212






                 BERENIKA
                    Nie przypuszczałam tego i w zdumieniu stoję,
                    Że gdy z życiem cezara mam powiązać swoje,
                    Ktoś inny z śmiertelników przychodzi zbyt śmiały,
                    By mi wyznać bezkarnie miłosne zapały.
                    Tylko z przyjaźni dla cię zwiążę sobie wargi,
                    Zamilknę i zapomnę obraźliwej skargi.
                    Słów, które mnie raniły, słuchałam cierpliwie;
                    Więcej: żal mi, że jedziesz, choć się i nie dziwię,
                    Żal mi, bo w tobie właśnie pragnęłam najbardziej
                    Mieć świadka mojej chwały, a tyś tym pogardził.
                    Któż więcej, jeśli nie ja, wielbił twoje cnoty!
                    Podziwiałeś Tytusa, on z szczerej ochoty
                    Kochał ciebie. Lubiłam zwierzać myśli tobie
                    Jakoby Tytusowi, tylko w twej osobie.
                 ANTIOCH
                    Nie chcę już takich rozmów  niestety,, za późno,
                    W których mojej osoby szukać by na próżno.
                    Uciekam przed Tytusem. Nie znoszę imienia,
                    Które twa miłość ciągle najtkliwiej wymienia.
                    Uciekam przed oczyma, co patrzyły w moje,
                    Lecz nie widziały nigdy, że przed nimi stoję,
                    A więc żegnaj! Odchodzę z twym obrazem w duszy.
                    Czekać będę, aż miłość moją śmierć zagłuszy,
                    Lecz nie bój się, bym ślepy od ciosu, co boli,
                    Świat cały brał za świadka serdecznej niedoli.
                    Nie! Tylko wieść o zgonie, którą w duszy pieszczę,
                    Przypomni tobie kiedyś, że ja żyłem jeszcze.
                    Żegnaj!
                 SCENA PIĄTA
                 Berenika, Fenika
                 FENIKA
                    Żal mi go bardzo. Kto tak kochać umie,
                    Wart by lepszego szczęścia. Ja go tak rozumiem.
                    Tobie go nie żal?
                 BERENIKA
                    Odszedł tak niespodziewanie.
                    Feniko, to przyznaję: żal po nim zostanie.
                 FENIKA
                    Trzeba go było wstrzymać!
                                                                        213






                 BERENIKA
                    Wstrzymać Antijocha?!
                    Raczej zapomnieć zgoła, że żyje, że kocha!
                    Miałażbym w nim podsycać uczucia szalone?!
                 FENIKA
                    Zważ: Tytus jeszcze ciebie nie pojął za żonę,
                    A tutaj patrzą na cię z zawiścią wezbraną.
                    Tutaj prawa odwieczne wzbraniają Rzymianom
                    Łączenia się z krwią obcą, wzbraniają surowo.
                    Rzym nienawidzi królów, a tyś jest królową.
                 BERENIKA
                    I ja się bałam dawniej, teraz lęki rzedną.
                    Dziś Tytus może wszystko; rzeknie słowo jedno
                    I senat się ukorzy, nie sprzeciwi więcej,
                    A lud posągi władcy różami uwieńczy.
                    Przecież widziałaś sama, jak było tej nocy;
                    Jeszcze jego wielkością masz zdumione oczy.
                    Ach, te pochodnie, stosy, świecące puklerze,
                    Orły, rózgi liktorów, tłum ludu, żołnierze,
                    Senat i konsulowie, rzesza królów mnoga...
                    A to wszystko blask brało, rzekłabyś, od boga,
                    Od męża, co mnie kocha. W złocistym szkarłacie
                    Stał z wawrzynem u skroni, w sławy majestacie,
                    A oczy tych rzesz ludzkich, w którą spojrzeć stronę,
                    Tylko w niego jednego patrzyły olśnione,
                    Na ten wzór dostojeństwa, w serdeczności miłej.
                    Ach, jakim go oddaniem, miłością darzyły
                    Serca wszystkich i wierność przysięgały tkliwie!
                    Czy można go zobaczyć nie myśląc w podziwie,
                    Że choćby się urodził dziecięciem nieznanem,
                    Świat, ujrzawszy to piękno, uznałby go panem?!
                    Ale już dość rozmowy, choć tak sercu miłej...
                    My tu, a tam się tłumy Rzymian zgromadziły
                    Na modły za Tytusa. Będą ofiar dymem
                    Święcić początki jego władania nad Rzymem.
                    Więc i nam iść tam trzeba. Niecił dotrą niebiosów
                    Także i nasze prośby o pomyślność losów.
                    A potem nie czekając nań, ja niespodzianie
                    Pójdę do niego sama na czułe spotkanie,
                    By w radości dać upust łez najsłodszych strugom
                    Mówiąc, jak każe miłość, co milczała długo.
                                                                        214






                 AKT DRUGI
                 SCENA PIERWSZA
                 Tytus, Paulin, orszak                cesarski
                 TYTUS
                    Czy już dał kto ode mnie znać Antijochowi,
                    Że nań czekam?
                 PAULIN
                    Pobiegłem zaraz do królowej.
                    Dworki mi powiedziały, że był u niej rano,
                    Ale wyszedł z komnaty, nimem u drzwi stanął.
                    Więc kazałem go szukać, posłać służebnika.
                 TYTUS
                    Dobrze; a gdzie królowa teraz, Berenika?
                 PAULIN
                    Mówiono mi, że wdzięczna za twe hojne dary
                    Poszła prosić za tobą bogów swojej wiary.
                 TYTUS
                    Zbyt dla mnie dobra sercem. Żal mi jej, Paulinie.
                 PAULIN
                    Uczyniłeś z niej wielką Wschodu monarchinię
                    I biadasz teraz nad nią z tym smutkiem na twarzy?
                 TYTUS
                    Zostań ze mną, Paulinie. Wy odejdźcie, straży.
                 SCENA DRUGA
                 Tytus, Paulin
                 TYTUS
                    Więc Rzym, niepewien jeszcze, co cezar uczyni,
                    Czeka, jaki los będzie żydowskiej władczyni...
                                                                        215






                    Co było tajemnicą serc dwojga, dziś wyszło
                    Na usta wszystkich wokół; nie koniec domysłom.
                    Czas więc, ażebym sprawę rozstrzygnął nareszcie.
                    Co o mnie i królowej powiadają w mieście?
                    Słucham. Dlaczego milczysz?
                 PAULIN
                    Sławią wszędzie słowy
                    Twoje cnoty i wdzięki nadobnej królowej.
                 TYTUS
                    Co mówią o uczuciach, które żywię dla niej,
                    O nagrodzie za wierne onej miłowanie?
                 PAULIN
                    Ty możesz wszystko: kochać i nie kochać dalej;
                    Dworzanie będą zawsze po twej stronie stali.
                 TYTUS
                    Znam ja dobrze pochlebców, znam ja dwór cezara,
                    Gdzie każdy swemu panu przymilić się stara.
                    Widziałem, jak pochwalał Neronowe zbrodnie,
                    Jak przed każdym szaleństwem korzył się niegodnie.
                    Dlatego nie chcę dzisiaj bałwochwalczych sądów.
                    Innych widzów i sędziów pragnę dla mych rządów.
                    Chcę, żebyś mi powiedział, co myśli lud cały.
                    Ten lud do mnie nie przyjdzie, nie zaniesie skargi;
                    Cześć, obawa milczeniem zamykają wargi.
                    Więc aby lepiej słyszeć, lepiej władać wzrokiem,
                    Prosiłem, abyś moim był uchem i okiem.
                    Jam tobie taką cenę za przyjaźń wyznaczył.
                    Chciałem, byś myśli drugich przede mną tłumaczył,
                    Abyś swoją szczerością poprzez tłum pochlebczy
                    Mógł przedzierać się do mnie, ty z dobrych najlepszy.
                    Mów teraz, czego ma się spodziewać królowa?
                    Opinia Miasta dla niej życzliwa, surowa?
                    Czy może być dla Rzymu przyczyną obrazy
                    Taka piękna władczyni na tronie cesarzy?
                 PAULIN
                    Sprawa jasna. Przez kaprys czy z słusznej przyczyny
                    Rzym nie chce mieć z królowej przyszłej monarchini.
                    Przyznają, że nadobna, że tak wdzięczne dłonie
                    Zdają się być stworzone do władztwa na tronie,
                    Że prawdziwej Rzymianki serce w sobie chowa,
                    Że ma cnoty przeliczne  cóż,, kiedy królowa.
                    Odwiecznym naszym prawem ten obyczaj stanął,
                    Że nie wolno z krwią obcą mieszać się Rzymianom,
                    A potomstwo stąd ma być nieprawym owocem 
                    I nikt tego, cezarze, zmienić nie jest mocen.
                                                                        216






                    Poza tym odkąd królów z Rzymu precz wygnano,
                    Godność ta, ongi święta czcią im oddawaną,
                    Poszła w wielką nienawiść  i chociaż cezarom
                    Rzym był zawsze posłuszny nieskalaną wiarą,
                    To przecież ta nienawiść, dumy jego reszta,
                    Pozostała mu we krwi, choć wolnym być przestał.
                    Juliusz, który go pierwszy poddał zbrojnej dłoni,
                    Choć kazał milczeć prawom pośród szczęku broni,
                    A kochał Kleopatrę, nie pojął królowej,
                    Lecz zostawił na Wschodzie gorzkiemu losowi.
                    Antoniusz ją miłował jako bóstwo prawie,
                    Zapomniał o ojczyźnie dla niej i o sławie,
                    Ale i on poślubić nie śmiał Egipcjanki.
                    Mimo to Rzym doścignął go u stóp kochanki
                    I nie sfolgował prędzej sprawiedliwym gniewom,
                    Aż zwalczył miłośnika wraz z królewską dziewą.
                    Potem wspomnij Nerona, panie, Kaligulę,
                    Potwory  których imię wymawiamy z bólem,,
                    Bo do ludzi podobni byli tylko kształtem;
                    Ci wszystkie inne prawa podeptali gwałtem,
                    A nie złamali tylko jednego niegodnie:
                    Co broni zdrożnych ślubów zapalać pochodnie.
                    Twoja wola stanowcza do prawdy mnie zmusza,
                    Więc wspomnij: niewolnikiem cesarza Klaudiusza
                    Pallasów brat był, Feliks, świeżo wyzwolony,
                    Który potem królowe dwie pojął za żony.
                    A iż trzeba rzec wszystko i dokończyć dzieła,
                    Powiem, że Bereniki krew w obu płynęła.
                    Miałbyś więc, pokalawszy cześć naszych ołtarzy,
                    Wprowadzić cudzoziemkę do łoża cesarzy!
                    Widząc, że tam na Wschodzie w łoże ich królowej
                    Wszedł niewolnik nasz świeżo zrzuciwszy okowy?!
                    Oto co o miłości twej myślą Rzymianie,
                    I nie wiem. czy dziś jeszcze, zanim noc nastanie,
                    Senat, mając za sobą głos całego Rzymu,
                    Nic powtórzy słów,, którem rzekł bez pochlebstw dymu,
                    I czy nie klęknie kornym błaganiem przed tobą,
                    Byś połączył się z godną twej chwały osobą.
                    Jeszcze czas się namyślić, choć godziny biegą.
                 TYTUS
                    Ach, jak łatwo wyrzeczeń żądać od drugiego!
                 PAULIN
                    Ze to miłość żarliwa, ochotnie przyznaję.
                 TYTUS
                    Stokroć większa. Paulinie, niż ci się wydaje.
                    Stało się dla mnie ciągłą potrzebą, rozkoszą
                    Widzieć ją co dzień, kochać, podobać się oczom...
                                                                        217






                    Co więcej, o niej tylko myślałem jedynie,
                    Kiedym bogom dziękował, że tam w Palestynie
                    Legiony mego ojca cesarzem wybrały,
                    Że się pod nim skupiło wojsko i Wschód cały;
                    Ze gdy już przeciwników nie starczyło więcej,
                    Rzym skrwawiony dostał się w jego mądre ręce.
                    Potem chciałem rodzica widzieć prędzej w grobie,
                    Ja, który dawniej nieraz byłbym odjął sobie,
                    A jemu przydał życia, żeby los łaskawy
                    Zechciał za to przedłużyć dni ojcowskiej stawy.
                    A to wszystko (bo miłość me obchodzi reszta),
                    By tylko Berenikę wynieść na majestat
                    I odpłacić się godnie za żar uczuć drogi,
                    Wraz z sobą świat jej cały rzucając pod nogi.
                    Dziś po szałach miłości, jakiej nic nie kiełza,
                    Po tylu mych przysięgach składanych jej we łzach,
                    Gdy serce kocha więcej, niż przedtem kochało,
                    Gdy mogę ją dziś glorią uwieńczyć wspaniałą,
                    Gdy za te pięć lat tęsknot i udręki srogiej
                    Hymen szczęśliwy może złączyć nasze drogi,
                    W tej chwili ja, Paulinie  nieba najłaskawsze!!
                 PAULIN
                    Co?
                 TYTUS
                    W tej chwili sam chcę z nią rozstać się na zawsze.
                    Nie, żeby na twe słowa zmieniła się dusza.
                    Jeślim chciał twego zdania, do prawdy cię zmuszał,
                    To dlatego, żem pragnął, byś mi pomógł słowy
                    Stłumić żar, co ochłonąć nierychło gotowy.
                    Zwycięstwo nad uczuciem niełatwo mi przyszło.
                    Jeślim wreszcie ku sławie nakłonił się myślą,
                    Wiedz, żem musiał iść do niej przez walki mordercze,
                    Od których długo jeszcze krwawić będzie serce.
                    Przedtem mogłem ją kochać spokojnie, bez lęku,
                    Bo ktoś inny los Rzymu trzymał w swoim ręku;
                    Ja byłem panem siebie; wolny duszą, ciałem,
                    Z mych pragnień tylko sobie rachunek zdawałem.
                    Ale gdy ojca niebo wzięło mi na wieki,
                    Kiedym stroskaną dłonią zamknął mu powieki,
                    Zrozumiałem, że jestem w jakże słodkim błędzie!
                    Że dźwigam obowiązek, który odtąd będzie
                    Moim zawsze, na przekór miłosnym zapałom,
                    Że muszę dlań ugasić serce, co kochało,
                    Że wyrok nieśmiertelnych to dla mnie stanowi:
                    Zbyć się samego siebie, oddać się Rzymowi.
                    Oczy Rzymu dziś bacznie moich kroków strzegą;
                    Jaka by hańba dla mnie, zły omen dla niego,
                    Gdybym swe panowanie zaczął od bezprawia
                                                                        218






                    I na gruzach praw własne moje szczęście stawiał!
                    Złożę ciężką ofiarę  los Rzymu zapłatą,,
                    Tylko jak Berenikę przygotować na to?
                    Jak zacząć? Od tygodnia nieraz próbowałem
                    Rozpocząć z nią rozmowę zwierzeniem nieśmiałem,
                    Lecz już po pierwszym słowie język w ustach zamarł
                    I nie mogłem rzec więcej  tak kończył się zamiar..
                    Łudziłem się, że może ból mój, pomieszanie
                    Będzie wspólnej niedoli złym przeczuciem dla niej,
                    Lecz ona taka ufna, z przedziwnym spokojem
                    Umiała tylko dłonią suszyć oczy moje
                    I nigdy nawet w myśli nie drgnęło jej łono
                    Lękiem, że rzucę miłość, jakże zasłużoną!
                    Ażem dziś postanowił zebrać wszystkie siły
                    I rozplatać zwierzeniem ten węzeł zawiły.
                    Czekam na Antijocha; zlecę mu na drogę
                    Ten skarb wielki, którego już chować nie mogę.
                    Musi ją zabrać z sobą na Wschód, i to rychło,
                    Aby już jutro w Rzymie o wszystkim ucichło.
                    Sam to jej powiem zaraz, nie zlęknę się słowa
                    I to będzie ostatnia moja z nią rozmowa.
                 PAULIN
                    Wiedziałem, że tak będzie; kochałeś się w sławie
                    I za to los zwycięstwy darzył cię łaskawie;
                    Ujarzmionej Judei powalone bramy
                    Są tych szlachetnych żarów wiecznymi świadkami.
                    Nie dziw więc, że ta twoja rycerska odwaga
                    Nie chce burzyć dzieł własnych, przed klęską się
                                                                           wzdraga,
                    Że kto tyle narodów zwyciężył w potrzebie,
                    Ten wcześniej czyli później zwycięży i siebie.
                 TYTUS
                    Sława... sława... Brzmi pięknie, lecz taka okrutna!
                    O ileż by piękniejsza była, nie tak smutna,
                    Gdyby tylko w tym sprawa, by zginąć poczciwie.
                    Choć i ten zapał, który dla jej blasków żywię,
                    Nikt inny  Berenika rozżarzyła we mnie..
                    Wiesz sam dobrze, ukrywać byłoby daremnie:
                    Nie zawszem kochał sławę godną mego rodu.
                    Na dworze Neronowym chowany za młodu,
                    Wolałem, za przykładem zepsutej młodzieży,
                    Słuchać szeptów miłosnych niż szczęku pancerzy,
                    Aż przyszła Berenika... Czego nie dokona,
                    Kto chce olśnić kochankę, zwycięską pokonać!
                    Krwim nie skąpił. Nie odparł nikt mego ramienia;
                    Powróciłem w triumfie, lecz krew i westchnienia
                                                                        219






                    Zdały mi się zbyt liche, by zyskać jej względy,
                    Więc spieszyłem z pomocą nieszczęśliwym wszędy,
                    Gdzie ino mnie powiodła myśl poczciwa, zbożna.
                    Szczęśliwy, ach, szczęśliwszy, niż to pojąć można,
                    Gdy mogłem dar jej złożyć największy na ziemi:
                    Serca ludzkie zdobyte dobrodziejstwy memi!
                    Tak, wszystko jej zawdzięczam, co dobrego u mnie.
                    A teraz stanę przed nią z jej darem i dumnie
                    Ugodzę nim w jej serce  za wszystko w podzięce
                    Mówiąc: Idźże ode mnie i nie wracaj więcej!...
                 PAULIN
                    Żeś wdzięczny, pokazałeś to całemu światu.
                    Władza jej sięgać będzie po brzegi Eufratu.
                    Senat dziwi się wielce tej hojności twojej.
                    Nie jesteś niewdzięcznikiem: próżne niepokoje;
                    Ma tyle nowych dzierżaw jak nikt pośród królów!
                 TYTUS
                    Stroisz w nędzną pociechę najdotkliwszy z bólów.
                    Znam dobrze Berenikę. Wiedza bogi w niebie.
                    Że tylko mego serca pragnęła dla siebie.
                    Za serce dała serce. Już od pierwszej chwili
                    (Szczęsnej? fatalnej? Nie wiem; głos duszy się myli.)
                    Ona tylko myślała o mojej miłości.
                    Obca na rzymskim dworze, gdzie zjechała w gości.
                    Tym tylko żyła co dzień, samotna, nieśmiała,
                    Że widziała mnie krótko, resztę dnia czekała.
                    Jeśli czasem przyszedłem do niej nazbyt późno,
                    Przepomniawszy godziny, gdy czekała próżno,
                    Witały mnie jej oczy w łzach skąpane całe,
                    Które wnet dłonią tkliwą długo suszyć miałem,
                    A wszystko, co o uczuć trwałości stanowi:
                    Słodycz nawet w wyrzutach, żar uczuć wciąż nowy,
                    Zalotność bez zamiaru, lęk w szczęściu nieśmiałem,
                    Piękno, wierność i cnota  wszystko u niej miałem..
                    Od pięciu lat ją widzę co dzień, co dnia przecie
                    Patrzę, jakbym ją widział po raz pierwszy w świecie.
                    Lecz dość wspomnień; im dłużej o tym wszystkim myślę,
                    Tym silniej moja wola chwieje się w zamyśle.
                    Nieba! Jak strasznej wieści zwiastunem ja bliskim!
                    Jeszcze to jedno. Idę. Zapomnę o wszystkim.
                    Znam już swój obowiązek, skupię całą wolę
                    Nie myśląc, czy to wszystko przeżyć będę zdolen.
                                                                        220






                 SCENA TRZECIA
                 Tytus, Paulin, Rutilius
                 RUTILIUS
                    Berenika cezara prosi o rozmowę.
                 TYTUS
                    Paulinie!...
                 PAULIN
                    Ty się wahasz? Jakieś lęki nowe?
                    Przypomnij, panie, szczytne zamiary cezara
                    Właśnie teraz!
                 TYTUS
                    Pamiętam. Niechaj wejdzie zaraz.
                 SCENA CZWARTA
                 Berenika, Tytus, Paulin, Fenika
                 BERENIKA
                    Wybacz mi, żem natrętna, że z serca podniety
                    Naruszam twą samotność, wdzieram się w sekrety.
                    Lecz słyszę, jak u dworu każdy mi powtarza
                    Wieści o łaskach dla mnie z hojności cesarza:
                    Mogęż więc sama jedna milczeć w tej godzinie,
                    Nie rzec słowa wdzięczności, które z duszy płynie?!
                    Potem, panie (mówię to wobec przyjaciela,
                    Który serc tajemnicę nas dwojga podziela),
                    Twa żałoba skończona; wolnyś, czas przemija,
                    A ty mnie wciąż unikasz i pojąć mi nijak...
                    Słyszę, że mnie darujesz dobrodziejstwem nowem,
                    A sam nie mówisz do mnie ani jednym słowem.
                    Milszy mi stokroć spokój niż blask w majestacie.
                    Miłość swą umiesz tylko wyjawiać w senacie?
                    Tytusie! (tak, bo miłość zawsze niełaskawa
                    Tytułom, które rodzi respekt i obawa)
                    Jakaż troska osiadła na twojej miłości?
                    Czy umiesz tylko dawać mi trony i włości?!
                    Od kiedyż to ja czuła na swe wyniesienie?!
                                                                        221






                    Jedno słowo z ust twoich, jedno twe spojrzenie 
                    Oto cała ambicja moja, całe szczęście.
                    Ach, nie dawaj niczego, tylko widuj częściej!
                    Wszystek czas dajesz państwu, zatroskany wielce,
                    Tak że po tych dniach ośmiu zamilkło ci serce?
                    Powiedz choć jedno słowo; odetchnę przytomniej.
                    Może, gdy biegłam tutaj, mówiliście o mnie
                    Sekretnie, o mym losie? Może się nie mylę?
                    Może przynajmniej o mnie myślałeś przez chwilę?
                 TYTUS
                    Świadkami niech mi będą bogowie na niebie,
                    Że nigdy myśli moje nie mijają ciebie;
                    Że ni czas, ni rozłąka  przysiąc się nie boję 
                    Nie odbiorą ci serca, które zawsze twoje.
                 BERENIKA
                    Miłość mi poprzysięgasz wiecznie trwałą, godną,
                    A mówisz one słowa jakoś dziwnie chłodno.
                    Po co wzywać na świadków niebieskie potęgi?
                    Chcesz lęki moje ściszyć świętością przysięgi?
                    Nie chcę przeczyć niczemu; choć przysięgę cenię,
                    Uwierzę ci na jedno najprostsze westchnienie.
                 TYTUS
                    Królowo...
                 BERENIKA
                    Ach, cesarzu, nie rozumiem zgoła...
                    Milczysz, odwracasz oczy, namarszczyłeś czoła.
                    Kiedyż zejdą z twej twarzy czarne chmury troski?
                    Tak nie możesz zapomnieć o śmierci ojcowskiej?
                    Czym zakląć, czym odpędzić te smutki złowieszcze?
                 TYTUS
                    Gdyby ojciec żył jeszcze, ach, gdyby żył jeszcze,
                    Jakże byłbym szczęśliwy!
                 BERENIKA
                    O tak. wiem. rozumiem;
                    Serce syna inaczej bić w piersiach nie umie.
                    Aleś już uczcił godnie święte ojca imię;
                    Teraz musisz pomyśleć o sławie, o Rzymie.
                    O sobie nie śmiem mówić. Powiem tylko tyle,
                    Że ongi zaliczałeś do najmilszych chwile,
                    Gdyś słuchał słów pociechy moich; a ja sama
                    Prześladowana tutaj, z bólem, co mnie łamał,
                    Po jednym twoim słowie śmiałam się jak dziecię...
                    Żal ci ojca; ból srogi, nie największy przecie,
                    Bo ja (starczy mi wspomnieć, a jeszcze drżę cała),
                                                                        222






                    Kiedy mi chciano zabrać wszystko, com kochała,
                    Nieszczęsna, której męce nie dorówna żadna,
                    Gdy choć chwilę bez ciebie zostanę bezradna,
                    Co bym umrzeć musiała, gdyby mi wzbronili
                    Ciebie...
                 TYTUS
                    Przestań, co mówisz, i to w takiej chwili!
                    Przestań! Na takie słowa źle wybrana pora.
                    Dla niewdzięcznika nadtoś do hojności skora.
                 BERENIKA
                    Niewdzięcznika? Od ciebie słyszę takie słowo?
                    Zmęczyłam cię dobrocią na wszystko gotową?
                 TYTUS
                    Nie! Nie! Skoro tak pytasz, odpowiem najprościej:
                    Nigdy większej do ciebie nie czułem miłości,
                    Tylko...
                 BERENIKA
                    Skończ, proszę.
                 TYTUS
                    Ach!
                 BERENIKA
                    Mów!
                 TYTUS
                    Więc... Rzym... cezarowie...
                 BERENIKA
                    Co?
                 TYTUS
                    Paulinie, chodź ze mną, więcej jej nie powiem.
                 SCENA PIĄTA
                 Berenika, Fenika
                 BERENIKA
                    Jak to? Odszedł tak nagle, nie rzekłszy ni słowa?
                    Ach, Feniko, niestety! Nieszczęsna rozmowa.
                    Czym co złego zrobiła? Gdzie przyczyna skryta?
                                                                        223






                 FENIKA
                    I ja tym mniej rozumiem, im ciekawiej pytam.
                    Lecz czy nie masz niczego takiego w pamięci,
                    Co mogło go do ciebie oziębić, zniechęcić?
                    Przypomnij.
                 BERENIKA
                    Nie pamiętam, wierz, Feniko miła,
                    Im lepiej przypominam przeszłość, jaka była,
                    Od pierwszego spotkania po ten dzień żałości,
                    Tym lepiej widzę winę mą  nadmiar miłości..
                    Byłaś świadkiem rozmowy; niczego nie skrywaj;
                    Może dziś jakim słowem byłam jemu krzywa?
                    Może te jego dary przyjęłam za chłodno,
                    A jego ból zmierzyłam miarą mało godną?
                    A może gniewu Rzymu uląkł się, obmowy?
                    I nie chce brać za żonę mnie, obcej królowej?
                    Ale to niepodobna! Przecież tyle razy
                    Mówił mi, że nie boi się praw, ich obrazy...
                    Więc nie wiem, jak tłumaczyć to jego milczenie...
                    W niepewności omdlewam, w półżywą się mienię,
                    Bo jakżebym żyć mogła wiedząc, że nie kocha!
                    Albo żem go czymkolwiek obraziła, płocha!
                    Ale powróćmy w przeszłość. Kiedy ważę wszystko,
                    Zdaje mi się, że jestem wyjaśnienia blisko:
                    Tytus musiał dowiedzieć się, co było wcześniej,
                    I miłość Antijocha tknęła go boleśnie.
                    Wiem, że na niego czeka, że posłano gońca;
                    Ach, już mi teraz wszystko jasne aż do końca.
                    Co mi lękiem okrutnym tak zraniło duszę,
                    To błahe podejrzenie  łatwo je rozprószę..
                    Lecz nad takim rywalem triumf twój zbyt mały,
                    Tytusie! Tak chciałabym, bez szkody twej chwały,
                    By ktoś jeszcze możniejszy serce moje kusił,
                    By jeszcze więcej królestw pod nogi mi rzucił,
                    Żeby bezlikiem bereł nęcił me zapały,
                    A twoim darem tylko był żar serca trwały!
                    Dopiero byś się wtedy zwycięski przekonał,
                    Czym dla mnie twego serca czułość upragniona.
                    Pójdę doń, wnet rozwieję te jego obawy.
                    Lepiej mi; znowu będzie wdziękom mym łaskawy.
                    Za prędko mnie zwarzyły domysły złowieszcze:
                    Jeśli Tytus zazdrosny, to kocha mnie jeszcze.
                                                                        224






                 AKT TRZECI
                 SCENA PIERWSZA
                 Tytus, Antioch, Arsas
                 TYTUS
                    Odjeżdżasz? Cóż cię nagli tak niespodziewanie,
                    Że ten odjazd, rzec można, za ucieczkę stanie?
                    Chciałeś bez pożegnania odpłynąć do domu,
                    Jakoby nieprzyjaciel cicho, po kryjomu?
                    Co by o tym powiedział lud po całym Rzymie?
                    (Nie chcę skrywać niczego, w mej przyjaźni imię.)
                    Cóżem ja ci uczynił? Czym cię bez wyboru
                    Zmieszał z rzeszami królów u mojego dworu?
                    Dopókim nie był władcą, nie mogłem dać więcej,
                    Tylko serce, bo puste miałem wówczas ręce,
                    A dzisiaj, gdy i dłonie otworzyć ci mogę,
                    Ty gardzisz dobrodziejstwem i wyruszasz w drogę.
                    Czy myślisz, żem zapomniał, kim tu byłem wczora,
                    Że zapatrzony dzisiaj w strój imperatora
                    Już nie widzę przyjaciół, a jeśli zobaczę,
                    To niby twarze obce, nie znane mi raczej?
                    Antijoch, co przede mną chciał uciekać skrycie,
                    Więcej mi dziś potrzebny, niżli był przez życie.
                 ANTIOCH
                    Ja?
                 TYTUS
                    Ty właśnie.
                 ANTIOCH
                    Co mogę ci dać, taki mały,
                    Prócz życzeń na pomyślność cezarowej chwały?
                 TYTUS
                    Nie zapomniałem, drogi, że jeślim zwyciężał,
                    Połowa w tym zasługi twojego oręża.
                    Że wśród jeńców w triumfie do wzgórz Kapitolu
                    Szło wielu, którzy tobie poddali się w polu,
                    Że wśród łupów zwiezionych z palestyńskiej ziemi
                                                                        225






                    Były, któreś ty zdobył rękami własnemi.
                    Dzisiaj nie chcę, byś dla mnie krwawił się na nowo,
                    Dzisiaj mi jest potrzebne tylko twoje słowo.
                    Ja wiem, że Berenika, pomna przysług wielu,
                    Myśli zawsze o tobie jak o przyjacielu,
                    Poza mną tylko ciebie widuje i słucha;
                    Rzec można: jednegośmy i serca, i ducha.
                    Więc w imię tej przyjaźni tak pięknej i trwałej,
                    Przez ten wpływ, który zawsze nad królową miałeś,
                    Przemów do niej ode mnie.
                 ANTIOCH
                    Chcesz, bym przed nią stanął,
                    A jam się z nią na zawsze pożegnał dziś rano.
                 TYTUS
                    Musisz w moim imieniu pójść raz jeszcze do niej.
                 ANTIOCH
                    Mów z nią sam. Znasz królowej afekt niezmieniony.
                    Po co masz się wyrzekać rozkoszy wyznania,
                    Że miłujesz, że serce się do serca skłania?
                    Z niecierpliwością czeka na ciebie królowa.
                    Ja ręczę za jej zgodę, choć nie rzeknę słowa:
                    Wiem z jej zwierzeń, że rękę odda cezarowi,
                    Jeśli on tylko zechce, rzeknie, postanowi.
                 TYTUS
                    Cóż bym ja dał za rozkosz taką, przyjacielu!
                    Byłbym wtedy szczęśliwszy od szczęśliwych wielu.
                    Tak mi ta miłość dzisiaj rozpaliła duszę,
                    Dziś, kiedy Bereniki mej wyrzec się muszę.
                 ANTIOCH
                    Nie rozumiem.
                 TYTUS
                    Ot, losy wzięły postać nową.
                    Już nie dla mnie są śluby z judejską królową.
                    Nadaremnie łudziłem się szczęścia obrazem;
                    Jutro wraz z Berenika odjedziecie razem.
                 ANTIOCH
                    Niepodobna!
                 TYTUS
                    Ach, wielkość... gorzki dar niebiosów.
                    Jestem dziś władcą świata, rządcą jego losów,
                    Mogę z królów igraszkę swą czynić bezwolną,
                    Tylko mi własnym sercem rozrządzać nie wolno.
                                                                        226






                    Rzym, nienawidząc królów tym silniej, im dłużej,
                    Gardzi największym pięknem zrodzonym w purpurze;
                    Blaski, co się w koronie wielu przodków żarzą,
                    Bezczeszczą moją miłość, oczy ludu rażą.
                    Zresztą mogę miłostek szukać tam, gdzie zechcę.
                    Wśród Rzymianek Rzym piękność waży sobie lekce
                    I choćby najmniej godną przyzwoli na tronie,
                    Byle była zrodzona w jego własnym łonie.
                    Sam Juliusz się nie oparł tej przemożnej fali;
                    Gdy więc jutro królowa stąd się nie oddali,
                    Wtedy lud przyjdzie tutaj do mnie rozwścieczony
                    Żądać, by odjechała precz w rodzinne strony
                    Na jego oczach. Na wstyd taki nie pozwolę,
                    Jeśli mam być zwyciężon, to przez własną wolę.
                    Żem przez osiem dni milczał, bicie serca ciszył,
                    Mogło ją przygotować na to, co usłyszy.
                    Niecierpliwa i z duszą już rozpaczy bliską
                    Chce, abym stanął przed nią, wytłumaczył wszystko.
                    Lecz jak to rzec samemu?! Pomóż mi w cierpieniu.
                    Idź do niej, to, coś słyszał, powiedz w mym imieniu:
                    Dlaczegom milczał, wszystko, zwłaszcza niech
                                                                            wybaczy,
                    Że ją twymi ustami żegnam dziś w rozpaczy.
                    Ty bądź jedynym świadkiem naszych łez rozstania
                    I ty mi od niej przynieś słowa pożegnania.
                    Unikajmy widzenia w tej srogiej niedoli;
                    Ono by nam skruszyło resztę naszej woli.
                    Jeśli pewność, że nigdy nie zejdzie z mych myśli,
                    Może osłodzić los jej, co się smutkiem kreśli,
                    To jej przysiąż ode mnie, że nad miarę wierny,
                    W bólu bardziej niż ona banita mizerny,
                    Zachowam aż do grobu tkliwą miłość dla niej,
                    A rządy moje będą wieczystym wygnaniem.
                    Jeśli nieba niesyte, że mi ją zabrały,
                    Chcą mnie skazać na żywot długi, nieudały,
                    Ty, który tylko przyjaźń składałeś jej w dani,
                    Nie opuszczaj nieszczęsnej w chwilach trudnych dla
                                                                                  niej.
                    Niechaj Wschód ją zobaczy z tobą u jej boku,
                    W triumfie, nie w ucieczce, na ludzkim widoku.
                    I niechaj dobra przyjaźń wiecznie żyje wasza
                    Wśród częstych wspomnień o mnie. O to się dopraszam.
                    Żebyś zaś miał swe ziemie tuż przy Berenice,
                    Eufrat będzie stanowił waszych państw granice.
                    Wiem, że senat pamiętny, kim byłeś w potrzebie,
                    Zgodną myślą potwierdzi ten mój dar dla ciebie.
                    Dodam jeszcze Cylicję do twej Komageny.
                    Żegnaj i miej w opiece ten klejnot bez ceny,
                    Królową mą, jedyne serca pożądanie,
                    Wszystko, co będę kochał, póki życia stanie.
                                                                        227






                 SCENA DRUGA
                 Antioch, Arsas
                 ARSAS
                    Sprawiedliwość z rąk bogów w końcu cię spotyka.
                    Odjedziesz stąd, lecz z tobą jedzie Berenika.
                    Nie zabranoć królowej  nawet dają do rąk..
                 ANTIOCH
                    Niech odetchnę; tak nagły sprawy obrót biorą,
                    Że mi prawie, Arsasie, zdziwienia nie staje...
                    To, co ma najdroższego, Tytus mnie oddaje?...
                    Jakże mam wierzyć temu, com słyszał w tych słowach!
                    A choćbym i uwierzył, czy mam się radować?
                 ARSAS
                    A mnie trudno uwierzyć twoim niepokojom.
                    Jakież myśli uciesze na przeszkodzie stoją?
                    Czyś mnie zwodził, gdy, idąc dzisiaj z tej komnaty,
                    Po rozstaniu z królową, żałując jej straty,
                    Zmieszany  boś odważnie wyznał swe zapały 
                    O onej rezolucji mówiłeś mi śmiałej?
                    Chciałeś zbiec, bo ich hymen wróżył ci katusze;
                    Ale hymen zerwany, więc cóż mąci duszę?
                    Toż miłość cię zaprasza do siebie najsłodziej.
                 ANTIOCH
                    Mam ją odwieźć do dzierżaw dalekich na Wschodzie.
                    Będę mógł z nią rozmawiać, aż blaski dnia znikną...
                    Może jej oczy do mych na koniec przywykną 
                    I może ją, Arsasie, różnica poruszy
                    Między chłodem Tytusa a żarem mej duszy.
                    Tu w Rzymie imperator przygniata mnie sobą,
                    Tu wszystko niknie w cieniu przed jego osobą,
                    A na Wschodzie, choć i tam pełno jego chwały,
                    Przecież i mojej także ślady pozostały.
                 ARSAS
                    Nie wątp, panie, a będziesz najszczęśliwszym z ludzi.
                 ANTIOCH
                    Ach, jakże nierozważnie każdy z nas się łudzi!
                 ARSAS
                    Łudzi?
                                                                        228






                 ANTIOCH
                    Mogęż być miły jej? Pomyśl rozumnie.
                    Czy podobna, by sercem zwróciła się ku mnie?
                    By choć słowem ulżyła brzemieniu, co boli?
                    A nawet żeby teraz wśród swojej niedoli,
                    Kiedy świat cały wzgardził jej niewieścim czarem,
                    Pozwoliła współczucie me składać jej darem,
                    Czy usługi? To wiedząc w poniżeniu swojem,
                    Że me czynię z przyjaźni, lecz o miłość stoję...
                 ARSAS
                    Któż ją lepiej pocieszy, jeśli nie ty, panie!
                    Los jej się dziś odmienił nagle, niespodzianie.
                 ANTIOCH
                    Z onej wielkiej odmiany, daru z losu ręki,
                    Tylko jeszcze dotkliwsze przyjdą na mnie męki,
                    Gdy łzy jej mówić będą, jak tamtego kocha;
                    Będę musiał żałować jej, kiedy zaszlocha.
                    Tak... Za tyle miłości los mi dziś pozwala
                    Patrzyć w łzy wylewane ku chwale rywala.
                 ARSAS
                    Nigdy nie umiesz lepiej o swym losie tuszyć?
                    Któż aż tyle słabości widział w wielkiej duszy!
                    Otwórz oczy i pomyśl, zaufawszy sobie,
                    Z ilu przyczyn królowa musi przypaść tobie!
                    Skoro Tytus miłości wyrzeka się lubej,
                    Konieczne dlań się stają twe z królową śluby.
                 ANTIOCH
                    Konieczne!
                 ARSAS
                    Trzeba najpierw zostawić ją samej,
                    Aż pierwsza gorycz smutku spłynie jej ze łzami.
                    Potem, wierzaj, za tobą zacznie mówić wszystko:
                    Żal, zemsta, brak tamtego, twa osoba blisko,
                    Jej trzy berła zbyt ciężkie dla niewieściej dłoni,
                    Sąsiedztwo waszych dzierżaw, co do unii kłoni,
                    Interes, rozum, przyjaźń  wszystkim się złączycie..
                 ANTIOCH
                    Odetchnąłem, Arsasie, wróciłeś mi życie.
                    Jak miło schodzą z duszy nielitosne ciemnie!
                    Po co zwlekać? Uczyńmy, czego chcą ode mnie.
                    Chodźmy do Bereniki; na prośbę to czynię,
                    Gdy powiem, że ją Tytus rzuca, monarchinię.
                    Ach, nie... Do czego mnie chęć nierozumna skłania!
                    Jak ja mogę się podjąć takiego posłania!
                                                                        229






                    Przez cnotę czy z miłości burzy mi się serce;
                    Ja miałbym Berenice nieść słowo mordercze!
                    To, że ją odepchnięto, rzucono... Królowo!
                    Nie dla ciebie stworzone to okrutne słowo!
                 ARSAS
                    Gniew jej nie na cię spadnie, tylko na cesarza.
                    Wypełnisz jego prośbę  na resztę nie zważaj..
                 ANTIOCH
                    Nie! Szanujmy jej boleść i honor niewieści;
                    Znajdzie się dosyć innych posłańców złej wieści.
                    To, że Tytus nią wzgardził, starczy aż za wiele,
                    By ją przeszyć skroś wstydem. Więc jak się ośmielę
                    Dodawać jeszcze inny, tak wielki wstyd dla niej,
                    Żem ja, rywal, wziął na się okrutne posłanie?
                    Precz stąd idźmy, Arsasie! Ani chwili dłużej,
                    Bo inaczej na wieczną jej wzgardę zasłużę.
                 ARSAS
                    Oto ona  za późno.. Wahać się nie możesz.
                 ANTIOCH
                    Nieba!
                 SCENA TRZECIA
                 Berenika, Fenika, Antioch, Arsas
                 BERENIKA
                             Miałeś odjechać, a ty tu na dworze?!
                 ANTIOCH
                    Widzę zawód w twych oczach, pomieszanaś cała.
                    Nie mnie się spodziewałaś; cezaraś szukała.
                    Lecz tylko jego winą, że znów tutaj stoję,
                    Że mnie widzisz po tamtym pożegnaniu mojem.
                    Już bym był teraz w Ostii i rozwijał żagle,
                    Gdyby rozkaz Tytusa nie wstrzymał mnie nagle.
                 BERENIKA
                    On tylko ciebie szuka  nas wszystkich unika..
                 ANTIOCH
                    Chciał ze mną mówić o tym, co ciebie dotyka.
                                                                        230






                 BERENIKA
                    Mnie?
                 ANTIOCH
                    Tak, ciebie...
                 BERENIKA
                    Cóż on mógł powiedzieć takiego?
                 ANTIOCH
                    Niech inni ci powtórzą. Mnie niech bogi strzegą!
                 BERENIKA
                    Jak to?!
                 ANTIOCH
                    Tak patrzysz gniewnie. Z wyrzutem poczekaj.
                    Inny na moim miejscu chwili by nie zwlekał,
                    Lecz widziałby w tym triumf swój, dumę i radość,
                    Twojej niecierpliwości rychło czyniąc zadość
                    Lecz ja zawsze nieśmiały, ja  wiesz to niezbicie 
                    Dla którego twój spokój droższy ponad życie,
                    Nie będę ci go burzył; o względy nie stoję;
                    Więcej twojego bólu niż gniewu się boję.
                    Żegnał; nim dzień się skończy, pojmiesz, czyja wina.
                 BERENIKA
                    Co ty mówisz takiego! Nie odchodź  zaklinam!!
                    Już nie mogę przed tobą skrywać pomieszania.
                    Przed tobą nieszczęśliwa królowa się skłania
                    Z lękiem śmiertelnym w duszy; błagam o dwa słowa!
                    Mówisz o mym spokoju, a twoja odmowa,
                    Zamiast mi go zachować, nie oszczędza bólu,
                    Tylko budzi nienawiść i gniew do cię  królu!!
                    Jeśli kiedy mój spokój był dla ciebie miły,
                    Jeśli kiedy me wdzięki miłość twą wznieciły,
                    Rozjaśnij te ciemności, rzeknij jedno słowo,
                    Co ci powiedział Tytus?
                 ANTIOCH
                    Na bogi! Królowo!
                 BERENIKA
                    Zbyt śmiało, Antijochu, z mojej prośby szydzisz!
                 ANTIOCH
                    Jak tylko powiem słowo, zaraz znienawidzisz!
                 BERENIKA
                    Ja tobie każę, słyszysz!
                                                                        231






                 ANTIOCH
                    Jaki gwałt! Bogowie!
                    Pochwalisz me milczenie, jeśli kiedyś powiem.
                 BERENIKA
                    Powiedz mi zaraz wszystko; daj pokój wybiegom!
                    Albo cię znienawidzę póki życia mego!
                 ANTIOCH
                    Na tak okrutne słowa trudno milczeć dłużej.
                    A więc dobrze. Chcesz sama. Antijoch usłuży.
                    Lecz z mego posłuszeństwa korzyść dla cię mała.
                    Powiem rzecz, o którejś ty i myśleć nie śmiała.
                    Znam twe serce, więc teraz domyślisz się może,
                    Że ja w najczulsze miejsce ugodzę najsrożej.
                    Tytus kazał mi...
                 BERENIKA
                    Co? Mów!
                 ANTIOCH
                    Rzec słowa najłzawsze,
                    Że musicie ze sobą rozstać się na zawsze.
                 BERENIKA
                    Rozstać się? Kto? Ja? Tytus z swoją Bereniką?
                 ANTIOCH
                    Oddam mu sprawiedliwość, choćby mową lichą.
                    Wszystek ból, jaki serce szlachetne i tkliwe
                    Może pomieścić w sobie, kiedy nieszczęśliwe,
                    Ja widziałem u niego; łzy miłości ronił.
                    Lecz na co zda się miłość, choćby rwał się do niej!
                    Rzym nie chce cudzoziemki za żonę cezara,
                    Więc musicie się rozstać, i to jutro zaraz
                 BERENIKA
                    Mam się rozstać... Feniko, słyszysz?!
                 FENIKA
                    Tak, niestety.
                    Ale w twej duszy wzniosłej znajdziesz dość podniety,
                    Aby mężnie cios przenieść, niespodziany, srogi.
                 BERENIKA
                    Tyle razy przysięgał mi na swoje bogi
                    I teraz mnie opuszcza. Wierzyć się nie godzi;
                    On tego nie uczyni! O jego cześć chodzi!
                    Ktoś nędzny chciał nieufność w serce moje wsączyć
                                                                        232






                    I ponastawiał sideł, aby nas rozłączyć.
                    Tytus mnie kocha; nie chce, bym padła zabita.
                    Feniko, chodźmy zaraz, sama go zapytam.
                    Chodźmy!
                 ANTIOCH
                    Jak to! Przypuszczasz, że ja mógłbym... nieba!
                 BERENIKA
                    Rzecz jest po twojej myśli. Rzekłeś, jak ci trzeba.
                    Nie wierzę! Lecz jakkolwiek sprawa się potoczy,
                    Byś nie ważył się nigdy widzieć mnie na oczy!
                 do Feniki
                    Nie opuszczaj mnie teraz w tak wielkiej potrzebie.
                    Robię wszystko, co mogę, aby łudzić siebie.
                 SCENA CZWARTA
                 Antioch, Arsas
                 ANTIOCH
                    Czy ja dobrze słyszałem? Słoważ to prawdziwe?
                    Nie śmiem nigdy oglądać jej na oczy żywe!
                    Dobrze. Byłbym odjechał i tak jeszcze rano,
                    Gdyby mnie wbrew mej woli tutaj nie wstrzymano.
                    A więc w drogę, Arsasie! Nienawiść kochanej,
                    Zamiast ranić śmiertelnie, koi moje rany.
                    Przed chwilą niespokojny i niemal szalony
                    Byłbym jechał miłując, zazdrością się płonił,
                    Rozpaczał; a już teraz nie patrzę tak łzawię
                    I odjadę, zda mi się, obojętny prawie!
                 ARSAS
                    Słuszniej niż kiedykolwiek powinieneś zostać.
                 ANTIOCH
                    Ja miałbym znowu patrzeć w jej wzgardliwą postać,
                    Ja oziębłość Tytusa brać na swoją głowę!
                    Ja mam ponosić karę, że skrzywdził królowę!
                    Berenika w gwałtownym, niegodnym porywie
                    Fałsz mi rzuca do oczu, ach, niesprawiedliwie!
                    Tytus ją kocha  mówi;; moje imię: zdrada...
                    Niewdzięczna! Mnie obłudę tak okropną zadać!
                    I to kiedy? Gdy cnoty Tytusa wychwalam,
                    Gdy przedstawiam jej mękę mojego rywala,
                                                                        233






                    Gdy, aby ją pocieszyć, maluję w ferworze
                    Jego stałość i miłość, jakiej nie ma może.
                 ARSAS
                    Zbyt pochopnie się nękasz w niewczesnej godzinie;
                    Pozwól, niech strumień czasu swą drogę przepłynie!
                    Za tydzień czy za miesiąc on przepłynąć musi.
                    Zostań tylko.
                 ANTIOCH
                    Nie mogę; już mnie nic nie kusi.
                    Gdybym został, musiałbym znów współczuć z jej bólem;
                    Chcę spokoju; przez dumę także jechać wolę.
                    Im dalej będę od niej, prędzej ujdę smętkom.
                    Tylko mi o niej nie mów ni słowa za prędko.
                    W każdym razie dość jeszcze czasu do wieczora,
                    Dowiesz się, czy nie cierpi zbytnio, czy nie chora.
                    Potem wróć do pałacu, niczego nie skrywaj;
                    Chcę przynajmniej odjechać z pewnością, że żywa.
                                                                        234






                 AKT CZWARTY
                 SCENA PIERWSZA
                 BERENIKA sama
                    Fenika nie powraca. Chwile nierychliwe,
                    Jakże płyniecie wolno dla mnie niecierpliwej!
                    Miotam się, biegam, mdleję, powstrzymać się nijak,
                    Siły mnie opuszczają, spoczynek zabija.
                    Fenika nie powraca. Już nie mogę dłużej;
                    Ta zwłoka los okrutny dla nieszczęsnej wróży.
                    Fenika w odpowiedzi nie przyniesie słowa;
                    Tytus nie chciał jej słuchać lub przed nią się chowa;
                    Przed moim słusznym gniewem ukrywać się stara.
                 SCENA DRUGA
                 Berenika, Fenika
                 BERENIKA
                    Ach, jesteś, jesteś wreszcie... Widziałaś cezara?
                    Co powiedział? Czy przyjdzie?
                 FENIKA
                    Wysłuchać mnie raczył.
                    Powiedziałam mu wszystko o twojej rozpaczy.
                    Widziałam, jak na próżno łzy wstrzymywał  szlochał..
                 BERENIKA
                    Przyjdzie?!
                 FENIKA
                    Przyjdzie na pewno, królowo, bo kocha.
                    Lecz nie może cię widzieć w tak żałosnym stanie;
                    Musisz się uspokoić na jego witanie.
                    Pozwól, że ci poprawię zerwaną zasłonę
                    I włosy, co ci kryją oczy wylęknione,
                    Że ślady łez osuszę. Tyle ich płynęło.
                 BERENIKA
                    Nie! Nie! Niechaj zobaczy swoje własne dzieło!
                                                                        235






                    Co mi po próżnym stroju, jeśli moje serce,
                    Moje łzy, niepokoje w takiej poniewierce!
                    Łzy? To mało. Jeżeli strata miłowanej,
                    Śmierć moja rychła, pewna serca mu nie rani,
                    Nie daje mi go znowu! Cóż zrobią twe ręce,
                    Gdy miłość ma wzgardzona nie wzrusza go więcej!
                 FENIKA
                    Niesłuszne twe wyrzuty, twoja skarga, wszystko!
                    Słyszę kroki... To cezar z orszakiem; już blisko.
                    Wybiegnij! Po co inni mają patrzeć na cię!
                    Wrócisz rychło; zastaniesz samego w komnacie.
                 SCENA TRZECIA
                 Tytus, Paulin, orszak
                 TYTUS
                    Uspokój ją, Paulinie, przemów do niej mile;
                    Zobaczę ją  a teraz chcę być sam na chwilę..
                 PAULIN nastronie
                    Boję się ich spotkania. O bóstwa łaskawe,
                    Ocalcie jego honor i cesarstwa sławę!
                    Biegnę do niej.
                 SCENA CZWARTA
                 TYTUS sam
                    Tytusie, co czynić się godzi?
                    Z Berenika masz mówić, śmiałość cię nie zwodzi?
                    Czyś gotów na rozstanie? Znasz ty swoje serce?
                    Czy potrafi być dla niej tak okrutne wielce?
                    W spotkaniu takim stałość jakże mało znaczy!
                    Tu trzeba być, niestety, barbarzyńcą raczej!
                    Czy wytrzymam ten wzrok jej, co w słodyczy błogiej
                    Umiał zawsze wykrywać mego serca drogi?
                    Gdy zobaczę te oczy, których czar mnie pieścił,
                    Dzisiaj wpatrzone we mnie, pełne łez boleści,
                    Czy nie zamilknie we mnie obowiązek smutny,
                    Czy potrafię powiedzieć: Bądź zdrowa  okrutny??
                    Ranić serce, co kocha, które sam miłuję?
                    Po cóż ranić? Kto każe? Ja sam rozkazuję.
                    Nazbyt wcześnie cierpieniem tron Rzymowi płacę;
                    Nie słyszę krzyków ludu przed moim pałacem.
                                                                        236






                    Rzym jeszcze nad przepaścią złowrogą nie stanął,
                    Bym ja go miał ratować krwią z duszy wylaną!
                    Nikt nie każe! Myśl własna spętała mnie trwożna
                    I widzę grozę nieszczęść, które zwalczyć można.
                    Kto wie, czy Bereniki ujęci cnotami
                    Rzymianie jej za swoją nie uznają sami?
                    I wybór mój potwierdzą swym własnym wyborem?
                    Tak, tak... Płoche obawy za rzecz pewną biorę.
                    Gdy Rzym obok praw swoich położy na szalę
                    Jej miłość najwierniejszą, łzy, okrutne żale,
                    Pójdzie za mną!... Tytusie, czekaj, otwórz oczy,
                    Zapomniałeś, gdzie jesteś, majak myśli mroczy...
                    Tu nienawiść do królów wrosła w krew i kości
                    I ty jej stąd nie wyrwiesz gwałtem ni miłością.
                    Rzym, przegnawszy precz królów, skazał twą królowę.
                    Wiedziałeś to od dziecka, prawa to nienowe.
                    A potem obowiązek głosem twego ludu
                    Nie mówił do cię twardo wśród wojennych trudów?
                    Posłyszałeś to samo, choć wśród pochwał dymu,
                    Kiedy tu z Bereniką przybyłeś do Rzymu.
                    Trzebaż ci to, niegodny, bez końca powtarzać?!
                    Jeśli ci droższa miłość niż sława cesarza,
                    Zejdź z tronu! Na kraj świata nieś swe miłowanie,
                    Na opuszczonym miejscu ktoś godniejszy stanie!
                    Ach, gdzież te moje myśli o chwale, wielkości,
                    O pamięci, co wiecznie w sercach ludzkich gości?!
                    Już osiem dni panuję, czas rychło umyka 
                    I ciągle sława niczym, wszystkim Bereniką.
                    Ze straconego czasu jak zdam kiedyś sprawę?!
                    Toż miałem przynieść ludziom dni losem łaskawe.
                    Czyjeż łzy osuszyłem? Kto mnie już ugościł
                    Za moje dobre czyny owocem wdzięczności?
                    Czym zmienił dolę świata wolą niezwalczoną,
                    Gdy nie wiem, ile jeszcze mi żyć przeznaczono?!
                    Z dni niewielu, na które czekałem tak długo,
                    Ilem stracił, nieszczęsny, będąc serca sługą!
                    Nie mogę zwlekać! Wstydu czci mojej nie zadam.
                    Muszę zerwać te więzy!
                 SCENA PIĄTA
                 Tytus, Berenika
                 BERENIKĄ                 wychodząc ze swejkomnaty
                    Puście mnie, powiadam,
                    Za nic mi wasze rady i przekonywanie!
                    Ja muszę go zobaczyć! Ach, ty tutaj, panie!...
                                                                        237






                    Chcę wiedzieć, czy to prawda, że chcesz mnie porzucić,
                    Że z twojego rozkazu mam iść precz, nie wrócić?!
                 TYTUS
                    Nie przydawaj cierpienia nieszczęsnemu dosyć;
                    Nie dajmy się w tej chwili uczuciom ponosić.
                    Gdy duszę mam zranioną i w okrutnej męce,
                    Ty ją łzami drogimi ranisz jeszcze więcej.
                    Raczej tym głosem przemów, co nieraz, bywało,
                    O cnocie obowiązku powiadał mi śmiało.
                    Dziś pora. Lament serca ucisz, proszę, łzawy;
                    Okiem, co bierze jasność z rozumu i sławy,
                    Spójrz na ten obowiązek mój surowy wielce;
                    Sama na przekór sobie ukrzep moje serce,
                    Pomóż mojej słabości twoją własną mocą;
                    Niechaj wstrzymam łzy gorzkie, co do ócz się tłoczą!
                    A jeśli za nic sercu rozkaz, kiedy młode,
                    Niechaj przynajmniej w cnocie znajdziemy osłodę
                    I niechaj świat na zawsze w pamięci zachowa
                    Te łzy, które ronili cesarz i królowa,
                    Bo los chce, byśmy z sobą dziś się rozłączyli.
                 BERENIKA
                    Okrutny!... Ty mi mówisz to wszystko w tej chwili!
                    Coś uczynił? Niestety!... Myślałam, żeś kochał...
                    Do twojego widoku tak przywykła, płocha,
                    Żyłam tylko dla ciebie. Znałeś Rzym swój, tuszę,
                    Kiedy ci po raz pierwszy odkryłam swą duszę;
                    A tyś mnie ktemu przywiódł, że z miłości konam.
                    Czemuś mi nie powiedział: ,,Nieszczęsna, szalona,
                    Gdzie idziesz bez nadziei? Powracaj co skorzej!
                    Nie dawaj serca temu, co przyjąć nie może!
                    A tyś je wziął, okrutny, by oddać w godzinie,
                    Kiedy chciało należeć do ciebie jedynie...
                    Rzym od dawna spiskował, patrzył na mnie krzywo:
                    Był czas; mogłeś mnie wcześniej rzucić nieszczęśliwą;
                    Znalazłabym pociechy niejedną przyczynę;
                    Na ojca mogłam rzucać mojej śmierci winę,
                    Na lud, senat, cesarstwo, nawet na świat cały,
                    Tylko nigdy na ciebie! Już mnie gotowały
                    Od dawna na to moje nieszczęście przesądy
                    I nienawiść po mieście, nim objąłeś rządy.
                    A ty dopiero dzisiaj powalasz mnie ciosem,
                    Okrutny, kiedy dni mi wzeszły lepszym losem.
                    Gdy szemrania ustały, ojciec w grobie leży,
                    Kiedy wszystko od woli twej tylko zależy,
                    Gdy świat cały w pokorze u nóg twoich klęka,
                    Kiedy już tylko ciebie ja mogę się lękać.
                                                                        238






                 TYTUS
                    I ja także sam w ręku miałem swoje życie...
                    Jeślim żył, to dlatego, żem łudził się skrycie.
                    Myślą w jutro niewidne wybiegać nie chciałem,
                    By nie dojrzeć rozłąki, której się lękałem.
                    Myślałem, że dla chęci mych nie będzie granic,
                    Wierzyłem w niemożliwe, rozum był mi za nic.
                    W dniach zwątpienia marzyłem o śmierci przy tobie,
                    Zanimby do rozstania przyjść miało w złej dobie.
                    Trud przeszkód tylko ognia do żaru dodawał.
                    Już słyszałem głos Rzymu, ale wtedy sława
                    Innym mówiła tonem niż teraz, gdy pora,
                    By odzewem był dla niej głos imperatora.
                    Czuję, na jakie męki głos taki mnie woła,
                    Bo wiem, że już bez ciebie żyć dłużej nie zdołam,
                    Że serce moje rychło bić w piersiach przestanie.
                    Bo nie życie mnie czeka, tylko panowanie.
                 BERENIKA
                    A więc panuj, okrutny, uciesz swoją chwałę!
                    Skończone. Chciałam tylko dla pewności całej,
                    Aby te twoje usta po tylu przysięgach,
                    Że miłość, co nas łączy, aż do grobu sięga,
                    Aby te usta, kłamstwa stwierdzając wyznanie,
                    Ukarały mnie same wieczystym wygnaniem.
                    Tak! Chciałam sama słyszeć te słowa najkrwawsze
                    I już nie słucham więcej  żegnam cię na zawsze..
                    Na zawsze. Ach spójrz, panie, w swoje serce własne!
                    Jakież to słowo dla tych, co kochają, straszne...
                    Za miesiąc albo za rok, jak my to zniesiemy,
                    Że nas tyle mórz dzieli, że świat głuchy, niemy...
                    Ze czy to dzień, czy wieczór zaczyna się nowy,
                    Tytus nie przyjdzie więcej do swojej królowej...
                    Że królowa Tytusa przez dzień nie zobaczy...
                    Ach, jakże ja się mylę, jak wszystko inaczej!
                    Zawczasu przebolałeś mój odjazd, rozstanie,
                    Więc liczyć dni nie będziesz, serca ci nie stanic!
                    Chwile będą się dłużyć dla mnie, nie dla ciebie.
                 TYTUS
                    Długo liczyć nie będę... ujdę tej potrzebie.
                    Myślę, że wnet wieść smutna serce ci pokrzepi,
                    O mojej ci miłości powiadając lepiej,
                    Niżbym to sam potrafił, że Tytus już dłużej...
                 BERENIKA
                    Więc na co to rozstanie Do czego to służy?
                    Ja nie chcę szczęśliwości w cesarskim hymenie
                    Czym skazana na wieczne ciebie niewidzenie?
                    Zazdrościsz mi powietrza, którym tu oddycham?
                                                                        239






                 TYTUS
                    Więc zostań; moja wola wobec ciebie licha.
                    Czuję, że jestem słaby, a tu trzeba będzie
                    Walczyć ciągle ze sercem i bać się go wszędzie.
                    Czuwać ciągle nad sobą, powstrzymywać kroki,
                    Gdy zechcę biec, gdzie kuszą mnie twoje uroki,
                    Już teraz nic nie pomnę, niczego nie czuję
                    Prócz tej jedynej myśli, że ciebie miłuję.
                 BERENIKA
                    Jeśli jest tak, jak mówisz, zapytam, co dalej?
                    Czyżby może Rzymianie buntem się porwali?
                 TYTUS
                    Kto wie, czy za zniewagę, rzuconą ich losom,
                    Po szemraniach głośnego krzyku nie podniosą,
                    I wybór mój potwierdzić musi walka krwawa.
                    A jeżeli zamilkną, gdy kupię ich prawa,
                    Jakimi ofiarami będę musiał co dzień
                    Opłacać ich uległość, ja, w ich oczach  zbrodzień!!
                    Czegóż się nie ośmielą zażądać ode mnie!
                    Kto łamie prawa, nowe funduje daremnie.
                 BERENIKA
                    Tylko łzy Bereniki bez ceny nijakiej.
                 TYTUS
                    Słowa niesprawiedliwe i okrutne takie!
                 BERENIKA
                    Tak się grążysz w boleści, a twa wola przecie
                    Może niesłuszne prawa odmieniać na świecie.
                    Zresztą niech Rzym ma prawa  a ty nie masz swoich?
                    Świętsze ci jego sprawy, niż co nam przystoi,
                    Powiedz?!
                 TYTUS
                    Rozdzierasz serce okrutną żałobą.
                 BERENIKA
                    Jesteś imperatorem, a płaczesz nad sobą.
                 TYTUS
                    O tak! Ja wzdycham, płaczę i drżę cały w męce.
                    Ale gdy losy świata brałem w swoje ręce,
                    Rzym kazał mi poprzysiąc, że zachowam prawa;
                    Więc muszę je szanować. Nie pierwsza to sprawa.
                    Wspomnij początki Miasta, naszych dziejów chlubę.
                    Rzym mnie podobnych zawsze wystawiał na próbę,
                                                                        240






                    Wszyscy jego nakazom ulegali srogim;
                    Tylko jeden z miłości poszedł między wrogi
                    Po śmierć, aby bez kary nie została wina.
                    Drugi na śmierć wydaje zwycięskiego syna;
                    Inny łzie jednej w oczach błysnąć nie pozwolił,
                    Patrząc na zgon dwóch synów ległych z jego woli.
                    Nieszczęśliwi! Lecz zawsze ojczyzna i sława
                    Były celem; Rzymianin im zwycięstwo dawał.
                    Wiem, że wszystkie ich cnoty przewyższa ofiara
                    Taka jak moja teraz: Tytusa cezara.
                    Inne nigdy równego cierpienia nie niosły.
                    Alem jest chyba godzien, taki wzór wyniosły
                    Zostawić potomności, by najlepsi ino
                    Mogli go naśladować za moją przyczyną.
                 BERENIKA
                    Dla twego okrucieństwa nic trudnego dzisiaj.
                    Wiem, żeś godzien, niewdzięczny, pozbawić mnie życia.
                    Już wszystkich twoich uczuć wiadoma mi postać
                    I już cię nie chcę prosić, byś pozwolił zostać.
                    Miałażbym się wystawiać na śmiech urągliwy
                    Ludu, co dla mnie zawsze gniew, nienawiść żywił?!
                    Chciałam, by mnie stąd twoja wypędziła ręka.
                    Stało się. Już mnie więcej nie będziesz się lękał.
                    Królowa nie pokaże ci gniewnego czoła,
                    Na świadków twojej zdrady bogów nie przywoła,
                    Nie! Jeżeli do niebios skarga ma przenika.
                    Niech tam o niej zapomną, prosi Berenika.
                    A jeżeli się skarżę na niewierność twoją,
                    Jeżeli umierając z ran, co się nie goją,
                    Chcę mej śmierci mściciela zostawić po sobie,
                    To ja ci go zostawiam w twej własnej osobie,
                    W twym sercu! Bo miłości tej nie wyrwiesz z łona!
                    Więc ta boleść dziś sroga, ma dobroć miniona,
                    Krew moja, która ścieknie na kamień podłogi,
                    To wszystko ci zostanie jako twoje wrogi!
                    I mojej zawziętości nie żałując zgoła,
                    Na nich zdaję mą zemstę i o pomoc wołam.
                    Żegnaj!
                 SCENA SZÓSTA
                 Tytus, Paulin
                 PAULIN
                    Z czym poszła, panie? Słyszałem jej kroki.
                    Czy zamierza nareszcie odjechać bez zwłoki?
                                                                        241






                 TYTUS
                    Zgubionym! Ona poszła się zabić, Paulinie,
                    Biegnijmy za nią; prędko, bo inaczej zginie!
                    Ja tego nie przeżyję.
                 PAULIN
                    Uspokój sumienie,
                    Toż jej dworki dostały od ciebie zlecenie;
                    Będą jej pilnowały. Nie zostawią samej,
                    Ażeby się nękała smutnymi myślami.
                    Nie, nie; obawy płonne. Pokazałeś męstwo,
                    Więc trzeba tylko wytrwać, a twoje zwycięstwo!
                    Bez współczucia nie mogłeś jej słuchać, to pewne;
                    Mnie także, gdy patrzyłem, tknęły myśli rzewne.
                    Lecz spojrzyj, panie, dalej; tę chwilę rozpaczy
                    Odkupi wielka sława i przyszłość wyznaczy.
                    Pochwały świata zbierzesz; na wszystkich dni resztę
                    Jaka gloria!
                 TYTUS
                    Ach, przestań, barbarzyńcą jestem,
                    Nienawidzę sam siebie. Nawet Nero krwawy
                    Z takiego okrucieństwa nie szukałby sławy.
                    Nie chcę nosić znamienia zabójcy u czoła.
                    Chodźmy, a Rzym niech mówi, co zechce, niech woła!
                 PAULIN
                    Cezarze!
                 TYTUS
                    Nie wiem dobrze, co mówię, poczekaj.
                    Czasem ból jest za wielki na siły człowieka.
                 PAULIN
                    Nie wstrzymuj biegu sławy, dokończ swego trudu!
                    Wieść o waszym rozstaniu już krąży wśród ludu.
                    Wczoraj w Rzymie był smutek, dziś radosne twarze,
                    Bramy świątyń otwarte, dymią się ołtarze,
                    Lud chwali cię pod nieba, dumny z twego czynu,
                    Posągi twoje zdobi wieńcami wawrzynu.
                 TYTUS
                    Rzym, sława, Berenika... Niech mnie bogi strzegą!
                    Dlaczegom ja cesarzem i kocham  dlaczego??
                                                                        242






                 SCENA SIÓDMA
                 Tytus, Antioch, Paulin, Arsas
                 ANTIOCH
                    Coś uczynił, cesarzu! Żałuj Bereniki!
                    W tej chwili może kończy w ramionach Feniki.
                    Nie słucha płaczów, głosu rozsądku, napomnień,
                    O sztylet i truciznę woła nieprzytomnie.
                    Ty ją tylko oderwiesz od takich zamysłów;
                    Na dźwięk twego imienia powraca do zmysłów;
                    Jej oczy w twą komnatę bez przerwy zwrócone
                    Zdają się ciebie wzywać na pomoc, obronę.
                    Nie mogłem patrzeć dłużej, widok zabić może;
                    Pokaż się jej na chwilę choćby, by najskorzej,
                    Ocal wzór cnót wszelakich i piękności pierwszy,
                    Chyba że ludzkie serce nic bije ci w piersi.
                    Rzeknij słowo tymczasem!
                 TYTUS
                    Słowo wyrzec... czyje?
                    Toż sam nie wiem w tej chwili, czyli jeszcze żyję.
                 SCENA ÓSMA
                 Tytus, Antioch, Paulin, Arsas, Rutilius
                 RUTILIUS
                    Panie, wszyscy trybuni, senat, konsulowie
                    W imię Miasta wzywają cię; już ludu mrowie
                    Za nimi wielką ciżbą w pałacu się tłoczy.
                    Chcą cezara w komnacie zobaczyć na oczy.
                 TYTUS
                    Słyszę was, wielkie bogi, chciejcie krzepić serce,
                    Które się zabłąkało, nieszczęśliwe wielce!
                 PAULIN
                    Pospiesz w komnatę obok, gdzie senat gotowy
                    Czeka cię uroczyście.
                 ANTIOCH
                    Biegnij do królowej!
                 PAULIN
                    Ty byś się, panie, teraz tak niegodnie splamił
                                                                        243






                    I majestat cesarstwa podeptał nogami?!
                    Rzym...
                 TYTUS
                    Już dosyć. Paulinie. Idę zaraz do nich.
                 do Antiocha
                    Przed takim obowiązkiem nie mogę się bronić.
                    Spiesz zaraz do królowej. Gdy wrócę niedługo,
                    Dowie się, czym w miłości był niewiernym sługą.
                                                                        244






                 AKT PIĄTY
                 SCENA PIERWSZA
                 ARSAS sam
                    Gdzie jest pan mój? Bogowie! Bodajem go znalazł!
                    Pomóżcie gorliwości! Niech się dowie zaraz!
                    Pan mój wierny niech słyszy nowinę szczęśliwą,
                    O jakiej nawet marzyć nie śmiał, jako żywo!
                 SCENA DRUGA
                 Arsas, Antioch
                 ARSAS
                    Samo niebo cię, panie, na me szczęście zsyła.
                 ANTIOCH
                    Jeśli moja obecność w czymkolwiek ci miła,
                    Podziękuj za to mojej okrutnej rozpaczy.
                 ARSAS
                    Królowa stąd odjeżdża.
                 ANTIOCH
                    Jak to?
                 ARSAS
                    Nie inaczej.
                    Jeszcze dzisiaj wieczorem. Już dane rozkazy.
                    Najpierw prawie szalona z doznanej obrazy,
                    Że nie mogła doczekać się przyjścia cezara,
                    Teraz dumą szlachetną odpłacić się stara;
                    Wyrzeka się wszystkiego, odjeżdża w cichości,
                    By jej wstydem Rzym nie pasł się w swojej radości.
                    Do Tytusa list pisze.
                                                                        245






                 ANTIOCH
                    To ponad pojęcie!
                    A Tytus?
                 ARSAS
                    Chciał biec do niej, ale w tym momencie
                    Tłum go wstrzymał, otoczył krzykami wiwatów
                    W ślad tytułów przyznanych uchwałą senatu.
                    Te godności, oklaski, cześć składana razem
                    Były dlań zobowiązań przemożnym nakazem
                    I wiążąc władcę, niby zaszczytne okowy,
                    Mimo żarów kochanka i płaczów królowej,
                    Kładły mu się na duszę chwiejną w swym wyborze.
                    Skończone! Już się nigdy nie zobaczą może.
                 ANTIOCH
                    Miłe blaski nadziei; przyznaję najradziej,
                    Lecz los grę tak okrutną z mym życiem prowadzi,
                    Tyle już moich pragnień rozwiało się prochem,
                    Ze lękam się i szczęściu nie wierzę ni trochę.
                    Serce, w którym bez przerwy nowe lęki tleją,
                    Boi się drażnić losu już samą nadzieją.
                    Co widzę? Tytus idzie, chyba się nie mylę...
                    Czego chce?
                 SCENA TRZECIA
                 Tytus, Antioch,Arsas
                 TYTUS doorszaku
                    Wy odejdźcie; chcę zostać sam chwilę.
                 do A n t i o c h a
                    Idę, jakem powiedział, spełnić obietnicę.
                    Cierpię ciągle i myślę o mej Berenice.
                    Z duszą, którą łzy twoje i jej smutkiem poją,
                    Idę uciszyć boleść mniejszą niźli moją.
                    Chodź! Chcę, byś raz ostatni był mi świadkiem bliskim,
                    Że kochałem królowę moją sercem wszystkim.
                 SCENA CZWARTA
                 Antioch, Arsas
                 ANTIOCH
                    Oto twój dar nadziei... znikł po niej ślad wszelki.
                                                                        246






                    Patrzaj, jaki to triumf czekał na mnie wielki...
                    Królowa miała jechać piecz w gniewie i wstydzie,
                    Tytus miał ją opuścić i więcej nie widzieć.
                    Co ja wam uczyniłem, bogowie szczęśliwi,
                    Że mi się nędzne życie takim losem krzywi!
                    W każdej chwili przechodzę jakimś prawem trwałym
                    Z lęku w nową nadzieję, a z niej w nowe szały.
                    A przecież jeszcze żyję; bogowie okrutni,
                    Nie będziecie drwić długo z mojej doli smutnej!
                 SCENA PIĄTA
                 Tytus, Berenika, Fenika
                 BERENIKA
                    Nie chcę słyszeć niczego. Już postanowiłam.
                    Odjeżdżam. Już mi twoja obecność niemiła.
                    Po co jątrzyć ból jeszcze zbędnym słowem, po co?
                    Bądźże zadowolony: odjeżdżam przed nocą.
                 TYTUS
                    Błagam, posłuchaj chwilę.
                 BERENIKA
                    Już teraz za późno.
                 TYTUS
                    Jedno słowo.
                 BERENIKA
                    Nie, nie chcę.
                 TYTUS
                    Miotam się na próżno.
                    Królowo! Skąd ta zmiana nagła, niespodziana?
                 BERENIKA
                    Skończone; nie chcę czekać, jak pragnąłeś, rana;
                    Jadę natychmiast, jużem gotowa do drogi.
                    Raz jeszcze mówię  żegnaj!!
                 TYTUS
                    Pozostań, na bogi!
                 BERENIKA
                    Po co? Chyba by słyszeć, jak po całym mieście
                    Lud drwiny stroi z mojej sromoty niewieściej...
                    Ach, te tłumy radością okrutną ruszone,
                    Kiedy ja sama jedna w łzach nieszczęścia tonę.
                                                                        247






                    Co ja im uczyniłam, co ja im zabrałam!
                    Nadto ciebie kochałam  oto zbrodnia cała..
                 TYTUS
                    Na te głosy pospólstwa dziś jeszcze za wcześnie.
                 BERENIKA
                    Wszystko, co tutaj widzę, rani mnie boleśnie.
                    Przepych tych komnat dla mnie z twej troski wspaniały,
                    Te miejsca, co na miłość mą długo patrzały,
                    A zdawały się wróżyć twoją  niezgaszoną;;
                    Festony, w które nasze imiona spleciono,
                    A teraz chodzą za mną, gdzie krokiem się ruszę 
                    To wszystko obłudniki, co mi szarpią duszę.
                    Feniko, chodźmy!
                 TYTUS
                    Jakaś ty niesprawiedliwa!
                 BERENIKA
                    Wracaj, gdzie cię twój senat prześwietny przyzywa;
                    Przyszli twe okrucieństwo sławić pod niebiosy,
                    A tyś słuchał ich pochwał w dostojnej rozkoszy.
                    Jakżeś kontent, że tak się twoja sława święci!
                    Przyrzekłeś im wymazać mnie zgoła z pamięci...
                    A że za miłość i ta zbyt mała zapłata,
                    Przyrzekłeś nienawidzieć mnie po wieczne lata...
                 TYTUS
                    Nie przyrzekłem niczego. Bogowie na niebie!
                    Jakże można zapomnieć, nienawidzieć ciebie!
                    Ty mi to wszystko mówisz? Czy słuch mnie nie myli?
                    Okrutne podejrzenie  i to w takiej chwili!!
                    Posłuchaj, co ci powiem. Pięć lat naszych wspomnij,
                    Niechaj ci w myśli będzie każdy rok przytomny,
                    Godzina każda, w której serce ci dawałem
                    W największym uniesieniu, z najczulszym zapałem,
                    I wiedz, że to, co dzisiaj dla cię w duszy żywię,
                    Tamto wszystko przechodzi  powiadam prawdziwie,,
                    Nigdym więcej nie kochał.
                 BERENIKA
                    Mówisz: miłowanie,
                    A ja przecież odjeżdżam na twój rozkaz, panie.
                    Może szukasz uroków w tej mojej rozpaczy?
                    Może mało łez leję; wolałbyś inaczej...
                    Po co mi wracasz miłość? Cóż mi po niej teraz?!
                    Lepiej mów, że mnie kochasz mniej, niż było nieraz.
                    Ach, nie wspominaj czasu, co się szczęściem kreśli!
                    Lepiej, bym odjechała przynajmniej w tej myśli,
                                                                        248






                    Żeś zapomniał, czym była dla cię Berenika,
                    Tak wygnana bez żalu z serca niewdzięcznika.
                 Tytus czytalist.
                    Wziąłeś mi, com pisała, a czego nie zmienię;
                    Od twej miłości jedno mam tylko pragnienie:
                    Przeczytaj to i pozwól, bym ruszyła w drogę.
                 TYTUS
                    Nie wyjdziesz stąd! Ja na to pozwolić nie mogę.
                    Więc ten odjazd  to ino podejście okrutne!!
                    Chcesz umrzeć, aby tylko wspominanie smutne
                    Pozostało po wszystkim, co na ziemi kocham.
                 do Feniki
                    Chcę, by mi sprowadzono zaraz Antijocha.
                 Berenika              opadana krzesło.
                 SCENA SZÓSTA
                 Tytus, Berenika
                 TYTUS
                    Teraz muszę ci odkryć wszystko, co niejasne.
                    Kiedy dawniej myślałem o tej chwili strasznej,
                    W której wypadnie mi się wyrzec twej miłości
                    Z rozkazu obowiązku i praw surowości,
                    Gdym ten obraz rozstania miał z przeczuć wysnuty:
                    Moje lęki, wahania, twoje łzy, wyrzuty,
                    Jużem duszę gotował na najsroższe męki.
                    Jakie mogły spaść na nas kiedyś z bogów ręki.
                    Lecz w najgorszych przeczuciach tylko cząstkę małą
                    Przewidziałem z cierpienia, co na mnie czekało.
                    Myślałem, że mam w cnocie hartowniejsze serce,
                    Więc, że w takim zmieszaniu jest, wstydzę się wielce.
                    Miałem przed sobą Rzymian zgromadzone stany;
                    Senatorzy mówili, lecz umysł zmieszany
                    Słuchał, ale nie słyszał i za te pochwały
                    Zapłaciłem milczeniem zimnym, skamieniałym.
                    Dość, że Rzym jeszcze nie wie, co z tobą uczynię 
                    I ja sam jeszcze nie wiem w tej trudnej godzinie,
                    Ktom ja: cesarz, Rzymianin czy ktoś inny może?
                    Przyszedłem tu niepewny w drogi mej wyborze,
                    Przyszedłem tu w miłości, ale i w potrzebie,
                    By odszukać i poznać tu samego siebie.
                    Com znalazł? Z twoich oczu wieją śmierci lęki:
                    Piszesz, że jedziesz po to, by zginąć z swej ręki.
                    To już nad moje siły. Rozum, wola  na nic,,
                    Ból mój doszedł do swoich ostatecznych granic.
                    Obiegły mnie nieszczęścia wszystkie, jakie może
                    Znać człowiek, lecz i wyjście znam, sam je otworzę.
                                                                        249






                    Znękany jestem wielce, lecz nie możesz tuszyć,
                    Bym szczęśliwym hymenem chciał ci łzy osuszyć,
                    Choć serce mi spaliłaś w najgorętszym żarze,
                    Niezbłagany los sławy słyszę wciąż, cezarze!
                    Gnie się przed nim ma dusza zdumiona i trwożna,
                    Bo ślubów szczęsnych z tronem pogodzić nie można,
                    I dziś mi o nich myśleć jeszcze mniej przystoi
                    Po onych wszystkich hołdach, po przysięgach moich.
                    Tym bardziej nie mogę ci czysta duszą przyrzec.
                    Że będę mógł dla ciebie cesarstwa się wyrzec,
                    I w okowach miłości drogami szczęsnemi
                    Iść z tobą, gdzie powiedziesz, choćby na kraj ziemi...
                    Ty sama byś musiała zapłonąć we wstydzie
                    Patrząc, jak na pielgrzymkę miłosną tak idzie
                    Imperator, niegodny, bez dworu i włości.
                    Dla ludzi nędzny obraz miłosnych słabości.
                    Z męczarni, których łupem dusza moja biedna,
                    Jest inna droga wyjścia, szlachetniejsza, jedna.
                    Ty ją znasz. Wskazało mi ją przykładów wiele
                    Rzymian i bohaterów, więc pójdę tym śmielej.
                    Gdy im siłę odporu zwątlił nadmiar ciosów,
                    Oni wszyscy widzieli w zawziętości losu,
                    Która ich tak ścigała, znak niebios tajemny,
                    By już poniechać dalszych wysiłków daremnych.
                    Jeśli więc łez nie wstrzymasz, nie rozchmurzysz czoła,
                    Jeśli myśli o śmierci nie porzucisz zgoła,
                    Nie przysięgniesz, że nigdy nie porwiesz się na nią,
                    Jeśli mi o twe życie ciągły lęk zostanie,
                    Wtedy już będziesz, pani, płakać nie nad żywym.
                    Na wszystko się odważyć może nieszczęśliwy
                    I już ręczyć nie mogę, czy na twym widoku
                    Ta ręka ostatniego krwią nie zbroczy kroku.
                 BERENIKA
                    Przestań!
                 TYTUS
                    Zbyłem się zgoła wszelakiego lęku.
                    Życie moje jest teraz tylko w twoim ręku.
                    Pomyśl. Jeśli nie gardzisz jeszcze mą osobą.
                 SCENA SIÓDMA
                 Tytus, Berenika, Antioch
                 TYTUS
                    Dobrze, że jesteś; gońca posłałem za tobą;
                                                                        250






                    Chcę, ażebyś zobaczył słabość moją całą,
                    Osądzisz, czy me serce nie dosyć kochało.
                 ANTIOCH
                    Wierzę temu, co mówisz  toż znam was oboje,,
                    Tylko ja nie dość znany dziś przed tobą stoję.
                    Byłem zawsze u ciebie w najlepszej estymie,
                    A ja  przysiąc to mogę na mych bogów imię 
                    Spośród wiernych byłem ci najwierniejszy, panie,
                    Com tyle razy stwierdził krwi mojej wylaniem.
                    Choć się przed tym broniłem, wyście mi oboje
                    Powierzali serdeczne tajemnice swoje.
                    Królowa mnie tu słyszy i kłam zadać może 
                    Ona wie, jak cię zawsze sławiłem w pokorze,
                    Płacąc sercem usłużnym za twe zaufanie.
                    Ty teraz o wdzięczności może myślisz za nie,
                    Za to serce, nie wiedząc  powiadam to z żalem 
                    Że ja, przyjaciel wierny, byłem twym rywalem.
                 TYTUS
                    Rywalem? Ty?!
                 ANTIOCH
                    Czas wyznać moją tajemnicę.
                    Już dawno serce moje dałem Berenice.
                    Daremnie próbowałem walczyć z tym zapałem,
                    Gdy nie mogłem zapomnieć, przynajmniej milczałem.
                    Twych zmienionych zamiarów łudzące pozory
                    Ożywiły mój umysł do nadziei skory,
                    Ale wnet łzy królowej zgasiły te blaski;
                    Chciały twego widoku, jednej dla się łaski,
                    Więc pobiegłem po ciebie, chociaż piekły rany;
                    Wróciłeś  kochasz dalej i jesteś kochany..
                    Poddałeś się. Jam nigdy inaczej nie tuszył,
                    Więc raz jeszczem rozejrzał się po mojej duszy,
                    Ostatniej jeszcze próbie odwagę poddałem,
                    Cały mój ludzki rozum na pomoc wezwałem
                    I dostrzegłem, że nigdym nie kochał goręcej.
                    Więc aby przeciąć węzeł, cóż zostaje więcej
                    Jak nie ten jeden sposób: zgon z mej własnej dłoni?
                    Idę w śmierć i tu jestem, by powiedzieć o niej.
                    Jego kroki do ciebie skierowałem, z woli;
                    Przysługa się udała; już serce nie boli
                    I jeszcze nieba proszę: niechaj wasze lata
                    Wszelkimi dobrodziejstwy w jedno szczęście splata!
                    A jeśli jeszcze dla was resztki gniewu chowa,
                    I miałyby stąd ciosy grozić wam od nowa,
                    Niech wszystkie spadną na mnie, gdy wśród żywych
                                                                            stoję,
                    Na te, co dla was skracam, dni ostatnie moje.
                                                                        251






                 BERENIKA               wstając
                    Ach, przestańcie, szlachetni! Wielka ma żałoba.
                    Na samo dno boleści strącacie mnie obaj.
                    Na którą z waszych twarzy spojrzę, widzę na niej
                    Obraz strasznej rozpaczy śmiercią wypisany.
                    Gdzie spojrzę  łzy okrutne,, a co słyszę słowa,
                    To, że z bólu i męki krew płynąć gotowa.
                 do Tytusa
                    Znasz dobrze moje serce; rzec mogę najprościej,
                    Że nigdy nie pragnęło cesarskich świetności.
                    Wielkość Rzymu, cezarów toga purpurowa
                    Nie wabiły mych oczu  rzecz dla cię nienowa..
                    Kochałam tylko ciebie i za to, na nieba!
                    Chciałam tylko miłości. Dziś, wyznać mi trzeba,
                    Lęk mnie wziął, że twa miłość już dobiegła końca.
                    Pomyliłam się, kochasz, więc znowum żyjąca.
                    Widziałam twe zmieszanie, ból, co wskroś przenikał,
                    I już większej rozpaczy nie chce Berenika.
                    Nie chcę, aby przeze mnie świat tracił cię, panie,
                    Gdy już wszyscy ujrzeli swoje ukochanie,
                    Gdy już zakosztowali cnót twoich pierwszyzny
                    I wierzą, że sprowadzisz im wiek szczęściem żyzny.
                    Ja wiem, że od lat pięciu nigdyś i na chwilę
                    Nie pomyślał, że może miłością cię mylę.
                    To nie wszystko; w ten moment tak losem zawiły
                    Pragnę tamto uwieńczyć ostatkiem mej siły:
                    Nie zabiję się, wolę twą spełnię, choć w męce,
                    Żegnaj, panuj; już nigdy nie ujrzysz mnie więcej.
                 do Antiocha
                    Po tym, co usłyszałeś, zrozumiesz sam, panie,
                    Że nie po to opuszczam moje miłowanie,
                    By daleko stąd posłuch dać innym zapałom.
                    Żyj i zdobądź się także na ofiarę źrałą.
                    Weź przykład z nas obojga, ze mnie i Tytusa:
                    Ja kocham i uciekam  on kocha  porzuca..
                    Niechaj twoje westchnienia nie idą mym śladem!
                    Żegnaj. I bądźmy razem dla świata przykładem
                    Miłości najwierniejszej i najnieszczęśliwszej,
                    Aby o niej pamiętał nigdy nie zwątpiwszy.
                    Czekają na mnie  idę;; czas dobiegł swej mety.
                    Nie idźcie za mną.
                 Do Tytusa
                    Żegnaj raz jeszcze.
                 ANTIOCH
                    Niestety.
                                                                        252






                    Jean Racine
                    Ifigenia
                              Tragediaw pię  ciu      aktach
                    Przełożyła Magdalena Wroncka
                    Tytuł oryginału: ŤIphigénieť
                                                                        253






                    OSOBY
                    A g a m e m no n
                    A c h i l l e s
                    U l i s s e s
                    K l i t e m n e s t r a  żona A g a m e m n o n a
                    I f i g e n i a  córka A g a m e m n o n a
                    E r y f i l a  córka Heleny i Tezeusza
                    A r k a s ]
                                         słudzy Agamemnona
                    E u r y b a t e s]
                    E g i n a  kobieta z orszaku K l i t e m n e s t r y
                    D o r y d a  powiernica E r y f i l i
                    Straże
                    Rzecz      dziejesięw    Aulidzie,wnamiocie Agamemnona.
                                                                        254






                 AKT PIERWSZY
                 SCENA PIERWSZA
                 Agamemnon, Arkas
                 AGAMEMNON
                    Tak, to ja, Agamemnon, słuch ciebie nie łudzi.
                    Pójdź, głos króla rozpoznał, co ze snu cię budzi.
                 ARKAS
                    Ty, panie!... Jakież pilne zamysły mi ciebie
                    Wcześniej dają oglądać niż zorzę na niebie?
                    Blask jej słaby zaledwie w ślad za tobą idzie,
                    Nasze oczy się pierwsze otwarły w Aulidzie.
                    Czyżbyś wichrów dziś przeczuł pomyślną odmianę?
                    Czyżby miały być nasze modły wysłuchane?
                    Lecz śpi wszystko  i wichry,, i armia, i morze.
                 AGAMEMNON
                    Szczęśliwy, kto swą małość przyjmując w pokorze,
                    Wolny od mego jarzma, ciężkiego w zaszczyty,
                    Pozostał z woli niebios w zaciszu ukryty!.
                 ARKAS
                    I odkądże to, panie, żalisz się przede mną?
                    Jaką chwały twej świetnej zniewagą tajemną
                    Bogowie, tak przychylni zawsze twym zamiarom,
                    Każą ci dzisiaj gniewnie złorzeczyć swym darom?
                    Król, mąż, ojciec szczęśliwy, syn Atreja prawy,
                    Najbogatsze ziem greckich objąłeś dzierżawy;
                    Krew Jowisza w dziedzictwie z każdej bierzesz strony
                    I z bogami cię jeszcze łączy ród twej żony.
                    Achil wreszcie, któremu niebiosów opieka
                    Tyle czynów prześwietnych w swych wróżbach
                                                                       przyrzeka,
                    Córki twojej zapragnął i wnet niezawodnie
                    Ślubne w Troi płonącej roznieci pochodnie.
                    Czyjaż się, panie, chwała, czyja wielkość zmierzy
                    Z widowiskiem wspaniałym tych rojnych wybrzeży,
                    Tych okrętów tysiąca i tej królów rzeszy,
                    Co gdy wichry powrócą, za tobą pośpieszy?
                                                                        255






                    Długa cisza, to prawda, opóźnia wyprawę:
                    Trzy miesiące przez wichry na nas niełaskawe
                    Droga Troi zamknięta próżno ciebie czeka;
                    Lecz wreszcie los twój, panie, jest losem człowieka
                    I dopóki żyć będziesz, on, co wciąż się zmienia,
                    Nie przyrzekał ci szczęścia bez chwili strapienia.
                    Wkrótce... Ale co widzę? Cóż ten list nam wieści,
                    Że tak gorzkie z twych oczu płyną łzy boleści?
                    Czy Orestes maleńki w pierwszej ginie wiośnie?
                    Żony swojej czy córki płaczesz tak żałośnie?
                    Cóż tam piszą?... Racz swoje mi zwierzyć niedole.
                 AGAMEMNON
                    Nie, ty umrzeć nie możesz; na to nie pozwolę.
                 AKKAS
                    O panie...
                 AGAMEMNON
                    Widzisz moje zmieszanie i trwogę,
                    Słuchaj tedy i osądź, czy spoczywać mogę:
                    Pomnisz dzień, gdy w Aulidzie zebrane okręty
                    Zdawały się od wichrów doznawać zachęty 
                    Ruszaliśmy; już krzykiem radosnym żołnierze
                    Widne z dala trojańskie witali wybrzeże.
                    Nagłym dziwem, w pół głosu zamilkli wstrzymani:
                    Wiatr przychylny okręty porzucił w przystani.
                    Przyszło tedy pozostać i w próżnym zapale
                    Słabe wiosła ćwiczyły nieruchomą falę.
                    Dziw ten oczy me zwrócił, jak radzą zwyczaje,
                    W stronę bóstwa, co tutaj czci wielkiej doznaje.
                    Z Ulissem, Menelajem, Nestorem w mej świcie
                    Przed ołtarze bogini udałem się skrycie.
                    Jakaż była odpowiedź! Co ze mną się działo,
                    Gdy takie z ust Kalchasa orędzie zabrzmiało:
                    ,,Próżno się wasze męstwo zwraca przeciw Troi,
                    Póki, świętym obrządkiem złożona im w darze,
                    Dziewica z krwi Heleny niebios nie ukoi,
                    Diany tutaj ofiarne zbroczywszy ołtarze.
                    Aby wiatrów przychylne wróciło wam tchnienie 
                    Poświęćcie Ifigenię!
                 ARKAS
                    Twoją córkę!...
                 AGAMEMNON
                    Straszliwa gdy padła nowina,
                    Uczułem, jak w mych żyłach krew się lodem ścina.
                    Długo stałem bez głosu: aż nad nim władanie
                    Gorzkie własne dopiero zwróciło mi łkanie.
                                                                        256






                    Kląłem bogów, na wszystko głuchy w mej niedoli,
                    Przed ołtarzem przysiągłem nie spełniać ich woli.
                    O, czemuż mej serdecznej nie słuchałem trwogi!...
                    Armię chciałem w rodzinne już odesłać progi.
                    Ulisses, moim słowom na pozór życzliwy,
                    Czekał, aż pierwszej burzy przeminą porywy;
                    Lecz wkrótce, swej chytrości zastawiając matnie,
                    O sławie i ojczyźnie prawić jął udatnie.
                    Lud przedstawiał i królów posłusznych mi grono,
                    Chlubną władzę nad Azją, Grecji przyrzeczoną;
                    Starość, jaką wśród hańby spędzę w mej rodzime,
                    Gdy z ojczyzny ofiarę swej córce uczynię.
                    Sam, Arkasie, ze wstydem wyznać mi przystało,
                    Słuchałem, pełen dumy, upojony chwałą:
                    Imię wodza i króla ponad królów tyle
                    Pyszną słabość mej duszy łaskotało mile.
                    Na domiar nieszczęść moich, w każdą noc bogowie,
                    Ledwie zdołał sen lekki objąć me wezgłowie,
                    Praw swych broniąc okrutnych, co nad wszystkim stoją,
                    Wyrzucali mi gniewnie zdrożną litość moją
                    I, trzymając nade mną piorun sprawiedliwy,
                    Unosili już ramię, by gromić sprzeciwy.
                    Uległem; za Ulissa przeklętego sprawą
                    Córkę, płacząc, przyrzekłem na śmierć wydać krwawą.
                    Z ramion matki ją wydrzeć jeszcze było trzeba.
                    Jakiż podstęp złowrogi poddały mi nieba!
                    Achilles, co ją kocha, nieświadom mi służy:
                    W liście moim pisałem, nagląc do podróży,
                    Iż, spragniony co rychlej pędzić w bój z orężem,
                    Chciał zobaczyć mą córkę i ruszyć jej mężem.
                 ARKAS
                    A nie lękasz się, panie, Achillesa pychy?
                    Czy, sądzisz, ów bohater, pokorny i cichy,
                    Gdy ramię jego miłość i honor uzbroją,
                    Imieniem swoim zechce pokryć zbrodnię twoją?
                    Czy go pragniesz uczynić świadkiem tej ofiary?
                 AGAMEMNON
                    Achillesa nie było; jego ojciec stary,
                    Lękając się wrogiego sąsiada grabieży,
                    Na pomoc go od naszych odwołał wybrzeży.
                    Pozór mówił i wszyscy w obozie mniemali,
                    Że go wojna z tych brzegów na dłużej oddali.
                    Lecz kto burze powstrzyma i takiego męża?
                    Achilles w bój wyrusza i biegnąc zwycięża:
                    Więc z bliska swoich czynów poprzedzony chwałą,
                    Powrócił do obozu wczoraj, gdy zmierzchało.
                    Lecz kto inny mi więzy silniejsze nakłada:
                    Córka moja, co dąży, gdzie czyha zagłada;
                                                                        257






                    Co, najdalsza, by przeczuć losy tak złowieszcze,
                    Może ojca dobroci dzięki składa jeszcze.
                    Moja córka... tej nazwy święte przywileje,
                    Krew jej, młodość... ach, wierzaj, nie nad tym boleję;
                    Z płaczem cnoty jej pomnę i miłość wzajemną,
                    Tkliwość moją i córki zbożny lęk przede mną,
                    Cześć tę, której nie zdoła żadna zachwiać siła,
                    Co na lepszą, zaprawdę, wdzięczność zasłużyła.
                    Sprawiedliwe niebiosa, nigdy nie uwierzę,
                    Byście miały tak strasznej przyklasnąć ofierze;
                    Przez wyrocznię mnie tylko chcecie poddać próbie,
                    Aby srogo ukarać, gdy niewinną zgubię.
                    Zwierzeń moich jednemu tobie słuchać dano!
                    Okaż wierność i mądrość, od dawna mi znaną.
                    Królowa, co już w Sparcie widzieć mogła obie,
                    Świetny dała ci urząd przy mojej osobie.
                    Weź to pismo: naprzeciw królowej z przestrogą
                    Bez spoczynku mykeńską rączo biegnij drogą;
                    Wstrzymaj ją, kiedy ujrzysz dążącą w tę stronę,
                    I słowa te jej oddaj, przeze mnie skreślone.
                    Strzeż się zbłądzić: przewodnik z tobą niechaj idzie;
                    Córka moja, gdy stąpi choć nogą w Aulidzie,
                    Już umarła: bo kapłan, gotując ołtarze,
                    Skargom naszym ucichnąć, bogom mówić każe.
                    Gniewnej woli niebiosów nikt się nie sprzeciwi:
                    Jej tylko słuchać będą Achaje tchórzliwi;
                    Ci wreszcie, co się chwałą zwykli trapić cudzą,
                    Dawne żale, być może, przeciw mnie obudzą,
                    Władzę wydrzeć mi zechce ten, kto jej zazdrości...
                    Idź już, mówię  od mojej ocal ją słabości..
                    Strzeż się także niewczesnym wyjawić zapałem
                    Posępną tajemnicę, jaką ci wyznałem:
                    Niech jeśli można, córka nigdy się nie dowie,
                    Co przeze mnie groziło niewinnej jej głowie;
                    Niech mnie także ominie matki krzyk niewieści 
                    W mowie trzymaj się przeto mego pisma treści.
                    Piszę, by je zawrócić z drogi, rozgniewane,
                    Że w Achila zamysłach nagłą znać odmianę
                    I że do końca wojny ten związek odtrąca,
                    Którego miłość jego pragnęła gorąca.
                    Dodaj, że jeśli obóz w sądach się nie myli,
                    Chłód Achila jest winą młodej Eryfili,
                    Co branką przezeń wzięta, nie znana nikomu,
                    Przy boku mojej córki chowa się w mym domu.
                    Oto dosyć; niech reszta w ukryciu zostanie.
                    Lecz już blaskiem promiennym razi nas świtanie,
                    Śpiesz! Ktoś idzie; głos jakiś mnie dobiegł z wybrzeża:
                    Bogi! Achil  a za nim Ulisses tu zmierza..
                                                                        258






                 SCENA DRUGA
                 Agamemnon, Achilles, Ulisses
                 AGAMEMNON
                    Czy podobna, o panie, że tak szybkim lotem
                    Zwycięstwo ciebie do nas przywiodło z powrotem?
                    Któż widział równie chlubną odwagę młodzieńczą?
                    Jakie czyny w przyszłości twe dzieło uwieńcza?
                    Uśmierzona, podbita już Tessalia cała,
                    Płonie Lesbos, nim jeszcze armia się zebrała;
                    Te przewagi, co innych zdolne okryć sławą,
                    Bezczynnego Achila są tylko zabawą.
                 ACHILLES
                    Nędznym czynom zbyt wielkie oddajesz pochwały;
                    Kiedy wreszcie niebiosa, co nas tu wstrzymały,
                    Do świetniejszych podbojów to męstwo powiodą,
                    Które chlubną od dawna rozpalasz nagrodą!
                    Lecz powiedz, czy tej wieści wolno dać mi wiarę,
                    Co dzisiaj mnie zdumiewa, radując nad miarę?
                    Czyżbyś wcześniej chciał moje nagrodzić porywy?
                    Czy mam być ze śmiertelnych najbardziej szczęśliwy?
                    Mówią, panie, że tutaj wzywasz Ifigenię,
                    Aby moje z jej losem złączyć przeznaczenie.
                 AGAMEMNON
                    Moja córka? Kto mówił, że tutaj przybędzie?
                 ACHILLES
                    Jak to? Dziwi cię, panie, to, co słychać wszędzie?
                 AGAMEMNON doUlissesa
                    Czyżby wiedział, jak ciemne zamysły dziś żywię?
                 ULISSES
                    Agamemnon się, widzę, zdumiał sprawiedliwie.
                    O panie, czyś niepomny, co tu nam zagraża?
                    Zali czas to właściwy, by iść do ołtarza?
                    Gdy, zamknąwszy nam morza, gniewna niebios ręka
                    Trwoży Grecję i armię coraz srożej nęka,
                    Kiedy na to, by zmiękczyć bogów w ich oporze,
                    Krwi trzeba, krwi ofiarnej, najcenniejszej może 
                    Jeden Achil miłości służy nieprzerwanie!...
                    Czyżby trwodze powszechnej chciał rzucić wyzwanie?
                    Czy wódz Greków, niebiosom dając się we znaki,
                    Ma gotować zaślubin uczty i orszaki?
                    Czyż tak mało, na koniec, czuła twoja dusza
                    Klęską Greków i losem ojczyzny się wzrusza?
                                                                        259






                 ACHILLES
                    Wkrótce na polach Frygii męstwo nasze wyzna,
                    Komu z nas dwóch, Ulissie, milsza jest ojczyzna.
                    Teraz waszym zapałom wolne daję pole:
                    Modłów, ofiar do woli składać wam pozwolę.
                    Krwią zlewajcie ołtarze, nieście hojne dary,
                    Pytajcie nawet sami wnętrzności ofiary,
                    Czemu trapi nas wichrów cisza niespodziana;
                    Lecz ja, co się w tym względzie zdaję na kapłana,
                    Pozwól, panie, że chwilę przyśpieszę tak błogą
                    Zaślubin, które bogów obrazić nie mogą.
                    Płonąc męstwem, co musi wielkie zrodzić czyny,
                    Wkrótce znowu do greckiej powrócę drużyny:
                    Nie wiesz, jaką żałością gryzłbym się tajemną,
                    Gdyby ziemię trojańską ujrzał ktoś przede mną.
                 AGAMEMNON
                    Ach, dlaczegóż, o niebo, zawiść twoja dzika
                    Przed takim bohaterem szlak Azji zamyka?
                    Czyż po to mi ten ogień błysnął pełen chwały,
                    Bym smutniejszy powracał i srożej zbolały?
                 ULISSES
                    Co słyszę?
                 ACHILLES
                    Cóż to, panie, mówisz nam tak śmiało?
                 AGAMEMNON
                    Że od dawna, książęta, wracać nam przystało.
                    Że ciesząc się zbyt długo zwodniczą nadzieją,
                    Czekamy nadaremnie, aż wichry powieją.
                    Niebo, co chroni Troję, aż nazbyt jaskrawie
                    Gniewnymi się wróżbami sprzeciwia wyprawie.
                 ACHILLES
                    Jakież niesie nam wróżby na znak swej obrazy?
                 AGAMEMNON
                    Pomyśl raczej, co tobie mówiło sto razy
                    Po cóż łudzić się? Wiemy, że łaską zwodniczą
                    Bogowie chcą uczynić Ilion twą zdobyczą
                    Lecz okupisz zwycięstwo, twej dumie tak miłe,
                    Gdzieś na polach trojańskich znajdując mogiłę;
                    Że gdzie indziej, szczęśliwy, długie wiódłbyś życie,
                    Co pod Troją w najpierwszym upadnie rozkwicie.
                 ACHILLES
                    Więc, pragnących cię pomścić, tych królów tak wielu
                    Chcesz na hańbę wieczystą zawrócić od celu,
                                                                        260






                    A w zuchwałej swej żądzy Parys utwierdzony
                    Ma zatrzymać bezkarnie siostrę twojej żony?
                 AGAMEMNON
                    Dzielność twoja, przed nasze wybiegając dzieła,
                    Czy już pomsty godziwej i za nas nie wzięła?
                    Klęska Lesbos, gdzie twoja dłoń szalała krwawa,
                    Dotąd Morze Egejskie przestrachem napawa;
                    Troja, widząc jej pożar, w swych portach witała
                    Niesione falą szczątki i zabitych ciała.
                    Co mówię? Innej płaczą Heleny Trojanie:
                    Niewolnicą do Myken wysłałeś ją, panie.
                    Wiem; bo choć swych tajemnic dochowywać umie,
                    Łatwo poznać je przecie po szlachetnej dumie;
                    I milczenie jej nawet, lepiej niźli słowa,
                    Mówi nam, że księżniczka w tej brance się chowa.
                 ACHILLES
                    Nie, nie, nazbyt zawiłe dla mnie twoje drogi
                    I czytasz nadto biegle, co nam kryją bogi.
                    Ja miałbym, przez niewczesne wstrzymany obawy,
                    Zaszczytnej przy twym boku zrzekać się wyprawy?
                    Mogę, prawda  jak rzekły Parki w dawnej porze,,
                    Gdy mąż wstąpił śmiertelny w matki mojej łoże 
                    Długie życie bez chwały wybrać wedle chęci
                    Albo krótkie, co wiecznej doczeka pamięci.
                    Lecz gdy kiedyś mnie wreszcie złożyć muszą w ziemię,
                    Czyż mam ciążyć jej, pierwej nieprzydatne brzemię,
                    I, krwi skąpiąc w me żyły wlanej przez boginię,
                    Czekać w domu ojcowskim, aż mój wiek upłynie?
                    Wreszcie, z dala mijając szlaki własnej chwały,
                    Nie zyskawszy imienia, czy mam zginąć cały?
                    Niechże nas nie hamują względy tak poślednie:
                    W tym, co mówi nam honor, miejmy przepowiednię!
                    Bogowie są, zaprawdę, naszych dni władcami,
                    Lecz chwałę swoją, panie, zdobyć mamy sami.
                    Na próżno ich zamysły wzrok śmiertelny goni:
                    Dbajmy tylko, by wieczność pozyskać jak oni;
                    I, na wróżby niepomni, biegnijmy, gdzie chwała
                    Los przyrzeka nam równy ich losom bez mała.
                    Biegnę zatem do Troi; cokolwiek mi wróży,
                    Błagam niebo o wicher przychylny podróży;
                    Gdybym nawet oblegać sam ją miał w potrzebie,
                    Z Patroklesem, o panie, pomścić pójdę ciebie.
                    Lecz nie, to w ręce twoje losy ją oddadzą
                    I pod twoją wyruszyć pragnę tylko władzą.
                    Nie proszę już, byś zechciał tę miłość pochwalić,
                    Co mogła mnie, być może, z tych brzegów oddalić:
                    Ta sama teraz miłość, o twój honor dbała,
                    Mężnym będzie przykładem armię zagrzewała
                                                                        261






                    I przy tobie mnie, panie, wstrzyma, gdy nieświadom,
                    Tchórzliwym nagle chciałbyś posłuch dawać radom.
                 SCENA TRZECIA
                 Agamemnon, Ulisses
                 ULISSES
                    Panie, słyszysz: nie myśląc ni chwili o cenie,
                    Ruszać pragnie, do Troi dąży niestrudzenie.
                    Swą miłością nas trwożył i sam dziś w obłędzie
                    Broń nam daje do ręki, co godzić w nią będzie.
                 AGAMEMNON
                    Biada!
                 ULISSES
                    Co to? Cóż takie westchnienie mi wróży?
                    Czy krwi pomruk, co znowu dziś w tobie się burzy?
                    Nocy jednej czyż dosyć, by prysła twa siła?
                    Zali twoja to duma do nas przemówiła?
                    Pomyśl o tym, żeś Grecji winien Ifigenię;
                    Przyrzekłeś nam ją, panie, na to przyrzeczenie
                    Kalchas, co dzień przez Greków pytany o zdanie,
                    Wichrów powrót niechybny wróży niezachwianie.
                    Gdy przez ciebie tych proroctw nie spełnią się słowa,
                    Czyli sądzisz, że Kalchas milczenie zachowa?
                    Że w skargach swoich nagłą rażony niemotą,
                    Bogom kłamać pozwoli, nie winiąc cię o to?
                    Wreszcie, gdy zechcesz Grekom zdobycz odjąć krwawą,
                    Kto wie, co lud uczyni, sądząc, że ma prawo?
                    Nie czekaj, aż się tłuszcza wzburzona wypowie,
                    Kto ważniejszym jest dla niej: czy ty, czy bogowie.
                    Czyż nie sprawił, na koniec, głos twój natarczywy,
                    Że na ową wyprawę zbiegał się, kto żywy?
                    Ty od miasta do miasta niosłeś znów zaklęcie,
                    Przez kochanków Heleny wówczas dane święcie,
                    Gdy wszyscy, w których ongi twój brat miał rywali,
                    O jej rękę u ojca tłumnie zabiegali.
                    Kogokolwiek ten wybór szczęśliwie obdarzy,
                    Przyrzekliśmy stać wiernie na praw jego straży:
                    Gdyby śmiałek go jakiś zbawić chciał zdobyczy,
                    Głową miał nam ten zamysł przypłacić zbrodniczy.
                    Lecz przysiąg, co się kiedyś z miłości zrodziły,
                    Czyżbyśmy dotrzymali, wolni od jej siły?
                    Ty od nowych płomieni, które w sercach nieci 
                    Ty nas od małżonek porwałeś i dzieci.
                    A gdyśmy już przybyli, rzuciwszy ogniska,
                    Gdy jedna tylko pomsta oczom naszym błyska,
                                                                        262






                    Kiedy Grecja na wodza swego cię przyjęła,
                    Godnie twórcę uznając tak świetnego dzieła;
                    Gdy królowie, co mogli władzę twą podzielać,
                    Gotowi są dla ciebie krew ostatnią przelać 
                    Agamemnon odrzuca triumf tak wspaniały,
                    Nie śmie krwi odrobiną okupić swej chwały
                    I zanim krok postąpił, już pobladły z trwogi,
                    Na to Grekom przewodzi, by ich cofnąć z drogi?
                 AGAMEMNON
                    Panie, od nieszczęść moich gdy tak stoisz z dala,
                    Jakże ci łatwo serce dumnym być pozwala!
                    Gdyby kiedy z opaską śmiertelną na czole
                    Syna przyszło ci ujrzeć przy ofiarnym stole,
                    Wiedziałbyś, jak od grozy takiego obrazu
                    Dumna mowa w płacz gorzki zmienia się od razu;
                    I przejęty boleścią, którą dziś poznałem,
                    Przed Kalchasem go zakryć biegłbyś własnym ciałem.
                    Panie, wiesz o tym dobrze, masz słowo książęce;
                    Jeśli tutaj przybędzie, bogom ją poświęcę.
                    Lecz mimo starań moich, gdy los jakiś błogi
                    Zatrzyma ją w Mykenach lub zawróci z drogi 
                    Pozwól, panie, że taką uznając przeszkodę,
                    Pomyślną dla krwi mojej wróżbę z niej wywiodę
                    I że boga każdego pomoc przyjmę skrycie,
                    Jeśli zechce, łaskawszy, ocalić jej życie.
                    Rad twych, panie, tak wielka jest nade mną władza,
                    Że rumienię się...
                 SCENA CZWARTA
                 Agamemnon, Ulisses, Eurybates
                 EURYBATES
                    Panie!
                 AGAMEMNON
                    Ach, cóż go sprowadza?!
                 EURYBATES
                    Królowa, którą w szybkim wyprzedziłem pędzie,
                    Z córką swoją, o panie, wkrótce tu przybędzie.
                    Już się zbliża. Czas jakiś błądziła w gęstwinie,
                    W której wejście obozu łatwo z oczu ginie;
                    Z trudem wielkim wśród lasów tych mrocznej osłony
                    Szlak nam przyszło odnaleźć przez nas porzucony.
                                                                        263






                 AGAMEMNON
                    Nieba!
                 EURYBATES
                    Zdąża tu także młoda Eryfila.
                    Co na Lesbos w niewolę popadła Achila:
                    Nieświadoma swych losów i sobie nie znana.
                    Pragnie o nie w Aulidzie zapytać kapłana.
                    Już wkoło ich przybycia nowina się szerzy,
                    Już tłumy zachwyconych zbiegły się żołnierzy,
                    Co twej córki pięknością niezwykłą olśnieni
                    Wznoszą w niebo okrzyki na cześć Ifigenii.
                    Ci z szacunkiem królowę otaczają tłumnie,
                    Ci o cel jej przybycia pytają się u mnie;
                    Wszyscy głoszą, że chociaż tronu we władanie
                    Wspanialszemu nad ciebie nie dali niebianie,
                    Jeszcze więcej ci świadczy ich ręka łaskawa:
                    Nigdy ojciec szczęśliwszym zwać się nie miał prawa.
                 AGAMEMNON
                    Dość już, odejdź; zadanie spełniłeś dokładnie
                    O reszcie mnie samemu pomyśleć wypadnie.
                 SCENA PIĄTA
                 Agamemnon, Ulisses
                 AGAMEMNON
                    Tak więc, niebo, spełniając zamysły swe czarne,
                    Chytrość moją nieszczęsną obracasz na marne!
                    Gdybym jeszcze cierpieniom wolne puścił wodze,
                    Płaczem gorzkim mógł ulżyć boleści i trwodze!
                    O smutny losie królów! Niewolniczy trudzie!
                    Gniewem ściga nas niebo i radami  ludzie::
                    Świadkom nawet najskrytsze nie ujdą rozpacze,
                    I, kto cierpi najsrożej, ten najrzadziej płacze!
                 ULISSES
                    Ojcem jestem jak drudzy, nie myśl, że w swej dumie
                    Moje serce twojego odgadnąć nie umie;
                    Nie; wstrząśnięty do głębi twych losów żałobą,
                    Od potępień daleki, rad bym płakać z tobą.
                    Lecz tłumaczeń ci miłość więcej nie podpowie:
                    Kalchasowi ofiarę przywiedli bogowie.
                    Czeka na nią; gdy przed nim za chwilę nie stanie,
                    Sam tu przyjdzie, by głośno ponowić żądanie.
                    Śpiesz, o panie, dopóki jesteśmy tu sami,
                                                                        264






                    Boleść swoją wypłakać serdecznymi łzami;
                    Płacz krwi swojej lub raczej, z twarzą niepobladłą,
                    Pomyśl, jaką ci chwałę dziś zyskać wypadło.
                    Spójrz: od wioseł już naszych Hellespont się pieni.
                    Dumną Troję na pastwę oddano płomieni,
                    Lud jej w twoich okowach, Pryjam stary klęka,
                    Helenę małżonkowi zwraca twoja ręka.
                    Już okręty na dziobach wieńce niosą świeże,
                    Już Aulidy wraz z nimi oglądasz wybrzeże
                    I swój triumf szczęśliwy, takiej pełen chwały,
                    Że przez wieki go będą ludy wspominały.
                 AGAMEMNON
                    Panie, własną bezsilność czuję w serca głębi:
                    Niech więc niebo okrutne niewinną pognębi.
                    Wkrótce, wierzaj, ofiara będzie ci wydana:
                    Idź już, panie; lecz zechciej uciszyć kapłana.
                    Niech tajemnic straszliwych głosić się nie waży,
                    Bym choć matce oszczędził widoku ołtarzy.
                                                                        265






                 AKT DRUGI
                 SCENA PIERWSZA
                 Eryfila, Doryda
                 ERYFILA
                    Usuńmy się; po długiej pozwólmy rozłące
                    Spocząć w króla ramionach córce i małżonce
                    I, miłości ich wolne zostawiając pole,
                    Opłakujmy ich szczęście i moją niedolę.
                 DORYDA
                    Jak to, pani, od nowa wzbudzając swe żale,
                    Do łez tylko powody pragniesz widzieć stale?
                    Brance zawsze, wiem o tym, świat zda się jałowy,
                    Żadna radość w ślad za nią nie pójdzie w okowy;
                    Lecz w strasznym owym czasie, gdy poprzez odmęty
                    Siłą uwiózł nas obie zwycięzca przeklęty,
                    Kiedy, branka nieśmiała, siedząc w jego nawie
                    Na strasznego zdobywcę patrzałaś ciekawie 
                    Wtedy, czyli mam wyznać? łzami mniej obficie
                    Zwykłaś, pani, nieszczęsne opłakiwać życie.
                    Dzisiaj los się przed tobą radosny otwiera:
                    Księżniczkę przyjaźń z tobą połączyła szczera;
                    Jak siostra ci współczuje, boleść twoją koi;
                    Tkliwszych względów, być może, nie miałabyś w Troi.
                    Chciałaś ujrzeć Aulidę, gdzie ojciec ją wzywa,
                    Już cię widzi z nią razem Aulida szczęśliwa.
                    Tedy wcale już moje pojęcie nie mieści,
                    Czemu się coraz sroższej oddajesz boleści.
                 ERYFILA
                    Zatem, sądzisz, radować winno Eryfilę,
                    Kiedy, smutna, dokoła szczęścia widzi tyle?
                    Czyli mniemasz, że moje strapienia rozproszy
                    Widok dla mnie na zawsze zamkniętych rozkoszy?
                    Oto widzę, jak w ojca ramiona ją wiodą,
                    Jak się matka dostojna pyszni jej urodą 
                    A ja, na coraz nowe klęski wystawiona,
                    Od dzieciństwa już w obce oddana ramiona,
                    Odkąd światło ujrzałam, aż do tej godziny
                    Nie wiem, co to głos ojca ni uśmiech matczyny;
                    Nie wiem nawet, kim jestem: zaś bogów orędzie
                                                                        266






                    Kazało mi, o zgrozo, pozostać w tym błędzie;
                    Bo gdy zechcę krwi szukać, z której się wywodzę,
                    Śmierć niechybną na owej mam napotkać drodze.
                 DORYDA
                    Nie, nie, pani, do końca ci szukać wypada;
                    Myśli swoje wyrocznia kryje zawsze rada:
                    Znaczeń w słowie jej każdym ukrywa się dwoje,
                    Tracąc imię przybrane, masz odzyskać swoje.
                    Oto jedno, co dzisiaj grozi ci jedynie 
                    I tak właśnie, być może, Eryfila zginie.
                    Od dziecka, pomnij, nosisz tę nazwę przybraną.
                 ERYFILA
                    To jedno, co z mych losów przeniknąć mi dano;
                    A twój ojciec, choć świadom krwi mojej książęcej,
                    Nigdy nie chciał dozwolić, bym poznała więcej.
                    Niestety! W owej Troi, co na mnie czekała,
                    Chciałam ujrzeć, jak dawna wraca do mnie chwała,
                    I, ród świetny przyjmując i nazwę prawdziwą,
                    Największych królów w sobie krew rozpoznać żywą.
                    Gród ten sławny oglądać miałam lada chwila 
                    Wtem niebiosa na Lesbos przywiodły Achila,
                    Męstwu jego się oprzeć nikt i nic nie umie;
                    Już twój ojciec, w poległych zagrzebany tłumie,
                    W okowach mnie zostawia, dalej nieświadomą;
                    I ze wszystkich zaszczytów, tak wielkich rzekomo,
                    Duma brance nieszczęsnej została jedynie 
                    Choć nią dowieść nie zdołam krwi, co we mnie płynie.
                 DORYDA
                    Gdy świadka tak wiernego zabrała mogiła,
                    Jak wstrętną ci być musi dłoń, co go zabiła!
                    Lecz Kalchas, co jest tutaj, Kalchas wszystko powie,
                    On, przed którym tajemnic nie mają bogowie,
                    Mówi z nimi i od nich bierze dar proroczy:
                    To, co było i będzie, widzą jego oczy.
                    Czyż mu twoi rodzice mogą być nie znani?
                    Wreszcie w samym obozie masz obrońców, pani.
                    Wkrótce skoro Achilles pojmie Ifigenię,
                    I ty przy niej bezpieczne uzyskasz schronienie.
                    Dar ten będzie najpierwszym, przysięgła przede mną,
                    Jakim Achil ich miłość potwierdzi wzajemną.
                 ERYFILA
                    A gdyby tak, Dorydo, nieszczęść moich miary
                    Dopełnić miał najsrożej związek owej pary?
                 DORYDA
                    Cóż to mówisz, o pani?
                                                                        267






                 ERYFILA
                    Skoro tak cię dziwi,
                    Że nigdy moja boleść nie wybuchła żywiej,
                    Słuchaj więc, a nie pojmiesz, jak mi żyć pozwoli:
                    Nie dość jeszcze, żem obca, nieznana, w niewoli;
                    Ów lesbijskiej krainy niszczyciel zwycięski,
                    Co na ciebie i na mnie wszystkie ściągnął klęski,
                    Ów, co ze mnie uczynił nędzną niewolnicę,
                    Co tobie wydarł ojca. a mnie tajemnicę,
                    Ów, na którego imię drżeć powinnam z trwogi 
                    Jest nad wszystkich śmiertelnych moim oczom drogi.
                 DORYDA
                    Ach! Co mówisz!
                 ERYFILA
                    Sądziłam, że dopóki żyję,
                    Słabość moją wieczyste milczenie pokryje,
                    Lecz ból, co z mego serca wydziera te słowa,
                    Chce przemówić raz jeden i milczeć od nowa.
                    Nie pytaj, jakie mogły rozbudzić nadzieje
                    Nieszczęsną miłość ową, co we mnie szaleje.
                    Nie winie o to nawet litości fałszywej,
                    Jaką nieraz okazał Achil nieszczęśliwej;
                    Dziką chyba igraszką niebiosa zechciały
                    W piersi moje wymierzyć wszystkie swoje strzały.
                    Czyż wspominać mam jeszcze ów dzień opłakany,
                    Co nam obu haniebne nałożył kajdany?
                    Okrutnych dłoni jakichś unoszona siłą,
                    Długo trwałam, nim światło mym oczom wróciło;
                    Wreszcie smutne me oczy poszukały brzasku:
                    Widząc się w dwojga ramion skrwawionych potrzasku,
                    Drżałam z lęku, Dorydo, i spojrzeć w zbrodnicze
                    Straszliwego zwycięzcy nie śmiałam oblicze.
                    Pełna gniewu, gdy swoim uwiózł mnie okrętem,
                    Odwracałam od niego spojrzenie ze wstrętem.
                    Wtem spojrzałam  ((dzikości nie było w nim wcale)
                    Czułam, jak na mych wargach zamierają żale,
                    Jak serce moje nagle zdradza swą władczynię;
                    Gniew mnie odszedł; i płakać umiałam jedynie.
                    Już gotowa iść za nim, dokądkolwiek idzie;
                    Kochałam go na Lesbos i kocham w Aulidzie.
                    Na próżno Ifigenia, stając w mej obronie,
                    Ulgę pragnie mi przynieść i wyciąga dłonie:
                    Bo  żałosny zaprawdę skutek mej udręki!! 
                    Jeśli owej przyjaznej nie odtrącam ręki,
                    To dlatego, by łatwiej skryty cios wymierzyć
                    W szczęście, którego, czuję, nie mogłabym przeżyć.
                                                                        268






                 DORYDA
                    Cóż jej zdołasz uczynić znikomą swą siłą?
                    Czyż, zostając w Mykenach, nie łatwiej ci było
                    Strzec się cierpień, co tutaj owładną twą duszą,
                    I tłumić owe czucia, co tajne być muszą?
                 ERYFILA
                    Tak pragnęłam uczynić: lecz choć memu oku
                    Nad jej szczęście gorszego nie dano widoku,
                    Uczułam, że się losom sprzeciwiać nie mogę:
                    Głos mi jakiś tajemny kazał ruszać w drogę
                    Mówiąc, że tutaj może przybędę nie w porę
                    I własne moje klęski ze sobą zabiorę;
                    Że któreś z nieszczęść moich, krążących dokoła,
                    Na kochanków szczęśliwych roztoczyć się zdoła.
                    Oto co mnie sprowadza, wyznaję ci skrycie,
                    Nie ciekawość, kto we mnie smutne wzbudził życie.
                    Ich związek mi, Dorydo, za wyrok posłuży:
                    Jeśli on się dopełni, żyć nie mogę dłużej;
                    Zginę wkrótce; za śmierci litosnej pomocą
                    Hańbę moją grobowca wieczną skryję nocą.
                    Nie szukając rodziców straconych od dawna,
                    Których nazbyt obraża ta miłość niesławna.
                 DORYDA
                    Pani, płaczę nad tobą! O straszne zrządzenie...
                 ERYFILA
                    Widzę Agamemnona, a z nim Ifigenię.
                 SCENA DRUGA
                 Agamemnon, Ifigeni a, Eryfila, Doryda
                 IFIGENIA
                    Dokąd biegniesz? I jaka troska niecierpliwa
                    Tak szybko ciebie, ojcze, z mych objęć wyrywa?
                    O ucieczce tak nagłej, cóż mam sądzić, panie?
                    Czekałam, aż królowej przyjmiesz powitanie.
                    Czy cię teraz nie mogę zatrzymać na chwilę?
                    Na córki swojej radość czy nie wejrzysz mile?
                    Czyż nie mogę...
                 AGAMEMNON
                    Pójdź zatem, uściskaj mnie, proszę
                    Ojciec kocha cię zawsze.
                                                                        269






                 IFIGENIA
                    O święte rozkosze!
                    Jakaż radość, mój ojcze, wielkość widzieć twoją
                    W blasku nowych zaszczytów, co cię dzisiaj stroją!
                    Ileż władzy, godności! Nieraz twoja chwała
                    Dziwnych wieści tysiącem do mnie dobiegała.
                    Lecz gdy z bliska twą świetność oglądam radośnie,
                    Jakże, czuję, mój podziw z chwilą każdą rośnie!
                    Jaką miłość ku tobie greckie żywią tłumy!
                    Takiego mając ojca, ile czuję dumy!
                 AGAMEMNON
                    Warta byłaś, o córko, ojca szczęśliwego.
                 IFIGENIA
                    Jak to, ojcze, do szczęścia czy ci braknie czego?
                    Czegóż więcej król może pragnąć z bogów ręki?
                    Sądziłam, że im tylko składać winnam dzięki.
                 AGAMEMNON
                    Wielkie nieba! Czyż przed nią jej losy odsłonię?...
                 IFIGENIA
                    Wzdychasz, panie, jak słyszę, i twarz kryjesz w dłonie;
                    Wzrok twój na mnie bez smutku nie spoczął ni razu 
                    Zali tutaj bez twego przybyłam rozkazu?
                 AGAMEMNON
                    Córko, zawsze mym oczom równie jesteś miłą,
                    Lecz wszystko się, niestety, dokoła zmieniło.
                    Radość moja z okrutną dziś walczy żałobą.
                 IFIGENIA
                    Porzuć, ojcze, swą dumę, gdy stoję przed tobą!
                    Wkrótce, widzę, bolesne czeka nas rozstanie:
                    Czyli ojcem przez chwilę być nie raczysz, panie?
                    Oto młodej księżniczce, co dziś tutaj gości,
                    Stokroć mówiąc o twojej ojcowskiej tkliwości,
                    O dobroci, staraniu, co ją też otoczy 
                    Szczęście moje stawiałam przed smutne jej oczy.
                    Cóż pomyśli, gdy dzisiaj mnie witasz tak chłodno?
                    Czyżbym tylko nadzieją łudziła ją zwodną?
                    Jakąż chmurne twe czoło we mnie wzbudza trwogę!
                 AGAMEMNON
                    Ach! Córko moja!
                 IFIGENIA
                    Panie, mów dalej.
                                                                        270






                 AGAMEMNON
                    Nie mogę.
                 IFIGENIA
                    Niebo niech skarze Troję, twoich łez sprawczynię!
                 AGAMEMNON
                    Nad jej zgubą z mych oczu więcej łez popłynie.
                 IFIGENIA
                    Niech bogi chronią, ojcze, twe życie i zdrowie!
                 AGAMEMNON
                    Okrutni są i głusi dziś dla mnie bogowie.
                 IFIGENIA
                    Kalchas, mówią, ofiarę gotuje wspaniałą?
                 AGAMEMNON
                    Oby mi się ich srogość wpierw zmiękczyć udało!
                 IFIGENIA
                    Czyli rychło ją złoży?
                 AGAMEMNON
                    Zbyt wcześnie tym razem!
                 IFIGENIA
                    Czy przed ołtarz pójść mogę, ojcze, z tobą razem?
                    Czy rodzinę szczęśliwą łaski spotka tyle?
                 AGAMEMNON
                    Biada!
                 IFIGENIA
                    Milczysz, o panie?
                 AGAMEMNON
                    Będziesz tam za chwilę.
                    Żegnaj.
                 SCENA TRZECIA
                 Ifigenia, Eryfila, Doryda
                 IFIGENIA
                    Ach, czemuż ojciec tak dziwnie mnie wita?
                                                                        271






                    Groza nagła mnie dreszczem przejęła ukryta:
                    Klęskę jakąś wbrew chęci przeczuwam złowrogą;
                    Łaski, wielcy bogowie, ach, wiecie, dla kogo!...
                 ERYFILA
                    Co? Gdy strapień tak licznych dręczy go nawała,
                    Chłodne słówko wystarczy, byś z lęku zadrżała?
                    Jakich westchnień mam dobyć z nieszczęsnego łona
                    Ja, przez własnych rodziców dzieckiem porzucona,
                    Obca wszędzie, na którą i w narodzin chwili
                    Może okiem łaskawym wejrzeć nie raczyli!
                    Gdy ojciec wzgardą płaci twe czułe oddanie,
                    Jeszcze, by się użalić, matka ci zostanie;
                    Wreszcie  wszelkich niedoli lekarstwo najsłodsze 
                    Jakichże łez kochanka troskliwość nie otrze!...
                 IFIGENIA
                    Nie wzbraniam się ni przeczę, że tę boleść moją
                    Nader łatwo Achila starania ukoją:
                    Jego chwała i miłość, i ojca rozkazy
                    Słuszną władzę nade mną dały mu sto razy.
                    Lecz o nim samym dzisiaj cóż mam sądzić oto?
                    Ów kochanek miłosną płonący tęsknotą,
                    Co tych brzegów opuścić nie chciał dotąd za nic,
                    Dla którego od Grecji biegnę tutaj granic,
                    Czy śpieszy do mnie bodaj, czyż wita z daleka
                    Mnie, na którą, sądziłam, tak żarliwie czeka?
                    Co do mnie, ledwie tylko, zdążając w te strony,
                    Ujrzałyśmy ich widok z dawna upragniony 
                    Jego ciągle czekałam: okiem pełnym trwogi
                    Bez spoczynku Aulidy przebiegając drogi;
                    Serce moje, przede mną lotną mknące strzałą,
                    Nieba, ziemi i wody o niego pytało.
                    Przybywam, jestem wreszcie: nie on mnie tu wita,
                    Lecz tylko obcych tłumów gęstwa nieprzebita;
                    Agamemnon, dręczony troską jakąś ciemną,
                    Imię jego się lęka wymówić przede mną...
                    Co czyni? Któż tę dziwną objaśni mi zmianę?
                    Czy po ojcu kochanka oziębłym zastanę?
                    Czyżby we wszystkich sercach wojenne zapały
                    Miłość i tkliwość wszelką zagasić zdołały?
                    Nie, zniewagą dla niego są niewczesne lęki:
                    Mnie to Grecja zawdzięcza pomoc jego ręki.
                    Jego w Sparcie nie było wśród owych rywali,
                    Co przed laty Heleny ojcu przysięgali;
                    On jeden z wszystkich Greków od siebie zależy:
                    Jeśli rusza na Ilion, to dla mnie tam bieży
                    I nagrodę tę słodką tak wysoko ceni,
                    Że w bój nawet chce ruszyć mężem Ifigenii.
                                                                        272






                 SCENA CZWARTA
                 Klitemnestra, Ifigeni a, Eryfila, Doryda
                 KLITEMNESTRA
                    Córko, czas nam uchodzić i nic nas nie wstrzyma 
                    Sławę naszą ratujmy przed świata oczyma.
                    Nie dziwię się, że smutny i zgryziony skrycie,
                    Ojciec zdał się niechętnie witać twe przybycie;
                    Nie chcąc, by cię haniebna spotkała odmowa,
                    Przez Arkasa dziś rano wysłał mi te słowa;
                    Lecz że w drodze niebacznie wszyscyśmy zbłądzili,
                    Arkas list mi oddaje w tej dopiero chwili.
                    Ratujmy, gdy czas jeszcze, sławę zagrożoną;
                    Achilles swe zamiary miał odmienić pono
                    I, odrzucając nagle związek tak dostojny,
                    Chce odwlec zaślubiny aż do końca wojny.
                 ERYFILA
                    Co słyszę?
                 KLITEMNESTRA
                    Twoje czoło od wstydu się płoni;
                    Córko, w dumie szlachetnej szukać musisz broni.
                    Niewdzięcznika zamysłom rada będąc szczerze,
                    Sama ci go przywiodłam w mej najlepszej wierze;
                    Wybór mój, który świetnym jego sława czyni,
                    Oddawał cię z radością synowi bogini.
                    Lecz skoro dziś haniebną swych uczuć odmianą
                    Znieważa krew szlachetną, przez bogów mu daną 
                    Pokażmy, kim jesteśmy; gniew, co w nas się budzi,
                    Niech w nim odtąd ogląda ostatniego z ludzi.
                    Czyż ma sądzić, gdy z tobą tu jeszcze zabawię,
                    Że czekasz, aż ci serce przywróci łaskawie?
                    Nie, zerwijmy ten związek, niegodzien twej wiary.
                    Ojcu twemu już moje donieśli zamiary:
                    Czekam, by go pożegnać, i nie zwłócząc dłużej
                    Idę wszystko do nagłej gotować podróży.
                 do Eryfili
                    Ciebie, pani, wraz z nami w tę drogę nie proszę:
                    Większe z moim odjazdem tu znajdziesz rozkosze;
                    I myśl twoja ukryta aż nazbyt mi znana:
                    Nie po to dziś przybyłaś, by ujrzeć kapłana.
                                                                        273






                 SCENA PIĄTA
                 Ifigenia, Eryfila, Doryda
                 IFIGENIA
                    Jakież we mnie te słowa budzą pomieszanie!
                    Achilles swe zamysły zmienił niespodzianie:
                    Wracać muszę tak nagle z uszczerbkiem mej sławy 
                    A Kalchas, pani, nie był celem twej wyprawy?
                 ERYFILA
                    Co ta mowa oznacza, nie pojmuję wcale.
                 IFIGENIA
                    Jeśli słuchać mnie zechcesz, pojmiesz doskonale.
                    Tracę oto kochanka z mściwych niebios woli:
                    Czyż mnie teraz, o pani, opuścisz w niedoli?
                    Dla mnie ciszę w Mykenach rzuciłaś domową,
                    Czyli teraz bez ciebie wyruszę z królową?
                 ERYFILA
                    Chciałam ujrzeć Kalchasa, zanim stąd odjadę.
                 IFIGENIA
                    Czemu zwlekasz, by posłać do niego po radę?
                 ERYFILA
                    Pani, w drogę do Argos wyruszasz w tej chwili.
                 IFIGENIA
                    Chwila starczy, by przejrzał, kto długo się myli.
                    Lecz natrętne cię, widzę, nużą obyczaje;
                    O czym myśleć nie chciałam, dziś jasnym się staje:
                    Achilles... Płoniesz chęcią, bym ruszyła w drogę!
                 ERYFILA
                    Ja? Czyż takie domysły budzić w tobie mogę?
                    Ja? Strasznego bym miała pokochać olbrzyma,
                    Co zawsze mi się krwawy zjawia przed oczyma,
                    Którego dzikość, wiecznie krwi i trupów głodna,
                    W popiół zmieniła Lesbos...
                 IFIGENIA
                    Kochasz go, niegodna!
                    Te zaś właśnie dzikiego zwycięzcy zapały,
                    Ramiona, co przy tobie we krwi się nurzały,
                    Lesbos nawet, popioły, płomienie, mogiły 
                    Po stokroć jego obraz w twym sercu wyryły.
                    I, najdalsza, by straszne odpędzić wspomnienie,
                    Ty mi o nim z lubością prawisz niestrudzenie!
                                                                        274






                    W skargach twoich udanych nieraz już dokładnie
                    Mogłam widzieć, widziałam, co się kryje na dnie:
                    Lecz na oczy, co przejrzeć chciały zaślepione 
                    Ufność moja znów dawną rzucała zasłonę.
                    Kochasz go. Cóż czyniłam! Jaka myśl szalona
                    Kazała mi rywalkę przygarnąć w ramiona?
                    Kochałam ją. Dziś jeszcze ufne moje serce
                    O pieczę nad nią prosić chciało przeniewiercę!...
                    Oto jaki mnie triumf czekał niespodziany!
                    Tobie rydwan wykułam, a sobie kajdany.
                    Wybaczam ci, niestety, rachubę sromotną,
                    Serca, które mi kradniesz, zgubę niepowrotną:
                    Lecz gdy słowa nie mówiąc, co tutaj mnie czeka,
                    Pozwalasz, bym do zdrajcy mknęła z tak daleka,
                    Co mnie wezwał, by teraz porzucić w rozpaczy.
                    Któż. nikczemna, tę zdradę tak straszną wybaczy?
                 ERYFILA
                    Pani, dziwne w swym gniewie dajesz mi imiona 
                    Nie poznałam ich dotąd i słucham zdumiona.
                    Łaska bogów, choć jestem dawno im niemiła,
                    Jeszcze dotąd ich moim uszom oszczędziła.
                    Lecz darujmy kochankom, co w gniewie zbłąkani,
                    Przed czym wreszcie ostrzegać miałam ciebie, pani?
                    Czyż krwi Agamemnona dziedziczkę jedyną
                    Achil mógłby nieznaną zastąpić dziewczyną,
                    Co o krwi swej trojańskiej wiele nad to nie wie,
                    Że Achilles od dawna śni o jej rozlewie?
                 IFIGENIA
                    Pycha twoja okrutna mą boleść wyzywa:
                    Nie dość jeszcze się dotąd czułam nieszczęśliwa;
                    I po to z nędzą własną moją równasz sławę,
                    By jaśniej swe zwycięstwo ukazać nieprawe.
                    Lecz przedwczesną, o pani, jest ta radość cała;
                    Agamemnon, którego znieważasz, zuchwała,
                    Włada Grecją, jest ojcem, kocha mnie najtkliwiej;
                    Sama własnych boleści nie odczuwam żywiej.
                    Łzy go moje wzruszyły, nim jeszcze upadły;
                    Próżno troskę przede mną ukrywał pobladły.
                    Ach! Nierada z przyjęcia, co dziś mnie spotkało,
                    Sądziłam, że tkliwości ma dla mnie zbyt mało!
                 SCENA SZÓSTA
                 Achilles, Ifigenia, Eryfila, Doryda
                 ACHILLES
                    Więc to prawda! I ciebie oglądam w tej chwili!
                                                                        275






                    Już sądziłem, że cały dziś obóz się myli.
                    Ty w Aulidzie? Co czynisz wśród włóczni i mieczy?
                    I dlaczego tej wieści Agamemnon przeczy?
                 IFIGENIA
                    Bądź spokojny: twej woli wnet się stanie zadość 
                    Opuszczam już to miejsce, by ci sprawić radość.
                 SCENA SIÓDMA
                 Achilles, Eryfila, Doryda
                 ACHILLES
                    Uciekła! O bogowie, prawda to? Czy nie śnię?!
                    Jakże mnie ta ucieczka zadziwia boleśnie!
                    Pani, może twą niechęć obudzę i trwogę,
                    Nie wiem, czyli przed tobą stanąć dzisiaj mogę,
                    Lecz gdy litość ci wroga wysłuchać pozwoli,
                    Co się nieraz i twojej użalał niedoli 
                    Ty wiesz, co je sprowadza tutaj niespodzianie,
                    Ty wiesz...
                 ERYFILA
                    Czyżbyś tego sam nie wiedział, panie?
                    Ty, co na tym wybrzeżu nie chcąc płonąć dłużej,
                    Od miesiąca je wzywasz, nagląc do podróży?
                 ACHILLES
                    Od tych brzegów z daleka miesiąc byłem cały;
                    Po raz pierwszy je wczoraj me oczy ujrzały.
                 ERYFILA
                    Jak to? Gdy Agamemnon przybywać im radził,
                    Czyś nie ty jego rękę piszącą prowadził?
                    Ty, co wdzięki ich córki wielbiłeś tak długo...
                 ACHILLES
                    Bardziej jeszcze niż zwykle widzisz mnie ich sługą:
                    Gdyby unieść mnie mogła myśli moich siła,
                    W Mykenach bym ją dościgł, nim tutaj przybyła.
                    Lecz uciekła. Czy jakieś popełniłem zbrodnie?
                    Nikt bodaj wejrzeć na mnie nie raczy łagodnie.
                    Co mówię? Kalchas, Uliss i Nestor wiekowy
                    Jeszcze na mnie swej chytrej użyli wymowy,
                    Co, miłość tę zwalczając, głosić się zdawała,
                    Że mi uczuć się wyrzec własna każe chwała!
                    Jakież oni zamysły mogą snuć tajemnie?
                                                                        276






                    Może armia już cała kpiny stroi ze mnie?
                    Wejdźmy: wydrzeć im muszę, co tam knują skrycie.
                 SCENA ÓSMA
                 Eryfila, Doryda
                 ERYFILA
                    Gdzież się schronię, bogowie, co mój wstyd widzicie?
                    On cię kocha, rywalko, jeszcze ci nie dosyć?
                    Czy po twoich obelgach mam twe szczęście znosić?
                    Lecz, Dorydo, choć może po swej myśli wróżę,
                    Nad głowami ich widzę bliską jakąś burzę;
                    Ich szczęście wciąż niepewne przed niebios obliczem 
                    Ją zwodzą tutaj, czuję, on nie wie o niczem.
                    Agamemnon rozpacza. Nie wszystko stracone!
                    Jeśli moją nienawiść los bierze w obronę,
                    Potrafię jego pomoc wyzyskać łaskawą,
                    By nie płakać samotnie i pomścić się krwawo.
                                                                        277






                 AKT TRZECI
                 SCENA PIERWSZA
                 Agamemnon, Klitemnestra
                 KLITEMNESTRA
                    Tak, ruszałyśmy, panie, już gniew, co mnie trawił,
                    Byłby zdrajcę i obóz daleko zostawił;
                    Już ze wstydem w ojczyste wrócić miała strony 
                    Lecz Achilles, ucieczką jej nagłą zdziwiony,
                    Tak żarliwie przysięgał i klął się na bogi,
                    Że przekonać mnie zdołał i zawrócić z drogi.
                    Do zaślubin tych nagli nie znając odmiany,
                    Szuka ciebie, miłością i gniewem miotany;
                    Wnet pogłoski nikczemne uciszyć gotowy,
                    Chce poznać i ukarać winnych tej obmowy,
                    Zbądź się wszelkich podejrzeń, co twą radość mącą.
                 AGAMEMNON
                    Pani, dosyć; już wierzę aż nazbyt gorąco.
                    Przyznam chętnie, że w błędną popadliśmy trwogę,
                    I radość twoją dzielę, ile tylko mogę.
                    Pragniesz, byśmy z Achilem ród swój dziś złączyli 
                    Możesz córkę przed ołtarz wysłać choć w tej chwili;
                    Czekam na nią. Lecz święte nim ognie zapłoną,
                    Chciałbym jeszcze bez świadków mówić z tobą, żono.
                    Zważ na miejsce, gdzie twoja miłość ją przywiodła,
                    Nie zaślubin, lecz wojny wszędzie ujrzysz godła.
                    Hałaśliwość obozu, wojsko, marynarze,
                    Lasem włóczni i grotów zjeżone ołtarze,
                    Wreszcie, godny Achila, dziki orszak zbrojny 
                    To dla oczu twych, pani, widok nieprzystojny.
                    I królewska małżonka przed ludem i świtą
                    Nie może tu wystąpić z chwałą należytą.
                    Niech raczej twoich kobiet powierzona straży
                    Bez ciebie Ifigenia pójdzie do ołtarzy.
                 KLITEMNESTRA
                    Kto?... Ja?... Obcym ją oddać i pośrodku dzieła
                    Zaniechać tak niegodnie tego, com zaczęła?
                    Ja, co wiodłam ją z Argos na ten brzeg daleki,
                                                                        278






                    Mam jej teraz matczynej odmówić opieki?
                    Czy mniej blisko od ciebie tych ołtarzy stoję?
                    Któż w ramiona małżonka odda dziecię moje?
                    Czyli kiedy bez matki ten orszak wyrusza?
                 AGAMEMNON
                    Nie jesteś tutaj, pani, w zamku Atreusza,
                    Lecz w obozie.
                 KLITEMNESTRA
                    Gdzie wszyscy w tobie widzą pana,
                    Gdzie los Azji w twych rękach i wojna wygrana,
                    Gdzie wola twoja Grekom jest najwyższym prawem,
                    Gdzie matką syn Tetydy nazwie mnie niebawem!
                    Jakiż pałac godniejszy, jakiż gmach wspaniały
                    Mógłby memu zjawieniu większej przydać chwały?
                 AGAMEMNON
                    Na bogów, co poczęli rody nasze stare,
                    Błagam, zechciej dziś dla mnie ponieść tę ofiarę
                    Wiem, co czynię.
                 KLTTEMNESTRA
                    Zaklinam na te same bogi 
                    Daj mi widok oglądać oczom moim drogi;
                    Niech ta radość i moim się stanie udziałem.
                 AGAMEMNON
                    Więcej się po twej łasce, pani, spodziewałem;
                    Lecz gdy sąd twój nie pojmie, jak słusznie ci radzę,
                    Gdy prośba tak niewielką ma nad tobą władzę 
                    Dość wyraźnie słyszałaś, pani, me żądanie:
                    Taka jest moja wola i tak się też stanie.
                    Milcz i słuchaj rozkazu.
                 SCENA DRUGA
                 KLITEMNESTRA sama
                    Czemuż jego pycha
                    Tak srogo od ołtarzy mnie dzisiaj odpycha?
                    Dumny z nowych godności czy mną gardzi skrycie?
                    Czy sądzi, żem niegodna kroczyć w jego świcie?
                    Może berło swe jeszcze zbyt niepewnie trzyma,
                    By im siostrę Heleny stawić przed oczyma?
                    I czemuż mnie ukrywać? Jakież mają prawo
                    Czoło moje niewinne plamić jej niesławą?
                    Lecz wreszcie z jego wolą me serce się zgadza 
                    Twoje szczęście, o córko, wszystko mi nagradza.
                                                                        279






                    Achilles będzie twoim; i nic nie brzmi słodziej
                    Niż słyszeć, jak cię zowią... Lecz on sam nadchodzi.
                 SCENA TRZECIA
                 Achilles, Klitemnestra
                 ACHILLES
                    Pani, wszystko się znowu na dobre odmienia:
                    Król ode mnie żadnego nie chciał wyjaśnienia;
                    Wiary swojej łaskawym dowiódł mi przyjęciem,
                    Nie słuchając uściskał i nazwał mnie zięciem.
                    Rzekł dwa słowa zaledwie. Czy już mówił tobie,
                    Jakie szczęście w ten obóz przynosicie obie?
                    Gniew bogów ma ucichnąć i Kalchas ogłasza,
                    Że niełaska dziś jeszcze zakończy się nasza,
                    Że wichry, skłonne Greków uwieńczyć nadzieje,
                    Na krew tylko czekają, którą on przeleje.
                    Już niejeden ku Troi żagiel rozwinięty.
                    Już na wiarę kapłana gotują okręty.
                    Co do mnie, choć niebiosa, miłości łaskawe.
                    Winny jeszcze choć trochę opóźnić wyprawę,
                    Choć szczęśliwych tych brzegów nie rzucę swobodnie,
                    Gdzie wkrótce mych zaślubin zapłoną pochodnie 
                    Czyż mogę z chwili bliskiej nie cieszyć się szczerze,
                    Co krwią Trojan potwierdzi zawarte przymierze
                    I pod zburzonej Troi pogrzebie szczątkami
                    Hańbę, co dotąd jeszcze ród mej żony plami?
                 SCENA CZWARTA
                 Achilles, Klitemnestra, Ifigenia, Eryfila, Doryda
                 ACHLLES
                    Pani, szczęście me całe w twym ręku jedynie 
                    Z woli ojca  małżonka weźmiesz w tej godzinie;;
                    Pójdź, by przyjąć me serce, wierne niezachwianie.
                 IFIGENIA
                    Nie czas jeszcze wyruszać; racz się wstrzymać, panie.
                    Z matki zgodą, o łaskę śmiem cię błagać oto,
                    Którą mi zechcesz, wierzę, wyświadczyć z ochotą.
                    Na młodej tej księżniczki racz wejrzeć niedolę:
                    Niebo jej tę dostojność wyryło na czole.
                    Co dzień z jej smutnych oczu łzy obficie płyną;
                                                                        280






                    Znasz dobrze jej cierpienia, boś ty ich przyczyną.
                    Ja sama (ślepe gniewu cóż mogą porywy!)
                    Śmiałam zelżyć przed chwilą jej los nieszczęśliwy.
                    Czemuż, skoro niewinną me słowa krzywdziły,
                    Teraz, by jej dopomóc, równej nie mam siły!
                    Dosyć już; głos oddaję tej brance książęcej:
                    Ty jeden dla niej, panie, możesz zrobić więcej.
                    Niewolnicą jest, pomnij, twej woli podwładną:
                    Kiedy tylko rozkażesz, okowy z niej spadną.
                    Dzień, co tyle radości obojgu nam wróży,
                    Zechciej, panie, rozpocząć nie więżąc jej dłużej.
                    Niech widzę, że mnie dzisiaj wiedzie do ołtarza
                    Król, co chociaż śmiertelnych gromi i przeraża,
                    Przecie sławy szukając nie tylko w pożodze,
                    Nieraz także litości umie puścić wodze
                    I nieszczęśliwych sercem przyjmując łagodnym,
                    Jest we wszystkim potomkiem bogów nieodrodnym.
                 ERYFILA
                    O tak, panie, najsroższej ulżyj mej udręce 
                    Na Lesbos wojna w twoje wydała mnie ręce,
                    Lecz choć prawom jej wiele uchodzi bezkarnie,
                    Nazbyt wielkie już tutaj ponoszę męczarnie!
                 ACHILLES
                    Ty, pani?
                 ERYFILA
                    Tak, zaprawdę; czyli, uwięziwszy,
                    Mogłeś, panie, mi jeszcze zadać ból dotkliwszy
                    Niźli zmusić me oczy, by patrzały stale
                    Na szczęście, które wrogom przypada w udziale?
                    Słyszę, jak mej ojczyźnie grożą z każdej strony,
                    Widzę, jak rusza na nią hufiec rozwścieczony
                    I jak związek ten nawet, panie, w twoje dłonie
                    Składa płomień straszliwy, co ją wnet pochłonie.
                    Daj mi odejść: od swojej zwolnij mnie opieki:
                    Pozwól zawsze nie znanej, nieszczęsnej na wieki,
                    Pędzić dalej w ukryciu losy zbyt surowe,
                    Z których jeszcze łzy moje tają ci połowę.
                 ACHILLES
                    Dość już, piękna księżniczko, płaczesz z mojej winy;
                    Pójdź ze mną, niech cię zwolnię w oczach mej drużyny
                    I chwila, co szczęśliwe przynosi mi gody,
                    Niechaj stanie się pierwszą chwilą twej swobody.
                                                                        281






                 SCENA PIĄTA
                 Achilles, Klitemnestra, Ifigenia, Eryfil a,
                 Arkas, Egina, Doryda
                 ARKAS
                    Czas już nadszedł, o pani; wszyscy zgromadzeni
                    I król u stóp ołtarza czeka Ifigenii.
                    Od niego tu przychodzę; przeciw niemu raczej
                    Pomocy twojej, panie, przyzywać w rozpaczy.
                 ACHILLES
                    Co mówisz?
                 KLITEMNESTRA
                    O bogowie, cóż usłyszę dalej?
                 ARKAS do Achillesa
                    Twoja już tylko jedna siła ją ocali.
                 ACHILLES
                    Któż jej grozi?
                 ARKAS
                    Żal wyznać, bo mu jestem sługą,
                    Lecz strasznej tajemnicy strzegłem dosyć długo:
                    Już płomień i żelazo czekają gotowe
                    I choćbym je na własną miał sprowadzić głowę,
                    Powiem.
                 KLITEMNESTRA
                    Drżę już. Arkasie. mów nam, co się stało!
                 ACHILLES
                    Cokolwiek by to było, nie bój się, mów śmiało.
                 ARKAS
                    Tyś jest, pani, jej matką, ty ją kochasz, panie.
                    Strzeżcie się więc ją posłać na ojca wezwanie.
                 KLITEMNESTRA
                    Czego lękać się mamy?
                 ACHILLES
                    Któż się ojca strzeże?
                 ARKAS
                    Król czeka, by ją bogom poświęcić w ofierze.
                                                                        282






                 ACHILLES
                    On!
                 KLITEMNESTRA
                    Córkę!
                 IFIGENIA
                    Ojciec!
                 ERYFILA
                    Nieba! Cóż to za odkrycie!
                 ACHILLES
                    Jakiż obłęd mu każe godzić na jej życie?
                    Czyli kiedy słyszano wieści tak złowieszcze?!
                 ARKAS
                    Panie, gdyby choć wątpić można było jeszcze!
                    Wyrocznia przez Kalchasa żąda tej ofiary
                    I odrzuca wzgardliwie wszystkie inne dary.
                    Niebo, dotąd Parysa chroniąc i Helenę,
                    Wichry zesłać przyrzeka tylko za tę cenę.
                 KLITEMNESTRA
                    Czyliż zbrodni ohydnej bogi żądać mogą?
                 IFIGENIA
                    Niebo, za jakie winy karzesz mnie tak srogo?
                 KLITEMNESTRA
                    Już się więcej rozkazom okrutnym nie dziwię,
                    Co przede mną ołtarzy strzegły tak gorliwie.
                 IFIGENIA do Achillesa
                    Oto śluby radosne, przed jakimi stoję!
                 ARKAS
                    Król ten pozór obmyślił, by zwieść was oboje.
                    O niczym także nie wie armia oszukana.
                 KLITEMNESTRA do Achillesa
                    Czas więc matce przed tobą upaść na kolana.
                 ACHILLES podnoszącją
                    Ach. pani!
                 KLITEMNESTRA
                    O wielkości racz zapomnieć mojej 
                    Dziś mi raczej ta smutna pokora przystoi.
                    Szczęśliwa, jeśli łzami swymi go rozczula,
                                                                        283






                    Matka może bez wstydu upaść do stóp króla.
                    Biada! Twoją małżonkę los ci dziś porywa;
                    W tej nadziei ją długo chowałam, szczęśliwa,
                    Dla ciebie na te brzegi złowrogie przybyła
                    I twoje imię, panie, na śmierć ją wysyła.
                    Czyliż udać się może pod bogów obronę
                    Przed ołtarze, na straszną kaźń jej przystrojone?
                    Tyś jej tylko pozostał; i ty, stojąc za nią,
                    Ojcem będziesz jej, mężem, bogiem i przystanią.
                    Gniew sprawiedliwy błyska, widzę, w twoim oku.
                    Zostawiam cię, o córko, przy małżonka boku.
                    Panie, zanim powrócę, racz tu z nią zabawić 
                    Spieszno mi przed małżonkiem zdradzieckim się stawić.
                    Ulegnie, gdy zobaczy mą wściekłość bez miary:
                    Gdzie indziej musi Kalchas szukać swej ofiary
                    Lub  jeśli cię od zguby matka nie ustrzeże 
                    Przed tobą jeszcze bogom złożą mnie w ofierze!...
                 SCENA SZÓSTA
                 Achilles, Ifigenia
                 ACHILLES
                    Pani, milczę, bo mówić nie zdołam przytomnie.
                    Czyż Achila nie znają? Czy to mówią do mnie?
                    Matka za tobą prosi, przelękła i blada!
                    Królowa do nóg moich w pokorze upada!
                    Cześć moją znieważając przez niewczesną trwogę 
                    Do serca mego łzami znaleźć pragnie drogę!
                    Komuż droższe być mogą twoje losy młode?
                    Ach, twej wiary, zaprawdę, pani, nie zawiodę!
                    Zniewaga mnie dotyczy: póki żywy stoję,
                    Odpowiadam za życie, z którym łączę moje.
                    Jeszcze dalej w tym słusznym biec muszę porywie 
                    Nie tylko cię ocalić, lecz pomścić godziwie
                    I ten podstęp okrutny ukarać surowo,
                    Co imię moje zmienił w miecz nad twoją głową.
                 IFIGENIA
                    Ach, wysłuchać mnie zechciej! Wstrzymaj się
                    w zapędzie!
                 ACHILLES
                    Jak to, pani? Okrutnik znieważać mnie będzie?
                    Wie, że mnie zemsta jego, jak własna, pochłania,
                    Wie, że pierwszy głos za nim dając bez wahania
                    Nad rywali go wzniosłem i nad Grecji ludy 
                                                                        284






                    I, za wszystkie starania, za wszystkie me trudy,
                    Za niechybne zwycięstwo, za czyny wspaniałe,
                    Co mu pomstę przyniosą, bogactwo i chwałę,
                    Szczęśliwy, że mi ciebie, pani, przyrzeczone,
                    Jednej chluby pragnąłem  by cię nazwać żoną..
                    Lecz nie dosyć, że dzisiaj zdradą swoją krwawą
                    Gwałci miłość, natury święte depcze prawo,
                    Że, gotując te ciosy, co w ciebie uderzą,
                    Chce, bym ujrzał twe serce krwią dymiące świeżą 
                    Straszny obrząd osłania fałszywymi śluby
                    Pragnie jeszcze, bym ciebie powiódł sam do zguby
                    Ufność moją podchodzi; ha, nie dosyć na tem
                    Chce, bym zamiast małżonkiem, był dla ciebie katem
                    I jakiż to na ciebie czekał obrzęd krwawy
                    Gdybym chociaż dzień później powrócił z wyprawy?
                    Jak to? Więc ich wściekłości na pastwę wydana,
                    Na próżno mnie u boku szukając kapłana,
                    Ugodzona znienacka, w świętych ogni dymie
                    Padłabyś przeklinając zdradzieckie me imię!...
                    Za tę zdradę, za klęski, z których uszłaś cudem,
                    Będzie musiał przed całym odpowiedzieć ludem.
                    Honor twego małżonka mając w słusznej cenie,
                    Winnaś, pani, pochwalić me postanowienie.
                    Niech okrutnik, co sądził, że mu będę służyć,
                    Wie, czyjego imienia śmiał dzisiaj nadużyć.
                 IFIGENIA
                    Biada! Jeśli mnie kochasz, jeśli bodaj sprawię,
                    Że mej prośby ostatniej wysłuchasz łaskawie 
                    Wiedz, twych uczuć dowodzić przyszła właśnie pora:
                    Ten, w którym widzisz zdrajcę, złoczyńcę, potwora,
                    Ów okrutnik, któremu chcesz rzucić wyzwanie 
                    Jest, cokolwiek by czynił, moim ojcem, panie.
                 ACHILLES
                    On twoim ojcem? Po tym, na co się odważa,
                    Widzę tylko chciwego twojej krwi zbrodniarza.
                 IFIGENIA
                    To mój ojciec, o panie, raz jeszcze powtórzę;
                    Ojciec, którego kocham i któremu służę,
                    Co sam nigdy mi jeszcze, aż do tego rana,
                    Wątpić nie dał przez chwilę, że jestem kochana.
                    Serce moje, w tej świętej chowane pokorze,
                    Nad tym, co go znieważa, cierpieć tylko może;
                    I, najdalsza, wiedz o tym, by raptowną zmianą
                    Wściekłość twoją pochwalać, w słowach nie
                                                                       wstrzymaną,
                    Albo płomień twej gniewnej podsycać pożogi 
                    Wierzaj, widzę dopiero, jak mi jesteś drogi,
                                                                        285






                    Że znieść mogłam bez gniewu ohydne imiona,
                    Jakimi twoja miłość lżyła go wzburzona.
                    Czemuż to miałby, serce straciwszy człowieka.
                    Nad ciosem tym nie boleć, co mnie dzisiaj czeka?
                    Jakiż ojciec krwi swojej rozlewem się chlubił?
                    Gdyby mógł mnie ocalić, czemuż by mnie gubił?
                    Wiem, że płakał, że boleść miotała nim trwożna:
                    Czyż, nim słowo przemówił, potępić go można?
                    Biada! Gdy tyle zgryzot spokój mu zamącą,
                    Czyż go twoja nienawiść przytłoczy do końca?
                 ACHILLES
                    Co? Więc innej do lęku braknie ci przyczyny,
                    Że taki dzisiaj troski twej przedmiot jedyny?
                    Okrutnik (bo innego zali godzien miana?)
                    Chce bogom cię poświęcić rękami kapłana;
                    A gdy się w swej miłości tej zbrodni sprzeciwię 
                    O jego tylko spokój dbasz, widzę, troskliwie?
                    Chce, bym milczał! Nad zbrodnią się wzrusza
                                                                       nikczemną!
                    Drży o niego, bogowie, truchleje przede mną!...
                    Smutne skutki mych starań! I jakże się stało,
                    Że Achilles w twym sercu miejsca ma tak mało?...
                 IFIGENIA
                    Ach, okrutny, ty wątpisz o mych uczuć sile?
                    Zali, by je objawić, czekam na tę chwilę?
                    Widziałeś, jak spokojna dzisiaj i wyniosła
                    Śmiertelnej tej nowiny powitałam posła;
                    Nie zbladłam nawet. Czemu nie widziałeś raczej,
                    Do jakiego szaleństwa doszłam w mej rozpaczy,
                    Kiedy słuchać musiałam, zaledwie przybyła,
                    Wieści, co mi twą zdradę kłamliwie głosiła!...
                    Jakich obelg i przekleństw gwałtownych nawała
                    Bogów i ludzi razem gniewnie oskarżała!
                    Ach, bez słowa z ust moich ujrzałbyś niezbicie.
                    Ile droższą mi twoja miłość ponad życie.
                    Może właśnie, niestety, szczęśliwa nad miarę,
                    Mściwych niebios na siebie sprowadziłam karę?
                    Ach, sądziłam, że płomień, co we mnie goreje.
                    Nad zwykłe mnie śmiertelnych wynosi koleje!
                 ACHILLES.
                    Żyj o pani, zaklinam, gdy ci jestem miły!
                                                                        286






                 SCENA SIÓDMA
                 Achilles, Klitemnestra,Ifigenia, Egina
                 KLITEMNESTRA
                    Panie, nic jej nie zbawi, nic prócz twojej siły.
                    Agamemnon, nie śmiejąc mej oglądać twarzy,
                    Dopuszczać mnie zakazał w pobliże ołtarzy.
                    Sam ustawił strażników, co na jego słowo
                    Z każdej strony nam wejścia wzbraniają surowo
                    Kryje się, by nie ulec przede mną zbolałą.
                 ACHILLES
                    A zatem miejsce twoje mnie zająć przystało,
                    Zamiast matki, małżonek dzisiaj przed nim stanie.
                 IFIGENIA
                    Pani! Stójcie! Bogowie! Dokąd biegniesz, panie?
                 ACHILLES
                    I czegóż znów twe prośby żądają szalone?
                    Czyli przed tobą pierwszą mam cię brać w obronę?
                 KLITEMNESTRA
                    Co czynisz, córko?
                 IFIGENIA
                    Pani, miej bogów na względzie
                    I kochanka gniewnego powstrzymaj w zapędzie!
                    Przed tak groźnym spotkaniem los niech nas zachowa 
                    Zbytnia gorycz, o panie, zaprawi twe słowa.
                    Wiem, jak bardzo kochanek zapomnieć się umie:
                    Ojca mego zadrasnąć łatwo w jego dumie;
                    Znają wszyscy Atrydów niezmierzoną pychę.
                    Pozwól, niech mówią usta nieśmiałe i ciche.
                    Wkrótce, wierzaj, tak długiej nie pojmując zwłoki
                    Sam ojciec tutaj po mnie skieruje swe kroki;
                    Usłyszy jęki matki, płacz ujrzy nas obu:
                    Jakiegoż się myśl moja nie chwyci sposobu,
                    Co zdoła wam oszczędzić łez gorzkiej niedoli,
                    Troski wasze zakończy i żyć mi pozwoli?
                 ACHILLES
                    Dobrze zatem, twej chęci ustąpić wypada:
                    Niech zbawienna z ust waszych oświeci go rada;
                    Mądrość jego przyzwijcie nie szczędząc namowy,
                    By zechciał bronić córki i własnej swej głowy.
                    Lecz zbyt długo mnie płocha utarczka pochłania:
                    Nie słów tutaj, zaprawdę, trzeba, lecz działania!
                                                                        287






                 do Klitemnestry
                    Pani, by tobie służyć, wkrótce będę gotów;
                    Idź spocząć, nim powrócę, do swoich namiotów.
                    Córka twoja nie umrze, wróżyć mogę śmiało,
                    Póki tchnienie choć jedno w mej piersi zostało,
                    Na próżno gniewne niebo przyzywać jej będzie 
                    Wierzaj, pewniejsze moje niż jego orędzie.
                                                                        288






                 AKT CZWARTY
                 SCENA PIERWSZA
                 Eryfila, Doryda
                 DORYDA
                    Cóż to mówisz, o pani? Jaka myśl szalona
                    Każe ci dziś zazdrościć jej, co wkrótce skona?
                    Za godzinę ma umrzeć; lecz nigdy jej chwała
                    Większej w tobie zawiści, mówisz, nie wzbudzała.
                    Któż uwierzy? Kto dzikość taką w sercu chowa...
                 ERYFILA
                    Nigdy z ust mych prawdziwsze nie zabrzmiały słowa.
                    Nigdy jeszcze, dręczona klęskami tyloma,
                    Nie byłam, tak jak dzisiaj, jej szczęścia łakoma.
                    O klęski zbyt łaskawe! Daremne nadzieje!
                    Czy nie widzisz, jak nad nią Achilles boleje?
                    Nazbyt jasno tę boleść widzę, co nie łudzi:
                    Ów bohater, tak groźny w oczach reszty ludzi,
                    Co łzy wtedy poznaje, gdy przez niego płyną,
                    Co się od nich już małą hartował dzieciną,
                    Co nawet, jeśli prawdę mówią wśród gawiedzi,
                    Posoką lwów się karmił, dzików i niedźwiedzi 
                    Lęku dzisiaj w jej służbie uczy się bezwiednie;
                    Już widziała, jak płacze, jak strwożony blednie...
                    Ty współczujesz jej doli? Za gorsze udręki
                    Jeszcze, widząc łzy takie, składałabym dzięki!
                    Choćby umrzeć mi także przyszło w tej godzinie...
                    Lecz co mówię: umierać? Nie, ona nie zginie.
                    Czyli nagle Achila gnuśny sen ogarnie?
                    Czyli, sądzisz, zapłakał i pobladł bezkarnie?
                    Nie, Achilles z niedoli rychło ją dobędzie;
                    Może po to bogowie głoszą swe orędzie,
                    By udręką tym sroższą była mi jej chwała,
                    By się oczom kochanka piękniejszą wydała.
                    Spójrz, co dla niej się tutaj czyni po kryjomu:
                    Gniewny wyrok niebiosów nie znany nikomu
                    I choć święte już stosu rozniecono żary,
                    Nikt dotąd jeszcze nie wie imienia ofiary.
                    Obóz cały nieświadom, co tutaj się stanie;
                                                                        289






                    Z owej ciszy, Dorydo, znać ojca wahanie.
                    Cóż on wreszcie uczyni? Jaka siła może
                    Wobec tylu napaści trwać dalej w uporze?
                    Matka szalona gniewem, łzy córki jedynej,
                    Rozpacz, skargi, błagania wzburzonej rodziny,
                    Krew ojcowska, na takie zbyt czuła namowy,
                    Achilles, co już grozi, uderzać gotowy?
                    Nie, wierzaj mi, daremnie gniew bogów jej wzywa.
                    Ja tylko jedna wiecznie będę nieszczęśliwa.
                    Ach, gdybym miała siłę!
                 DORYDA
                    Pani, cóż to znaczy?
                 ERYFILA
                    Nie wiem, co mnie w mej gniewnej wstrzymuje
                    rozpaczy,
                    Że widząc, co się dzieje, nie biegnę, by wszędzie
                    Rozgłaszać owo bogów fatalne orędzie
                    I spisek ten ukazać, co się tutaj waży
                    Naigrawać bezkarnie z ich praw i ołtarzy.
                 DORYDA
                    Jakaż myśl!
                 ERYFILA
                    O radości! Gdy mój czyn zasłynie,
                    Ileż spalą kadzideł trojańskie świątynie;
                    Jeśli mszcząc się na koniec za więzienie moje,
                    Achillesa i króla nawzajem uzbroję;
                    Jeśli w gniewie trojańskiej już niepomni zwady,
                    Na siebie samych oręż obrócą zagłady;
                    Jeśli groźnym wyznaniem broń mu dając w ręce,
                    Obóz cały ojczyźnie w ofierze poświęcę!...
                 DORYDA
                    Ktoś nadchodzi; królowa podąża w tę stronę
                    Skryj się przed nią lub zmysły uspokój wzburzone.
                 ERYFILA
                    Pójdź. Jak śluby te zerwać, w ukryciu mi powie
                    Gniew mój słuszny, któremu sprzyjają bogowie.
                                                                        290






                 SCENA DRUGA
                 Klitemnestra, Egina
                 KLITEMNESTRA
                    Egino, córce mojej wymknęłam się skrycie;
                    Zamiast lękać się, płakać, drżeć o swoje życie 
                    Ojca pragnie tłumaczyć, żąda, bym w rozterce
                    Czciła jeszcze tę rękę, co godzi w jej serce.
                    O czci święta! W nagrodę za jej miłość tkliwą
                    On się dziwi, że na śmierć biegnie nie dość żywo!...
                    Czekam tutaj: o powód tej zwłoki mnie pyta;
                    Sądzi pewnie, że zdrada dotąd nie odkryta.
                    Idzie. Gniewu mu nie dam wyczytać z mej twarzy;
                    Patrzmy, zali swój podstęp utrzymać się waży.
                 SCENA TRZECIA
                 Agamemnon, Klitemnestra, Egina
                 AGAMEMNON
                    Cóż to czynisz, o pani? Dlaczego w tej dobie
                    Oczy moje twej córki nie widzą przy tobie?
                    Arkas po nią już dawno przychodził z mej woli:
                    Czy wstrzymujesz ją? Czemu zdąża tak powoli?
                    Przed słusznym zali nie chcesz ustąpić rozkazem?
                    Czy przed ołtarz pójść może z tobą tylko razem?
                    Mów!
                 KLITEMNESTRA
                    Gdy trzeba, wypełni córka twe żądanie.
                    Lecz powiedz  czy nic ciebie nie wstrzymuje,, panie?
                 AGAMEMNON
                    Mnie?
                 KLITEMNESTRA
                    O wszystko więc twoja zadbała opieka?
                 AGAMEMNON
                    Pani, ołtarz przybrany i Kalchas już czeka.
                    Wszystko czynię, co każe mi obyczaj stary.
                 KLITEMNESTRA
                    Nie mówisz, panie, dotąd imienia ofiary.
                 AGAMEMNON
                    Cóż to znaczy? W swej trosce pani zbyt gorliwa...
                                                                        291






                 SCENA CZWARTA
                 Agamemnon, Klitemnestra, Ifigenia,
                 Egina
                 KLITEMNESTRA
                    Chodź szybko, córko moja, twój ojciec cię wzywa;
                    Dziękuj mu za tę miłość, jaką ciebie darzy 
                    Sam dzisiaj chce do świętych cię powieść ołtarzy.
                 AGAMEMNON
                    Co słyszę! Moja córko, płaczesz na uboczu
                    I nie śmiesz zatrwożonych podnieść na mnie oczu.
                    Jakiż popłoch! Lecz oto płaczą teraz obie!...
                    Arkas zdradził mnie! Biada!
                 IFIGENIA
                    Ojcze mój, co tobie?
                    Nie lękaj się; zaprawdę, nie żadna to zdrada
                    I cokolwiek rozkażesz, ja posłucham rada.
                    Życie wzięłam od ciebie; chcesz li go z powrotem,
                    Prostszą drogą, o panie, wiedzieć mogłam o tem.
                    Tak jak ongi, radosna, z pogodą na czole
                    Chciałam przyjąć małżonka, twoją pełniąc wolę,
                    Potrafię, jeśli trzeba, władzy twej poddana,
                    Głowę złożyć niewinną pod mieczem kapłana
                    I, szanując twój rozkaz, dosyć znajdę siły,
                    By krew całą ci oddać, wlaną w moje żyły.
                    Lecz jeśli widok mego szacunku i zgody
                    Wart jest w oczach twych, panie, mniej krwawej
                                                                         nagrody,
                    Jeśli wzruszyć cię mogą łez matczynych zdroje,
                    Śmiem ci wyznać, że w chwili gdy przed tobą stoję,
                    Tyle szczęścia mi było do życia zachętą,
                    Że nie pragnę, by światło mym oczom odjęto;
                    Ani by mi złych losów wolą nieodgadłą
                    Tak blisko mych narodzin kres ujrzeć wypadło.
                    Mnie to, córce królewskiej, pierwszej było danem
                    Ciebie, panie, zawołać słodkim ojca mianem:
                    Ja  tak długo twych oczu radość i kochanie 
                    Nieraz dałam ci bogom dzięki składać za nie;
                    Mnie to pieszczot nie szczędząc w najtkliwszym zapale
                    Krwi słabością, o panie, nie gardziłeś wcale.
                    Niestety! Wczoraj jeszcze pytałam ciekawie
                    O kraje, które w swojej zdobędziesz wyprawie,
                    I, widząc już, jak Ilion w twoje wpada ręce,
                    Dumałam, jak najgodniej wasz triumf uświęcę.
                    Nie sądziłam, że po to, byś go mógł podzielać,
                    Krew moja ma być pierwszą, którą musisz przelać...
                    Nie sądź, że to cios nagły, godząc w moje łono,
                                                                        292






                    Każe mi dziś twą dobroć wspominać minioną;
                    Nie lękaj się; twój honor nazbyt umiem cenić,
                    By się ojciec tak świetny miał za mnie rumienić.
                    Umiałabym, o życie błagając jedynie 
                    Wspomnienia w mego serca zataić głębinie.
                    Lecz z moim smutnym losem, panie, do tej chwili
                    Kochanek mój i matka swe szczęście łączyli;
                    Król, godny ciebie, sądził, że dzień ten już świta,
                    Co nasze zaślubiny swym blaskiem powita:
                    Już, serca mego pewien nad wszelkie wahanie,
                    Miał szczęśliwy być wkrótce: tyś się zgodził, panie.
                    Wie o twoich zamysłach: osądź, jak boleje.
                    Matka stoi przed tobą i łzy gorzkie leje.
                    Daruj, panie, że skargą, być może daremną,
                    Łez im pragnę oszczędzić przelanych nade mną.
                 AGAMEMNON
                    Córko moja, to prawda: nie wiem, z czyjej winy
                    Gniew bogów od nas takiej zażądał daniny,
                    Lecz wskazali na ciebie, jak wyrocznia każe 
                    Krew twoja ma na święte popłynąć ołtarze.
                    Ich wyrokom morderczym chcąc byś uszła cało,
                    Serce moje twych błagań, córko, nie czekało!
                    Niech ci powie, jak walczyć chciałem do ostatka,
                    Miłość owa, przez ciebie wezwana na świadka.
                    Rozkaz, który mi wczoraj podpisać kazano,
                    Słyszałaś o tym może, cofnąłem dziś rano:
                    Korzyść Greków przy twojej ceniąc nazbyt nisko,
                    Oddawałem ci spokój, honor, stanowisko.
                    Arkas, wstępu ci broniąc, miał czuwać z oddali 
                    Lecz mu ciebie napotkać bogowie nie dali
                    I ojca twego zwiedli zamysły szalone,
                    Gdy, skazaną z ich woli, próżno brał w obronę.
                    Mej potędze nie ufaj, tak głośnej dokoła,
                    Któż lud w świętej gorączce pohamować zdoła,
                    Gdy na łup nas wydając gniewu, co w nim drzemie,
                    Bogowie zeń poddaństwa gorzkie zdejmą brzemię?...
                    Czas twój nadszedł; ustąpić wypada przed siłą.
                    Pomyśl, w jakim cię rzędzie niebo postawiło;
                    Radę, którą mi dano, tobie odwzajemnię:
                    Od ciosu, co cię czeka, umrzesz mniej ode mnie.
                    Kto cię zrodził, o córko, okaż dzisiaj godnie 
                    Niech bogowie za swoją rumienią się zbrodnię.
                    Idź już i niechaj Grecy w ofiary godzinie
                    Rozpoznają krew moją, co z ich ręki spłynie.
                 KLITEMNESTRA
                    Zaprawdę, że się ciebie ta krew nie powstydzi,
                    Z której ród swój posępny wywodzą Atrydzi.
                    Morderco własnej córki, jedno ci zostało:
                                                                        293






                    Matce jeszcze wśród uczty podsunąć jej ciało!
                    Taką zatem, okrutny, radosną ofiarę
                    Gotowałeś znienacka, podchodząc mą wiarę!
                    Co? Gdyś kreślił ten rozkaz, co żąda jej męki,
                    Zgroza twojej piszącej nie wstrzymała ręki?
                    I na cóż nas tym smutkiem fałszywym chcesz zwodzić?
                    Zali płaczem miłości swej pragniesz dowodzić?
                    Jakie stoczyłeś za nią bitwy pełne chwały?
                    Czyje się krwi strumienie z twej ręki polały?
                    Jakie szczątki o twoim tu mówią oporze?
                    Ile trupów milczenie mi nakazać może?
                    Oto jedno, co zdolne dowieść mi niezbicie,
                    Okrutny, że pragnąłeś ocalić jej życie!...
                    Przez wyrocznię straszliwą grozi jej zagłada:
                    Czyż wyrocznia myśl swoją tak jasno wykłada?
                    Czy niebo sprawiedliwe żądać może zbrodni?
                    Czyż go nad krew niewinną nic nie uczci godniej?
                    Gdy ród Heleny karać pragnie, znieważone,
                    Niech ze Sparty przywiodą jej córkę, Hermionę;
                    Niech Menelaj okupi jedną jeszcze raną
                    Niewierną swą małżonkę, nazbyt ukochaną.
                    Lecz jakiż obłęd z ciebie czyni jej ofiarę?
                    Czemuż to za jej zbrodnie ty masz ponieść karę?
                    I czemuż to ja, własne rozdzierając łono,
                    Krwią najczystszą mam płacić jej miłość szaloną?
                    Lecz co mówię? Ów przedmiot zazdrości tysiąca,
                    Co spokój Europy i Azji zamącą,
                    Czyż godnym ci się zdaje uwieńczyć twe dzieło?
                    Małoż za nią me czoło od wstydu płonęło?
                    Nim ją związki nieszczęsne z twym bratem związały
                    Z domu ojca ją porwał Tezeusz zuchwały.
                    Kalchas mówił ci o nim, wiesz zatem beze mnie,
                    Że później w ślubne łoże wstąpił z nią tajemnie
                    I że młodą księżniczkę miał z owego stadła,
                    Co, przez matkę ukryta, bez wieści przepadła.
                    Lecz co mówię? Braterska miłość i niesława
                    Najmniejsze do twych względów rościć mogą prawa!
                    Ta żądza władzy, w której nie znasz, co to wodze,
                    Pycha z królów dwudziestu w posłuchu i trwodze,
                    Imię wielkie i rządy w twym ręku jedyne:
                    Oto jakim dziś bogom chcesz złożyć daninę!
                    Cios ten krwawy odeprzeć ojciec chciałby drugi:
                    Ty okrutnej dla siebie szukasz w nim zasługi!
                    Nazbyt żądny wielkości, którą łatwo stracić,
                    Śpieszysz oto, by za nią własną krwią zapłacić,
                    Licząc, że raz na zawsze czyn twój onieśmieli
                    Wszystkich, co by twe miejsce zająć może chcieli.
                    Czy to znaczy być ojcem? Ach, rozum się mroczy,
                    Kiedy zdradę tak straszną oglądają oczy!
                    Kapłan, tłumów okrutnych zachęcany wrzawą,
                                                                        294






                    Na córkę moją rękę podniesie nieprawą,
                    Pierś tę białą otworzy! ciekawe źrenice
                    Czytać będą z jej serca bogów tajemnice!
                    Ja, co świetną, radosną wiodłam ci w ramiona,
                    Sama, bez niej mam teraz wracać zrozpaczona,
                    Drogę widzieć, wciąż jeszcze, być może, zasłaną
                    Kwieciem, co pod jej nogi padało dziś rano!
                    Nie, ja tutaj na mękę nie wlokłam jej zdradnie:
                    I prędzej dwie ofiary ci złożyć wypadnie!
                    Ni lęk mnie nie powstrzyma, ni moc żadna w świecie 
                    Z ramion moich skrwawionych może ją wydrzecie.
                    Niechaj ojcu w dzikości małżonek nie przeczy:
                    Chodź, jeśli się odważysz, wyrwać ją z mej pieczy!
                    Pójdź, o córko, i z moim licząc się rozkazem,
                    Posłuszeństwo swej matce okaż choć tym razem.
                 SCENA PIĄTA
                 AGAMEMNON              sam
                    Nie sądziłem, że w gniewie przemówi łagodniej.
                    Oto, właśnie, co słyszeć lękałem się od niej.
                    Gdybym jeszcze, mniej w duszy swej własnej skłócony,
                    Mógł lękać się jedynie krzyków mojej żony!
                    Niestety! Kiedy ze mnie dziś czynisz mordercę 
                    Czemu, niebo, ojcowskie zostawiasz mi serce?
                 SCENA SZÓSTA
                 Agamemnon, Achilles
                 ACHILLES
                    Panie, wieści w obozie poczęły się szerzyć,
                    Co zdają się niegodne, aby im uwierzyć.
                    Mówią  lękam się wyraz dać takiej nowinie 
                    Że dzisiaj z woli twojej Ifigenia ginie.
                    Że niepomny, co miłość, co litość człowiecza,
                    Sam ją pod cios oddajesz kapłańskiego miecza!
                    Mówią, że w imię moje podstępnie wezwaną
                    Do ołtarza mam powieść, by jej krew przelano;
                    Że zaślubin pozorem zwodząc nas oboje.
                    Chcesz to dzieło haniebne złożyć w ręce moje.
                    I cóż powiesz mi, panie? Co sądzić w tej sprawie?
                    Czy kresu nie położysz tak bezecnej wrzawie?
                                                                        295






                 AGAMEMNON
                    Panie, zamysłów moich nikomu nie zwierzam
                    I córka moja nawet nie wie, co zamierzam.
                    Gdy czas przyjdzie i sama o wszystkim się dowie,
                    Wtedy los jej poznają armia i wodzowie.
                 ACHILLES
                    Nazbyt dobrze mi znany los, co jej przypadnie!
                 AGAMEMNON
                    Czemu pytasz mnie zatem, gdy wiesz tak dokładnie?
                 ACHILLES
                    Czemu pytam? Bogowie! Bez śladu wahania
                    Najczarniejszą twarz swoją występek odsłania!
                    Czy, sądzisz, tym zamysłom wolne dając pole,
                    Córkę twoją w mych oczach poświęcić pozwolę?
                    Że miłość i cześć moja na ten czyn przystanie?
                 AGAMEMNON
                    Hola, ty, co tak śmiałe rzucasz mi wyzwanie,
                    Pomnij, do kogo mówisz i na co się ważysz!
                 ACHILLES
                    Pomnij, kogo miłuję i kogo znieważysz!
                 AGAMEMNON
                    Któż ci nad mą rodziną pieczę zdał, młokosie?
                    Czy nie mogę stanowić o mej córki losie?
                    Czy nie jestem jej ojcem? Twoją czy jest żoną
                    I nie może bez ciebie...
                 ACHILLES
                    Mnie ją przyrzeczone!
                    Mnie, którego przysięgi nie zwiodą niczyje,
                    Póki w żyłach mych jeszcze krwi ostatek bije!
                    Tyś losów naszych związek sam ongi układał
                    I strzec będę praw moich, któreś sam mi nadał.
                    Czy nie dla mnie tu z Argos wezwałeś ją, panie?
                 AGAMEMNON
                    Przeklinaj zatem bogów okrutne żądanie,
                    Obóz cały na sądy zawezwij w potrzebie,
                    Kalchasa, Menelaja i pierwszego  siebie!!
                 ACHILLES
                    Mnie?
                 AGAMEMNON
                    Tak, ciebie, co nowe wciąż rojąc podboje
                                                                        296






                    Lżyłeś niebo, gdy kroki wstrzymywało twoje;
                    Ciebie, co lęk mój słuszny mając za obrazę
                    W tym obozie szaleństwa rozsiałeś zarazę!
                    Jam wskazywał ci wyjście, co otworem stoi:
                    Lecz ty pragniesz, ty żądasz jednej tylko Troi.
                    Skoro w dzikim tym pędzie wstrzymać cię nie mogę 
                    Ruszaj tedy  jej zguba otworzy ci drogę!!
                 ACHILLES
                    O nieba! Mowy takiej któż mi słuchać każe,
                    Gdzie obelga i zdrada idą z sobą w parze!
                    Mnie, za cenę jej zguby, nęciły podboje?
                    Co mi winni Trojanie, że biegnę pod Troję?
                    Jakaż to korzyść własna do walki mnie skłania?
                    Czemu, na boskiej matki nieczuły błagania
                    I rozpaczy ojcowskiej nie słuchając głosu,
                    Szukam zguby, co tutaj czeka mnie od losu?
                    Czy może okręt jaki z trojańskiej czeredy
                    Na wybrzeża tesalskie zapędził się kiedy?
                    Czy to u mnie się zjawił rabuś tak szalony,
                    Że chciałby mnie pozbawić siostry mej lub żony?
                    Gdzież me straty? Czy w jakiej widzisz mnie potrzebie?
                    Wszystko dotąd, niewdzięczny, czyniłem dla ciebie!
                    Choć nic tobie nie winien, ja z Greków jedyny
                    Wodzem swoim cię czynię i greckiej drużyny;
                    Ciebie pomścić na Lesbos biegnę wśród pożogi,
                    Nim jeszcze armię zebrać zdołałeś do drogi!...
                    I cóż wreszcie nas wszystkich święty cel stanowi?
                    Czy nie mamy Heleny oddać małżonkowi?
                    Odkądże to na własną nie stać mnie obronę,
                    Bym sobie dał odebrać ukochaną żonę?
                    Czy tylko twemu bratu dano w świecie prawo,
                    By za miłość zdeptaną mógł się pomścić krwawo?
                    Córkę twoją kochałem, kochany wzajemnie 
                    Ona jedna przysięgi słyszała ode mnie.
                    Broń, okręty, żołnierze, mych trudów zapłata 
                    Do niej wszystko należy, nic do twego brata.
                    Niech ściga, jeśli pragnie, swą porwaną żonę
                    I zwycięstwo od dawna krwi mej przeznaczone;
                    Nie stoję o Pryjama, Parysa, Helenę 
                    Chciałem tylko twej córki: za tę ruszam cenę.
                 AGAMEMNON
                    Uchodź zatem, powracaj w swe tesalskie kraje;
                    Słowo, co cię związało, sam ci rad oddaję.
                    Dosyć innych się znajdzie wśród mojej drużyny,
                    Co, po tobie sądzone sięgając wawrzyny,
                    Męstwem świetnym losowi dać zdołają radę
                    I niechybną na Ilion sprowadzić zagładę.
                    Z mowy twojej wzgardliwej jasnym mi się stało,
                                                                        297






                    Jak drogo bym okupił twą pomoc wspaniałą.
                    Grecji sędzią się czynisz; mniemasz, jak uczułem,
                    Że królowie jej pustym zdobią mnie tytułem.
                    Chciałbyś  tak wielką pychą męstwo cię napawa 
                    By drżał każdy i słuchał, i twoje czcił prawa.
                    Wypomniane przysługi są źródłem obrazy:
                    Posłuch nad męstwo zbytnie milszy mi sto razy.
                    Żegnaj! Nie straszną dla mnie twoja złość bez siły
                    I zrywam wszystkie więzy, które nas łączyły.
                 ACHILLES
                    Dziękuj więzom jedynym, jakie gniew mój ceni 
                    Jeszcze w tobie szanuję ojca Ifigenii.
                    Bez tej nazwy, być może, król nad królów tyle
                    Po wyzwaniu tym krótkie miałby życia chwile.
                    Pomnij  dwa tylko jeszcze słowa mi zostały::
                    Bronić muszę twej córki i mej własnej chwały.
                    Nim w jej serce niewinne zdołasz cios wymierzyć,
                    Oto pierś, w którą wcześniej przyjdzie ci uderzyć.
                 SCENA SIÓDMA
                 AGAMEMNON              sam
                    Oto co na nią zgubę niechybną sprowadza 
                    Córki mojej bezbronnej większa była władza.
                    Twoja miłość, co tutaj grozi mi zuchwała,
                    Przyspiesza cios fatalny, który wstrzymać chciała.
                    Nie wahajmy się dłużej; nic jej nie ocali;
                    Moja duma zraniona przeważa na szali.
                    Achilles, kiedy grozi, wskazuje mi drogę!
                    Bo litość moją mógłby poczytać za trwogę.
                    Hej! Do mnie, straże!
                 SCENA ÓSMA
                 Agamemnon,Eurybates,strażnicy
                 EURYBATES
                    Panie?
                 AGAMEMNON
                    Co czynić, bogowie?
                    Czyli głos mój ten rozkaz tak straszny wypowie?
                    Jakich zwycięstw, okrutny, tędy wiedzie droga?
                                                                        298






                    Jakiegoż to w ich ręce wydać pragniesz wroga?
                    Matka czeka mnie, matka, nie strwożona niczym,
                    Co krwi swojej chce bronić przed ojcem zbrodniczym;
                    Z jej objęcia, być może. mniej ode mnie dzicy,
                    Nie zechcą swej księżniczki wydzierać strażnicy.
                    Achil grozi nam, Achil wyzywa i łaje 
                    Czy przez to moja córka zuchwalszą się staje?
                    Czy uchodzi tym bogom, co krwi jej żądali?
                    Na cios z ręki ojcowskiej czy bodaj się żali?
                    Ach, co mówię? W bezbożnym zapale co czynię?
                    O cóż taką ofiarą mam prosić boginię?
                    Jakież chlubne nagrody, męstwu przyrzeczone,
                    Jakież laury mnie skuszą, krwią córki zbroczone?
                    Nie, nie zdołam: Krew święta i miłość mnie wzywa,
                    I wstydem być nie może litość sprawiedliwa.
                    Niech więc żyje. Lecz jak to?! Niepomny mej chwały,
                    Mam dopuścić, by górę wziął Achil zuchwały?
                    Pychę jego bezmierną jeszcze tym podwoję:
                    Sądzić będzie, żem uległ, a może się boję?
                    W jaką błahą myśl moja znów popadła trwogę:
                    Czyż Achila inaczej ukorzyć nie mogę?
                    By go dręczyć, z mej córki uczynię narzędzie:
                    On ją kocha  dla męża innego żyć będzie..
                    Księżniczkę i królową wezwij, Eurybacie.
                 SCENA DZIEWIĄTA
                 Agamemnon,                      strażnicy
                 AGAMEMNON
                    O bogowie! Jeżeli w swych zamiarach trwacie,
                    Jeśli wasza nienawiść dalej po nią sięga,
                    Cóż może przy was wszelka śmiertelnych potęga?
                    Zgubi ją moja miłość, co dla niej się stara:
                    Wiem o tym  lecz zaprawdę,, tak wielka ofiara
                    Warta jest, byście znowu od waszego sługi
                    Zechcieli jej, bogowie, żądać po raz drugi.
                 SCENA DZIESIĄTA
                 Agamemnon,Klitemnestra,Ifigenia, Eryfila.
                 Eurybates,Doryda,                      strażnicy
                 AGAMEMNON
                    Pani, chcesz ją ocalić, posłuchaj, co rzekę:
                    Córkę twoją ci wracam i daję w opiekę.
                                                                        299






                    Z tych okrutnych co rychlej zabierz ją wybrzeży;
                    Pod dowództwem Arkasa daję ci żołnierzy.
                    Chętnie mu jego zdradę przebaczam szczęśliwą;
                    Trzeba sekret zachować i działać co żywo.
                    I Ulisses, i Kalchas milczą do tej chwili:
                    Strzeżcie się, by ucieczki waszej nie odkryli.
                    Schowaj dobrze swą córkę i niech armia cała
                    Sądzi, żem wysłał ciebie, lecz ona została.
                    Uchodźcie. Oby, syci łez moich widokiem,
                    Bogowie ją na długo skryli przed mym okiem!
                    Straż niech idzie z królową.
                 KLITEMNESTRA
                    Panie!
                 IFIGENIA
                    Ojcze drogi!
                 AGAMEMNON
                    Nim kapłan groźny spełni, co mu każą bogi,
                    Uchodźcie, mówię. Ja zaś, by nie mógł wam szkodzić,
                    Idę prośbą udaną czujność jego zwodzić.
                    I fatalny obrządek, na który już pora,
                    Każę odwlec co najmniej dzisiaj do wieczora.
                 SCENA JEDENASTA
                 Eryfila, Doryda
                 ERYFILA
                    Nie, pójdź ze mną, Dorydo. Inną mamy drogę.
                 DORYDA
                    Czyż za nimi...
                 ERYFILA
                    Nie, dłużej walczyć już nie mogę.
                    Skutki uczuć Achila widzę dziś na sobie:
                    Z gniewem moim bezsilnym spocząć nie chcę w grobie.
                    Dość wahania, Dorydo, zgubię ją lub zginę.
                    Pójdź ze mną, Kalchasowi tę wydać nowinę.
                                                                        300






                 AKT PIĄTY
                 SCENA PIERWSZA
                 Ifigenia, Egina
                 IFIGENIA
                    Nie wstrzymuj mnie: do matki wróć mojej, Egino.
                    Czas uciszyć gniew bogów należną daniną:
                    Przez krew moją, co chciała ujść im, nieszczęśliwa,
                    Spójrz, jaka dzisiaj burza nad nami się zrywa.
                    Pomnij, w jakim królową oglądałaś stanie,
                    Jak nas obóz w ucieczce wstrzymał niespodzianie
                    I z jakim dzikim zuchwalstwem zewsząd w naszą stronę
                    Zwracały się ich włóczni groty wyostrzone...
                    Straż w rozsypce: królowa, co leży omdlała...
                    Nazbyt cierpi, więc pozwól, bym z nią się rozstała;
                    Jej pomocy bezsilnej czekać nie chcę dłużej:
                    Niech mi zmysłów jej zamęt w ucieczce posłuży.
                    Biada! Ojciec mój nawet, wierzaj memu słowu,
                    Gdy mi życie ocala, zabija mnie znowu.
                 EGINA
                    On? Co słyszę, o pani? Cóż nagle się stało?
                 IFIGENIA
                    Achilles go uraził mową zbyt zuchwałą.
                    Lecz król żąda, bym, gniewne z nim dzieląc porywy,
                    Memu sercu ten przymus zadała straszliwy.
                    Przez Arkasa mi swoje objawił żądania:
                    Mówić bodaj z Achilem na zawsze mi wzbrania.
                 EGINA
                    O pani!
                 IFIGENIA
                    Ciemny losie! Wyroku zbyt srogi!
                    Życie tylko mi odjąć chcą łaskawsze bogi.
                    Umrę zatem, posłuszna, i miłość daremną...
                    Lecz co widzę, bogowie! Achilles?
                                                                        301






                 SCENA DRUGA
                 Ifigenia, Achilles
                 ACHILLES
                    Pójdź ze mną.
                    Niech cię krzyki nie trwożą ni zgraja prostacza.
                    Co twój namiot, o pani. tak ciasno otacza.
                    Ukaż się; zanim jeszcze ciosy moje spadną,
                    Lęk przed tobą tę ciżbę utworzy bezładną.
                    Patrokles, a z nim wodzów kilku z mojej świty
                    Tesalczyków ci wiodą hufiec znamienity;
                    Inne, pod znakiem moim dalej zgromadzone,
                    Niezłomnych swych szeregów dadzą ci ochronę.
                    Od wrogów chcę bezpieczną cię osłonić strażą:
                    Pod namioty Achila niech się przyjść odważą.
                    Cóż to, pani? Co widzę? Tak mi jesteś rada,
                    Że na słowa me tylko płacz twój odpowiada?
                    Czyli ufasz wciąż jeszcze tej broni bez siły?
                    Śpieszmy  twojego ojca te łzy nie wzruszyły..
                 IFIGENIA
                    Wiem o tym: więc jedyną pokładam nadzieję
                    W mieczu owym, co wkrótce krew moją przeleje.
                 ACHILLES
                    Ty, umrzeć? Mowy takiej poniechaj, zaiste.
                    Czyś niepomna, że związki nas łączą wieczyste?
                    Czyś niepomna, by przeciąć te spory bez treści,
                    Że szczęście moje całe w twym życiu się mieści?
                 IFIGENIA
                    Nie z moją smutną dolą niebiosa związały
                    Szczęście twojego życia, tak pełnego chwały.
                    Miłość nasza nas zwiodła, bo niebios rachuby
                    Szczęście twoje uczynią owocem mej zguby.
                    Pomyśl, o panie, pomyśl, jak zaszczytne żniwa
                    Dłoniom twoim wyprawa przyniesie szczęśliwa;
                    Chlubne pola bitewne, rojeń waszych godne,
                    Krwią moją nie zroszone  są dla was bezpłodne..
                    Taka jest wola bogów, ojcu memu znana;
                    Próżno, głuchy, namowy odrzucał kapłana.
                    Przez Greków, co na moje sprzysięgli się życie,
                    Raz jeszcze wola niebios przemawia niezbicie.
                    Ruszaj: sławie twej przeszkód przynoszę zbyt dużo.
                    Śpiesz wypełnić, co z dawna wyrocznie ci wróżą
                    Świetnego w tobie Grecja czeka bohatera;
                    Na wrogów ten gniew obróć, co w duszy ci wzbiera.
                    Priam blednie: strwożoną już oglądam Troję,
                                                                        302






                    Gdy stos dla mnie wzniesiony i łzy ujrzy twoje.
                    Idź, w mieście, co się ludu wyzbędzie połowy,
                    Niech śmierć moją trojańskie opłakują wdowy.
                    W tej nadziei spokojna, radosna odchodzę;
                    Gdy nie mogłam Achila towarzyszyć drodze,
                    Ufam, że przyszłość, która twe czyny uświęci,
                    I mnie z nimi połączy w potomnych pamięci;
                    Że od śmierci mej strasznej, źródła twojej chwały,
                    Będą się owe chlubne dzieje zaczynały.
                    Żyj, boskich przodków godzien; żegnaj mi, o panie.
                 ACHILLES
                    Nie sądź, bym tak złowróżbne przyjął pożegnanie.
                    Próżnoć się na tę mowę zręczność twoja sili,
                    Ojcu służyć, mnie zwodzić w jednej pragnąc chwili;
                    Próżno, pani, do śmierci zdążając z uporem,
                    Zgubę swoją chcesz dla mnie uczynić honorem.
                    Owe świetne podboje, owe laurów żniwa
                    Łatwo znajdzie dłoń moja, w twej służbie gorliwa.
                    Któż by jeszcze na świecie łaskę cenił moją,
                    Gdybym przyszłej małżonce nie mógł być ostoją.
                    Żyć rozkażą ci obie: i miłość, i sława.
                    Pójdź ze mną: czas im wierzyć i słuchać ich prawa.
                 IFIGENIA
                    Kto, ja? Mam przeciw ojca rozkazom się burzyć?
                    Śmierci pragnąc uniknąć, mam na nią zasłużyć?
                    Gdzie szacunek? Gdzież owa powinność jedyna...
                 ACHILLES
                    Pójdziesz ze mną; sam ongi wziąć mnie chciał za syna,
                    Imię twego małżonka próżno dziś mi kradnie 
                    Czyż po to słowo dawał, by je łamać zdradnie?
                    A ty, gdy cię tak srogie wiążą obyczaje,
                    Czyż nie jest ojcem twoim, gdy mi ciebie daje?
                    Czemu słuchać go wtedy żądasz najgoręcej,
                    Gdy, ojcem być przestając, znać cię nie chce więcej?
                    Dość już wahań; i w lęku, by cię nie zgubiły...
                 IFIGENIA
                    Jak to, panie, co widzę? Ty chcesz użyć siły?
                    Czyżbyś, idąc za uczuć szalonych namową,
                    Do wszystkich mych niedoli chciał dorzucić nową?
                    Cześć moją zali w mniejszej masz od życia cenie?
                    Panie, błagam cię, oszczędź smutną Ifigenię.
                    Prawom, co dla mnie święte, poddana jedynie,
                    Już słuchając twej mowy, nazbyt wiele czynię.
                    Dalszych zwycięstw niech twoje zuchwalstwo się
                                                                           strzeże
                    Albo, życie mej cnocie składając w ofierze,
                                                                        303






                    Własną ręką się zdołam, gdy trzeba, na wieki
                    Od twojej nazbyt groźnej uwolnić opieki.
                 ACHILLES
                    Dobrze zatem, okrutna; czyń, co zechcą kaci,
                    Szukaj zguby, gdy w pięknej widzisz ją postaci.
                    Nieś ojcu serce, w którym, walcząc tak niezłomnie,
                    Kryjesz mniej czci dla niego, co niechęci do mnie.
                    Czuję, pani, w mej duszy wściekłość sprawiedliwą.
                    Chcesz ołtarzy? A zatem biegnę tam co żywo.
                    Gdy krwi pragnie i trupów to niebo złowieszcze,
                    Nigdy krwawszych obrządków nie widziało jeszcze.
                    Nie zna, co to przeszkody, miłość podeptana,
                    Pierwszą zaraz ofiarą uczynię kapłana.
                    Od mych ciosów szalonych stos, co rósł wysoko,
                    Rozproszy się, twych katów zbryzgany posoką,
                    A jeśli pośród tłumów walczących bezładnie
                    Ugodzony śmiertelnie i ojciec twój padnie 
                    Czci swej widząc owoce, sobie oddaj dzięki
                    I cios dziki rozpoznaj, co wyszedł z twej ręki.
                 IFIGENIA
                    Stój, panie, stój, okrutny! Wyrywa się, bieży...
                    Sama jestem, o niebo, niech twój grom uderzy,
                    Skończ me życie, gdyś mojej spragnione mogiły,
                    Lecz spraw, by tylko we mnie twe ciosy godziły.
                 SCENA TRZECIA
                 Klitemnestra, Ifigeni a, Egina,
                 Eurybates,               strażnicy
                 KLITEMNESTRA
                    Tak, ja bronić jej będę i przed armią całą.
                    Zdrajcy, chcecie królową porzucić zbolałą!
                 EURYBATES
                    Nie, pani, rozkaż tylko: za swoją władczynię
                    Każdy z nas walczyć będzie i u stóp jej zginie.
                    Lecz pomocy od słabych zali czekasz dłoni?
                    Przed wrogami tyloma któż cię z nas obroni?
                    Zaślepiony gorączką, nie lud już w nieładzie,
                    Lecz obóz nam się cały na drodze dziś kładzie.
                    Nie masz litości! Kalchas włada tu jedyny
                    I nabożność straszliwa żąda swej daniny.
                    Król widząc, jak nieomal z władzy go obrali,
                    Sam ustąpić nam każe tej wzburzonej fali.
                    Achilles nieugięty, Achilles tej burzy
                    Próżno w swojej odwadze opiera się dłużej 
                                                                        304






                    Cóż uczyni? I jaką siłą niezwalczoną
                    Fale wrogów rozproszy, co wnet go pochłoną?
                 KLITEMNESTRA
                    Niech zatem, rękę na mnie podnosząc zuchwałą,
                    Wydrą mi to, co jeszcze z życia mi zostało.
                    Śmierć chyba, śmierć ten uścisk rozwiąże jedynie,
                    Jakim ją dwoje ramion matczynych owinie.
                    Prędzej od mojej duszy ciało oddzielicie
                    Niż... Moja córka!
                 IFIGENIA
                    Pani, gdy mi dałaś życie,
                    Jakaż gwiazda promieniem rozbłysła złowrogim
                    Nad miłości twej smutnej przedmiotem zbyt drogim?
                    Lecz co możesz uczynić, gdy w okrutnej zmowie
                    Przeciw tobie są, pani, ludzie i bogowie?
                    Czyż na łup się chcesz wydać dzikich tłumów grozie?
                    Gdy małżonek twój władzę utracił w obozie,
                    Samotna i w bezsilnym zaciekła oporze,
                    Przez żołdaków niegodnie wleczona, być może 
                    Racz nie dręczyć mnie, skoro daremne twe próby,
                    Widokiem dla mych oczu straszniejszym od zguby.
                    Idź, pani; zostaw Grekom, co do nich należy,
                    I na zawsze z tych smutnych oddal się wybrzeży;
                    Stosu, co na mnie czeka, tak bliskie płomienie
                    Nazbyt gorzko by twoje raniły wejrzenie.
                    Lecz zaklinam cię, pani, na twój ból matczyny:
                    Jeśli kochasz mnie, ojcu nie wyrzucaj winy!
                 KLITEMNESTRA
                    On! Co serce twe żywe Kalchasowi rzucić...
                 IFIGENIA
                    I czegóż nie próbował, by mnie łzom twym wrócić?
                 KLITEMNESTRA
                    Jakże chytrym, okrutnik, podszedł mnie zamiarem!
                 IFIGENIA
                    Oddał mnie tylko bogom, których byłam darem.
                    Nie ginie ze mną owoc twego łona cały 
                    Inne wam jeszcze więzy miłości zostały.
                    W mego brata Oresta ujrzysz mnie postaci.
                    On ci, wierzę, mniej gorzko twą miłość odpłaci.
                    Oto słychać, jak rzesza woła mnie wzburzona.
                    Po raz ostatni, pani, otwórz mi ramiona
                    I dumy swej wzywając, by siłę zachować...
                    Eurybacie, ofiarę do ołtarza prowadź.
                                                                        305






                 SCENA CZWARTA
                 Klitemnestra, Egina,                       strażnicy
                 KLITEMNESTRA
                    Nie, ty sama nie pójdziesz; i niczyja władza...
                    Lecz oto zwarta ciżba drogę mi zagradza.
                    Syćcie głód swój, mordercy, w rzezi rozpasani.
                 EGINA
                    Dokąd biegniesz, na bogi? Co chcesz czynić, pani?
                 KLITEMNESTRA
                    Biada! Siły na walkę rozpraszam daremną,
                    Lęk, co już mnie opuścił, stoi znów przede mną.
                    Ileż razy mam umrzeć, nim, nieszczęsna, zginę?
                 EGINA
                    Czy wiesz, pani, kto zdrady tej ponosi winę?
                    Czyli wiesz, że niepomna, co na piersi kryje,
                    Ifigenia tuliła bezlitosną żmiję?
                    Eryfila, w te strony wraz z tobą przybyła,
                    Sama waszą ucieczkę Grekom wyjawiła.
                 KLITEMNESTRA
                    Gadzino, przez Megerę samą wykarmiona!
                    Piekło chyba cię w nasze rzuciło ramiona!
                    Jak to? Więc ty nie zginiesz? za tę zbrodnię kary...
                    Lecz gdzież idzie ma żałość szukać swej ofiary?
                    Jak to? Więc nawy greckie topiąc niespodzianie,
                    Żadne się w tobie, morze, nie wzburzą otchłanie?
                    Gdy z Aulidy, co dotąd schronu jej użycza,
                    Wypędzona, ta flota wypłynie zbrodnicza 
                    Wichry, te same wichry, o które błagali,
                    Czyż ich szczątków po twojej nie rozsieją fali?
                    A ty, słońce, ty, złote, gdy los cię dziś zmusza
                    Rozpoznać z czynów jego syna Atreusza 
                    Ty, coś zgasło, gdy ojciec ucztował złowrogi,
                    Cofnij się; już cię owej nauczyli drogi...
                    Nieba! matko nieszczęsna! Widzę już w udręce
                    Moją córkę w ohydne przystrojoną wieńce,
                    Nóż, co z ojca rozkazu ją, niewinną, traci...
                    W krwi jej Kalchas bezbożny... Wstrzymajcie się, kaci!
                    Oto gromy swe ciska bogów czyste plemię,
                    Piorun bije w oddali, dreszcz przenika ziemię 
                    Bóg to wreszcie, bóg mściciel odezwał się w niebie!
                                                                        306






                 SCENA PIĄTA
                 Klitemnestra, Arkas,Egina
                 ARKAS
                    Wierzaj, pani, zaprawdę bóg walczy za ciebie.
                    Achilles twoje modły wypełnia w tej chwili;
                    Nazbyt słabe zapory Grecy wystawili,
                    Achil jest u ołtarza: Kalchas pobladł stary 
                    Znów się obrzęd fatalnej odwleka ofiary,
                    Zewsząd śpieszą i grożą, błyskając żelazem.
                    Wiernym druhom, co zginąć gotowi z nim razem,
                    Wokół córki twej Achil ustawiać się każe.
                    Król, co sprzyjać mu nie śmie w tak śmiałym zamiarze,
                    Nie chcąc patrzeć, gdy czuje rzeź nieuniknioną,
                    Albo płaczem się zdradzić, twarz okrył zasłoną.
                    Spiesz, o pani, gdy milczy, przez łzy i namowę
                    Walecznemu obrońcy nieść posiłki nowe,
                    On sam, dłonią, co jeszcze dymi, krwią zbroczona,
                    Kochankę swoją oddać pragnie ci w ramiona.
                    On mi kazał cię przywieść. Zbądź się wszelkiej trwogi.
                 KLITEMNESTRA
                    Ja, lękać się? Ach, śpieszmy, przyjacielu drogi,
                    Nie zblednę, choćby zewsząd czyhała zagłada.
                    Pójdę wszędzie. Lecz, nieba, to Ulisses? Biada!
                    Martwa już córka moja. Wstrzymajmy swe kroki.
                 SCENA SZÓSTA
                 Ulisses, Klitemnestra, Arkas, Egin a,
                          strażnicy
                 ULISSES
                    Ona żyje i bogów spełnione wyroki.
                    Niebiosa ci ją oddać zechciały z powrotem!
                 KLITEMNESTRA
                    Żyje! Ona! Ty, panie, donosisz mi o tem!
                 ULISSES
                    Tak, to ja, co zbyt długo, na waszą niedolę,
                    Małżonka twego, pani, utwierdzałem wolę;
                    Ja, co w radach mych nazbyt o cześć naszą dbały
                    Sprawiłem, że z twych oczu gorzkie łzy się lały;
                    Spieszę więc, gdy niebiosów gniew już przebłagany,
                    Wszystek ból ci nagrodzić przeze mnie zadany.
                                                                        307






                 KLITEMNESTRA
                    Córka!... Nieba! O książę! Myśli zbieram z trudem 
                    Jakiż bóg mi ją, panie, zwrócić raczy cudem?
                 ULISSES
                    Mnie samego w tej chwili, co nazbyt szczęśliwa,
                    Razem groza nabożna i zachwyt porywa.
                    Nigdy dzień się nie zdawał Grecji tak śmiertelny:
                    Już niezgoda, obozu władca niepodzielny,
                    Na oczy nam przepaski rzuciła przeklęte;
                    Już pierwszą z niej do boju czerpiemy zachętę.
                    Córka twoja struchlała, widząc w owej dobie
                    Za sobą Achillesa, armię przeciw sobie;
                    Lecz choć sam w jej obronie, Achilles szalony
                    Trwożył armię i bogów dzielił na dwie strony.
                    Już się w górę złowroga strzał unosi chmura,
                    Krew płynie, rzezi bliskiej zapowiedź ponura.
                    Nagle między walczących kapłan stąpił krokiem
                    Z włosem groźnie zjeżonym i posępnym okiem,
                    Straszny i pełen boga, co nim władał skrycie.
                    ,,Grecy  wyrzekł  słuchajcie;; zważcie, co słyszycie.
                    Bóg, co do was przeze mnie mówić dzisiaj raczy,
                    Wybór swój mi objaśnia i wróżbę tłumaczy.
                    Inna to krew Heleny, inna Ifigenia
                    Na tym brzegu ma zginąć z losów przeznaczenia.
                    Tezeusz, gdy z Heleną tajemnie się złączył,
                    Ślubem ongi zuchwałe porwanie zakończył.
                    Córkę związków tych długo w ukryciu chowano:
                    Jej także nosić przyszło Ifigenii miano.
                    Sam, owoc tej miłości ujrzawszy naocznie,
                    Wysnułem jego losów posępną wyrocznię.
                    Pod imieniem przybranym los, co tu się ziści,
                    I własne ją przywiodły do mnie nienawiści.
                    Słyszy mnie i ogląda; ją tutaj widzicie 
                    Jej to wreszcie bogowie odjąć pragną życie.
                    Tak oto mówił Kalchas; zaś obóz przez chwilę
                    Z lękiem patrzał na niego i na Eryfilę.
                    Była już przy ołtarzu i w sercu głęboko
                    Może krwawych obrządków trapiła się zwłoką.
                    Ona sama niedawno, lotna niby strzała,
                    Twej ucieczki zamysły przed ludem wydała.
                    Wszystkich ród jej zadziwia i losów rachuby;
                    Lecz wreszcie, skoro Ilion jest ceną jej zguby,
                    Wkrótce jednym okrzykiem cała armia nasza
                    Kalchasowi jej wyrok śmiertelny ogłasza.
                    Już Kalchas po nią sięgał na ludu żądanie:
                    Stój  wyrzekła  i nie waż się zbliżyć,, kapłanie!
                    Krew moja, której chlubne wyznałeś mi dzieje,
                    Bez rąk twoich bezbożnych sama się rozleje.
                                                                        308






                    Szalona gniewem, bieży na ołtarz jak burza,
                    Chwyta nóż poświęcany i w piersi zanurza.
                    Ledwie ziemię zrumienić krew zdołała świeża,
                    Z ręki bogów nad nami pierwszy grom uderza;
                    Wichrów tchnieniem pomyślnym zadrgało przestworze:
                    Z dala rykiem swym głuchym odpowiada morze;
                    Jęczą brzegi; spieniona już nadbiega fala,
                    Własną mocą na stosie płomień się zapala,
                    Grom niebiosa otwiera; z tajnego ich wnętrza
                    Pokój spływa i groza w ślad za nim najświętsza.
                    Żołnierz prawi zdumiony, że w chmurę odziana
                    Aż nad stos nasz ofiarny zejść raczyła Diana:
                    Sądzą wszyscy, że święte przelatując żary,
                    Unosiła w niebiosa modły i ofiary.
                    Wszystko rusza. Wśród tłumów radosnego wrzenia
                    Nad rywalką swą jedna płacze Ifigenia.
                    Z rąk Agamemnona racz ją przyjąć, pani,
                    Obaj, król i Achilles, odtąd pojednani,
                    Ciebie tylko czekają, by w najlepszej wierze
                    Związkiem nowym dostojne potwierdzić przymierze.
                 KLITEMNESTRA
                    Jakich ofiar mi szukać, jakie palić zioła?
                    Cóż Achila i bogów łaski spłacić zdoła?
                                                                        309






                    Jean Racine
                    Fedra
                    Tragedia w pięciu aktach
                    Przełożył Tadeusz Żeleński (Boy)
                    Tytuł oryginału: ŤPhédreť
                                                                        310






                    OSOBY
                    T e z e u s z  syn Egeja,, król Aten
                    F e d r a  żona Tezeusza,, córka Minosa i Pasifae
                    H i p o l i t  syn T e z e u s z a i Antiopy,, królowej
                                    Amazonek
                    A r y c j a  księżniczka królewskiej krwi ateńskiej
                    T e r a m e n e s  ochmistrz H i p o l i t a
                    E n o n a  piastunka i powiernica F e d r y
                    I s m e n a  powiernica A r y c j i
                    P a n o p e  jedna z dworek F e d r y
                    Strażnicy
                    Rzecz      dziejesięw         Trezenie,   mieściena          Peloponezie.
                                                                        311






                 AKT PIERWSZY
                 SCENA PIERWSZA
                 Hipolit, Teramenes
                 HIPOLIT
                    Tak, zamiar mój powzięty, drogi Teramenie,
                    Jadę; dłużej nie gościć mi w lubej Trezenie;
                    W tej śmiertelnej obawie, jaka mną porusza,
                    Hańbiącej bezczynności nie ścierpi ma dusza.
                    Od pół roku rodzica z mych oczu straciwszy,
                    O los jego niepokój muszę czuć najżywszy,
                    Nieświadom ni gdzie bawi, ni jakie koleje...
                 TERAMENES
                    Gdzież jeszcze, panie, znaleźć go żywisz nadzieję?
                    Już, aby uspokoić twych obaw zawiązki,
                    Zbiegłem dwa morza, które Korynt dzieli wąski;
                    Pytałem o Tezeja ludów, co są blisko
                    Acheronu, gdy w piekłach gubi swe łożysko;
                    Zbiegłem próżno Elidę, Tenarę, by potem
                    Dotrzeć do mórz rozgłośnych Ikarowym lotem.
                    Jakimż nowym wysiłkiem, w jakiej szczęsnej ziemi
                    Mniemasz, iż zdołasz zgonić go kroki chyżemi?
                    Kto wie, panie, król, rodzic twój wielki, ażali
                    Pragnie, abyśmy jego ukrycie poznali?
                    Może, gdy my tu drżymy wraz o jego głowę,
                    On, spokojny, miłostki kryjąc jakieś nowe,
                    Przy boku lubej, która bądź wcześniej, bądź później...
                 HIPOLIT
                    Wstrzymaj się i Tezeja imieniu nie bluźnij.
                    Wszak on, z bujnej młodości pokus uleczony,
                    Dziś przeciw tym zaporom nie jest bez obrony;
                    I Fedra, w trwałych uczuć okuwszy go pęta,
                    Od dawna już rywalki szczęsnej nie pamięta.
                    Słowem, mą powinnością jest spieszyć w tę drogę,
                    Rzucając miejsca, w których dłużej żyć nie mogę.
                 TERAMENES
                    I odkądże to, panie, przykrym ci się stało
                    Lube miejsce, gdzie młodość swą spędziłeś całą
                    I w którym przekładałeś spokojne wywczasy
                                                                        312






                    Ponad świetności Aten, nad dworskie hałasy?
                    I czemuż ci ta ziemia dzisiaj tak niemiłą?
                 HIPOLIT
                    Te czasy już przepadły. Wszystko się zmieniło.
                    Odkąd na te wybrzeża bogi nam zesłały
                    Potomkinię Minosa oraz Pasifay.
                 TERAMENES
                    Rozumiem, znam niedolę, co serce ci toczy:
                    Fedry drażni cię bliskość i rani twe oczy.
                    Ta złowroga macocha zaledwo was, panie,
                    Ujrzała, wnet twym losem stało się wygnanie.
                    Lecz nienawiść jej dawna ku twojej osobie
                    Wygasła albo znacznie ostygła w tej dobie.
                    A zresztą, w czymże dzisiaj zagrażać ci zdoła
                    Kobieta bliska śmierci, której sama woła?
                    Dotknięta jakimś bólem, co zjada ją skrycie,
                    Zmierzona sama sobą i własne klnąc życie,
                    Czyż knuć jakoweś plany przeciwko wam może?
                 HIPOLIT
                    Nie o jej też nienawiść daremną się trwożę.
                    Kto inny spokojności mej stał się przeszkodą:
                    Uchodzę, wyznam oto, przed Arycją młodą,
                    Odroślą krwi nieszczęsnej, od wieka nam wrogiej.
                 TERAMENES
                    Co! I ty, panie, wyrok jej niesiesz tak srogi?
                    Okrutnych Pallantydów siostrzyca ta miła
                    Czyż kiedykolwiek zbrodnie swych braci dzieliła?
                    Za cóż nienawiść ścigać ma piękność tak przednią?
                 HIPOLIT
                    Gdybym jej nienawidził, nie kryłbym się przed nią.
                 TERAMENES
                    Panie, wolnoż mi szukać słowa tej zagadki?
                    Czyżby to miał już nie być Hipolit, ów rzadki
                    Bohater, w swej hardości głuchy na rozkazy
                    Mocy, której Tezeusz uległ tyle razy?
                    Czyżby Wenus, niezdolna na wzgardę swą patrzeć,
                    Chciała błędy Tezeja twą słabością zatrzeć
                    I na równi z innymi pojmawszy cię w sidła,
                    Zmusiła, abyś winne jej palił kadzidła?
                    Czyliżbyś kochał, panie?
                 HIPOLIT
                    Coś rzec się ośmielił?
                    Ty, coś od lat najmłodszych myśl mą każdą dzielił,
                                                                        313






                    Ty możesz żądać, abym zaparł się niegodnie
                    Uczuć serca, co słabość ma sobie za zbrodnię?
                    Nie dość, że Amazonka, matka, z swoim mlekiem
                    Wszczepiła mi tę dumę rosnącą wraz z wiekiem;
                    Ja sam, w młodzieńcze lata wstąpiwszy dojrzałe,
                    W świadomości tych uczuć zwykłem czerpać chwałę.
                    Ty, opiekun, przyjaciel wierny od lat dawnych,
                    Prawiłeś mi o ojca mego dziełach sławnych;
                    Wiesz, jak ma dusza, tkliwa na czucia szlachetne,
                    Rozpalała się chłonąc czyny jego świetne,
                    Słysząc, jak ów bohater, mocą dłoni swojej,
                    Po stracie Heraklesa żal śmiertelnych koi,
                    Jak poskramia potwory i złoczyńców kara:
                    Prokusta, Cercyjona, Skirona, Sinara,
                    Jak kości Epidaura, olbrzyma, w proch miota,
                    I Minotaura zbawia sprośnego żywota.
                    Lecz znów gdyś mi wyliczał mniej chlubne zapały,
                    Jak w stu miejscach obnosił swój płomień niestały,
                    Jak za Heleny grabież pomsty woła Sparta,
                    Jak płacze Peribea z czci przezeń odarta;
                    I tyle innych, których i imion nie pomnę,
                    Nazbyt ufnych w przysięgi jego wiarołomne;
                    Ariadna, żal swój zimnym zwierzająca skałom,
                    Fodra, porwana przezeń z większa nieco chwałą;
                    Wiesz, jak słuchając, żalu pełen i boleści,
                    Nagliłem nieraz, abyś skrócił swe powieści,
                    Szczęsny, gdybym w pamięci zdołał czyny owe
                    Zatrzeć, tak chlubnych dziejów niegodną połowę!
                    I jaz miałbym znów z siebie dziś dawać igrzysko?
                    Mnież mieliby bogowie pogrążyć tak nisko?
                    W mych nikczemnych wzdychaniach wzgardy tym
                                                                       godniejszy,
                    Ze Tezeusza słabość dzieł jego nie zmniejszy,
                    Z mej zaś ręki dotychczas żadna bestia krwawa,
                    Poległszy, do wywczasów nie dała mi prawa!
                    Gdyby nawet ma duma ulec miała klęsce,
                    Godziż mi się Arycję przyjąć za zwycięzcę?
                    Czyż mogłyby zapomnieć me zbłąkane zmysły
                    O strasznych groźbach, jakie nad nami zawisły?
                    Ojciec jej nienawidzi; niezłomną ustawą
                    Odjął jej macierzyństwa przyrodzone prawo:
                    Lęka się snadź odrośli tej rasy zbrodniczej;
                    Wraz z nią ród cały pogrześć w niepamięci życzy
                    I do zgonu trzymając ją w ciasnej niewoli,
                    Nigdy hymenu ogniów wzniecić nie pozwoli.
                    Miałżebym przeciw ojcu przy jej boku stawać?
                    Niebacznego zuchwalstwa miałbym przykład dawać?
                    I szalonej miłości nieopatrzna siła...
                                                                        314






                 TERAMENES
                    Ach, panie! Jeśli twoja godzina wybiła,
                    Darmo byś w zimnych racjach znaleźć chciał ostoję.
                    Tezeusz, pragnąc przymknąć, otwarł oczy twoje;
                    I zakaz jego, płomień twój drażniąc młodzieńczy.
                    Przedmiot gniewu w twych oczach nowym czarem
                                                                    wieńczy.
                    I czemuż tak się lękać niewinnej miłości?
                    Czyż w twym sercu jej słodycz nigdy nie zagości?
                    Wiecznie pragniesz swym dzikim skrupułem się
                                                                     rządzić?
                    Krocząc w ślad Herkulesa, czyż można pobłądzić?
                    Któż w obliczu Wenery został nieugięty?
                    Ty sam gdzieżbyś był, panie, ty, wróg jej zawzięty,
                    Gdyby dumna Antiopa wzbraniała się zawsze
                    Tezejowi swe czucia objawić łaskawsze?
                    Po cóż się tak nieść górnie, młody przyjacielu?
                    Przyznaj, wszystko się zmienia: i od dni niewielu
                    Mniej często widać ciebie, jak dumny i śmiały
                    Wzdłuż wybrzeża powozisz swój rydwan wspaniały
                    Albo, w Neptuna sztuce zarówno uczony.
                    Wędzidłem pęd rumaka miarkujesz szalony:
                    Mniej często krzyków naszych gwar potrząsa knieją;
                    Twe oczy jakimś blaskiem tajemnym goreją;
                    Ty kochasz, płoniesz cały; tak, panie, to jasne;
                    Ty cierpisz, sam przed sobą czucia kłamiąc własne.
                    Czy Arycji tak słodkie uwiodły cię lica?
                 HIPOLIT
                    Teramenie, odjeżdżam, by szukać rodzica.
                 TERAMENES
                    Czy nie pożegnasz Fedry, nim ruszysz stąd, panie?
                 HIPOLIT
                    Mam ten zamiar: spiesz, poproś ją o posłuchanie.
                    Tak każe mi powinność. Lecz oto Enona
                    Spieszy tu, jakby nowym nieszczęściem rażona.
                 SCENA DRUGA
                 Hipolit, Teramenes, Enona
                 ENONA
                    Ach, panie, strasznej wieści widzisz we mnie gońca!
                    Królowa już dobiega losów swoich końca.
                    Dzień i noc przy jej boku stróżuję daremno;
                                                                        315






                    Ginie od cierpień jakichś, tajonych przede mną.
                    W ciągłej rozterce, zmysłów swych zebrać nie może;
                    Niepokojem miotana, rzuca nagle łoże,
                    Pragnie widzieć blask słońca, jednakże nikogo
                    Oczy jej, zbyt znękane, oglądać nie mogą.
                    Idzie tu.
                 HIPOLIT
                    Dość, królowej niech się wola ziści;
                    Wraz usunę z jej oczu przedmiot nienawiści.
                 SCENA TRZECIA
                 Fedra,Enona
                 FEDRA
                    Nie, nie pójdę już dalej, przystańmy, Enono.
                    Omdlewam; dziwna niemoc uciska me łono;
                    Oczy me razi jasność dawno nie widziana
                    I drżące się pode mną zginają kolana.
                    Och! Och!
                   Siada.
                 ENONA
                    Bogi, wejrzyjcie na biedną królowę!
                 FEDRA
                    Jakże mi te klejnoty uciskają głowę!
                    Jakaż natrętna ręka, podchodząc mą wolę,
                    Włosy mi w puklów tysiąc zaplotła na czole?
                    Wszystko mnie drażni, wszystko w męczarnię
                                                                       się zmienia.
                 ENONA
                    Jak sprzeczne nieraz twoje bywają życzenia!
                    Ty sama wszak, zamysły odmieniając swoje,
                    Kazałaś się przyoblec w najbogatsze stroje;
                    Ty sama chciałaś dzisiaj, pomna dawnej chwały,
                    W całym blasku powitać słońca krąg wspaniały.
                    Widzisz go oto, pani, i znów kryć się żądasz,
                    Zmierzona światłem, które niecisz i oglądasz?
                 FEDRA
                    O ty, ojcze nieszczęsnych pokoleń prześwietny,
                    Ty, z którego mać moja ród wiedzie szlachetny,
                    Co może za mnie biedną płonisz się tam w niebie,
                    O Słońce, raz ostatni dziś oglądam ciebie!
                                                                        316






                 ENONA
                    Jak to, jeszcze mi trzeba z ust twych słyszeć o tem!
                    Wiecznież patrzeć na ciebie, jak gardząc żywotem,
                    Śmierci przedwczesnej wzywasz w zgubnym
                                                                       omamieniu
                 FEDRA
                    Ach, gdybyż można teraz w drzew odpocząć cieniu!
                    Ach, kiedyż danem będzie znów mojemu oku
                    Biec za rydwanem widnym w kurzawy obłoku?
                 ENONA
                    Jak to, pani?
                 FEDRA
                    Szalona! Gdzie jestem? Com rzekła?
                    Gdzieżem ja mym pragnieniem i myślą uciekła?
                    Rozum mi snadź odjęty mściwą bogów dłonią,
                    Enono, lica moje od wstydu się płonią,
                    Me hańbiące cierpienia zdradzam ci zbyt jawnie
                    I oczy, wbrew mej woli, w łzach toną ustawnie.
                 ENONA
                    Ach, rumienić się raczej trzeba ci za owo
                    Milczenie, co twe rany wciąż jątrzy na nowo.
                    Czyż zmiękczyć cię, ubłagać nie ma już sposobu?
                    Chceszli więc bez litości wpędzić się do grobu?
                    Jakiż szał na dni swoje targnąć ci się każe?
                    Jakież jady cię struły, jakie czary wraże?
                    Cień po trzykroć już niebo skrył w ciemnym pomroczu
                    Od czasu jak sen twoich nie przesłonił oczu;
                    I blask już po raz trzeci powraca nam ninie,
                    Od czasu jak twe ciało bez pokarmu ginie.
                    Jakież straszne zamiary w sercu swoim ważysz?
                    Jakim prawem na dni swe targnąć się odważysz?
                    Znieważasz bogi wielkie, co życie ci dały;
                    Zdradzasz małżonka, z którym śluby cię związały;
                    Zdradzasz wreszcie dziateczki swoje nieszczęśliwe,
                    Które śmierć twoja wtrąci pod jarzmo zelżywe.
                    Pomyśl, że dzień żałosny, co zbawi je matki,
                    Ten dzień obcej krwi wróci nadziei zadatki,
                    Wrogowi, co ku tobie nienawiścią płonie;
                    Synowi w Amazonki poczętemu łonie,
                    Hipolitowi...
                 FEDRA
                    Bogi!
                                                                        317






                 ENONA
                    Wreszciem ci dopiekła!
                 FEDRA
                    Nieszczęsna, coś za imię w tej chwili wyrzekła!
                 ENONA
                    Dobrze, niech buchną gniewu twojego płomienie!
                    Radam, że cię to imię przyprawia o drżenie.
                    Żyj więc: niechaj ci miłość i powinność świeci;
                    Żyj; nie ścierp, by Scytyjki syn, twe własne dzieci
                    Przygniatając brzemieniem niewoli złowrogiej,
                    Gnębił pierwszą krew Grecji, poczętą przez bogi.
                    Lecz nie zwlekaj; wszak każda chwila dla cię zgonem:
                    Myśl co rychlej o zdrowiu, zbyt już nadwątlonem,
                    Póki jeszcze sił twoich, niknących nam co dnia,
                    Da się na wpół przygasła rozniecić pochodnia.
                 FEDRA
                    Zbyt długo ciągnę żywot występkiem zatruty.
                 ENONA
                    Jak to! Czyżby ścigały cię jakie wyrzuty?
                    Jakaż zbrodnia początek dała twej udręce?
                    Czyżby się krwią niewinną splamiły twe ręce?
                 FEDRA
                    Nie, dzięki niebu, ręce me nie są skażone.
                    Ach, gdybyż serce było niewinnym jak one!
                 ENONA
                    I jakiż czarny zamiar w nim hodujesz oto,
                    Iż serce twe tak straszną kaja się zgryzotą?
                 FEDRA
                    Dosyć już powiedziałam, więcej wstyd mi wzbrania.
                    Umieram, aby tego uniknąć wyznania.
                 ENONA
                    Umieraj więc i sekret swój unieś na wieki,
                    Lecz inna ci, nie moja, dłoń zamknie powieki;
                    I jak bądź rychło kraj ten chcesz okryć żałobą.
                    Dusza ma w śmierci bramy podąży przed tobą.
                    Sto dróg zawżdy otwartych wiedzie w zmarłych leże,
                    A moja słuszna boleść najkrótszą obierze.
                    Okrutna! Kiedyż wiary twojej nadużyłam?
                    Nie pomnisz, że na rękach cię własnych nosiłam?
                    Dla ciebiem wszak rzuciła kraj mój, dzieci moje,
                    Takąż gorzką nagrodą dziś za to się poję?
                                                                        318






                 FEDRA
                    I dokąd zmierza twoje uparte zachcenie?
                    Zadrżysz od grozy, skoro przerwę me milczenie!
                 ENONA
                    I cóż rzec zdołasz, co by straszliwsze mi było
                    Od grozy, iż w mych oczach stajesz nad mogiłą?
                 FEDRA
                    Choć wszystko poznasz, dola nie czeka mnie inna,
                    Umrę tak samo, jeno umrę bardziej winna.
                 ENONA
                    Pani, na łzy me gorzkie zaklinam cię czule,
                    Na twe kolana wątłe, które oto tulę,
                    Rozjaśń te mroki, w których mój umysł się grzebie.
                 FEDRA
                    Żądasz tego: wstań zatem.
                 ENONA
                    Mów, mów, słucham ciebie.
                 FEDRA
                    Nieba! Co ja mam wyrzec! Co się dzieje ze mną!
                 ENONA
                    Nie znieważaj mnie dłużej obawą daremną.
                 FEDRA
                    O wy, gniewu Wenery straszliwe zadatki!
                    Czymże się stała miłość dla mej biednej matki!
                 ENONA
                    Oddal, pani, te myśli; niech owo wspomnienie
                    Na wiek wieków pokryje żałosne milczenie.
                 FEDRA
                    Ariadno, siostro, jakimż szaleństwem trawiona
                    Zginęłaś na pustkowiu kędyś porzucona!
                 ENONA
                    Co czynisz pani? Jakaż śmiertelna katusza
                    Przeciw całej krwi własnej serce twe porusza?
                 FEDRA
                    Wenus tak każe, abym z tej krwi, nazbyt hardej,
                    Zginęła dziś ostatnia, najgodniejsza wzgardy.
                                                                        319






                 ENONA
                    Ty kochasz?
                 FEDRA
                    Bez pamięci, aż do obłąkania.
                 ENONA
                    Kogóż?
                 FEDRA
                    Głos tej ohydy wymówić się wzbrania.
                    Kocham... Serce na imię to mdleć już poczyna.
                    Kocham...
                 ENONA
                    Kogo?
                 FEDRA
                    Znasz wszakże Amazonki syna,
                    Księcia, com go tak długo gniewem swym ścigała?
                 ENONA
                    Hipolit! Wielkie nieba!
                 FEDRA
                    Samaś go nazwała!
                 ENONA
                    Bogowie! Krew się ścina od wieści straszliwej!
                    O rozpaczy! O hańbo! Rodzie nieszczęśliwy!
                    O złowroga podróży! Och, czemuż nie minął
                    Tych zdradnych brzegów okręt, nim ku nim zawinął!
                 FEDRA
                    Przekleństwo dawniej sięga. Ledwie, z szczęściem
                                                                     w sercu,
                    Z Tezeuszem na ślubnym stanęłam kobiercu
                    I spieszyłam, stęskniona za domowym progiem,
                    Do Aten, tam spotkałam się z mym pysznym wrogiem.
                    Ujrzałam go: me lico spłonęło, pobladło.
                    Dziwne zmieszanie jakieś na duszę mi padło;
                    Oczy przestały widzieć, dech zamarł mi w łonie,
                    Uczułam, iż me ciało drży całe i płonie;
                    Poznałam moc Wenery we mnie rozpętaną,
                    Krwi, którą ona ściga, nieuchronne wiano!
                    Próbowałam przebłagać ją modły kornemi,
                    Wznosiłam jej świątynie po całej mej ziemi;
                    Próżno miota się serce raz ujęte w sidła!
                    Próżnom niosła ofiary, paliłam kadzidła;
                    Gdy usta me wzywały imienia bogini,
                                                                        320






                    Wielbiłam Hipolita i w tejże świątyni
                    Na tych ołtarzy, które okadzałam, progu,
                    Memu nie nazwanemu jam święciła bogu...
                    Unikałam go wszędzie. Ha, srom płoni lica!
                    Oczy me dostrzegały go w kształtach rodzica!
                    Wreszcie me ognie przeciw sobie się zwróciły:
                    Aby go prześladować, znalazłam dość siły.
                    By oddalić od siebie przedmiot nazbyt drogi,
                    Udawałam nienawiść macochy złowrogiej:
                    Zażądałam wygnania, a próśb mych wytrwałość
                    Zwyciężyła i prawo, i ojcowską żałość.
                    Odetchnęłam, Enono, od owej godziny
                    Dni moje, spokojniejsze, płynęły bez winy
                    I posłusznej małżonki pomna obowiązku,
                    Hodowałam owoce przeklętego związku.
                    Nieszczęsne przeznaczenie! Daremna obrona!
                    Do Trezeny przez męża oto przywiedziona,
                    Wroga spokoju mego musiałam tam zoczyć
                    I rana, nazbyt świeża, znów poczęła broczyć.
                    To już nie krwi krążącej w mych żyłach pożary,
                    To Wenus sama wpiła się w gardziel ofiary!
                    Dla mej zbrodni odrazą bez granic przejęta,
                    Wraz z nią znienawidziłam życia mego pęta!
                    Pragnęłam umrzeć, w śmierci szukając sposobu,
                    By hańbę moją złożyć ze mną wraz do grobu;
                    Zwyciężyły mnie wreszcie łzy i prośby twoje,
                    Wyznałam tobie wszystko; o nic już nie stoję;
                    Bylebyś, śmierci bliską szanując godzinę,
                    Oszczędziła wyrzutów próżnych za mą winę
                    I byle twe starania nie budziły we mnie
                    Życia, które podtrzymać silisz się daremnie.
                 SCENA CZWARTA
                 Fedra, Enona, Panope
                 PANOPE
                    Rada bym, pani, taić wieść nazbyt żałobną,
                    Lecz dłużej jej ukrywać nic da się podobno:
                    Śmierć wydarła ci męża swym okrutnym grotem;
                    Ty jedna w mieście dotąd nie wiesz jeszcze o tem.
                 ENONA
                    Panope, co ty mówisz?
                 PANOPE
                    Że znikła nadzieja,
                    By niebo nam z powrotem przywiodło Tezeja,
                                                                        321






                    I że dziś na okrętach przybyły tu posły,
                    Co wieść Hipolitowi tak smutną przyniosły.
                 FEDRA
                    Nieba!
                 PANOPE
                    W wyborze pana Ateny się swarzą:
                    Jedni synowi twemu rządy objąć każą,
                    Druga część, depcąc prawa gwałtem niesłychanem,
                    Śmie syna cudzoziemki ogłaszać swym panem.
                    Ba, słychać o zuchwałych, co na tron w tej dobie
                    Chcą wynieść krew Pallanta w Arycji osobie.
                    Nie sposób niebezpieczeństw tych skrywać ci dłużej:
                    Już Hipolit jest pono gotów do podróży;
                    I można się obawiać, że  w pierwszym zapale 
                    Zjawieniem swym pociągnie zmienną ludu falę.
                 ENONA
                    Dość, Panope, królowa, świadoma swej drogi,
                    Nie omieszka skorzystać z tej ważnej przestrogi.
                 SCENA PIĄTA
                 Fedra, Enona
                 ENONA
                    Pani, już ciebie naglić do życia przestałam,
                    Sama do grobu nawet za tobą iść chciałam,
                    By cię odwracać odeń, zabrakło mi głosu;
                    Lecz ta wieść woła ciebie do nowego losu.
                    Inne dziś obowiązki zsyłają ci nieba.
                    Król zginął; miejsce jego zająć ci potrzeba.
                    Został ci syn; on dzisiaj do życia cię wiąże:
                    Niewolnik, gdy cię straci, gdy żyć będziesz  książę..
                    Kogóż niedola jego dziś ciężka poruszy?
                    Czyjaż ręka mu z oczu gorzkie łzy osuszy?
                    W niebo bijącej skargi głos dziecka rzewliwy
                    Na swą matkę gniew ściągnie naddziadów straszliwy.
                    Żyj; nie potworem jesteś dzisiaj, lecz kobietą.
                    Miłością się twa miłość stała pospolitą;
                    Z Tezeja śmiercią rwie się węzeł i przyczyna,
                    Z której płynęła uczuć twych hańba i wina.
                    Hipolit dziś dla ciebie mniej strasznym się stawa
                    I patrząc nań nie gwałcisz najświętszego prawa.
                    Być może, przekonany o niechęci twojej.
                    Przeciw tobie na czele buntu się uzbroi.
                                                                        322






                    Wytrać ten oręż. z ręki i otwórz mu oczy;
                    On ma dziś objąć władztwo Trezeny uroczej,
                    Lecz wie. że na twojego syna idzie z prawa
                    Gród, który moc Minerwy wzniosła nam łaskawa.
                    Jednego tylko wroga macie dziś oboje:
                    Przeciw Arycji przeto złączcie siły swoje.
                 FEDRA
                    Dobrze więc; twoim głosem dziś powinność woła.
                    Żyjmy, jeśli do życia coś wskrzesić mnie zdoła
                    I jeśli w tej niedoli miłość moich dziatek
                    Sił zwątlonych potrafi zatrzymać ostatek.
                                                                        323






                 AKT DRUGI
                 SCENA PIERWSZA
                 Arycja, Ismena
                 ARYCJA
                    Hipolit mnie w tym miejscu prosi o spotkanie?
                    Szuka mnie, sam nastawa na to pożegnanie?
                    Nie mylisz ty się? Jestli to prawda najszczersza?
                 ISMENA
                    Oto śmierci Tezeja korzyść dla cię pierwsza.
                    Wnet ujrzysz, jak najżywsza przychylność rozpala
                    Serca, które Tezeusz trzymał od cię z dala.
                    Arycja dziś się z losem mierzyć może śmiało
                    I wkrótce u stóp swoich Grecję ujrzy całą.
                 ARYCJA
                    Więc prawdą jest, Ismeno, odmiana tak błoga?
                    Nie jestem niewolnicą i nie mam już wroga?
                 ISMENA
                    Tak, pani; los ci dobrem smutne chwile płaci,
                    A Tezej się połączył z cieniami twych braci.
                 ARYCJA
                    Wieszli, co się powodem śmierci jego stało?
                 ISMENA
                    O przyczynach pogwarek jest ludzkich niemało.
                    Mówią, że gdy uchodził z jakąś branką nową,
                    Wśród fal wzburzonych śmiałość swą przypłacił głową.
                    Szepcą nawet  i wieść ta dziś obiega wszędzie 
                    Ze z Pirytojem w piekieł zstąpiwszy krawędzie,
                    Ujrzał Kocyt i  brzeg ów minąwszy straszliwy 
                    Oczom podziemnych cieniów ukazał się żywy,
                    Lecz że następnie poznał, iż daremna praca
                    Chcieć rozstać się z krainą, z której nikt nie wraca.
                 ARYCJA
                    Mamż wierzyć, by śmiertelnik, nim zgon go zaskoczy,
                                                                        324






                    Mógł tę siedzibę zmarłych oglądać na oczy?
                    Jakiż czar go pociągnął w te straszne krainy?
                 ISMENA
                    Tezeusz umarł, pani; to pewnik jedyny.
                    Ateny płaczą po nim; Trezena z zapałem
                    Hipolita dziś królem głosi w kraju całem;
                    Fedra w smutnym pałacu, drżąc o syna losy,
                    Stropionych swych przyjaciół waży trwożne głosy.
                 ARYCJA
                    I mniemasz, że  od ojca swego łagodniejszy 
                    Hipolit kajdan moich ciężar mi umniejszy,
                    Że użali się nieszczęść?
                 ISMENA
                    Taką mam nadzieję.
                 ARYCJA
                    Czyż nieczułości jego nie znane ci dzieje?
                    Skąd wiara, że się ze mną obejdzie mniej twardo
                    I wyróżni z płci całej, którą ściga wzgardą?
                    Widzisz wszakże od dawna, jak z dala się trzyma
                    I rad swe kroki zwraca tam, kędy nas nie ma.
                 ISMENA
                    Wiem, co o tym pyszałku ludzie prawią sobie.
                    Lecz patrzałam nań, pani, widząc go przy tobie;
                    A sława jego dumy przyczyną się stała,
                    Żem z podwójną krok każdy bacznością zważała.
                    Otóż w odmiennej mi się objawił postaci;
                    Ujrzałam, jak swą pewność pod twym wzrokiem traci,
                    Jak oczy, które próżno chciał gdzie indziej zwrócić,
                    Tkliwości pełne, już cię nie mogły porzucić.
                    Nazwa miłości może czucia jego drażni,
                    Lecz trudno ją oczyma objawiać wyraźniej.
                 ARYCJA
                    Jakże chłonie, Ismeno, ucho moje chciwe 
                    Słowa, zbyt mało może, niestety prawdziwe!
                    O ty, co znasz me życie, czyż wierzyć masz prawo,
                    By to, co dotąd było złych losów zabawą,
                    Serce me, łez dotychczas goryczą karmione,
                    Miało poznać miłości katusze szalone?
                    Króla, co z Ziemi zrodzon, mnie, dziecię ostatnie,
                    Mnie jedną oszczędziły krwawe walki bratnie;
                    Straciłam w lat ich kwiecie wśród tej strasznej wojny
                    Sześciu braci, nadzieję rodziny dostojnej;
                    Skosiło ich żelazo i ziemia głęboko
                    Prawnuków Erechteja nasiąkła posoką.
                                                                        325






                    Wiesz, od czasu ich śmierci, jak baczna opieka
                    Od wdzięków mych oddalić chce każdego Greka,
                    Z obawy, aby z siostry miłosnych płomieni
                    Nie powstał kiedyś mściciel braci smętnych cieni.
                    Lecz wiadomo ci również, z jaką wzgardą w oku
                    Znosiłam brzemię tego twardego wyroku:
                    Wiesz, że miłości z dawna oporna ma dusza
                    Wdzięczność jedynie mogła czuć dla Tezeusza
                    Za przeszkody, co moim zamysłom sprzyjały.
                    Ach, wówczas syna jego me oczy nie znały!
                    Nie iżbym, hołd oddając zalecie tak słabej,
                    Wielbiła w nim jedynie piękności powaby,
                    Dary, które nań zsyła przyroda łaskawa.
                    Którymi on sam gardzi, wyższe rozscząc prawa;
                    Kocham i cenię inne w nim zgoła świetności:
                    Cnoty ojca, lecz wolne od jego słabości.
                    Lubię, wyznaję, serca tę hardość wspaniałą,
                    Co nigdy się miłosnym więzom nie poddało.
                    Fedra Tezeja hołdem szczyci się daremnie:
                    Co do mnie, jam dumniejsza, i wstręt budzi we mnie
                    Przyjmować czucia w przygód tysiącu wytarte
                    I wchodzić w bramy serca ze wszech stron otwarte.
                    Ale poniżyć hardość dotąd nie zwalczoną,
                    Rzucić zarzewie cierpień w zbyt nieczułe łono,
                    Skuć jeńca, co się własnym pętom swym dziwuje
                    I w jarzmie, które wstrząsa, wraz słodycz znajduje.
                    To rozkosz zdolna serce napoić do syta!
                    Herakles mniej obronny był od Hipolita:
                    Częściej pobity, mniej w swym oporze wytrwały,
                    Oczom, co go uwiodły, mniej przyrzekał chwały.
                    Lecz, ach, gdzież mnie ponosi nadzieja tak słodka!
                    Me serce się z oporem aż zbyt srogim spotka;
                    Usłyszysz, jak niedługo może, nieszczęśnica,
                    Zapłaczę na tę dumę, co dziś mnie zachwyca.
                    On miałby mnie pokochać! I za cóż bogowie
                    Mieliby zesłać tyle...
                 ISMENA
                    On sam ci to powie:
                    Idzie tu.
                 SCENA DRUGA
                 Hipolit, Arycja, Ismena
                 HIPOLIT
                    Nim odjadę, pozwól, pani, jeszcze,
                                                                        326






                    Iż nowe losy twoje sam ci tu obwieszczę.
                    Ojciec nie żyje. Słuszną nękane obawą,
                    Serce me dawno o tym wnosić miało prawo.
                    Śmierć jedynie, rwąc pasmo czynów i zasługi,
                    Mogła go oczom świata skryć na czas tak długi.
                    Parkom okrutnym bogi nareszcie wydały
                    Tego, co Alcydowej był następcą chwały,
                    Przydomek ten, pomimo waszej nieprzyjaźni,
                    Sądzę, iż uszu twoich, pani, nie podrażni.
                    Jedno mnie krzepi dzisiaj w żałosnej mej doli:
                    Mogę cię zwolnić wreszcie z surowej niewoli,
                    Cofam prawo, co zawsze wstrętnym mi się zdało.
                    Sercem swym i osobą władać możesz śmiało,
                    I w Trezenie, co mnie dziś w dziedzictwie przypada,
                    Ziemi niegdyś Piteja, mojego naddziada,
                    Której władztwo mi wydrzeć chciałby ktoś daremnie.
                    Jesteś wolną, ach, może wolniejszą ode mnie.
                 ARYCJA
                    Zawstydzasz mnie, o książę, nadmiarem dobroci;
                    Lecz łaska, co wolnością przyszły los mój złoci,
                    Nakłada na mnie, bardziej niźli sam pan mniema,
                    Więzy surowe, z których ratunku już nie ma.
                 HIPOLIT
                    Ateny, króla w świeżej szukając żałobie,
                    Mówią o synu Fedry, o mnie i o tobie.
                 ARYCJA
                    O mnie?
                 HIPOLIT
                    Wiem dobrze, jako  mimo ojca zgonu 
                    Zbyt pyszne prawo zda się bronić mi dziś tronu:
                    Matki ród cudzoziemski mnie odeń oddala.
                    Lecz gdybym tylko brata miał w tym za rywala,
                    W poczuciu mej słuszności umiałbym, zaiste,
                    Nad ustaw kaprys przeprzeć me prawo wieczyste.
                    Wzgląd godniejszy postąpić mi każe inaczej:
                    Ustępuję ci, pani, lub zwracam ci raczej
                    To berło, które niegdyś dziady twe dostały
                    Z rąk poczętego z Ziemi praojca ich chwały,
                    Później zaś egejskiemu przypadło plemieniu.
                    Ateny, wdzięczne ojca mojego ramieniu,
                    Uznały moc, zarówno wspaniałą, jak zacną,
                    I braci twych nieszczęsnych zapomniały łacno.
                    Ciebie wzywają, pani, dziś ateńskie grody;
                    Dosyć już wycierpiały od długiej niezgody,
                    Dosyć długo krwi waszej ofiary straszliwe
                    Tę, co krwi tej macierzą, oblewały niwę.
                                                                        327






                    Trezena mnie uznała. Kreteńska równina
                    To dziedzictwo dość świetne wszak dla Fedry syna.
                    Attyka twoją. Jadę zdobyć ci koronę,
                    Dla ciebie łącząc głosy, dzisiaj rozdwojone.
                 ARYCJA
                    Zaiste, dziw mnie chwyta, a razem obawa,
                    Czy to, co słyszę, sen-li to zwodny czy jawa?
                    Nie śnież ja? Mogęż wierzyć? Jakim dziwnym czarem,
                    Jaki bóg łono twoje natchnął tym zamiarem?
                    Jak słusznie chwała twoja wszędzie się rozlega!
                    O ileż rzeczywistość nad sławę wybiega!
                    Ty sam dla mnie wyrzekasz się jawnej korzyści!
                    Nie dość już, że nie żywisz ku mnie nienawiści
                    I żeś, wbrew głosom tylu, nie chciał we mnie widzieć
                    Wroga swego...
                 HIPOLIT
                    Ja, pani, ciebie nienawidzieć?
                    Jak bądź me serce dumą głośną w świecie płonie,
                    Czyli mniemasz, iż potwór nosił mnie w swym łonie?
                    Jakaż sroga zaciekłość, jakiż gniew wytrwały,
                    Na twój widok by, pani, zmięknąć nie zdołały?
                    Mogłemż zostać nieczuły na czar nieodparty...
                 ARYCJA
                    Jak to, panie!...
                 HIPOLIT
                    Zbyt jawnie odkryłem me karty;
                    Rozum, statek w szaleństwo się nagłe przemienia:
                    Lecz skoro raz przerwałem pieczęcie milczenia,
                    Trzeba iść dalej, pani, trzeba ci objawić
                    To, czego dłużej w sobie nie zdołam już trawić.
                    Stoi oto przed tobą książę nieszczęśliwy,
                    Nazbyt płochej hardości przykład żałośliwy.
                    Ja, co przeciw miłości władztwu zbuntowany,
                    Długo lżyłem szyderstwem moc jej i kajdany,
                    Co na rozbitków biednych zbladło patrząc lice
                    Z suchegom lądu śledził srogie nawałnice,
                    Dzisiaj, prawa wspólnego losem na łup zdany,
                    Ku jakimż burzom pędzę, podróżnik zbłąkany!
                    Jedna chwila skruszyła mą dumę zuchwałą:
                    To serce, wprzód tak pyszne, wreszcie się poddało.
                    Od pół roku już, wstydu pełen i rozpaczy,
                    Wlokąc grot, co mą drogę krwawym śladem znaczy,
                    Klnąc ciebie, pani, siebie, daremnie się bronię:
                    Gdyś blisko jest, uchodzę, gdyś daleko, gonię.
                    W głębi lasów twój powab w trop ściga me kroki,
                    I jasnego dnia światło, i nocy pomroki 
                                                                        328






                    Wszystko mym oczom obraz twój przemożny kryśli,
                    Tobie na łup wydając wszystkie moje myśli.
                    Ja sam, biedny wędrowiec, zgubiwszy mą drogę,
                    Szukam siebie na próżno i znaleźć nie mogę.
                    Łuk, dziryt, rydwan, wszystko mi dzisiaj niemiłem;
                    Neptuna dawnych nauk do szczętu wyzbyłem,
                    Westchnienia me wstrząsają jeno leśną ciszą,
                    A rumaki bezczynne mych wołań nie słyszą.
                    Być może, że ten obraz tak dzikich płomieni
                    Rumieńcem za twe dzieło lica twe ocieni:
                    Serca ofiary wyraz, zaiste, zbyt gruby!
                    Jak mało gładki więzień dla kaźni tak lubej!
                    Lecz tym droższy nad takim tryumf przeciwnikiem:
                    Pomyśl, że obcym dla cię przemawiam językiem,
                    I nie odtrącaj, mimo słów niesfornych wątek,
                    Ogniów, co z ciebie jednej mogły wziąć początek.
                 SCENA TRZECIA
                 Hipolit, Arycja, Teramenes, Ismena
                 TERAMENES
                    Panie, królowa idzie; niebawem tu stanie.
                    Szuka ciebie.
                 HIPOLIT
                    Mnie?
                 TERAMENES
                    Nie wiem. jakie jej żądanie:
                    To jeno, com usłyszał, powtórzyć ci mogę:
                    Fedra chce mówić z tobą, zanim ruszysz w drogę.
                 HIPOLIT
                    Fedra! Co ja jej powiem! Czyżby była zdolna...
                 ARYCJA
                    Panie, odmawiać prośbie takiej ci nie wolno
                    I mimo iż niechęci jej świadom ku sobie,
                    Winien jesteś wzgląd jakiś tak świeżej żałobie.
                 HIPOLIT
                    Odchodzisz! Mam więc jechać, obawą miotany,
                    Czym nic zranił piękności nazbyt ubóstwianej!
                    Nie wiem, czyli ten płomień, zaledwie rozbłysły...
                                                                        329






                 ARYCJA
                    Jedź, książę, i spełń swoje szlachetne zamysły:
                    Spraw, niech się przed swą panią lud Aten pokłoni.
                    Wszystkie dary gotowam przyjąć z twojej dłoni,
                    Lecz z darów tych, pomimo wdzięczność mą tak żywą,
                    Nie korona mnie czyni najbardziej szczęśliwą.
                 SCENA CZWARTA
                 Hipolit,Teramenes
                 HIPOLIT
                    Czy okręt już pod żaglem?... Lecz oto królowa...
                    Spiesz, niechaj do odjazdu łódź będzie gotowa.
                    Daj sygnał, spiesz, rozkazuj i powrotem żwawem
                    Chciej mnie z przykrej rozmowy wyzwolić niebawem.
                 SCENA PIĄTA
                 Fedra, Hipolit, Enona
                 FEDRA do Enony, wgłębi
                    Oto on; krew mi wszystka do serca spłynęła.
                    Widząc go, zapomniałam, com rzec mu pragnęła.
                 ENONA
                    Pomnij na syna, który ciebie ma jedynie.
                 FEDRA
                    Mówią, że nas opuszczasz w najbliższej godzinie,
                    Książę; przybywam tedy w tej smutnej potrzebie
                    Za mym nieszczęsnym synem przemówić do ciebie.
                    Stracił ojca, a dzień już niezbyt jest daleki,
                    W której i moje zamknie stygnące powieki:
                    Tysiąc wrogów ku niemu zawiścią dziś płonie:
                    Ty jeden możesz stanąć w dziecięcia obronie.
                    Lecz tajemna zgryzota mieszka w mojej duszy,
                    Iż może na płacz syna zamknęłam twe uszy,
                    Drżę, aby żal twój słuszny, na jego osobie
                    Za matkę nienawistną pomsty nie wziął sobie.
                 HIPOLIT
                    Zbyt nisko o mych czuciach ten niepokój mniema.
                                                                        330






                 FEDRA
                    Żalić się na twą niechęć praw, zaiste, nie ma
                    Fedra, prześladowczym twoja najzaciętsza:
                    Nie mogłeś wszak do duszy mojej zajrzeć wnętrza,
                    Na łup odrazy twojej samam się wydała;
                    Nie mogłam ścierpieć ciebie w ziemi, gdziem mieszkała.
                    Jawnie, skrycie powstając przeciw tobie, panie,
                    Chciałam, by mórz nas mogły rozdzielić otchłanie;
                    Wzbroniłam nawet, w prawie szukając ostoi,
                    By imię twoje zwano w obecności mojej.
                    Jeśli jednak twą krzywdę z mą męką się zmierzy,
                    Jeśli twych uraz źródło w mej niechęci leży,
                    Nikt, ach, litości godzien nie był snadź wyraźniej,
                    A mniej godnym, o panie, twojej nieprzyjaźni.
                 HIPOLIT
                    Matka, nazbyt zazdrosna o swych dzieci prawa,
                    Rzadko bywa na obcych pasierbów łaskawa;
                    Wiem to, pani: niesnaski, podejrzenia tajne
                    To są powtórnych związków owoce zwyczajne.
                    Każda inna, taż samą obawą przejęta,
                    Jeszcze cięższe by może włożyła mi pęta.
                 FEDRA
                    Och, panie, niebo wzywam na świadka, jak bardzo
                    Uczucia me względami podobnymi gardzą!
                    Jak zgoła inna troska trawi mnie i nęka!
                 HIPOLIT
                    Pani, przedwczesną może jest twoja udręka,
                    Być może, twój małżonek i król jeszcze żywię
                    I niebo łzom go naszym powróci szczęśliwie.
                    Neptun go wspiera; wierzmy, iż bóstwo tej mocy
                    Nie da ojcu na próżno wzywać swej pomocy.
                 FEDRA
                    Dwakroć siedliska zmarłych nie widzieć nam, panie!
                    Skoro Tezeusz wstąpił w to smutne mieszkanie,
                    Próżno czekać, by wrócił go nam bóg życzliwy,
                    Nie popuści ofiary swej Acheron chciwy.
                    Co mówię? On nie umarł, skoro żyw jest w tobie,
                    Wciąż przed mymi oczyma stoi w każdej dobie;
                    Widzę go, mówię... serce... co się ze mną dzieje...
                    Żar, jaki w moim łonie... panie... ja szaleję!
                 HIPOLIT
                    Oto przykład miłości twej, pani, niezłomnej,
                    Chociaż zmarły, Tezeusz twym oczom przytomny;
                    Samo wspomnienie jego twe serce porusza.
                                                                        331






                 FEDRA
                    Tak, książę, wzdycham, płonę wciąż dla Tezeusza.
                    Kocham go! Nie tym, jakim piekła go widziały,
                    Zmiennym, w tysiącu przygód szukającym chwały,
                    Boga umarłych łoże pokalać gotowym;
                    Ale wiernym i dumnym, i nieco surowym,
                    Uroczym, młodym, serca ciągnącym ku sobie,
                    Bogów postawie świetnej podobnym lub  tobie!!
                    Twoją miał postać, głos twój i twoje miał oczy,
                    Ten sam na twarzy wyraz zadumy uroczej,
                    Gdy się do naszej Krety w morską puścił drogę,
                    Godzien wśród cór Minosa serc niecić pożogę.
                    Co z tobą wówczas, panie? Czemuż cię nie było,
                    Gdy z bohaterów Grecji zbiegło się, co żyło?
                    Czemuż, zbyt młody jeszcze, nie mogłeś w szeregi
                    Wstąpić książąt, co w nasze pomykali brzegi?
                    Z twoich rąk śmierć by znalazł ów potwór przeklęty,
                    Mimo jaskini swojej zdradliwe zakręty,
                    Chroniąc cię od zbłąkania, siostra moja miła
                    Twoje by dłonie nitką nieszczęsną zbroiła...
                    Lecz nie; tego sposobu pierwsza bym się jęła,
                    Wpierw jeszcze by tą myślą miłość mnie natchnęła;
                    Moja to dłoń pomocna, książę, twoje kroki
                    Przez labiryntu zdradne powiodłaby mroki.
                    Do czegóż nie popchnęłyby mnie te powaby!
                    Nie dość by twej kochance było nici słabej;
                    Jak wierna towarzyszka, w niebezpieczeństw dobie,
                    Sama poszłabym naprzód, przed tobą, przy tobie,
                    I  w złowrogi labirynt obok ciebie zbiegła 
                    Fedra by ocalała z tobą lub poległa.
                 HIPOLIT
                    Bogi! Co słyszę... Pani!... Pani zapomina...
                    Żona Tezeja mówiż to do jego syna?
                 FEDRA
                    I skąd masz prawo wnosić, iżem zapomniała,
                    Książę? Czylim cześć moją na szwank w czym podała?
                 HIPOLIT
                    Przebacz, pani, wyznaję, grzesznym po sto razy,
                    Żem się w niewinnych słowach mógł dopatrzeć zmazy.
                    Od wstydu ścierpieć wzroku twego bym nie umiał;
                    Spieszę więc...
                 FEDRA
                    Ha, okrutny, dobrześ mnie zrozumiał!
                    Dosyć już powiedziałam, by wywieść cię z błędu.
                    Dobrze więc! Poznaj Fedrę w pełni jej obłędu:
                    Kocham. Nie myśl, iż w chwili gdy ku tobie płonę,
                                                                        332






                    Rozgrzeszam się z mej winy, biorąc się w obronę;
                    Żem tej miłości, co mnie rozumu zbawiła;
                    Sama, w słabości niecnej, truciznę żywiła;
                    Ja, w której przedmiot strasznej niebios pomsty widzisz
                    Więcej dziś gardzę sobą, niż ty się mną brzydzisz.
                    Bogi świadkiem, co sami zażegli w mym łonie
                    Ogień, w którym ród cały mój nieszczęsny płonie,
                    Ci bogowie, co chluby szukają, niestety.
                    W tym, aby serce wątłej opętać kobiety.
                    Wszystkie szańce zbyt mało były mi bezpieczne:
                    Twe wygnanie, okrutny, wyżebrałam wieczne;
                    Obmierzłą ci się chciałam stać tym oczywiściej;
                    By siebie strzec, szukałam twojej nienawiści.
                    Bezpożyteczna męka na cóż mi się zdała?
                    Tyś nienawidził: jam cię tym straszniej kochała.
                    Nieszczęścia twe stroiły cię w powaby nowe.
                    Tęskniłam, schłam w mym ogniu, łzy lałam jałowe;
                    Dość ci spojrzeć, by poznać, com przeszła i ile,
                    Gdybyś, ach, gdybyś oczy miał dla mnie choć chwilę!
                    Co mówię? To, w tym miejscu, hańbiące wyznanie,
                    Że czynię je z mej woli, zali mniemasz, panie?
                    Drżąc o syna, w tej dobie, co los nasz odmienia,
                    Przyszłam do cię dla niego błagać przebaczenia:
                    Kruche zamysły serca! Dziś, w świeżej żałobie,
                    Widząc cię, mówić mogłam jedynie o tobie!
                    Mścij się więc; za ten płomień ukarz mnie wyrodny,
                    Herosa, ojca swego, ty, potomku godny.
                    Uwolń świat od potwora, co wstrętem cię wzrusza:
                    Hipolita śmie kochać wdowa Tezeusza!
                    Wierz mi, zbyt długo potwór ten po świecie chodzi;
                    Oto serce  tu niechaj twa ręka ugodzi,,
                    Niecierpliwe, by grzech ten okupić, w swej męce
                    Czuję je, jak się ciśnie naprzeciw twej ręce.
                    Uderz lub gdy je mniemasz niegodnym twej dłoni,
                    Jeśli wstręt twój tej kaźni tak słodkiej mi broni
                    Lub jeśli krwią zbyt podłą lękasz się skażenia.
                    Użycz oręża bodaj, gdy nie chcesz ramienia;
                    Daj.
                 ENONA
                        Co chcesz czynić, pani? Bogi sprawiedliwe!
                    Idą, na widowisko chcesz dać się zelżywe?
                    Uchodź, niechaj cię obce tu nie ujrzy oko.
                                                                        333






                 SCENA SZÓSTA
                 Hipolit, Teramenes
                 TERAMENES
                    Czy to Fedra uchodzi lub raczej ją wloką?
                    Skąd ci ten ból na twarzy cierpieniem zoranej?
                    Stoisz tu bez oręża, wybladły, zmieszany!
                 HIPOLIT
                    W głowie się mąci... Uciec! Teramenie, w drogę.
                    Sam na siebie bez zgrozy spoglądać nie mogę.
                    Fedra!... Nie, wielkie bogi! Niech wieczne milczenie
                    Straszliwą tajemnicę skryje w mroków cienie!
                 TERAMENES
                    Jeśli chcesz jechać, panie, łódź czeka gotowa;
                    Lecz woli Aten padły już stanowcze słowa;
                    Wodzowie wszystkich plemion pozbierali głosy:
                    Brat twój górą i Fedra ma w dłoni twe losy.
                 HIPOLIT
                    Fedra?
                 TERAMENES
                    Poselstwo, ludów wolą umocnione,
                    W jej ręce składa państwa rządy i koronę:
                    Syn jej jest królem, panie.
                 HIPOLIT
                    Bogi, co ją znacie,
                    Zali to za jej cnoty Fedrę nagradzacie?
                 TERAMENES
                    Wśród tego wieść obiega, że król jeszcze żywię,
                    Że Tezeusz w epirskiej ukazał się niwie;
                    Lecz, ja com go tam szukał długo i daleko...
                 HIPOLIT
                    Mniejsza; baczmy na wszystko, nic nie ważąc lekko.
                    Rozpatrzyć te pogłoski obowiązek każe.
                    Jeśli niewarte, aby wstrzymać mnie w zamiarze,
                    Jedźmy; i choćby przyszło życie przy tym stradać,
                    Zdobądźmy berło rękom, co godne nim władać.
                                                                        334






                 AKT TRZECI
                 SCENA PIERWSZA
                 Fedra, Enona
                 FEDRA
                    Ach, niechaj te zaszczyty złożą w inne ręce,
                    Mogęż się oczom ludzkim ukazać w tej męce?
                    Jakąż zwodniczą dolę twe słowa mi wróżą?
                    Ukryj mnie dobrze raczej; mówiłam zbyt dużo!
                    Szaleństwo me na zewnątrz wykipiało ze mnie:
                    Rzekłam to, co jest zbrodnią pomyśleć tajemnie.
                    Nieba! Jak on mnie słuchał! Przez jakie udania,
                    Nieczuły, precz odsuwał z wzgardą me wyznania!
                    Jak skwapliwie do rychłej ucieczki się stroił!
                    Jakże rumieniec jego mą hańbę podwoił!
                    Czemuś mą rękę wtedy wstrzymała szaloną!
                    Ha, kiedym mieczem jego godziła w me łono,
                    Czy zbladł za mnie? Czy wydrzeć miecz próbował
                                                                       z dłoni?
                    Starczyło, iż ma ręka dotknęła tej broni,
                    Jużem ją oczom jego wstrętną uczyniła,
                    Już byłaby mu ręce ta szpada skaziła!
                 ENONA
                    Tak więc wciąż dla swych żalów szukasz strawy
                                                                    świeżej?
                    Wciąż sycisz ogień, który zdławić ci należy!
                    Czyż Minosa nie byłoby godniejszym córze
                    Dla szlachetniejszych zadań wzrok podnieść ku górze?
                    Wbrew niewdzięcznemu, gdy mu uchodzić tak pilno,
                    Panować i ster rządów ująć dłonią silną?
                 FEDRA
                    Ja, panować! Ja, rządy sprawować w tej dobie,
                    Kiedy mój wątły rozum nie panuje sobie,
                    Gdy nad zmysłami mymi królowania niecham,
                    Gdy pod hańbiącym jarzmem zaledwie oddecham,
                    Gdy umieram!
                 ENONA
                    Więc uchodź.
                                                                        335






                 FEDRA
                    Nie mogę. Rozumiesz?
                 ENONA
                    Więc umiałaś go wygnać, a rzucić nie umiesz?
                 FEDRA
                    Za późno; już mych ogniów przejrzał tajemnicę;
                    Już surowego wstydu zdeptane granice.
                    Już hańbę moją poznał duszy mej wydzierca
                    I nadzieja, wbrew chęci, wkradła się do serca.
                    Ty sama, krzepiąc moją odwagę zemdlałą,
                    Budząc duszę gotową już rzucić to ciało,
                    Rady zwodnymi nową wskazałaś mi drogę
                    I błysłaś mi nadzieją, że kochać go mogę.
                 ENONA
                    Ach, może twym rojeniom byłam zbyt powolna:
                    By cię ocalić, czegóż nie byłabym zdolna?
                    Lecz jeśli czuć zniewagę serce twoje harde
                    Umie jeszcze, czyż zdoła śmiałka ścierpieć wzgardę?
                    Z jakim okrutnym wzrokiem pycha jego wściekła
                    Cierpiała, jakeś niemal u stóp mu się wlekła!
                    Jak wstrętną mi zaiste ta duma się zdała!
                    Czemuż Fedra w tej chwili mych oczu nie miała!
                 FEDRA
                    Ach, może jeszcze zbyć się tej hardości młodej:
                    Wzrosły w lasach, w nich czerpał dziką chęć swobody
                    W surowym obyczaju lat strawiwszy wiosnę,
                    Po raz pierwszy dziś słyszy wyznanie miłosne
                    Może zdumienie było milczenia przyczyną.
                    I, być może, przedwcześnie skargi z ust mych płyną.
                 ENONA
                    Pomnij, iż dzika Scytka na świat go wydała.
                 FEDRA
                    Choć dzika i Scytyjka, i ona kochała.
                 ENONA
                    W swej wzgardzie całą naszą płeć wyzwał do walki.
                 FEDRA
                    Nie trzeba mi się będzie obawiać rywalki.
                    Słowem, o rady próżne w tej chwili nie stoję,
                    Wspieraj nie mój rozsądek, lecz szaleństwo moje.
                    Serce jego miłości nie da się uchodzić;
                    Starajmy się go w jakiś czulszy punkt ugodzić.
                    Powab korony, władzy, zdawał się go kusić,
                                                                        336






                    Ateny go nęciły, nie mógł tego zdusić;
                    Okręty już gotowe do odjazdu stały
                    I wzdęte żagle z wiatrem pomyślnym igrały.
                    Idź żywo, w mym imieniu pospiesz doń, Enono,
                    Ambitnego młodzieńca połechtaj koroną;
                    Powiedz, iż czoło w diadem łacno ubrać może,
                    Pragnę jeno zaszczytu, iż ja mu go włożę.
                    Chętnie dlań berło, dla mnie zbyt ciężkie, porzucę.
                    Będzie mojego syna ćwiczył w władzy sztuce;
                    Być może, że w nim ojca znajdzie ta dziecina.
                    Oddaję pod moc jego i matkę, i syna.
                    By go zmiękczyć, do ofiar bądź wszelkich gotowa,
                    Łatwiej doń twoja trafi niż moja wymowa;
                    Jęcz, szlochaj, mów, że Fedra wpółżywa się słania;
                    Nie wahaj się w potrzebie uderzyć w błagania,
                    Wszystko poświadczę; w tobie życie moje, zdrowie.
                    Idź, czekam na twój powrót, nim coś postanowię.
                 SCENA DRUGA
                 FEDRA sama
                    O ty, coś zaprzysięgła klęskę mego domu,
                    Nieubłagana Wenus, dość ci męki, sromu?
                    Bardziej twe okrucieństwo nie mogło być dzielne.
                    Tryumf twój pełny; wszystkie twoje groty celne.
                    Okrutna, jeśli nowej dziś pożądasz chwały,
                    Gódź w wroga, co ci opór bardziej da zuchwały,
                    W Hipolita; wszak jego duma niesłychana
                    Nigdy przed twym ołtarzem nie zgięła kolana,
                    Imię twoje obraża uszy jego harde;
                    Pomóż, bogini, wspólną mścić nam trzeba wzgardę.
                    Niech kocha. Lecz co widzę! Enona już wraca!
                    Mów, czy mnie nienawidzi? Daremna twa praca?
                 SCENA TRZECIA
                 Fedra, Enona
                 ENONA
                    Nad czczym rojeniem trzeba ci odnieść zwycięstwo,
                    Pani, przywołaj w pomoc swe dawniejsze męstwo:
                    Król, co go już mniemano zmarłym, oto żywię;
                    Tężej do naszych brzegów zawitał szczęśliwie.
                    Aby go ujrzeć, ludu mknie gromada zbita,
                                                                        337






                    Z twego rozkazu biegłam szukać Hipolita,
                    Kiedy okrzyk, co w niebo potężnym wiwatem...
                 FEDRA
                    Mój małżonek, Enono, żyje; dość mi na tem.
                    Niegodnych mych płomieni zdradziłam upały;
                    On żyje: te dwa słowa los mój znaczą cały.
                 ENONA
                    Jak to!
                 FEDRA
                    Wszak ci mówiłam; słuchać mnie nie chciałaś.
                    Przed mą słuszną zgryzotą prym swym żalom dałaś.
                    Umarłabym dziś rano, łez i westchnień godna,
                    Poszłam za twoją radą, umieram wyrodna.
                 ENONA
                    Umierasz?
                 FEDRA
                    Wielkie nieba! O losów wyroku!
                    Mój małżonek tu stanie, syn przy jego boku,
                    Będzie patrzał, ten świadek mych niecnych płomieni,
                    Czy się na widok męża twarz moja zrumieni,
                    Z sercem od westchnień wzdętym, na które on głuchy,
                    Z okiem od łez wilgotnym, gdy jego wzrok suchy!
                    Czy mniemasz, iż on czuły na cześć Tezeusza,
                    Kryć będzie przed nim ów żar, co łono me wzrusza?
                    Iż ojca swego króla, oszukać pozwoli?
                    Iż wstręt nie buchnie z niego, bodaj mimo woli?
                    Próżno by milczał; sama znam ogrom swej zdrady,
                    Enono, ja nie umiem iść w tych kobiet ślady,
                    Które, w zbrodni bezwstydną ciesząc się pogodą,
                    Z niezmąconym obliczem dni spokojne wiodą.
                    Pomnę wszystkie me szały, wszystkie omamienia,
                    Zda mi się, że te mury, te oto sklepienia
                    Przemówią i  przeciwko mnie świadczyć gotowe 
                    Wraz z gniewem męża runą na mą biedną głowę.
                    Umrzeć! Stek zbrodni ze mną wraz zejdzie ze świata:
                    Czyż tak wielkim nieszczęściem istnienia utrata?
                    W nieszczęśliwym śmierć grozę niełatwo obudzi;
                    Drżę jeno o to imię, co przetrwa u ludzi.
                    Smutne dziedzictwo wezmą po mnie biedne dziatki!
                    Krew Jowisza przekaże im dumy zadatki;
                    Lecz jak bądź mogą pysznić się boskiej krwi darem,
                    Zbrodnia macierzy strasznym jest pono ciężarem!
                    Drżę, iż kiedyś głos ludu, ach, nazbyt prawdziwy,
                    Rzuci im w oczy winy matki nieszczęśliwej;
                                                                        338






                    Drżę, iż dźwigając smętnie to haniebne brzemię,
                    Nie będą śmiały podnieść oczu wbitych w ziemię.
                 ENONA
                    Ani wątpić; ich dolę ty, pani, masz w ręku
                    I nigdy nikt nie żywił słuszniejszego lęku.
                    Więc po cóż, po cóż hańby im tyle przyczyniać?
                    Dlaczego siebie samą chcesz, pani, obwiniać?
                    Tak jest! Rzekną, iż Fedra, przepełniwszy miarę,
                    Sama słuszną z rąk męża uprzedziła karę.
                    Hipolit szczęśliw będzie, iż w sądu godzinie
                    Schodząc ze świata  własnej dasz świadectwo winie..
                    Cóż odpowiem mu, jeśli oskarży cię śmiało?
                    Wbrew jego słowom, moje zaważy zbyt mało;
                    Będę patrzeć, jak szpetnym tryumfem się puszy
                    I rozgłos twojej hańby wszystkim trąbi w uszy?
                    Niech raczej piekieł spalą mnie wszystkie pożogi!
                    Ale mów szczerze, zali on jeszcze ci drogi?
                    Jak ci się widzi teraz ów książę wzgardliwy?
                 FEDRA
                    Jest oczom moim jako potwór przeraźliwy.
                 ENONA
                    Dlaczegóż więc zwycięstwo tak łatwym mu czynić?
                    Lękasz się go; śmiej tedy pierwsza go obwinić
                    O ten, co w tobie tli się, płomień świętokradczy.
                    Któż ci kłam zada? Wszystko przeciw niemu świadczy:
                    Miecz, tak szczęśliwie w twoim ręku porzucony,
                    Twe wzruszenie w tej chwili, twój smutek miniony,
                    Ojciec, dawno przez twoje uprzedzony skargi,
                    I wygnanie twoimi ubłagane wargi.
                 FEDRA
                    Niewinnego oskarżać!... Przez bogi na niebie!...
                 ENONA
                    Tylko milczeć, a resztę biorę ja na siebie.
                    I mnie nie jest to lekko; ja również drżę cała;
                    Tysiąc śmierci bym raczej wycierpieć wolała.
                    Lecz skoro ciebie stracić trzeba mi inaczej,
                    Życie twe jest mi pierwsze: wszystko inne raczej!
                    Obwinię go. Tezeusz, przeze mnie podszczuty,
                    Prostym wygnaniem pomści te ciężkie zarzuty;
                    Ojciec jest zawsze ojcem, nawet gdy się sroży;
                    Lekka pokuta w pełni gniew jego umorzy.
                    Ale gdyby i życie niewinny miał stracić,
                    Możnaż cześć zagrożoną zbyt drogo opłacić?
                    Skarb to nazbyt kosztowny, twoja dobra sława;
                    Trzeba ulec, bądź jakie podyktuje prawa,
                                                                        339






                    Tak, królowo, by chronić to najwyższe mienie,
                    Trzeba poświęcić wszystko, nawet i sumienie.
                    Idą; widzę Tezeja.
                 FEDRA
                    Widzę Hipolita;
                    W jego zuchwałych oczach zguba ma wyryta.
                    Czyń, co zechcesz, na ciebie we wszystkim się zdaję,
                    By samej coś przedsięwziąć, sił mi już nie staje.
                 SCENA CZWARTA
                 Tezeus z, Fedra, Hipolit, Enona,
                 Teramenes
                 TEZEUSZ
                    Wreszcie los po miesiącach tęsknoty i bólu
                    Powracając objęciom twym...
                 FEDRA
                    Wstrzymaj się, królu;
                    Powściągnij uczuć swoich tak lube zapędy,
                    Nie zasługuję dzisiaj na te słodkie względy.
                    Wracasz, by oto zastać dom swój znieważony;
                    Nie oszczędziły losy zawistne twej żony,
                    Niegodnej twego serca i twego widoku,
                    Trzeba mi jeno szukać ukrycia i mroku.
                 SCENA PIĄTA
                 Tezeus z, Hipolit, Teramenes
                 TEZEUSZ
                    Co znaczy, synu, owo szczególne witanie?
                 HIPOLIT
                    Fedra jedynie może cię objaśnić, panie.
                    Lecz jeśli prośba syna u ciebie coś znaczy,
                    Niech twa dobroć z pobliża jej zwolnić mnie raczy.
                    Pozwól, niechaj na zawsze Hipolit strwożony
                    Opuści ziemię, która mieszkaniem twej żony.
                 TEZEUSZ
                    Co, synu?...
                                                                        340






                 HIPOLIT
                    Nie jam, panie, szukał jej widoku;
                    Na brzeg ten zawitała z twojego wyroku.
                    Ty sam brzegom Trezeny dwie szacowne głowy
                    Powierzyłeś: Arycji, panie, i królowej,
                    Mnie nad nimi zlecając czujne straże trzymać.
                    Lecz dzisiaj cóż mnie w miejscach tych zdoła zatrzymać?
                    Dość długo młodość moja, w zabawie próżniaczej,
                    Lichego przeciwnika krwią te bory znaczy;
                    Kiedyż zdołam, młodzieńczej pozbywszy pustoty,
                    Szlachetniejszą zdobyczą uświęcić me groty?
                    Młodszyś ode mnie, ojcze, był, a już posoka
                    Niejednego tyrana, poczwarnego smoka,
                    Pod ciosem przemożnego ramienia pociekła;
                    Już, chlubny prześladowca niecnych mocy piekła,
                    Dwu mórz brzegiś oczyścił z zakały odwiecznej;
                    Już imię twoje sławił wędrowiec bezpieczny,
                    Już Herakles, twej siły witając zadatek
                    Na barki twoje zdawał swoich prac ostatek.
                    A ja, nieznany, mimo ojcowskie przykłady,
                    Daleki, aby wstąpić bodaj w matki ślady!...
                    Ścierp, niechaj męstwo moje dłużej się nie płoni;
                    Ścierp, jeżeli monstr jaki zdołał ujść twej dłoni,
                    Niech wraz rzucę pod stopy twe trofej wspaniały
                    Lub niech wspomnienie zgonu pięknego i chwały,
                    Uwieczniając dni moje pośmiertnym wawrzynem,
                    Światu całemu głosi, że byłem twym synem.
                 TEZEUSZ
                    Co słyszę? Jakaż klątwa wisi nad tym progiem,
                    Że na mój widok pierzcha wszystko, co mi drogiem?
                    Jeśli lęk tylko budzę, a czucia tak mało,
                    O nieba, na cóż więźnia ratować się zdało?!
                    Miałem jednego druha, płomienie szalone
                    Kazały mu Epiru władcy porwać żonę;
                    Odmówić mu pomocy nie było sposobu,
                    Ale snadź los zgniewany oślepił nas obu.
                    Bez broni mnie, znienacka, zdołali zaskoczyć!
                    Trzeba mi było mego Piritoja zoczyć,
                    Jak go ów barbarzyńca potworom straszliwym
                    Wydał, które sam karmi ludzkim mięsem żywym.
                    Mnie spętanego wtrącił w jaskinię posępną,
                    Bliską królestwa cieniów, mroczną, niedostępną.
                    W pół roku bogi na mnie nareszcie wejrzały:
                    Zdołałem zmylić oczy, które strzec mnie miały.
                    Na podłym wrogu krzywdym wszystkie pomścił
                                                                    krwawo,
                    Sam dla swoich potworów stał się godną strawą,
                    I kiedy, wolny, kroki wraz pędzę chyżemi
                    Ku wszystkiemu, com tutaj zostawił na ziemi,
                                                                        341






                    Co mówię? gdy ma dusza, sobie przywrócona,
                    Po dawne szczęście tęskne wyciąga ramiona,
                    Wszystko tu drży przede mną, wszystko, co mi bliskiem.
                    Pierzcha z trwogą i chroni się przed mym uściskiem,
                    Ja sam, przejęty grozą widną w ich spojrzeniu,
                    Wolałbym trwać dziś jeszcze w epirskim więzieniu!
                    Mów. Fedra się użala, żem jest znieważony.
                    Kto mnie zdradził? Dlaczego nie jestem pomszczony?
                    Zali Grecja, co dłoni mojej tyle dłużną,
                    Miałaby kryć winnego pomocą usłużną?
                    Nie odpowiadasz? Syn, mój, własny syn, bogowie!
                    Z nieprzyjaciółmi mymi miałby dziś być w zmowie?
                    Wejdźmy, precz z tajemnicą, która mnie znieważa,
                    Muszę natychmiast poznać winę i zbrodniarza
                    I z ust Fedry usłyszeć, co jej łez powodem.
                 SCENA SZÓSTA
                 Hipolit, Teramenes
                 HIPOLIT
                    Dokąd zmierzały słowa, co ścięły mnie lodem?
                    Zali Fedra, niepomna na nic, oszalała,
                    Samą siebie oskarżać i zgubić by chciała?
                    Co król rzeknie? Bogowie! Ileż męki, sromu,
                    Miłość zdradnym swym tchnieniem zażegła w tym
                                                                         domu!
                    Ja sam, płonący ogniem, który po sto razy!
                    Depce zuchwale ojca surowe zakazy!...
                    Najstraszniejsze przeczucie duszę moją nęka.
                    Lecz cóż wreszcie i czegóż niewinność się lęka?
                    Idźmy, trzeba próbować, przez jakie starania
                    Zdołam w ojcowskim sercu wzbudzić czulsze drgania,
                    Wyznać miłość, co może gniew jego obudzi,
                    Lecz której wydrzeć z piersi nie zdoła nikt z ludzi.
                                                                        342






                 AKT CZWARTY
                 SCENA PIERWSZA
                 Tezeus z, Enona
                 TEZEUSZ
                    Co ja słyszę? Ten zdrajca, zuchwalec bezwstydny,
                    Na cześć ojca gotował zamach tak ohydny?
                    Jakże okrutnie, losie, znęcasz się nade mną!
                    Szaleję, zmysły zebrać chciałbym nadaremno.
                    O tkliwości, dobroci jak źle odwdzięczona!
                    O haniebny zamiarze! O myśli szalona!
                    By chuć nasycić czarną, co zmysły mu smaga,
                    Niegodziwiec przemocy użyć się nie wzdraga!
                    Poznałem broń, narzędzie haniebnego dzieła,
                    Dla innych mu ją czynów ma ręka przypięła!
                    Najświętsze krwi rękojmie za nic mu nie stały!
                    I Fedra odwłóczyła pomstę tej zakały!
                    Fedra chciała milczeniem ochraniać winnego!
                 ENONA
                    Raczej oszczędzać chciała ojca nieszczęsnego.
                    Wstydem zdjęta za zamiar tej chuci przeklętej
                    I za płomień zbrodniczy z jej oczu poczęty,
                    Chciała umrzeć; dłoń zbrojna w żelazo uczynne
                    Miała zgasić jej oczu promienie niewinne.
                    Ujrzałam, poskoczyłam, chwyciłam wpół ciała;
                    Jam ją jedynie dla cię ocalić zdołała
                    I  jej łez,, a twej męki litując się razem 
                    Mimo chęci się stałam jej cierpień wyrazem.
                 TEZEUSZ
                    Przewrotny, ha, widziałem, jak zbladły mu lica!
                    Jak mimo woli zadrżał na widok rodzica;
                    Oczy jego zaledwie że radość jawiły,
                    Chłodne uściski czułość mą lodem zmroziły.
                    Ale czy ta występna miłość, którą pała,
                    Poprzednio już, w Atenach, objawić się śmiała?
                 ENONA
                    Panie, przypomnij sobie skargi swojej żony,
                    Źródło ich tkwiło w owej miłości szalonej.
                                                                        343






                 TEZEUSZ
                    I w Trezenie szaleństwo wszczęło się na nowo?
                 ENONA
                    Opowiedziałam, panie, wszystko, słowo w słowo.
                    Lecz zbyt długo ma pani w śmiertelnej udręce
                    Czeka; ścierp, iż me służby rychło jej poświęcę.
                 SCENA DRUGA
                 Tezeus z, Hipolit
                 TEZEUSZ
                    Otóż i on. Bogowie! Ta postać tak miła
                    Jakichż oczu, jak moich, by nie omamiła?
                    Trzebaż, by pod tą maską tak plugawe wnętrze
                    W cnót się wszelkich stroiło uroki najświętsze?
                    Czemuż nie dano, aby przez pewne oznaki
                    Każdy mógł przejrzeć niskość duszy lada jakiej?
                 HIPOLIT
                    Wolnoż zapytać, jakie uczucia złowrogie
                    Zmąciły to oblicze dostojne i drogie?
                    Czy udział syna w trosce twej nie ulży w niczem?
                 TEZEUSZ
                    Przewrotny, ty śmiesz stawać przed moim obliczem?!
                    Potworze, gromów nieba po sto razy godny.
                    Zbójów, z których świat czyszczę, odpadku wyrodny,
                    Ty, którego chuć sprośna w kazirodczym szale
                    Ojca własnego łoże chce splamić zuchwale,
                    Ty śmiesz mi jawić swoje obłudne spojrzenie!
                    W tym miejscu, co twe niecne widziało płomienie!
                    I nie spieszysz co rychlej szukać na kraj świata
                    Siedzib, gdzie o Tezeju i wieść nie dolata?
                    Precz, zdrajco! Mej wściekłości nie chciej stawić czoła
                    Nie kuś gniewu, co ledwie powściągnąć się zdoła;
                    Dosyć już dla mnie, dosyć hańby wiekuistej,
                    Iż mogłem na świat wydać płód równie nieczysty,
                    Niż żeby śmierć twa jeszcze, czci mojej zakała,
                    Chlubnych dzieł długie pasmo dziś pokalać miała.
                    Uciekaj i gdy nie chcesz szeregu pomnożyć
                    Zbrodniarzy, których dłoń ta zdołała umorzyć,
                    Strzeż się, aby to słońce, co nad nami płonie,
                    Śladów stóp twoich w tej tu nie ujrzało stronie.
                    Uciekaj, mówię, rychło: jeszcze tej godziny
                    Z twej obmierzłej postaci oczyść me dziedziny.
                                                                        344






                    A ty, Neptunie, jeśli mej prawicy siła
                    Niegdyś z bezecnych zbójów brzeg twój oczyściła,
                    Pomnij, że sam, w nagrodę mej zwycięskiej bitwy,
                    Przyrzekłeś pierwszej mojej wysłuchać modlitwy.
                    Wśród strasznego więzienia jęcząc długiej nocy
                    Ni razum twej nie wezwał nieśmiertelnej mocy,
                    Szczędząc łask, jakich prawo mam żądać od ciebie,
                    By móc się do nich uciec w godniejszej potrzebie.
                    Dziś cię błagam. Racz pomścić ojcowską niedolę,
                    Oddaję tego zdrajcę na gniewów twych wolę;
                    W krwi własnej płomień jego ugaś świętokradczy;
                    Wściekłość twa, by najsroższa, łaskę mi wyświadczy.
                 HIPOLIT
                    Fedra o niecny płomień wini Hipolita!
                    Słupieje dusza, zgrozy nadmiarem przybita!
                    Tyle ciosów znienacka wali w moją głowę,
                    Że głos tłumią mi w piersiach, odejmują mowę.
                 TEZEUSZ
                    Zdrajco! Mniemałeś może, iż trwożne milczenie
                    Twoich niecnych zakusów pogrzebie wspomnienie.
                    Nie trzeba było, kiedyś uchodził, w jej dłoni
                    Zostawiać tej, co oto cię oskarża broni;
                    Lub też, by dopełniła się wszelka sromota,
                    Trzeba ją było zbawić mowy i żywota.
                 HIPOLIT
                    Kłamstwem tym najczarniejszym słusznie oburzony,
                    W pełnym wyznaniu szukać winien bym obrony,
                    Lecz chcę szanować sekret, co ciebie dotyka.
                    Uznaj przyczynę, która usta mi zamyka,
                    Ojcze, i  próżnych zgryzot nie chcąc mnożyć sobie 
                    Przyjrzyj się memu życiu i mojej osobie.
                    Zbrodnia lżejsza poprzedza zawżdy ostateczną,
                    Kto bądź umiał granicę przekroczyć stateczną,
                    Może z czasem pogwałcić i wzgląd, by najświętszy.
                    Tak jak zacność, i zbrodnia stopniami się piętrzy;
                    I nigdy nie widziano zbożności i cnoty,
                    Iżby się nagle w bezmiar zmieniły podłoty.
                    Nie stanie się w dniu jednym człek szlachetny z młodu
                    Przewrotnym skrytobójcą, kazicielem rodu.
                    Wstydliwej bohaterki piersią wykarmiony.
                    Nigdym się krwi niegodny nie okazał onej;
                    Roztropny Pitej, gdym był dzieckiem jeszcze słabem,
                    Raczył mą młodość krasić swych nauk powabem.
                    Nie chcę w własnym świadectwie szukać zbytniej
                                                                     chwały.
                    Lecz jeśli jaką cnotę bogi mi przyznały,
                    Mniemam, panie, iż właśnie imię moje sławią
                                                                        345






                    Za wstręt do zbrodni, którą dzisiaj mnie plugawią.
                    Z tego słynie Hipolit w całym greckim kraju.
                    Aż do srogościm przywiódł czystość obyczaju;
                    Czucia me nieugięte wiadome są w świecie.
                    Dzień jasny nie jest czystszy, panie, niż twe dziecię,
                    I ten Hipolit miałby plugawym spojrzeniem...
                 TEZEUSZ
                    Ta, hardość twa, nikczemny, jest twym potępieniem!
                    Oziębłości twej niecnej przyczyny są widne:
                    Fedra jedna wabiła twe oczy bezwstydne
                    I dusza twa, zmrożona dla przedmiotów innych,
                    Obca była powabom płomieni niewinnych.
                 HIPOLIT
                    Nie, ojcze, owo serce  poznaj prawdę całą!! 
                    Czystej miłości czarów strzec się nie umiało.
                    Kocham, oto wiedz, ojcze, ma zbrodnia prawdziwa;
                    Kocham, zakazów twoich skruszyłem ogniwa.
                    W kajdanach swych Arycja więzi mnie dziś miła;
                    Córa Pallanta syna twego ujarzmiła.
                    Ubóstwiam ją; me czucia, praw twoich niepomne,
                    Dla niej płoną, jej święcą pragnienia niezłomne.
                 TEZEUSZ
                    Kochasz ją? Nieba! Nie, nie, ty mnie nie oszukasz;
                    Ucieczki dla swej zbrodni w innej zbrodni szukasz.
                 HIPOLIT
                    Panie, pół roku milcząc kocham bez pamięci,
                    Właśnie, drżąc, szedłem oto wyznać ci me chęci.
                    Jak to! Nic cię nie zdoła z błędu tego wywieść?
                    Jakież zaklęcia trzeba mi straszliwe przywieść?
                    Niechaj ziemia, niech niebo, niech wszystek dech boży...
                 TEZEUSZ
                    Zawżdy byli zbrodniarze do przysięgi skorzy.
                    Przestań, przestań się miotać i łyskać oczyma,
                    Gdy twa kłamliwa cnota innych świadectw nie ma.
                 HIPOLIT
                    Gniew twój, ojcze, szczerości mej dojrzeć nie raczy;
                    Fedra mnie w głębi serca ocenia inaczej.
                 TEZEUSZ
                    Możeż być bezczelności więcej i udania!
                 HIPOLIT
                    Jakiż czas, jakie miejsce mojego wygnania?
                                                                        346






                 TEZEUSZ
                    Poza słupy Alcyda przenieś swe siedlisko,
                    Jeszcze obecność zdrajcy będzie mi za bliską!
                 HIPOLIT
                    Pod najstraszliwszej zbrodni zarzutem tak srogim,
                    Gdzież szukać mi przyjaciół, gdyś ty mi jest wrogiem?
                 TEZEUSZ
                    Idź, szukaj sobie druhów, których serce zgniłe
                    Porubstwo, kazirodztwo ma za cnoty miłe;
                    Zdrajców bez czci i wiary, których dusza podła
                    Warta jest, by takiego pana nosić godła.
                 HIPOLIT
                    Mówisz wciąż o porubstwie i hańbie wszelakiej;
                    Milczę. Jednakże Fedra z matki idzie takiej,
                    Wiedzie się z rodu, w którym  komuż to jest tajne?? 
                    Bardziej niż w moim sprawy one są zwyczajne.
                 TEZEUSZ
                    Jak to! Jeszcze wściekłości twej się nie przebrało?
                    Po raz ostatni, znikaj z mych oczu, zakało!
                    Precz, nie czekaj, aż ojca zmusi ta sromota,
                    By cię kazał haniebnie wyszczuć, het, za wrota!
                 SCENA TRZECIA
                 TEZEUSZ         sam
                    Nędzny, ku zgubie swojej pomykasz tak żywo!
                    Neptun na rzekę, nawet dla bogów straszliwą,
                    Zaklął się i poprzysiągł: ufam, że nie zwodził.
                    Bóg mściciel w ślad twój spieszy; darmo byś uchodził.
                    Kochałem cię i czuję mimo twe przewiny,
                    Iż serce z drżeniem czeka straszliwej godziny.
                    Ale na gniew i pomstę nadtoś już zasłużył 
                    Któryż syn wiary ojca tak szpetnie nadużył?
                    Wielkie nieba, co moją męczarnię widzicie,
                    Jaż to wydałem na świat tak niegodne dziecię?
                                                                        347






                 SCENA CZWARTA
                 Tezeus z, Fedra
                 FEDRA
                    Panie, spieszę tu do cię, pełna słusznej trwogi;
                    Twój głos, brzemienny gniewem, dotarł aż w me progi.
                    Lękam się, iż w ślad za nim mknie pomsty godzina.
                    Jeśli czas jeszcze, panie, oszczędź swego syna,
                    Uszanuj krew swą własną, błagam ciebie o to:
                    Smutków mych nie dopełniaj tą nową zgryzotą,
                    Nie każ mi życie całe żałować daremnie,
                    Iż polała się z ręki ojcowskiej przeze mnie.
                 TEZEUSZ
                    Nie, pani, ta krew mojej nie splamiła dłoni,
                    Jednak winny się karze słusznej nie obroni,
                    Nie śmiertelna to ręka pomsty tej dokona:
                    Neptun jest mi ją winien  i będziesz pomszczona..
                 FEDRA
                    Neptun, panie! Co słyszę? Chciałżebyś tak krwawo...
                 TEZEUSZ
                    Jak to! Takąż los zdrajcy przejął cię obawą!
                    Raczej do próśb mych słusznych dołącz swe
                                                                     przekleństwo;
                    W całej ohydzie przedstaw jego bezeceństwo;
                    Podsyć gniew mój, co płonie jeszcze zbyt łagodnie.
                    Jeszcze ci nie są znane wszystkie jego zbrodnie:
                    Zniewagi przeciw tobie były mu obroną;
                    Twe usta  tak powiada  fałszem jawnym zioną;;
                    Twierdzi, jako Arycja panią jego serca.
                    Że ją kocha.
                 FEDRA
                    Co, panie?...
                 TEZEUSZ
                    Tak rzekł przeniewierca;
                    Lecz łacnom przejrzał zamiar sztuczki niegodziwej.
                    Miejmy nadzieję w pomście Neptuna rychliwej.
                    Idę sam przed ołtarze błagać go, by święcie
                    Swe nieśmiertelne dzisiaj wypełnił zaklęcie.
                                                                        348






                 SCENA PIĄTA
                 FEDRA sama
                    Odszedł. Jakaż wieść moje ugodziła uszy?
                    Jakiż żar, źle zdławiony, ocknął się w mej duszy?
                    Jakiż piorun, o nieba, jaka wieść złowroga!
                    Biegłam ratować mego najmilszego wroga,
                    I przemocą wydarłszy się z ramion Enony,
                    Szłam, gdzie mnie głos wyrzutu pędził niezwalczony.
                    Kto wie, co byłam zdolna w tej chwili uczynić?
                    Samą siebie umiałabym może obwinić
                    I gdyby mi wzruszenie głosu nie odjęło,
                    Strasznej pokuty może bym spełniła dzieło.
                    Hipolit wie, co miłość, i nie dla mnie płonie!
                    Arycja tkliwsze czucia zażegła w tym łonie!
                    Ha, bogi! Gdy na moje spojrzenia namiętne
                    Zbroił się w wzrok tak dumny, czoło tak niechętne,
                    Mniemałam, iż to serce, wszystkim równie harde,
                    Całej mej płci jednaką okazuje wzgardę.
                    Inna wszelako dumę zuchwalca ugięła;
                    Oczy, dla mnie okrutne, inna w jasyr wzięła;
                    Być może, serce jego na miłość jest tkliwe
                    I dla mnie tylko jednej ma usta wzgardliwe.
                    I tego niewdzięcznika jaż bym bronić miała!
                 SCENA SZÓSTA
                 Fedra, Enona
                 FEDRA
                    Droga Enono, wieszli, com oto słyszała?
                 ENONA
                    Nie; lecz wyznaję, z drżeniem spieszę tu za tobą,
                    Zamiar twój nagły lękiem zdjął mnie i żałobą;
                    Drżę cała, że z ust twoich coś, co nie powinno...
                 FEDRA
                    Enono. kto by mniemał? Wiesz, on kochał inną!
                 ENONA
                    Jak to?
                 FEDRA
                    Hipolit kocha! Tak, ten wróg zacięty
                    Miłości, wiecznie chmurny, wiecznie nieugięty,
                                                                        349






                    Co go spojrzenie mierzi, każde słówko drażni,
                    Tygrys, przed którym zawsze jam drżała z bojaźni,
                    Dziś spętany, wręcz własnej nie zapiera klęski;
                    I wiesz? Arycji trofej przypada zwycięski.
                 ENONA
                    Arycji?
                 FEDRA
                    Ha, boleści dotychczas nie znana!
                    Jakaż mi nowa jeszcze rozpacz jest pisana!
                    Wszystko, com wycierpiała, me wzruszenia, lęki,
                    Szaleństwo żądz daremnych, ogrom hańby, męki,
                    Wzgard młodego zuchwalca zniewaga tak gruba 
                    To cierpień mych obecnych jeno mała próba.
                    Kocha ją! Jakim cudem zmamili me oczy?
                    Gdzie się widują? Odkąd? Jak? Wściekłość mnie
                                                                    mroczy...
                    Wiedziałaś o tym; czemuś łudzić mi się dała?
                    O ich sekretnych ogniach czemuś nie wspomniała?
                    Czy często spotykali się, z sobą mówili?
                    Czy się z miłością swoją w lasów głębi kryli?
                    Niestety, mogli bawić z sobą najswobodniej!
                    W westchnieniach ich niebiosy nie widziały zbrodni;
                    Bez wyrzutu folgować mogli chęci własnej,
                    Dzień im wstawał co ranka pogodny i jasny!
                    A ja, natury całej zakała hańbiąca,
                    Kryłam się przed dniem białym, unikałam słońca,
                    Do boga śmierci jenom śmiała zwracać modły;
                    Czekałam chwili, w której dech wyzionę podły.
                    Gorzkimi łzy się pojąc i żółcią karmiona,
                    Jeszcze w meczami swojej zbyt pilnie strzeżona,
                    Oczu nawet do syta w łzach obmyć nie śmiałam;
                    Z drżeniem się tą rozkoszą gorzką napawałam
                    I pod czołem pogodnym kryjąc wszystkie bolę,
                    Nawet zapłakać na mą nie mogłam niedolę.
                 ENONA
                    Jakiż owoc z daremnej miłości posiędą?
                    Nie ujrzą się już więcej.
                 FEDRA
                    Ha, kochać się będą!
                    Teraz oto, w tej chwili  och,, myśli straszliwa! 
                    Z niewczesnej miłośnicy drwiąc sobie do żywa,
                    Mimo wygnanie, co ich nadzieje dziś grzebie,
                    Ślubują, na wspak losom, należeć do siebie.
                    Nie, nie zdołam ich szczęścia ścierpieć. Ach, Enono,
                    Ulituj się zazdrości, co kąsa me łono;
                    Trzeba zgubić Arycję; trzeba króla judzić,
                                                                        350






                    Przeciw krwi nienawistnej jego gniew pobudzić.
                    Niech na znikome kary czasu dziś nie traci;
                    Zbrodnia siostry przewyższa stokroć winy braci.
                    Poty błagać go będę, ściskać mu kolana...
                    Co czynię? Dokąd myśl mnie wiedzie obłąkana?
                    Kogóż czynić mścicielem zazdrości mej chciałam?
                    Mąż mój żyw, a ja ciągle dawnym ogniem pałam!
                    Dla kogo? W jaką stronę me pragnienia mierżą?
                    Z każdym słowem od grozy włosy mi się jeżą;
                    Me zbrodnie od tej chwili dobiegły już granic.
                    Potwarcza, kazirodcza, niepomna już na nic,
                    W dzikim pragnieniu pomsty, w żądz plugawych męce,
                    Głodna we krwi niewinnej umazać swe ręce...
                    Nędznica!... I ja żyję, i spojrzenie cierpię
                    Tego świętego słońca, z którego ród czerpię!
                    Mym praszczurem jest ojciec i pan bogów wszelkich;
                    Niebo, świat cały pełne są mych przodków wielkich;
                    Gdzie się skryć? Niech moc piekieł mnie pochłonie
                                                                           żywą!
                    Ha, wszak mój ojciec urną tam włada straszliwą;
                    Los, mówią, jego dłoni zwierzył ją surowej:
                    Minos tam nas, śmiertelnych, sądzi, blade głowy.
                    Jak wzdrygnie się cień jego, gdy grozą przejęty
                    Ujrzy przed sobą obraz swej córki wyklętej,
                    Zmuszonej wyznać życie plugastwem skalane
                    I zbrodnie, samym piekłom  być może  nie znane!!
                    Jak przyjmiesz, ojcze, widok ten, stokroć hańbiący?
                    Widzę, jak straszna urna z dłoni leci drżącej;
                    Widzę, jak wielki przykład pragnąc dać przed światem,
                    Ty sam własnej krwi swojej żądasz stać się katem!
                    Przebacz, nad rodem twoim niebiosa się srożą;
                    W szaleństwie swojej córy uznaj pomstę bożą.
                    Ach, biedne moje serce, z tej zbrodni ogromu
                    Nie zebrało owocu innego prócz sromu;
                    Nieszczęściami ścigana po ostatek tchnienia,
                    Oddaję ducha, wszystkie zgłębiwszy cierpienia.
                 ENONA
                    Ach, pani, przestań dręczyć się w złowróżbnym szale
                    I innym popatrz okiem na błąd, ludzki wcale.
                    Kochasz. Nie zwalczyć ludziom przeznaczeń wyroku;
                    Ofiarą nieszczęsnego stałaś się uroku.
                    Zali cud ten nie trafił się żadnej kobiecie?
                    Czyż miłość ujarzmiła ciebie pierwszą w świecie?
                    Słabość taka to wszakże zwykła ludzka kolej
                    I, śmiertelna, ulegasz też śmiertelnych doli.
                    Dość pospolite jarzmo ty oblewasz łzami:
                    Toć mieszkance Olimpu, toć bogowie sami,
                    Co zbrodnie nasze gniewem straszą wiekuistym,
                    Też płonęli niekiedy czuciem niezbyt czystym.
                                                                        351






                 FEDRA
                    Co słyszę? Ty śmiesz kusić mnie takim przykładem?
                    Do końca swych podszeptów truć mnie pragniesz jadem,
                    Nieszczęsna! Oto jakeś nędznie mnie zgubiła;
                    Żegnałam się już z życiem; tyś mi je wróciła.
                    Na twe prośby jam względów świętych się wyrzekła;
                    Strzegłam się Hipolita, tyś mnie doń zawlekła.
                    Coś uczyniła? Czemu twe usta nieprawe
                    Ważyły się potwarczo kalać jego sławę?
                    On życiem to przypłaci, jeśli nie zawiodły
                    Oszalałego ojca świętokradcze modły.
                    Już cię nie słucham. Precz stąd, potworze zdradliwy,
                    Samą mnie zostaw mojej doli nieszczęśliwej.
                    Oby niebo raczyło godnie cię zapłacić!
                    Oby twa kara mogła na zawsze wytracić
                    Ród podłych zauszników, co przez niskie względy
                    Nieszczęśliwych swych panów podsycają błędy,
                    Pchają tym głębiej w przepaść, miast ratować od niej,
                    I śmią im jeszcze drogę wygładzać do zbrodni!
                    Niegodziwi pochlebcy, najbardziej złowrogi
                    Dar, jakim władców karze niebios wyrok srogi.
                 ENONA sama
                    Wszystkom zdeptała dla niej, wszystko poświęciłam:
                    I oto mi nagroda! Mam, co zasłużyłam.
                                                                        352






                 AKT PIĄTY
                 SCENA PIERWSZA
                 Hipolit, Arycja, Ismena
                 ARYCJA
                    Jak to! W tak strasznej próbie książę milczeć będzie?
                    Ojca, który cię kocha, pozostawisz w błędzie?
                    Okrutny! Jeśli mimo łzy me i błaganie
                    Godzisz się bez wysiłku na nasze rozstanie,
                    Jedź więc; porzuć Arycję smętną, Hipolicie,
                    Ale przynajmniej, jadąc, upewnij swe życie,
                    Broń czci swej od potwarzy, co hańbą cię znaczy,
                    I zmuś ojca, niech modły swe odwołać raczy.
                    Jest czas jeszcze. Dlaczego, przez jaką swawolę,
                    Potwarczyni zostawić pragniesz wolne pole?
                    Objaśnij Tezeusza.
                 HIPOLIT
                    Cóż więcej mi czynić?
                    Miałżem, dobywszy na jaw straszną tajemnicę,
                    Szpetnym rumieńcem wstydu ojca splamić lice?
                    Ciebie jedną mych nieszczęść powiernicą robię,
                    Serce me bogom jeno otwarte i tobie.
                    Nie mogłem tobie ukryć  osądź miłość moją 
                    Tego, co myśli nawet rozważać się boją.
                    Ale bacz na zaklęcie, jakim cię związałem,
                    Zapomnij, jeśli zdołasz, wszystko, coć wyznałem,
                    I niechaj nigdy, pani, z ust twoich dziewiczych
                    Nie przeniknie opowieść tych przygód zbrodniczych.
                    Na bogów sprawiedliwych zdajmy się z ufnością;
                    Ich to sprawą, by ująć się za niewinnością:
                    A Fedra, co mnie zgubić pragnęła niegodnie,
                    Wcześniej lub później znajdzie karę za swe zbrodnie.
                    To jedyny wzgląd, który racz, proszę, zachować.
                    Poza tym dziś nam wolno wszystkiego próbować,
                    Petów krzywdzących zrzucić staraj się niewolę;
                    Uchodź stąd ze mną, zechciej podzielić mą dolę;
                    Wyrwij się z miejsc złowrogich i pełnych sromoty,
                    Gdzie czystego oddechu nie masz już dla cnoty.
                    Uchodź, pani, co rychlej, korzystając śmiało
                                                                        353






                    Z zamętu, jaki wstrząsa dziś Trezeną całą.
                    Mogę ci do ucieczki zapewnić sposoby,
                    Mnie jedynie za stróża masz jeszcze tej doby.
                    Na potężnych obrońcach w Grecji nam nie zbywa,
                    Argos nam dłoń podaje, Sparta nas przyzywa.
                    Wszystkich przyjaciół skupi słuszna nasza sprawa:
                    Nie pozwólmy, by Fedra, depcąc święte prawa,
                    Ojczystą niwę dla się zagarniała żyzną
                    I syna swego naszą stroiła puścizną.
                    Sposobność piękna, piękne przed nami zadanie...
                    Jakiż lęk cię wstrzymuje, mów, skąd to wahanie?
                    Wszak jedynie twe dobro bodźcem mego kroku:
                    Gdym ja cały z płomienia, skąd ten lód w twym oku?
                    Czy dola ma wygnańcza lękiem cię zmroziła?
                 ARYCJA
                    Z jakimż szczęściem bym takie wygnanie dzieliła!
                    Z jakąż rozkoszą, panie, żyjąc przy twym boku
                    Wyrzekłabym się reszty śmiertelnych widoku!
                    Ale zanim nas węzeł tak słodki nie spoi,
                    Mogęż uchodzić z tobą, nie depcąc czci swojej?
                    To wiem, iż bez uszczerbku dla mego imienia
                    Wolno mi z rąk Tezeja szukać wybawienia.
                    Inna rzecz dla rodziców jest powolność święta,
                    A inna znów tyranii zerwać wrogie pęta.
                    Lecz ty mnie kochasz, panie, i słuszna obawa...
                 HIPOLIT
                    Nie, nie, zbyt mi jest drogą twoja dobra sława.
                    Szlachetniejszym pragnieniem czucia moje płoną:
                    Uchodź z rąk wrogów, ale pod męża osłoną.
                    Wolni w nieszczęściach naszych, gdy niebo tak każe,
                    Sami, gdy zechcem, możem stanąć przed ołtarze.
                    Serc związkom blask pochodni nie przymnaża ceny:
                    Wśród odwiecznych grobowców, tam u bram Trezeny,
                    Gdzie zewłok przodków moich dostojnych spoczywa,
                    Jest świątynia łamiącym przysięgę straszliwa.
                    Nikt tam śmiertelny kląć się nie odważy lekko,
                    A zdrajca kary swojej nie szuka daleko;
                    Lękając się na miejscu ponieść pewną zgubę,
                    Żaden kłamca nie waży zdać się na tę próbę.
                    Tam, gdy zechcesz, miłości naszej wiekuistej
                    Pójdziemy ślub nawzajem złożyć uroczysty.
                    Bóg w tej świątyni czczony świadkiem naszym będzie;
                    Uprosimy go, by ojca zastąpił w tym względzie.
                    Przysięgę najświętszymi potwierdzę imiony
                    Czystej dziewicy Diany, dostojnej Junony;
                    Wszyscy bogowie wreszcie, tkliwości mej świadki,
                    Poręczą uczuć moich najczystsze zadatki.
                                                                        354






                 ARYCJA
                    Król idzie; uchodź, książę; w drogę, w imię boże!
                    Ja ledwie o chwil parę zamiar swój odłożę.
                    Spiesz i zostaw mi kogoś, by w najbliższej dobie
                    Trwożne me kroki powiódł co rychlej ku tobie.
                 SCENA DRUGA
                 Tezeus z, Arycja, Ismena
                 TEZEUSZ
                    Boże, rozprósz mym oczom mroków otchłań ciemną
                    I spraw, niech prawdy wreszcie nie szukam daremno!
                 ARYCJA
                    Myśl o wszystkim, Ismeno, i wnet bądź gotowa.
                 SCENA TRZECIA
                 Tezeus z, Arycja
                 TEZEUSZ
                    Pobladłaś, pani, stoisz przede mną bez słowa;
                    Mów, w tym miejscu, przy tobie, co Hipolit robił?
                 ARYCJA
                    Do wiecznego rozstania, panie, się sposobił.
                 TEZEUSZ
                    Tyś pierwsza hardość jego pokonać umiała
                    I z pierwszych jego westchnień tobie rośnie chwała.
                 ARYCJA
                    Tak, panie, poznaj prawdę, którejś sobie życzył:
                    Twej niesłusznej niechęci syn nie odziedziczył,
                    Nie jako do zbrodniarki odnosił się do mnie.
                 TEZEUSZ
                    Domyślam się; poprzysiągł kochać cię niezłomnie.
                    Zbytnio na sercu jego polegasz niestałem,
                    Innej umiał przysięgać z tym samym zapałem.
                 ARYCJA
                    On, panie?
                                                                        355






                 TEZEUSZ
                    Miłość bardziej powinna być stała.
                    Ten podział tak ohydny ty byś ścierpieć miała?
                 ARYCJA
                    A jak ty cierpisz, iżby potwarcza niecnota
                    Śmiała blask tak pięknego pokalać żywota?
                    Serca jego niezdolnyś jest osądzić godniej?
                    Tak trudno ci odróżnić niewinność od zbrodni?
                    Trzebaż, by wstrętna chmura twym oczom jedynie
                    Kryła blask owej cnoty, którą syn twój słynie?
                    Ha, dość cierpieć zuchwalstwo języków oszczerczych!
                    Przestań, kajaj się, panie, z próśb swoich morderczych;
                    Drzyj, drzyj, królu, że niebo, w zbytniej nienawiści
                    Ku tobie, modły twoje nazbyt wiernie ziści.
                    Często gniew jego naszą nie gardzi ofiarą:
                    Jego powolność często zbrodni naszych karą.
                 TEZEUSZ
                    Nie, zamach jego pokryć starasz się na próżno,
                    Miłość cię mami taką wymówką usłużną,
                    Ale zbyt pewne świadki występku weń godzą.
                    Widziałem z ócz płynące łzy, które nie zwodzą.
                 ARYCJA
                    Strzeż się, panie, dłoń twoja, co wszędy dziw budzi,
                    Od potworów bez liku uwolniła ludzi,
                    Ale nie wszystkie jeszcze poległy z tej dłoni
                    I... Syn twój, panie, więcej wyjawić mi broni.
                    Świadoma, jak mu drogą twoja, panie, chwała,
                    Zbyt bym go obraziła, gdybym kończyć śmiała..
                    Czynię jak on; zamilczę i z oczu ci schodzę
                    Bym mówiąc nie musiała zranić cię zbyt srodze.
                 SCENA CZWARTA
                 TEZEUSZ         sam
                    Co ona ma na myśli i co kryją słowa,
                    Których wciąż to się wiąże, to znów rwie osnowa?
                    Czy mnie oślepić pragną przez wybieg udany?
                    Czy wespół się zmówili, by jątrzyć me rany?
                    Lecz ja sam, mimo gniew mój, nie czujęż w tej chwili,
                    Iż jakiś głos żałosny w sercu moim kwili?
                    Tajemny, niepojęty żal przenika łono.
                    Jeszcze raz trzeba sprawę omówić z Enoną:
                    Dokładniej się zapoznać chcę z całą przygodą.
                    Hej, straże, niech Enonę wraz tu do mnie wiodą!
                                                                        356






                 SCENA PIĄTA
                 Tezeus z, Panope
                 PANOPE
                    Nie wiem, panie, co w sercu obmyśla królowa,
                    Lecz wszystkiego się lękać jam po niej gotowa.
                    Okropną jakąś męką postać dyszy cała,
                    Bladość śmierci na licu jej już się rozlała.
                    Sprzed oczu jej sromotnie z gniewem wypędzona,
                    W otchłań morską rzuciła się biedna Enona.
                    Co przyczyną niełaski, nie pytać umarłej,
                    Już fale ją na zawsze ziemi tej wydarły
                 TEZEUSZ
                    Co słyszę?
                 PANOPE
                    Zgon jej ulgi nie przyniósł królowej;
                    Raz po razu jak gdyby szał chwyta ją nowy.
                    Niekiedy, jakby walcząc z strasznymi myślami,
                    Tuli się do swych dziatek i zlewa je łzami,
                    Naraz, matczyną miłość gwałcąc, cała drżąca,
                    Rękoma je od siebie ze zgrozą odtrąca;
                    Spieszy błędna przed siebie, znów w miejscu przystaje,
                    Oko jej oszalałe już nas nie poznaje.
                    Trzykroć wpółrozpoczęte zniszczyła pisanie.
                    Trzykroć jęła się pisać, w nowej odmianie
                    Racz wejrzeć na nią, królu, racz kroki jej wspierać.
                 TEZEUSZ
                    Nieba! Enona martwa, Fedra chce umierać?
                    Niech przywiodą mi syna, wszystko niech wyjawi,
                    Niech się broni, wysłuchać pragnę go łaskawiej.
                 sam
                    Nie spiesz się ze spełnieniem straszliwych zamiarów,
                    Neptunie; wolę raczej zrzec się twoich darów.
                    Zbyt łacnom może świadki usłuchał niepewne
                    I zbyt rychło ku tobie wzniosłem dłonie gniewne.
                    Ha, jakiż lęk me serce nurtować poczyna!
                                                                        357






                 SCENA SZÓSTA
                 Tezeus z, Teramenes
                 TEZEUSZ
                    Czy to ty, Teramenie? Gdzieś podział mi syna?
                    Od lat najmłodszych miałeś o niego staranie.
                    Lecz co znaczą łzy twoje, co znaczy to łkanie?
                    Gdzie mój syn?
                 TERAMENES
                    O czułości jakże źle użyta!
                    Daremna troskliwości! Nie masz Hipolita.
                 TEZEUSZ
                    Bogi!
                 TERAMANES
                    Zginął w moich oczach z ludzi najmilejszy,
                    A śmiem to dodać, panie, i najniewinniejszy.
                 TEZEUSZ
                    Nie żyje? Jak to! Ja doń wyciągam ramiona,
                    A on z boga wyroków zbyt pochopnych kona?
                    Jaki cios, jakiż piorun zbawił go żywota?
                 TERAMENES
                    Pospołuśmy Trezeny opuścili wrota;
                    On na swym wozie; obok sług garstka stroskana,
                    Z współczuciem poglądając na twarz swego pana.
                    Jechał w milczeniu, myśli tocząc w głowie siła.
                    Dłoń jego koniom cugle swobodne puściła.
                    Rumaki, które dawniej nieraz się widziało,
                    Jak na głos pana serce w nich z ochoty drżało,
                    Teraz z wzrokiem przygasłym i spuszczoną głową
                    Zdały się z myśli jego zgodnie iść osnową.
                    Wtem straszny krzyk, wychodząc jakby z morskiej fali,
                    Spokojną atmosferę zamącił w oddali;
                    Zaś z łona ziemi inny głos, nie mniej donośny,
                    Jękiem się ozwał na ten krzyk straszny i głośny.
                    Aż do dna serc wstrząsnęły nas te dziwne znaki,
                    Z jeżyły pyszne grzywy spłoszone rumaki;
                    Naraz z jasnego grzbietu wilgotnej otchłani
                    Olbrzymia góra wodna wściekle się bałwani;
                    Fala zbliża się, łamie i wraz nam przed oczy
                    Srogie monstrum wyrzuca z pienistej roztoczy.
                    Czoło szerokie, zbrojne rogów groźnych parą;
                    Całe ciało okryte łuską żółtoszarą;
                    Na wpół potężny buhaj, wpół smok rozjuszony,
                    Kadłub w fałdy się dziwne przewala skłębiony;
                                                                        358






                    Przeciągły ryk odległe wybrzeża rozdziera.
                    Niebo na monstrum dzikie ze wstrętem poziera;
                    Ziemia zadrżała, aura buchnęła skażona,
                    Fala, co je przyniosła, zbiegła przerażona.
                    Wszystko pierzcha; w junactwo nie bawiąc się próżne,
                    W świątyni wnet schronienie znajduje usłużne,
                    Jeden Hipolit, godna odrośl bohatera,
                    Wstrzymuje konie, groty skwapliwie wybiera
                    I wnet pociski, celną prawicą miotane,
                    Bestii plugawej w boku czynią wielką ranę.
                    Z bólu i ze wściekłości rycząc potwór srogi
                    Pada, koniom strwożonym toczy się pod nogi
                    I kłębiąc się po ziemi, zionie im przed oczy
                    Pyskiem strasznym, co pianę, krew i ogień toczy.
                    Strach je ponosi: wichrów para rozhukana
                    Nie zna już ani cugli, ani głosu pana.
                    Darmo młody zwycięzca wszystkich sił dobywa:
                    Krwią barwi się wędzidło, dęba staje grzywa,
                    Ba, mówią, że widziano  ludzie przysiąc mogą 
                    Boga, jak bok spieniony żgał koniom ostrogą!
                    Poprzez skały, rozłogi blady strach je goni,
                    Oś trzeszczy, pęka wreszcie, lejc wikła się w dłoni,
                    Już w kawałki rozbryznął się wóz potrzaskany,
                    On sam na ziemię pada w cugle zaplątany.
                    Daruj, panie, mą boleść: to straszne wspomnienie
                    Wiecznie z mych oczu będzie toczyć łez strumienie.
                    Widziałem twego syna, jak  o straszna męko!! 
                    Wlekły go konie własną wykarmione ręką!
                    Woła; na nowo parę płoszy rozhukaną;
                    Pędzą; niebawem ciało jego jedną raną;
                    Naszym lamentem, krzykiem rozlega się niwa.
                    Wreszcie się uspokaja ich furia straszliwa;
                    Wstrzymują się opodal mogił starodawnych,
                    Gdzie leżą zimne szczątki przodków jego sławnych.
                    Biegniemy; straż, dworzanie za mną, ja na przedzie;
                    Ślad jego krwi szlachetnej niechybnie nas wiedzie;
                    Głaz się nią barwi; głogi przydrożne i trawy
                    Włosów jego odartych strzęp dźwigają krwawy.
                    Przybywam, wołam, syn twój otwiera powieki,
                    Zanim mu śmierć niebawem zamknie je na wieki:
                    Ginę niewinnie  rzecze boleściwym głosem.. 
                    Po mym zgonie Arycji chciej się zająć losem.
                    A jeśli kiedyś ojciec mój, prawdę przejrzawszy,
                    Na syna smutną pamięć wzrok zwróci łaskawszy,
                    Aby ukoić krew mą i cień mój żałosny.
                    Niechaj się losom branki okaże litosny,
                    Niechaj jej wróci...  To mówiąc bohater już kona;;
                    Łachman ciała skrwawiony tulą me ramiona:
                    Biedne ciało, na którym gniew bogów się znaczy,
                    Po stokroć godny przedmiot ojcowskiej rozpaczy.
                                                                        359






                 TEZEUSZ
                    O mój synu! Nadziejo nad wszystko mi droga!
                    O zbyt skore usługi okrutnego boga!
                    Jakaż, na dni mych resztkę, niedola straszliwa!
                 TERAMENES
                    W tej samej chwili trwożna Arycja przybywa;
                    Zbiegła właśnie, by  gniew twój obchodząc i karę 
                    W obliczu bogów jemu ślubować swą wiarę.
                    Zbliża się: krwi dymiącej widzi ślad czerwony;
                    Widzi (Ha. cóż za widok dla ócz narzeczonej!)
                    Kochanka, jak bez duszy leży na murawie.
                    Przez chwilę oczom własnym nie chce wierzyć prawie;
                    Nie poznaje go; parta przez czucie złowieszcze
                    Patrzy na Hipolita i pyta on jeszcze.
                    Niedoli swej pojęła wreszcie ogrom cały,
                    W niebo rzuca wzrok smętnym wyrzutem nabrzmiały
                    I na wpół żywa, straszny jęk wydając z łona,
                    Z nóg pod stopy kochanka wali się zemdlona.
                    Ismena klęczy przy niej i pełna rozpaczy
                    Do życia ją przyzywa, do męczarni raczej.
                    Ja zaś tu spieszę z bólem, co serce rozpiera,
                    Oznajmić ci ostatnią wolę bohatera,
                    Spełnić poselstwo, które w tej nieszczęsnej dobie
                    Gasnące serce syna przekazuje tobie.
                    Lecz oto się przybliża wróg, co w duszy kryje...
                 SCENA SIÓDMA
                 Tezeus z, Fedra, Teramenes, Panope,
                 strażnicy
                 TEZEUSZ
                    Ciesz się, pani, tryumfuj, mój syn już nie żyje!
                    Ha, ileż cierpię!... Jakichż podejrzeń męczarnia,
                    Broniąc go w moim sercu, drżeniem je ogarnia...
                    Lecz zginął; już się stało: nasyć się ofiarą;
                    Ciesz się nieprawą zgubą lub też słuszną karą,
                    Póki życia, dopuszczać myśli nie chcę innej;
                    Skoro pani go winisz, wierzę, że był winny.
                    Zgon jego dość mi daje treści do wyrzekań,
                    Bym się zapuszczał w bagno haniebnych dociekań,
                    Które, boleści ojca niezdolne go wrócić,
                    Nową troską mój spokój mogłyby zakłócić.
                    Pozwól, bym kraj rzuciwszy i ciebie zarazem,
                    Uszedł przed syna mego skrwawionym obrazem;
                                                                        360






                    Żarty wstydem, nękany straszliwym wspomnieniem,
                    Próżno chciałbym przed świata ukryć się spojrzeniem.
                    Wszystko mnie tu potępia, wszystko mnie uraża;
                    Blask własnego imienia mękę mą pomnaża.
                    Mniej znaczny, łatwiej ukryć zdołałbym swe błędy.
                    Mierżą mnie nawet bogów osobliwe względy;
                    Chcę odtąd biadać na ich złowrogie fawory,
                    Daremną ich nie nużąc prośbą od tej pory.
                    Co bądź by uczynili, ich dobroć wytrwała
                    Nie mogłaby mi spłacić tego, co zabrała.
                 FEDRA
                    Nie, królu, wprzód ja moją niech powinność spełnię;
                    Trzeba Hipolitowi wrócić części pełnię:
                    Syn twój nie był występny.
                 TEZEUSZ
                    Ha, ojciec wyrodny!
                    Na twą wiarę na zgon go pchnąłem niezawodny!
                    Okrutna! Zali mniemasz, iż samo wyznanie...
                 FEDBA
                    Chwile me policzone: posłuchaj mnie, panie.
                    Na twego syna, cnoty, honoru zwierciadło,
                    Moje to kazirodcze spojrzenie upadło.
                    Niebo tchnęło w pierś moją ów płomień złowrogi,
                    Resztę niecna Enona sprawiła  i bogi..
                    Drżąc, iż Hipolit, świadom szpetnych moich chuci,
                    Rękę twoją karzącą przeciw mnie obróci,
                    Widząc, iż ja szaleję, że nie wiem co czynić,
                    Pospieszyła go pierwsza przed tobą obwinić...
                    Skazała się już sama. Jej rady zatrute
                    W falach morza znalazły zbyt lekką pokutę.
                    Byłabym dni me dawno skróciła żelazem,
                    Lecz niewinnej ofiary dręczona obrazem,
                    Pragnęłam, wprzód ci pełne złożywszy wyznanie,
                    Wolniejszą drogą zstąpić w umarłych mieszkanie.
                    Wypiłam, by dopełnić morderczego dzieła,
                    Jad, co go w mury Aten przywiozła Medea.
                    Już trucizna do serca mojego dociera;
                    Już w to serce nieznany jakiś chłód się wdziera;
                    Już przez mgłę gęstą jeno oko moje widzi
                    I niebo, i małżonka, który mną się brzydzi;
                    Już śmierć, co pasmo moich dni nieszczęsnych skraca,
                    Ziemi, którą kalałam, czystość dawną wraca.
                 PANOPE
                    Ona umiera, panie!
                                                                        361






                 TEZEUSZ
                    O tak strasznym czynie
                    Czemuż wraz z nią i pamięć na wieki nie zginie!
                    Idźmyż, zbyt późno błędów przeniknąwszy mroki,
                    Łzami boleści oblać syna krwawe zwłoki!
                    Świetnym pogrzebem uczcić to chlubne męczeństwo,
                    Żalem mych niecnych modlitw okupić szaleństwo.
                    Oddajmy mu zaszczyty nazbyt zasłużone;
                    I aby cienie jego ukoić wzburzone,
                    Niechaj, mimo rodziny zawistnej knowanie,
                    Oblubienica jego mą córką się stanie!
                                                                        362
