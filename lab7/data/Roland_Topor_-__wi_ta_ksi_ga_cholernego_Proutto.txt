Roland
TOPOR


ŚWIĘTA KSIĘGA
CHOLERNEGO PROUTTO


   Nie wiem, jak do tego doszło, ale takie są fakty: od trzystu dni jestem Bogiem Zoasów. To zajęcie najprostsze na świecie. Piję, jem i spaceruję brzegiem morza. Dużo śpię, głównie dlatego, że brakuje innych rozrywek, chociaż Zoasi robią, co mogą, by zaspokoić każdy mój kaprys. Wystarczy, że ściągnę brwi, a ogarnia ich przerażenie. Kichnę, a chylą się w pokorze, pierdnę - padają na twarz. Są na każde moje skinienie, wypełniają rozkazy, których jeszcze nawet nie wypowiedziałem.
   Czasami trudno o coś bardziej wkurzającego.
   Wczoraj rozsierdzony wściekłym bólem zębów nabazgrałem na piasku: A żebyście wszyscy zdechli!"
   Gdy mi coś dokucza, staję się porywczy.
   Wieczorem ból minął i nastrój natychmiast się poprawił.	
   Gdzie, do diabła, podziali się moi wyznawcy?"
   No cóż, potraktowali poważnie moje życzenie i umarli.
   Całe plemię.
   Został tylko Proutto, dyżurny sceptyk. Wolnomyśliciel, który ciągle pokazywał mi język i śmiał się drwiąco za moimi plecami.
   Cały ten jego rozsądek ulotnił się, kiedy odkrył, że jest jedynym, który przeżył.
   Uwierzył, że sprawiłem cud. Od tej chwili zniknęły wszelkie wątpliwości - byłem prawdziwym Bogiem. Czołgał się u moich stóp, płacząc krokodylimi łzami.
   Przebacz! Przebacz! Przebacz!"
   Upojony dopiero co przyjętą wiarą błagał, bym poddał go próbie. Tylko w ten sposób mógłby przekonać mnie o szczerości swego nawrócenia.
   Wówczas postanowiłem, że jeszcze mu to wyjdzie bokiem.
   Leniwie rozciągnięty na miękkiej warstwie suchych liści, pogryzałem pestki karłowatego arbuza i snułem marzenia. Był to czas sjesty, ale ptasie trele przetykane bzyczeniem i chrobotem owadów nie dawały mi spać.
   Nagle w otworze szałasu pojawiła się komiczna postać Proutto.
   - Boli brzuch, Panie - wyjaśnił płaczliwym głosem.
   - I bardzo dobrze. Będziesz miał nauczkę. Zabroniłem ci jeść moje owoce. A poza tym nie jestem twoim Panem, mizeraku. Na cóż mi potrzebny taki sługa jak ty?
   - Nie jesteś moim Panem, lecz ja jestem twoim niewolnikiem.
   - Nie, Proutto. Nie jesteś moim niewolnikiem ani ja twoim władcą. Nie przyjmę na siebie takiej odpowiedzialności.
   - A jednak należę do ciebie!
   - Żałosny Proutto, gdybyś do mnie należał, stanowiłbyś część moich dóbr! Mam nadzieję, że nie uważasz się za dobro? Ty sam jesteś dla siebie Bogiem, władcą i niewolnikiem, więc sam sobie radź ze swoimi niezliczonymi nieprawościami, a mnie daj odpocząć po obiedzie.
   Proutto zbity z tropu gapił się na swoje stopy, przestępując z nogi na nogę. W końcu wymamrotał:
   - Jak mam cię wołać?
   - A czy musisz mnie wołać? Jestem tutaj.
   - Ale gdybyś pewnego dnia był daleko?
   - Jak nazywał się twój ojciec?
   - Gisou.
   - W takim razie w modlitwach zwracaj się do mnie Gisou, ale mnie nie wołaj. Módl się. Im ciszej będziesz się modlił, tym lepiej cię będę słyszał.
   Twarz Proutto rozjaśniła się szerokim uśmiechem, a on sam zaklaskał w dłonie.
   -Och tak, dobrze. Gisou! Gisou! Gisou!
   - Ciszej, nieznośny Proutto. Jeśli rzeczywiście we mnie wierzysz, musisz się ćwiczyć w milczeniu.
   *
   Codzienna przechadzka, której zażywałem celem zaostrzenia apetytu, zaprowadziła mnie nad strumyk. U jego brzegu spostrzegłem przykucniętego Proutto. Zaspokajał pragnienie, pijąc z dłoni złożonych niczym dwie muszle.
   - Więc to tak we mnie wierzysz, wstrętny Proutto?
   Zamarł z przerażenia, a woda wyciekała mu spomiędzy palców.
   - Tak, Gisou, wierzę w ciebie.
   - I pijesz?
   - Tak, piję. To niedobrze?
   - Wierzysz we mnie i pijesz. Zapewne chciało ci się pić? I uwierzyłeś, że woda ugasi pragnienie. Wierzysz w wodę, a nie we mnie.
   - Wierzę w ciebie.
   - Uznałeś mnie za gorszego od wody. Gdybyś prawdziwie we mnie wierzył, tobyś nie pił. Przy najmniejszym pragnieniu wystarczyłoby ci się pomodlić, a orzeźwiłbym cię lepiej niż najświeższa i najzimniejsza woda.
- Proszę cię, Gisou, ugaś moje pragnienie.
Westchnąłem ciężko.
   - Mógłbym to zrobić, przebrzydły Proutto, ale szczerze mówiąc, nie zależy mi na tym. Sprawiłeś mi zbyt wielką przykrość. Pij sobie wodę, skoro tak ją lubisz. Ulegaj złym przyzwyczajeniom. Zapomnij o mnie.
   - Gisou, ja nie lubię wody. Ja lubię ciebie.
   - Patrz i staraj się zrozumieć.
   Wszedłem do strumienia i tym razem ja się napiłem.
- Nie rozumiem, Gisou.
   - Przecież to proste: woda jest we mnie, a ja jestem w wodzie. Między nami nie a już różnicy.
   - Nigdy więcej nie będę pił wody, przyrzekam. Wybaczysz mi, Gisou?
   - Możesz pić, ile tylko zapragniesz, niemożliwy Proutto, ale musi to być woda morska. W ten sposób, kiedy sól będzie palić ci gardło, przypomnisz sobie łzy, które przez ciebie wylałem. Im silniejsze będzie pragnienie, tym większa szansa na uzyskanie przebaczenia.
   *
   Proutto dokładał wszelkich starań, żeby zapewnić mi obfite i urozmaicone pożywienie. Kucharzem był beznadziejnym, ale potrawy przyrządzał wyłącznie z pierwszorzędnych, świeżych produktów: bulw pochrzynu, owoców mango, ananasów, orzechów kokosowych, korzonków, jaj, skorupiaków, ryb, ptactwa i dziczyzny. Jego stała obecność w czasie posiłków grała mi jednak na nerwach. Miał taki sposób przyglądania się, jak jem  żując i przełykając razem ze mną - że traciłem apetyt.
   - Powiedz mi, Proutto, co ja teraz robię?
   - Jesz, Gisou?
   - Chcesz powiedzieć, że się posilam?
   - Tak, Gisou.
   - Podobnie jak ty, gdy jesteś głodny?
   - Tak, Gisou.
   Przyjrzałem mu się z niechęcią.
   - Nie wierzysz we mnie. Jesteś przekonany, że moje istnienie zależy od przyjętego pokarmu. Że moje ciało czerpie budulec z twoich zgniłych owoców, cuchnących ryb i anemicznego ptactwa.
   - Jesz, bo ci smakuje.
   - Od dzisiaj już niczego więcej nie tknę. Masz nadal przynosić mi posiłki, tak jak to robiłeś dotychczas, ale to będą tylko symboliczne ofiary. Nic będę ich jadł. Mocą mojego ducha sprawię, że znikną. Przekonasz się, jak mało mnie obchodzi pospolity pokarm. Żywię się wyłącznie tajemnicą.
   - Będą znikały rzeczy, Gisou? Pozwolisz mi popatrzeć?
   - Nie, nieczysty Proutto, na czas tych ceremonii będziesz musiał się oddalać. W przeciwnym razie mógłbyś także zniknąć. Ponieważ ja, inaczej niż ty, nie przyjmuję ciał stałych, lecz wdmuchuję próżnię w pełnię, która mnie otacza.
   Proutto słuchał z otwartymi ustami.
   - Zrozumiałeś, barania głowo? Wyraziłem się jasno?
   - A ja, Gisou? Byłoby ci przykro, gdybym nadal jadł?
   - Oczywiście, to by mnie dotknęło. Traktujesz swój żołądek jak bóstwo ważniejsze ode mnie. Myślisz, że to dla mnie miłe?
   - Byłbyś zadowolony, gdybym ja także przestał jeść?
   - Dobre sobie! Nie wytrzymasz nawet dwóch dni bez jedzenia.
   - Wytrzymam osiem dni, Gisou. Nie będę już słuchał swojego żołądka.
   Proutto wykonywał dziki taniec, depcząc zażarcie resztki mojego posiłku.
   - Wystarczy. Idź poszukać dla mnie innych darów, bo w przeciwnym razie sprawię, że znikniesz.
   Akurat tropiłem jaszczurkę, której odciąłem tylne nogi - to jedna z moich rzadkich rozrywek - kiedy natknąłem się na przykucniętego za krzakiem Proutto. Natychmiast przyjął postawę pełną fałszywej uniżoności, którą stosował zawsze przed moim obliczem.
   - Wybacz mi, Gisou.
   - Co za głupstwa znowu wyczyniałeś, paskudny Proutto? Chwileczkę, nic nie mów. Wiem. Zanosiłeś prośby do innego Boga Żywego? A może Martwego?
   - Nie, zapewniam cię, Gisou. Byłem za potrzebą.
   - Próbujesz mi wmówić, że miewasz potrzeby, ty, który masz tylko obowiązki.
   - Wybacz, Gisou. Robiłem kupę.
   - Masz na myśli zapewne wydalanie stolca?
   Spuścił głowę, porażony wstydem.
   - Porównaj, rozważ i odpowiedz swemu Bogu: jakie odchody wydają ci się bardziej uciążliwe: ty czy twój kał?
   - Ja, Gisou.
   Łzy potoczyły się po jego krągłych policzkach.
   - To nie ty wydalasz ekskrementy, to one odrzucają cię z odrazą. Zważ na ich chwalebne przeznaczenie: zmieszane z glebą wzbogacą ją o dobroczynne pierwiastki, których ty nie potrafisz wykorzystać, bo jesteś zbyt głupi. No a ty, jaką szlachetną misję wypełniasz? Kogo wzbogacasz? Opychasz się, żresz, niszczysz przyrodę. Twój gnój jest więcej wart od ciebie.
   - Przykro mi, Gisou.
   - Odchody nadają sens twemu życiu. Są najlepszą cząstką twojej istoty. Dopóki gromadzą się we wnętrznościach, udzielają ci odrobiny swojej szlachetności. Z chwilą gdy cię opuszczają, pogrążasz się na powrót w przyrodzonej sobie marności. Powinieneś płakać za każdym razem, kiedy srasz.
   - Chcesz, żebym się powstrzymywał, Gisou?
   - Ty? Tylko twoje ekskrementy mogłyby się powstrzymać, ale nie miałbym serca narażać ich na takie cierpienie. Bierz z nich przykład i staraj się do nich upodobnić. W ten sposób być może uda ci się je przekonać, by przedłużyły pobyt w twoim obrzydliwym brzuchu.
   - Wytarzam się w gównie, Gisou, i dzięki temu stanę się do niego podobny, przesiąknę jego zapachem. 
   - Tylko muchy dadzą się na to nabrać. Nie, ja chcę, żebyś mył się starannie, tak byś nigdy nie zapomniał, jak długą drogę będziesz musiał pokonać, zanim zamienisz się w gnój.
   *
   Musiałem wczoraj wypić za dużo wina palmowego, bo kiedy otworzyłem oczy, światło podziałało na mnie jak walnięcie młotem wewnątrz czaszki. Po chwili spostrzegłem Proutto siedzącego na ziemi u nóg łóżka.
   Przyglądał mi się natrętnie.
   - Jesteś zmartwiony, Gisou?
   - Tak, cierpię widząc, jakie paskudne myśli chodzą ci po głowie.
   - Znasz moje myśli?
   - Naturalnie. Dla Boga to dziecinnie proste. Patrzysz na mnie i jesteś pewien, że śpię - bo mam zamknięte oczy - a ja właśnie dokonuję przeglądu zawartości twojej głowy.
- Śniłeś mi się dzisiaj w nocy.
Uniosłem się ostrożnie.
   - Wiem. Jesteś rad ze swojego snu?
   - Och tak, Gisou. Powiedziałeś mi, że jesteś ze mnie zadowolony i dumny. Poklepałeś mnie nawet po plecach.
- Powinieneś mi podziękować, bo to ja zesłałem ci ten sen.
   - To znaczy, że naprawdę jesteś ze mnie zadowolony i dumny? Dziękuję, Gisou.
   Zaśmiałem się drwiąco.
   - Zapominasz, że to tylko sen. Chciałem ci po prostu pokazać, jak bardzo mógłbyś być szczęśliwy, gdybym był z ciebie zadowolony i dumny. Żebyś zobaczył różnicę między snem a jawą. Nie ma żadnego powodu, żebym był z ciebie zadowolony i dumny. Zabierasz za dużo miejsca, hałasujesz i w ogóle mam cię powyżej uszu.
   Chciałbym, żebyś zdechł.
   Proutto runął jak długi na dywanik przed moim łóżkiem.
   - Zabij mnie, Gisou.
   - Żebyś w ten sposób mi się wymknął? O nie, to byłoby zbyt proste. Skoro we mnie wierzysz, to powinieneś zrobić porządek w swojej głowie.
   - Ale jak, Gisou?
   - Myśląc dokładnie odwrotnie niż myślisz, przywołując wszystkie wspomnienia poza własnymi, pragnąc tego, czego nie pragniesz.
   - Próbuję, ale nie daję rady.
   - Bo źle się do tego zabierasz. Skup się na jednej prostej myśli: żeby mi sprawić przyjemność, i zapomnij o reszcie. Wtedy będę zadowolony i dumny.
   - Właśnie to sobie w kółko powtarzam. Ale po chwili czuję się zmęczony, zasypiam i przestaję się kontrolować.
   - Im mniej będziesz spał, tym ja się będę lepiej miał.
   Przez cały dzień Proutto trwał pogrążony w osobliwym milczeniu, na które ani myślałem się uskarżać. Ta cisza jawiła mi się jak prawdziwe błogosławieństwo. A jednak po dłuższym czasie jego zachowanie zaczęło mnie intrygować. Przykucnięty wśród morskich fal, które sięgały mu łydek, wypinał na nie zadek i bezgłośnie poruszał wargami. Ulokowałem się na brzegu, żeby przyjrzeć się tym jego sztuczkom. Nie podszedł do mnie jak zazwyczaj. Pod wieczór oświeciło mnie. Proutto się modlił!
   Podszedłem do niego.
   - Nie brak ci tupetu, paradny Proutto! Wciąż tylko żebrzesz o łaski i względy.
   - Bo wierzę w ciebie, Gisou, bardziej niż w wodę.
   - Chce ci się pić? Chcesz, żebym zaspokoił twoje pragnienie?
   - Nie trzeba, Gisou, napiłem się wody morskiej, tak jak mi kiedyś poradziłeś. Chciałbym, żebyś mnie obmył.
   - Żebym cię oczyścił?
- Tak, Gisou. Widzisz, ufam tobie. 
Zagotowało się we mnie.
   - Nie obawiasz się, cuchnący Proutto, że gdy już usunę cały brud, który zgromadził się na twoim ciele i w twojej duszy, to nic nie pozostanie? Co się zachowa z Proutto, jeśli dzięki swojej nadnaturalnej mocy uwolnię go od prochu i nieczystości? Pod jaką postacią przetrwasz, pozbawiony brudu, który nadaje ci cielesną postać? O strzeż się, Proutto, żebym cię nie wziął za słowo! Gruntowne pranie byłoby dla ciebie zgubne w skutkach.
   - To może chociaż takie małe, żeby od wewnętrznego brudu oddzielić ten, który osiadł na mnie.
   - Wykąp się w morzu.
   - Tak jak to już robiłem?
   - Nie, Proutto. Pozwól, by fale cię zatopiły, i nie wstrzymuj oddechu. Woda musi cię oczyścić nie tylko na zewnątrz, lecz także w środku. Chodzi o kąpiel duchową.
   - Dziękuję, Gisou, zawsze jesteś przy mnie, kiedy cię potrzebuję.
   Śmiało zanurkował.
   Ilekroć wynurzał się na powierzchnię, obrzucałem go pigułami z mokrego piachu, który miał zastąpić proszek do szorowania.
   *
   Za wyludnioną wioską Zoasów aż do wzgórz rozciągał się bujny las, w którym grasowały małpki. Właśnie uprzyjemniałem sobie czas, rzucając w nie kamieniami, gdy nagle zainkasowałem potężne uderzenie w głowę. To jeden z pocisków, chybiąc celu, strącił rosnący dokładnie nade mną kokosowy orzech.
   Proutto wybuchnął śmiechem.
   - Uważasz, że jestem zabawny, Proutto?
   - O tak, Gisou. Zrobiłeś taką śmieszną minę!
   Pocierałem energicznie czubek głowy, żeby nie zrobił się guz. Proutto rechotał na całego.
   - Lubisz się śmiać?
   - Tak, Gisou. To przyjemne.
   - Cieszysz się, że mnie boli. Życzysz wszystkiego najgorszego swojemu Bogu.
   Natychmiast spoważniał.
   - Nie, Gisou. Ale przecież oberwałeś tylko jednym jedynym kokosem. To nic takiego.
   Uśmiechnąłem się do niego mile.
   - A nie chciałbyś zobaczyć, jak ja się śmieję? Nie ucieszyłoby cię, że twój Bóg może bawić się tak samo dobrze jak ty?
- Ależ tak, Gisou. Ucieszyłoby mnie.
- W takim razie stój i nie ruszaj się.
   Pomyszkowałem pod drzewami i szybko uzbierałem całe mnóstwo kokosów.
   Ustawiłem się jakieś półtora metra od mojego wyznawcy i celując starannie, zacząłem ciskać w niego orzechami. Proutto znosił to ze stoickim spokojem. Nie kiwnął nawet małym palcem. Krew leciała mu z nosa i łuku brwiowego.
   - Nadal ci zależy, żeby mnie rozśmieszyć?
   - Tak, Gisou.
   - To nie rób takiej grobowej miny. Musisz być zabawny.
   Zaczął stroić miny, ale bez przekonania. To było niesmaczne, wyrzuciłem resztę orzechów.
   - Nie ma co dalej próbować. Przygnębiasz mnie.
   - Mogę się już ruszać, Gisou?
   - Nie.
   Nazajutrz, gdy przyszedłem go zwolnić, gromada małp siedziała mu na głowie, ramionach i plecach. Ciągnęły go za włosy, kąsały w uszy i wpychały palce w nozdrza, oczy i usta. Nerwowe tiki wykrzywiały mu twarz tak zabawnie, że wybuchnąłem śmiechem.
   - Jesteś zadowolony, Gisou?
   Nie, śmieję się z litości.
   *
   Rozkoszowałem się ostatnimi promieniami słońca, podczas gdy Proutto modlił się w długim cieniu drzewa palmowego. Lekka morska bryza wydymała tkaninę zasłaniającą wejście do szałasu. Odgłos bijących o brzeg fal nałożył się na rytm mojego oddechu. Już, już zapadałem w drzemkę, kiedy spokój i ciszę nadchodzącego wieczoru zakłóciły dzikie śpiewy.
   - Ejże, Proutto, co to za wrzaski?
   - Wyśpiewuję twoją chwałę, Gisou. Wszyscy powinni się dowiedzieć, jakim jesteś wspaniałym Bogiem.
   - Doprawdy, to wzruszające! Drzesz się, jakbym cię żywcem obdzierał ze skóry. Masz jakiś powód, żeby się na mnie uskarżać?
   - Nie, Gisou, wręcz przeciwnie. Wychwalam twoją dobroć. Uczysz mnie, jak stać się podobnym do ciebie.
   - Podobnym do mnie? Błądzisz, nieskończenie mały Proutto! Czyżby serce twoje musnęła szalona nadzieja, że staniesz się Bogiem na mój obraz i podobieństwo?
   - Jeśli będę się starał ...
   - O nędzne stworzenie, muszę cię ostrzec przed takimi postrzelonymi pomysłami. Nie ten jest Bogiem, kto chciałby nim być. Ja, na ten przykład, nigdy nie miałem takich ambitnych zamiarów. Jestem Bogiem i kwita. A ty nie wierzysz nawet we mnie, więc jak mógłbyś uwierzyć w siebie?
   - Ależ ja w ciebie wierzę, Gisou. Śpiewam o tym w swojej pieśni.
   - Czy cierpisz śpiewając?
   - Nie, Gisou. Ja lubię śpiewać. Byłem najlepszym śpiewakiem wśród Zoasów.
   - I to jest prawdziwy powód, dla którego się wydzierasz, nierozumny Proutto. Nie po to, by wychwalać moje przymioty, lecz żeby się popisywać. Pragniesz, aby ludzie mówili: Ach, jak ten Proutto bosko śpiewa" i aby zapomnieli o Gisou.
   - Nie, Gisou, nie chcę, żeby o tobie zapomniano.
   - W takim razie uważaj, żebyś ty sam o mnie nie zapominał. Napełnij usta piaskiem, ma go być sporo, tak żeby wpadał do gardła. Będzie ci się śpiewało trudniej, boleśnie, ale wtedy pieśń napełni się moją obecnością. Twój głos stanie się moim. Zanim to nastąpi, świat stwierdzi: Och, jak ten Proutto fatalnie śpiewa, musi bardzo kochać Gisou, skoro mimo to śpiewa."
   - Zrobię, jak radzisz, Gisou.
   Ten wieczór upłynął spokojnie.
   *
   Na zboczu najwyższego ze wzgórz piętrzyły się bloki skalne, których dziwaczne kształty niepokoiły Proutto. Najczęściej obchodził je z daleka, ale tego ranka uparł się, żeby zaprowadzić mnie na sam szczyt. 
   Przygotował niespodziankę - wyrzeźbił w granicie moją podobiznę. 
   - Kto to ma być, Proutto?
   - Ty, Gisou.
   - Domyślam się, że byłeś najlepszym rzeźbiarzem wśród Zoasów?
   - Tak, Gisou.
    - No cóż, mam osobliwe wrażenie, że ta twarz bardziej przypomina twoją niż moją. Czy to było zamierzone?
   - Nie, Gisou. Starałem się wyrzeźbić ciebie.
   - Zapewne, ale to nie zmienia faktu, że rezultat twoich starań obraża Boga, którym jestem. Ta podobizna mnie ośmiesza, powstała, by schlebiać twojej manii wielkości.
   - Wybacz mi, Gisou.
- Głęboko mnie zraniłeś. Oczekuję, że odkupisz swoją winę.
- Zepchnę posąg, tak że stoczy się do podnóża góry.
   - No i co z tego? Nadal będzie istniał. A poza tym, co będzie, jeśli się roztrzaska? Trochę mnie jednak przypomina, więc to byłoby tak, jakbyś roztrzaskał mnie.
   - Ociosam skałę, tak że będzie identyczna jak przedtem, tylko mniejsza. Nie zostanie ani śladu.
   - To byłoby zbyt proste. Chcesz mnie wymazać, nieszczęsny Proutto, tak jak błędnie napisaną literę? Ze mną ten numer nie przejdzie. Życzę sobie, żebyś z miłości do mnie starł tego bożka na proszek, zrobił z niego placki i zjadł je. W ten sposób wewnątrz twojego kretyńskiego ciała wzniesie się mój posąg. Nieważne, jeśli nie będzie mnie przypominał, bo i tak nikt nie zdoła go zobaczyć. Ja jestem Bogiem, a ty zostaniesz moim kościołem.
   - Czy będę mógł posmarować placki miodem, Gisou?
- Nie, nie chcę, żebyś bez potrzeby obciążał sobie żołądek. 
*
   Zawsze dotąd błękitne niebo nagle zaciągnęło się chmurami. Zerwał się wiatr i deszcz lunął z niespotykaną gwałtownością. Morze wzburzyło się, miotane najsroższą burzą, jaką dane mi było oglądać. Huk grzmotów brzmiał nieprzerwanie, a błyskawice przecinały ciemność świetlistymi zygzakami. Pogoda jak w czasie końca świata. Zdawało się, że to się nigdy nie skończy.
   Pierwsze uderzenia wiatru zmiotły mój szałas. Schroniłem się w grocie wydrążonej w ścianie skalnej, która górowała nad doliną. Szybko dołączył do mnie Proutto. Drżał na całym ciele i łaził za mną krok w krok, jak pies. Z jakichś niejasnych powodów, których nie zamierzałem zgłębiać, burza go przerażała. Za każdym razem, gdy błyskawica rozrywała ciemności, rzucał się na ziemię i zwinięty w pozycji embrionalnej jęczał żałośnie.
   Grał mi na nerwach.
   - Proutto, wiesz, po co są pioruny?
   - Nie, Gisou - wymamrotał tak cicho, że musiałem mu nakazać mówić głośniej.
   - Pioruny służą mi do wyrażania gniewu i wymierzania kary.
   - Jesteś zagniewany, Gisou? Na kogo?
   - Na ciebie, oczywiście. Dość długo byłem miłosierny, ale wszystko ma swoje granice. Przebrała się miarka. Poznaj ogrom mojej potęgi. Mogę ogłuszyć cię gromem, oślepić błyskawicą, morze zamienić w pasmo gór albo stopić lądy. Cóż więc zdołałoby przeszkodzić mi w rozpuszczeniu bezrozumnego Proutto, tak by połączył się z nicością, z której się wyłonił i której znaki nosi? Nic. Porządek świata tylko by na tym zyskał.
   - Proszę cię, Gisou, nie rozpuszczaj mnie.
   Czołgał się u moich stóp i okrywał je pocałunkami.
   - Przestań ślinić mi paluchy. Jeszcze się nie zdecydowałem. Rozpuszczę czy nie rozpuszczę? Nie tkwij przy mnie, kiedy rozstrzygam o twoim losie, muszę być bezstronny, lepiej wyjdź, tak będzie właściwie.
   - Gisou, wyganiasz mnie na deszcz z błyskawicami  i grzmotami?
   - Tak, taka jest moja wola. Dzięki temu będziesz myślał o mnie. Przypatrz się i podziwiaj moją moc. A jeśli trafi cię piorun, będziesz miał tę słodką pewność, że to ja tak zdecydowałem. Jeśli zaś ujdziesz cało, będziesz mógł złożyć mi dzięki za to, że cię oszczędziłem. Ruszaj! 
- Niech się stanie wedle twojej woli, Gisou.
- Tylko się za bardzo nie oddalaj, mogę czegoś potrzebować.
   Postanowiłem zbadać jaskinię. Miała dziwaczną budowę, kończyła się czymś w rodzaju ronda, z którego wychodziło wiele korytarzy poprzecznie łączących się ze sobą podziemnymi chodnikami. Całość przypominała pajęczynę, zdaje się, że w zamyśle budowniczych miał to być labirynt. Niestety, odkryłem to poniewczasie, gdy już się zgubiłem. Co sił w płucach wołałem Proutto, przeklinając grzmoty, które zagłuszały mój głos. Czarno rysowała się moja przyszłość: smutny to koniec dla Boga Prawdziwego - samotne błąkanie się we wnętrznościach ziemi, podczas gdy jedyny wyznawca, przerażony tym, co dzieje się pod gołym niebem, o niczym innym nie marzy, tylko żeby być razem z nim!
   Straciwszy nadzieję, przestałem już wzywać pomocy, gdy nagle posłyszałem, że zbliża się ratunek:
   - Gisou! Jesteś tam, Gisou?
   - Tutaj, Proutto.
   - Już się nie gniewasz, Gisou?
   - Po raz ostatni zgadzam się dać ci szansę. Chodź tu do mnie.
   - Będę mógł zostać z tobą w jaskini?
   - Później zobaczymy. Nie gadaj, tylko chodź.
   - Boję się, że się zgubię, Gisou.
   - Niczego się nie obawiaj, trwożliwy Proutto. Poprowadzę cię do wyjścia.
   - A dlaczego sam nie wyjdziesz?
   - Żeby wypróbować twoją wiarę.
   - Już idę, Gisou. Śpiewaj, to będę wiedział, gdzie jesteś. 
   - Prawdziwy Bóg nie śpiewa, ciemniaku. Ale mogę klaskać w dłonie.
   W końcu wychynął z jakiegoś korytarza. Przyjąłem go chłodno.
         
         
   
   
   Dałeś na siebie czekać, Proutto. Sądziłem, że się pośpieszysz.
   - Przyszedłem najszybciej, jak mogłem. Sam już nie wiem którędy.
   - Nieważne. Idź za mną.
   Ruszyłem na czworakach i bez trudu odnalazłem drogę do wyjścia.
   - Zwątpiłem w ciebie, Gisou. Myślałem, że się naprawdę zgubiłeś. Musisz mnie za to ukarać.
   Wracaj na deszcz, niewdzięczne stworzenie.
   Posłuchał bez sprzeciwu.
   Nie uważałem za celowe wyjawianie mu cudownego sposobu, dzięki któremu znalazłem wyjście z labiryntu. Biedny Proutto był tak przemoczony, że kapało z niego przez całą drogę.
   *
   Zbudził mnie głuchy łoskot, po czym wokoło zaczęły padać głazy i odłamki skalne. Potężne szczeliny rozdarły ziemię i ściany. Minęła chwila, zanim zrozumiałem, że to trzęsienie ziemi. Rzuciłem się do wyjścia, ale było już za późno. Otwór zawaliły bloki skalne, z których najmniejszy ważył pewnie kilka ton. Miotałem się w poszukiwaniu jakiegoś przesmyku. Bez skutku. Byłem w pułapce.
   Zdzierałem sobie gardło, żeby zwrócić uwagę Proutto. Nie dawał znaku życia. Przez cały dzień w regularnych odstępach czasu nadal go przyzywałem, choć bez przekonania. Przedstawiałem go sobie rannego, a nawet martwego. Wyobrażałem sobie, że ja też wkrótce umrę. Czyżby moje istnienie traciło sens razem ze zniknięciem Proutto? Czy bez niego musiałem stać się jeszcze jednym martwym Bogiem pośród tylu innych martwych bóstw?
   Znajomy głos musnął bębenek w moim uchu niczym pieszczota.
   - Gisou, jesteś tam?
   - Proutto, nareszcie! Gdzieś ty się podziewał?
   - Byłem tu niedaleko, Gisou, ale nie ośmieliłem się odezwać, żeby cię jeszcze bardziej nie rozgniewać. Dlaczego zatrząsłeś ziemią?
   - Dosyć mam ciebie i tych twoich kretyńskich pytań. Zamknąłem się w tej górze, żeby cię już więcej nie oglądać.
   - Czy nadal jesteś bardzo rozgniewany?
   - Tak. Sprawię, że zgnijesz. Zacznę od stóp. Nie będziesz mógł już chodzić, a potem gangrena dosięgnie twoich kolan, brzucha i serca, ale umysł zachowasz jasny, żebyś mógł pojąć, co się dzieje i co cię czeka.
   - Przebacz, Gisou. Oszczędź mnie.
   - Za późno. Twoja śmierć już się zbliża. Uratować mogłoby cię tylko jedno, gdybym splunął na twoje stopy, ale to niemożliwe, ponieważ nie możesz dotrzeć tu do mnie.
   - Spróbuję, Gisou.
   Ziemia znów była nieruchoma i huk ucichł. Dobiegał mnie tylko odgłos padającego deszczu i grzmotów. Co tam wyrabiał ten Proutto? Wreszcie zobaczyłem, jak wielka skała blokująca wejście drgnęła i przewróciła się, a w powstałym otworze ukazała się twarz mojego wyznawcy.
   Spryciarz znał zasadę dźwigni!
   - Teraz mnie uzdrowisz, Gisou?
   - Jeszcze nie jestem pewien. Nie mam już prawie w ogóle śliny, muszę ją zachować na swoje własne potrzeby.
   Błagam cię, Gisou.
   Poplułem na jego stopy i Proutto zaczął tańczyć z radości.
   - Postępujesz nierozsądnie, skoczny Proutto. Twoje stopy są zbyt delikatne, żeby nimi tak przytupywać. Zedrą się i niedługo będziesz tańczył na kostkach.
   - Nie wolno mi tańczyć, Gisou? 
   - Możesz skakać ile dusza zapragnie, lecz pod warunkiem, że będziesz to robił na głowie.
   Posłuchał bez sprzeciwu.
   - Gisou, boli mnie głowa, kiedy na niej podskakuję.
   - Nie obawiaj się. Gdy tylko twoje nogi wydobrzeją, zabiorę się i za głowę.
*
   Podczas gdy Proutto odwrócony do góry nogami nadal wyczyniał swoje błazenady, jakiś ciemny kształt spadł na mnie niczym czarna płachta. Na próżno próbowałem się oswobodzić, moje ręce natrafiały tylko na gumowatą, ciężką i elastyczną masę. Wyglądało na to, że się nie uwolnię. W chwili gdy to zrozumiałem, spowił mnie straszliwy odór zgnilizny. Czyżby w twarz wionął mi zepsuty oddech śmierci?
   - Trzymaj się, Gisou!
   Gwałtowna interwencja Proutto spowodowała cofnięcie się agresora, co wreszcie pozwoliło mi go zidentyfikować.
   Był to olbrzymi nietoperz z gatunku wampirów. Prawdopodobnie z kryjówki wypłoszyło go trzęsienie ziemi. Proutto usiłował trzymać się z daleka od budzących grozę kłów zwierzęcia, ale mimo to z licznych ran na jego ciele spływały strumyczki krwi. Szczęśliwe zakończenie walki wydawało się wątpliwe. Przesuwałem się w kierunku wylotu jaskini, gdy nieprzewidziana okoliczność przesądziła o zwycięstwie człowieka. Odłam skalny oderwał się od ściany i roztrzaskał głowę potwora, który padł jak rażony gromem. Proutto przybrał pyszałkowatą pozę i wydał z siebie gardłowy okrzyk triumfu, ale pod moim karcącym spojrzeniem krzyk ten zamarł mu na ustach.
   - Przepełnia mnie smutek, barbarzyńska istoto. Musisz nauczyć się panować nad swoimi krwawymi instynktami.
   - To było bardzo złe zwierzę, Gisou. Popatrz, jak mnie pogryzło, ale się obroniłem.
   - Brutalnie je zatłukłeś, nieokrzesany prymitywie!
    A przecież ta pozbawiona wyrachowania i hipokryzji istota nastawiona była wyłącznie na przetrwanie. Przeciąłeś nić jej żywota, wychodząc z założenia, że twoje istnienie jest ważniejsze. Ale to było złe założenie. Twoje życie jest żałosne i bez znaczenia. Ten mężny wampir był więcej wart niż ty.
   - Dlaczego, Gisou? Ja pośpieszyłem ci z pomocą, kiedy on chciał cię skrzywdzić...
   - Oto, czego się obawiałem, Proutto. Wykorzystujesz moją osobę, żeby usprawiedliwić swojej zachowanie. 
   W rzeczywistości nie groziło mi żadne niebezpieczeństwo. Właśnie zamierzałem oswoić to biedne stworzonko, kiedy ty wkroczyłeś. Zabiłeś je, ponieważ jesteś okrutny i nieczuły. Ja, który jestem Prawdziwym Bogiem, cierpię za każdym razem, gdy ginie któreś z moich stworzeń.
   - Przykro mi, Gisou. Nie chciałem sprawić ci bólu.
   Proutto, słaniając się, uczepił się mego ramienia. Odepchnąłem go twardo, z całą surowością:
   - Precz, morderco! Cały jesteś we krwi, jeszcze mnie poplamisz.
   W końcu burza ucichła, a niebo na powrót stało się intensywnie niebieskie. Została tylko jedna malutka chmurka.
   - Popatrz, Gisou, wygląda jak rekin.
   - Nie, Proutto. Ta chmura nie przedstawia rekina, przypomina zarys koziej głowy. Ale jeśli będziesz gapił się w niebo, nigdy nie zdołasz przymocować jak należy mojego hamaka.
   - Masz rację, Gisou. Widzę dwoje uszu, różki i bródkę. Głowa kozy z ciałem rekina.
   - Co ty mi tu wyjeżdżasz z tym swoim rekinem? Nie ma tu niczego, co przypominałoby rekina. Ostatecznie ten kształt może przedstawiać głowę papugi, ale z pewnością nie rekina.
   - Ogon rekina, Gisou. Jak się uważnie przyjrzeć, przywodzi na myśl ogon rekina.
   Wymierzyłem mu dwa policzki.
   - Komu chcesz to wmówić? Ten obłok przedstawia głowę kozy z papugą nadzianą na jeden z rogów. Wiem o tym najlepiej, bo to ja nadałem mu tę postać. Rzeźbię w chmurach z większą łatwością niż ty w kamieniu.
   Dlatego nie chcę więcej słyszeć o żadnym rekinie.
   - Masz rację, Gisou. To faktycznie głowa kozy, ale nie takiej zwykłej kozy. Zanim przemieniła się w kozę, była krabem, a nim stała się krabem, była rekinem.
   Szarpnąłem go za ucho.
   - Nie, Proutto, to zupełnie zwyczajna koza. Całkiem pospolita. Po prostu koza i tylko koza.
   - Mimo wszystko to koza-chmura, Gisou.
   - Właśnie że nie. Koza zjadła obłok. Nie ma go już na niebie. Została tylko koza z fragmentem papugi. Rozumiesz?
   - Tak, Gisou.
   Chwyciłem go za nos i zrobiłem mu syfona.
   - Spójrz w niebo i powiedz, co widzisz.
   - Nic, Gisou.
   - W porządku. To mi się bardziej podoba.
   *
   Padające przez minione dni ulewne deszcze zniszczyły wioskę. Nie ocalał żaden szałas.
   - Zbuduję ci dom większy i piękniejszy, niż ten, w którym mieszkałeś - zaproponował Proutto.
   - Zgadzam się, pracowite stworzenie. W ten sposób będziesz mógł dać wyraz szacunkowi, którym mnie darzysz. Wspaniałość mojej świątyni będzie miarą twojej wiary.
   - Będziesz zadowolony, Gisou.
   Przez następny tydzień Proutto przejawiał niewyczerpaną aktywność: ścinał drzewa, zwoził kamienie i miesił glinę. Wkrótce fasada świątyni przewyższyła wierzchołki palm kokosowych. Cały mur pokrywały skomplikowane wzory ułożone z muszelek. Niebawem pojawiła się i reszta ścian. W środku ziemię przykrywał dywan z suchych liści.
   - Jesteś zadowolony ze swojej świątyni, Gisou? 
   Uniosłem głowę i zobaczyłem niebo.
   - Proutto, zapomniałeś o dachu!
   Spojrzał na mnie trwożliwie.
   - To dlatego żebyś mógł wzlecieć, kiedy zechcesz rzeźbić obłoki i przechadzać się po niebie jak prawdziwy Bóg.
   Musiałem przyznać, że jego rozumowanie było słuszne. 
   - Domyślam się, że dla siebie też postawiłeś nowy szałas? Pokaż go.
   Zaprowadził mnie do upatrzonego miejsca, na którym zbudował swoją siedzibę. Była to chatynka z gałęzi, prymitywna, ale wygodna.
   - Zamieszkam u ciebie, Proutto. Widzisz, można być Bogiem, a jednak pozostać skromnym. Nie trzeba mi wspaniałych świątyń ani skomplikowanych zdobień. Najbardziej niepozorny dom zacznie emanować pięknem z chwilą, gdy w nim zamieszkam.
   - Nie lubisz swojej świątyni, Gisou?
   - Nie, ona uwłacza mojej pokorze. Chcę, żebyś ją zburzył i zamieszkał w ruinach.
   - Będę mógł mieszkać w twojej świątyni? Och, Gisou, jaki ty jesteś dobry! Jestem taki szczęśliwy!
   Cały dzień miałem zepsuty przez tę jego radość.
   Proutto zabrał się natychmiast do burzenia katedry. Czynił to z takim samym zapałem, z jakim ją był wznosił. Zawieszony na lianach blok skalny zastępował taran. Mój wyznawca posługiwał się nim z nieustępliwą zajadłością. Nic mu się nie oparło. Drewniana konstrukcja rozpadła się, a wielkie kawały ścian waliły się z hukiem. Ten hałas źle wpływał na moje samopoczucie. Ogarnęło mnie przygnębienie. Jaki sens miało to absurdalne życie, które tutaj wiodłem? Jego czczość ciążyła mi nieznośnie. Oczywiście, miałem tę słabą pociechę, że mogłem dręczyć nic nie znaczącego Proutto, ale na dłuższą metę przyjemność z tego płynąca stawała się coraz mniejsza. Dlaczego opuściłem swoją ojczyznę? Gdybym pozostał u siebie, przejąłbym zawód po ojcu, ożeniłbym się z córką sąsiadów i miał dużo dzieci. Byłbym Goulousem jak inni, szczęśliwym i dumnym z bycia Goulousem, i miałbym gdzieś wszystkich Zoasów. Nigdy nie poznałbym tego okropnego Proutto, który zaprząta mój umysł w dzień i w nocy. Jego osoba nabrała olbrzymiego znaczenia. Proutto stał się moją obsesją, przesłonił mi świat. Byłem Bogiem schwytanym w pułapkę przez własnego wyznawcę, Bogiem zredukowanym do jego ciasnej, ograniczonej miary.
   - Jesteś smutny, Gisou?
   - Tak, Proutto. Żałuję, że wylądowałem u Zoasów, przeklinam dzień, w którym cię poznałem. Mam ochotę wrócić do domu.
   - To znaczy gdzie, Gisou?
   - Do krainy bogów. Jestem najpośledniejszym z nich, ponieważ wartość boga mierzy się jakością i ilością wiernych. Ja mam tylko ciebie, Proutto. Umarłbym ze wstydu, gdyby dowiedzieli się o tym inni bogowie.
   - Nie trać nadziei, Gisou. Wsiądę do pirogi i popłynę w stronę zachodzącego słońca. Tam są inne wyspy, na których mieszka dużo ludzi. Wytłumaczę im, jaki jesteś wielki i wszechmocny. Powrócimy razem. Będziesz miał więcej wiernych niż inni bogowie, będziesz bardzo zadowolony.
   - Moja sytuacja jest tak krytyczna, że nie mogę odrzucić tej propozycji. Wiesz, że ryzykujesz, iż się zgubisz.
   - Ty mnie poprowadzisz, Gisou.
   - Możesz się utopić.
   - Ty mnie uchronisz, Gisou.
   - Możesz o mnie zapomnieć i osiedlić się na dalekich lądach.
   - Nigdy o tobie nie zapomnę, Gisou.
   - Jak by nie było, jeśli nie wrócisz, to już będzie wystarczająco wielka ulga. Więc ruszaj.
   - Wrócę, Gisou.
   *
   Aby godnie uczcić wyjazd Proutto i moje uwolnienie, zastawiłem sidła na brzegu morza. Zoasi nie mieli sobie równych w wyrabianiu potrzasków o przerażającej skuteczności. Udało mi się schwytać dwanaście mew, kilka rybitw i nurków.
   Gdy zapadła noc, wepchnąłem w kuperek każdego egzemplarza długi patyk z żywicznego drewna, który następnie tuż przed wypuszczeniem ptaka podpaliłem.
   Widok tych latających pochodni wirujących na nocnym niebie był bajecznie piękny. Boskie widowisko, które podziwiałem bez znużenia, opróżniając kolejne tykwy z palmowym winem.
   Przeżyłem czarowne dni, zajęty wyłącznie penetrowaniem moich dóbr, które przypominały raj na ziemi.
   Ponownie odkryłem piękno krajobrazów, zachwycałem się bogactwem flory i fauny, upajałem egzotycznymi zapachami. Między jedną a drugą rozkoszną kąpielą w łagodnych i ciepłych wodach laguny oddawałem się polowaniu, łapiąc zwierzynę gołymi rękami.
   Większość zwierząt na mój widok nie okazywała najmniejszej obawy. Zabijanie ich uderzeniem pięści lub przez uduszenie przychodziło z niedorzeczną łatwością. Szybko znudziła mnie ta zabawa i żeby się czymś zająć, zaopiekowałem się małym pangolinem, którego dopiero co uczyniłem sierotą.
   Postanowiłem go wytresować. To była pasjonująca rozrywka. Szczególnie lubiłem karać zwierzątko, gdy popełniało błędy. Pewnego dnia ukarałem je zbyt surowo i zdechło.
   Zaczynałem się nudzić.
   Nie żebym żałował tego obmierzłego Proutto, ale często powracałem do niego myślami.
   Należało zwalczyć tę niebezpieczną tendencję.
   Postanowiłem zniszczyć wszystko to, co mogłoby mi go przypominać.
   Wywlokłem z ruin świątyni, gdzie się urządził, jego nędzny dobytek: ozdoby, broń, talizmany, a także pokaźny stos ludzkich kości należących bez wątpienia do Jego przodków. Cały ten majdan rozrzuciłem na cztery wiatry z samego szczytu wysokiego, północnego klifu.
   Właśnie wracając z tej uzdrawiającej wyprawy, natknąłem się na plaży na dwa nieruchome ciała. Fale obmywały ich stopy.
   To był Proutto i jakaś niezana młoda kobieta. 
   Na nieszczęście byli żywi.
   *
   Zaniosłem nieprzytomną kobietę do zrujnowanej świątyni i tam wielokrotnie ją wykorzystałem. Moja przyjemność była tym intensywniejsza, że za każdym razem, gdy naciskałem jej brzuch, zwracała wodę ustami i uszami. Ta kuracja okazała się zbawienna. Jej odpychająca twarz nabrała milszego wyrazu, powieki zadrżały, wargi poczerwieniały, a w gardle zawibrowało słodkie gruchanie. Za chwilę odzyska świadomość.
   Nie przestając chędożyć, przesłoniłem jej oczy opaską ze skóry małpy, którą zawiązałem ciasno z tyłu głowy. 
   Od moich zajadłych ataków jej krągłe cycki kołysały się i obijały, wydając odgłos, z jakim uderzają o siebie dwa wypełnione do połowy bukłaki. Gdy rozkoszowałem się orgazmem jeszcze mocniejszym niż poprzednie, zrzuciła mnie nagłym ruchem bioder.
   - Podły Proutto - zajęczała - złamałeś przysięgę. Jestem zhańbiona!
   Spróbowała zerwać opaskę, która przesłaniała jej widok, lecz schwyciłem ją za nadgarstki.
   - Nie jestem Proutto. I przestań zgrywać cnotkę. Te drzwi stały otworem, ja tylko przyjąłem zaproszenie.
   - Kim jesteś?
   - Duchem nieobojętnym na twe ponętne kształty. Nosiłaś moje piętno, jeszcze zanim cię naznaczyłem. Jestem gościem, którego oczekiwałaś.
   Zaczęły wstrząsać nią drgawki. Pomyślałem, że jest chora, ale szybko pojąłem, że to uderzają w nią fale rozkoszy.
   Przyciągnęła mnie do siebie i szybko okazało się, że jest kochanką tak wytrawną, iż momentalnie wyczerpała moje siły.
   - Jak wyglądasz?
   Przebiegła palcami po mojej twarzy, odgadując rysy dotykiem.
   - Tak, jak sobie wyobrażasz. Mogę się zmieniać z taką samą łatwością, z jaką zmienia się twoje pożądanie.
   - Gdzie jest Proutto?
   Z inną kobietą.
   Zostawiłem śpiącą nieznajomą i wróciłem na plażę. Fale przypływu prawie całkowicie przykryły ciało Proutto.
   Wyciągnąłem go na suchy ląd i obiema nogami skoczyłem mu na splot słoneczny. Struga wody wytrysnęła spomiędzy jego warg i spryskała mi twarz. Powtarzałem to ćwiczenie aż do całkowitego wypompowania płynu.
   - Dziękuję, Gisou. Możesz przestać mnie deptać. Już mi lepiej.
   - No, to gadaj, ty niepoprawna kreaturo. Gdzie są ci wierni, których miałeś sprowadzić?
   Otworzył usta, wytrzeszczył oczy i stanął na chwiejnych nogach.
   - Aba, moja ukochana! - wykrzyknął.
   Krzyk ten wyczerpał tę resztkę energii, która się w nim jeszcze tliła. Runął na ziemię, wyraźnie powalony głęboką rozpaczą.
   - Dajże spokój, niestały Proutto, zachowaj choć odrobinę godności. Nie zapominaj, że masz swojego Boga.
   Potężna jest moja moc. Wierz we mnie, a ja cię zadziwię.
Otarł łzy.
- Masz rację, Gisou.
   - Kim jest Aba?
   - Księżniczka Aba jest moją ukochaną. Miałem ją poślubić, ale już nie poślubię, bo nie żyje.
   Znów zaczął szlochać.
   - Zacznij od początku. Opowiedz wszystko swojemu Bogu.
   - Jak pewnie pamiętasz, Gisou, ruszyłem w stronę zachodzącego słońca. Żeglowałem, żeglowałem, żeglowałem.
   - Streszczaj się.
   - Żeglowałem, żeglowałem, żeglowałem. Nie miałem już żadnego jedzenia ani picia. Słońce prażyło, a ja żeglowałem, żeglowałem i żeglowałem. Dotarłem do wielkiej dziury w morzu. Silny prąd wciągał mnie wprost w jej gardziel. Wiosłowałem, wiosłowałem, wiosłowałem, wszystko na nic. Wciągnęło mnie. Na dnie dziury, Gisou, nie było już morza, tylko wielka pufa z niebieskiego aksamitu, która świetnie zamortyzowała mój upadek. Wokoło wisiały aksamitne kotary, też niebieskie. Minąłem wiele zasłon o różnych kolorach. Ostatnia była czerwona jak krew. Wszedłem do pomieszczenia, w którym jakaś kobieta, naga i bardzo piękna, właśnie wyrywała sobie włosy łonowe. To była księżniczka Aba. Najpierw się przeraziła, ale gdy spostrzegła, że nie mam złych zamiarów,  wyjaśniła, że jeszcze jest dziewicą i że wyrywa te włosy, aby spodobać się swemu przyszłemu mężowi. Była bardzo uprzejma i poczęstowała mnie sutym posiłkiem, na który składało się dużo smacznych rzeczy do jedzenia i picia. Potem wziąłem pachnącą kąpiel, a ona wymasowała mnie, namaściła olejkiem i dała do ubrania szaty z delikatnej tkaniny. Następnie przedstawiła mnie swojemu ojcu, królowi, który spytał, skąd przybywam i po co. Odpowiedziałem, że przybywam w twoim imieniu, Gisou, z kraju Zoasów i że pragnąłbym sprowadzić ci wielu wyznawców, żebyś mógł stać się najpotężniejszym z Bogów. Wtedy podarował mi swoją córkę, mówiąc, że jest warta więcej niż sto tysięcy wiernych, ponieważ ma w sobie wszystkie kobiety świata i jest w stanie urodzić wszystkich mężczyzn świata. Sprawiło mi to wielką przyjemność. Zgodziłem się z wdzięcznością. Król kazał przygotować specjalnie dla nas wielką, bogato zdobioną pirogę, tak wypchaną pysznymi rzeczami do jedzenia i picia, że mało nie pękła. Pożegnaliśmy się i weszliśmy na pokład. W pirodze czekało już pięćdziesięciu jeden wioślarzy i stąd całe nieszczęście. Na próżno dwudziestu pięciu wioślarzy na prawej burcie wypluwało płuca, i tak dwudziestu sześciu wioślarzy na lewej burcie wiosłowało mocniej. Wielka piroga zaczęła obracać się wokół własnej osi, aż w końcu wywróciła się. Schwyciłem Abę zębami za włosy i płynąłem, płynąłem, płynąłem, aż opadłem z sił. A potem już nic wiem, co się stało. 
   - Proutto, mój fantasto, mam ci do zakomunikowania dwie niespodziewane wiadomości. Od której zacząć?
   - Od tej lepszej, Gisou.
   - Aba żyje. Czeka na ciebie w ruinach świątyni.
   Podskoczył z radości.
   - Jesteś najpotężniejszy, Gisou! Ufam tobie.
   - Dobrze. Teraz zła nowina. Twoi hultajscy przodkowie zgwałcili ją i uciekli, zabierając ze sobą wszystko, co im tylko wpadło w ręce.
   Wyglądał na bardzo poruszonego.
   Chociaż mniej, niż się spodziewałem.
   *
   Na odprawienie ceremonii ślubnej wybrałem czas, kiedy słońce stało w zenicie.
   Spuściłem małżonkom - gołym jak święci tureccy - solidne lanie, aby oczyścić ich z licznych grzechów, które już popełnili lub dopiero mieli popełnić. Użyłem do tego młodych pędów bambusa delikatnych i giętkich, z których zrobiłem bardzo udatne rózgi. Następnie zaimprowizowałem pieśń weselną, a oni tańczyli i ocierali się o siebie, tak aby ich krew się zmieszała.
   Z ochotą brali udział w nieodzownych obrzędach.
   To wielka przyjemność patrzeć na ich szczęście.
   Uczta dziękczynna była wspaniała, raczyłem się niespiesznie wybornymi potrawami przygotowanymi przez Abę, której talenty kulinarne mile mnie zaskoczyły. Małżonkom, czekającym na noc poślubną, zaleciłem ścisłą dietę. Przygotowane przeze mnie osobiście małżeńskie łoże było wprost naszpikowane niespodziankami. Pod warstwę suchych liści wsunąłem wszelakiego rodzaju rośliny kolczaste. Uważam je za magiczne, obdarzone zdumiewającymi własnościami, które nigdy mnie nie zawiodły. Rzężenia miłosne i te drugie, będące skutkiem bólu, ciągnęły się aż do świtu, rozkosznie urozmaicając nocną nudę. Zawsze uważałem wejście w związek małżeński za decyzję nie do naprawienia, dlatego według mnie powinno się to czynić z należytą powagą. Aba i Proutto jeszcze długo zachowali poważne ślady na swoich ciałach. Podczas tych niezapomnianych godzin, w miarę jak uświadamiali sobie nową, ciążącą na nich odpowiedzialność, tracili wiele ze swej młodzieńczej beztroski.
   Ujawnił się ich charakter, oczy utraciły blask, usta nabrały gorzkiego, bliskiego zawziętości wyrazu, który sprawił, że stali się bardziej wiarygodni.
   Oto dwoje, których mocno zakotwiczyłem w rzeczywistości! Dwie prymitywne istoty, dla których miłość cielesna będzie już znaczyć coś więcej niż błahe gierki czy pospolite miłostki. Ich związek uwznioślony cierpieniem stanie się wzorem do naśladowania. A ustanowione przeze mnie prawo uczyni go ostatecznym i nierozerwalnym. Skoro tylko Aba zaszła w ciążę, zabroniłem Proutto zbliżać się do niej. Zbudowałam jej szałas, tuż obok mojego, co było bardzo wygodne, gdy nieprzeparte pragnienie rżnięcia budziło mnie w środku nocy. 
   Pewien drobiazg nie dawał jednak Abie spokoju. Ze swojej zgryzoty zwierzyła się demonowi, za którego mnie brała.
   - Powiedziałeś mi, że Proutto utrzymuje stosunki z jakąś inną kobietą. Kim ona jest? Gdzie mieszka?
   Zaśmiałem się drwiąco.
   - Nazywa się Aba, tak jak ty, i jest do ciebie podobna pod każdym względem, jedynie w sztuce miłosnej jest bez porównania bieglejsza. Rzuciła urok na Proutto. Przychodzi do niego natychmiast, gdy tylko ty się z nim rozstajesz.
   - Jak to możliwe, że nigdy jej nie zauważyłam, choćby jeden jedyny raz? Gdzie się ukrywa?
   - Mieszka w twoim cieniu i kiedy tylko odwrócisz się plecami, natychmiast cię przedrzeźnia, strojąc paskudne miny. Miej się na baczności, gdyż pragnie mieć Proutto wyłącznie dla siebie i chcę się ciebie pozbyć.
   - Czy ona utrzymuje stosunki także z Gisou?
   - Gisou nie jest istotą ludzką. Niematerialność jego  bytu pozwala mu dzielić się w nieskończoność. Gisou istnieje w niej, tak jak w tobie i w Proutto. Jak trwa między ziarnkami piasku i wśród morskich fal, jak kryje się w krabach, rybach i ptakach, jak jest w pogórkach i kokosowych palmach, w wietrze, deszczu, słońcu, księżycu i gwiazdach, tak jak istnieje w twoim płodnym brzuchu.
   Nawet nie musiałem zmieniać głosu. Wyjaśniłem jej, że ponieważ duchy są nieme, musiałem pożyczyć głos od Gisou. Była cudownie uległa i czekając na mnie, sama zasłaniała sobie oczy opaską z małpiej skóry.
   - Błagam cię, pozwól mi ją zobaczyć, potrafię się odwdzięczyć.
   - Co to da? Nie będziesz przez to szczęśliwsza.
   - Wszystko mi jedno. Chcę ją zobaczyć.
- Dobrze, zobaczysz ją.
*
   Talent do udawania kogoś innego jest akurat jedną z moich mocnych stron. Pewnie właśnie ta cudowna umiejętność, dzięki której mogę zmieniać swój wygląd, jak również myśli i w ogóle prawdę, leży u podstaw mego powołania do bycia Bogiem.
   Upodobnienie się do Aby było dla mnie dziecinną igraszką.
   Na podbrzuszu umieściłem sobie różową muszlę, a za piersi robiły dwie połówki kokosa. Z morskich traw wykonałem odpowiednią czuprynę. Starannie wymalowałem twarz, używając do tego różnego rodzaju barwników roślinnych. Przygotowania zabrały mi cały ranek, lecz rezultat wart był tych starań.
   Podobieństwo do Aby było tak doskonałe, że aż niepokojące.
   Uzyskany efekt sprawdziłem na plaży, witając z pewnej odległości Proutto, który zajęty był wydrążaniem pnia drzewa. Miała z niego powstać nowa piroga. Niczego nie podejrzewający Proutto przerwał prace i zawołał mnie.
   Po tym ostatecznym sprawdzianie wyruszyłem na poszukiwanie Aby.
   Natknąłem się na nią w zburzonej świątyni, której ruiny akurat metodycznie przeszukiwała. Kiedy ujrzała mnie niespodzianie, przycupniętego na fragmencie muru, stanęła jak skamieniała z otwartymi ustami. Powitałem ją drwiąco i czmychnąłem, zanim zdołała zareagować.
   Przed nadejściem nocy udało mi się ukazać jej wielokrotnie. Raz zdarzyło się to, gdy za krzakiem załatwiała potrzebę. Zrobiła taki ruch, jakby  nadal w tym przysiadzie - chciała rzucić się za mną. To było tak komiczne, że porwał mnie śmiech nie do opanowania. Straciłem czujność.
   Aba nabrała w dłoń ekskrementów i cisnęła mi je prosto w twarz.
   *
   - Ostatnio dużo się modliłem, Gisou.
   - Wyznajesz więc, nędzniku, że poprzednio modliłeś się mało?
   - Taka jest prawda, Gisou. Myślałem o innych sprawach. To nie było słuszne, ale teraz już się opamiętałem.
   Stał z pochyloną głową, umykając wzrokiem, a nerwowy tik na policzku unosił mu niespodziewanie kącik ust - wyglądało to tak, jakby próbował wyssać coś z dziury w zębie. Ręce miał skrzyżowane na piersiach i wciskając łokcie w brzuch, dłońmi miętosił ramiona.
   - Aba jest dla mnie bardzo niedobra. Obraża mnie i bije.
   - Niesłusznie się uskarżasz. Dzięki niej nie zapominasz, jak ohydna jest twoja natura. Wszystko to, co teraz znosisz, jest niczym w porównaniu z tym, na co zasługujesz.
   - Wiem, Gisou, ale nie mogę znieść, kiedy mówi źle o tobie.
   - A co takiego mówi?
   - Że nie jesteś prawdziwym Bogiem. Że jesteś słaby. Wyśmiewa się z mojej wiary.
   - A ty co odpowiadasz na te bezsensowne zarzuty?
   - Nic, Gisou. Nie wiem, co miałbym powiedzieć.
   - I dobrze. Przyjmujesz jedyną rozsądną postawę. Ale zaufaj mi, Aba wkrótce dostanie za swoje. Jeszcze ujrzymy, jak płacze gorzkimi łzami.
   Zanim udałem się do chatki Aby, wyruszyłem na długi spacer, aż dotarłem daleko za wzgórza. Stado małp z fioletowymi zadami hałaśliwie świętowało moje przybycie. Przed udaniem się w powrotną drogę zabiłem kilka gołymi rękami.
   Zabrałem trupa wielkiego samca o nieprzyjemnym wyrazie pyska, który miał czelność bronić się zażarcie.
   Doprawdy, niepotrzebnie robił sobie tyle zachodu.
   Ułożyłem zdobycz obok śpiącej Aby. Kobieta leżała w podniecająco niedbałej pozie. Wśliznąwszy się między szeroko rozrzucone nogi, posiadłem ją z takim żarem, że prosto ze snu przeszła w ekstazę.
   Rozszerzone nozdrza i rozchylające się spazmatycznie usta zastępowały z powodzeniem jej pozbawione wyrazu, przesłonięte opaską oczy.
   Gdy tylko skończyliśmy baraszkować, Aba podjęła temat, który leżał jej na sercu.
   - W końcu zobaczyłam tę inną kobietę, o której powiedziałeś, że się nazywa Aba, tak jak ja. Nie jest do mnie podobna. Jest stara i brzydka.
   - A jednak Proutto nie potrafi oprzeć się jej wdziękom. 
   - Proutto to głąb. Daje się nabrać na wszystkie kłamstwa wymyślone przez Gisou.
   Zmęczyła mnie zła wola tej wiedźmy, zbiłem ją bez litości po twarzy i całym ciele, potem zerwałem jej opaskę i wskazując małpie truchło wrzasnąłem strasznym głosem:
   - Wstydu nie masz, ty obrzydliwa kreaturo, cudzołożysz z duchem łajdackiego przodka twojego męża, który przybrał małpią postać. Spójrz, zabiłem twojego człekokształtnego kochanka! Hańba, uprawiałaś z nim rozpustę, nosząc w brzuchu jego potomka, i to w lini prostej. Takie skrzyżowanie pokoleń stanowi najstraszliwsze świętokradztwo. Proutto! Proutto!
   Tłukłem ją krwawym ścierwem zwierzaka. Grzesznica wiła się u moich stóp, wyjąc z bólu.
   - Litości, Gisou! Przebacz mi! Przebacz!
   Po chwili pojawił się Proutto, wystraszony i jeszcze zaspany.
   - Co się dzieje, Gisou? Dlaczego złościsz się na Abę?
   - Zabiłem ducha twojego gnidowatego przodka, który przybrał postać tego potwora, by móc parzyć się z tą zdzirą, twoją żoną. Wniknął w nią, żeby zająć twoje miejsce i odebrać ci ojcostwo. Dziecko, które ta kobieta wyda na świat, nie będzie już twoje. Zostało zbrukane nasieniem zmarłego. Ciało okrywające jego miękkie kosteczki rozpuściło się, oczy rozpłynęły, a usta na zawsze rozciągnął straszliwy uśmiech trupiej czaszki. Będzie podobne do kościotrupa! Nie masz już żony, nieszczęsny Proutto, i nie masz już syna.
   Upadł na kolana tuż obok Aby i bił się po skroniach. Chrapliwy szloch rozdzierał mu piersi.
   - Biada! Biada! Biada! Gisou, dlaczego mnie opuściłeś? Dlaczego dosięgło mnie przekleństwo?
   - Ani mi się śni odpowiadać na te twoje bezczelne pytania. W sobie poszukaj przyczyn niedoli. Nieszczęście spadło na ciebie, bo byłeś pyszny i nosiłeś głowę zbyt wysoko. Teraz wreszcie przyjąłeś właściwą postawę. Okaż skruchę, nędzniku.
   Po pewnym czasie ten płaczący i jęczący duet stał się nie do wytrzymania. Odszedłem, w końcu każda para małżeńska potrzebuje też intymności.
   Żeby móc rozstrzygnąć o losie winowajczyni i ustanowić stosowną do przewinienia karę, zażądałem, by Aba publicznie wyznała, jakich dopuściła się bezeceństw.
   Przed jaskinią, w której omal nie postradałem życia, w zwalisku skalnym utworzonym po trzęsieniu ziemi, powstało zadziwiające zjawisko naturalne. Zwielokrotnione donośnym echem dźwięki nabierały mocy tak, że rozbrzmiewały na całym terytorium Zoasów.
   Proutto przeniósł Abę ze związanymi rękami i nogami na to właśnie miejsce, po czym kobieta rozpoczęła wyliczanie swoich niegodziwości. Wygodnie ułożony w hamaku słuchałem, nie roniąc ani słowa.
   Nie jestem i nigdy nie byłam taka jak inne kobiety, które za najważniejszy cel stawiały sobie poślubienie oraz obdarzenie potomstwem najbogatszego i najpotężniejszego z mężczyzn. Już jako mała dziewczynka odkryłam podczas kąpieli, że niektóre części mojego ciała są wrażliwsze niż inne. Te urodzajne obszary mieściły się w najbliższym sąsiedztwie otworów, którymi była podziurawiona moja cielesna powłoka. Wloty korytarzy prowadzących do wnętrza były niedostępne dla moich oczu. Żeby je obejrzeć, potrzebowałam lusterka  chociaż uparcie gnąc się i skręcając, zdołałam niektóre z nich zbadać też gołym okiem. Z głową między nogami poznawałam tę dziwną maszynkę, która tak łatwo wprawiała mnie w drżenie. Nauczyłam się nią posługiwać bez pomocy jakiegokolwiek nauczyciela. Wrodzony talent do zmysłowych przyjemności sprawił, że osiągnęłam swego rodzaju mistrzostwo. Nie byłam jednak na tyle głupia, żeby nie potrafić sobie wyobrazić rozkoszy doskonalszej od tej, którą osiągałam w samotności. Jeśli nie pod względem jakościowym, to choćby ilościowym. Łamałam sobie głowę, żeby tylko wymyślić nowe sztuczki zdolne uczynić niezapomnianymi te moje t?te - ? - t?te z samą sobą. Ale jak nie zapomnieć dnia, gubiącego się w szeregu innych minionych dni? Jak zapamiętać tę godzinę mocniej niż tamtą? Jakim sposobem zapisać w pamięci każde namiętne spotkanie, które ze sobą odbyłam?
   Zdałam sobie sprawę z niezwykle doniosłego w sprawach intymnych znaczenia warunków zewnętrznych. Rozpoczęłam więc zakrojone na szeroką skalę badania porównujące zalety najprzeróżniejszych krajobrazów, rzadkich chwil, zapachów, kolorów, smaków i substancji o rozmaitej strukturze. Te samotne poszukiwania doprowadziły mnie do następującego wniosku: rozkosz ma swoje granice. Zaspokojenie pożądania lub zaniechanie działania, które je wywoływało, wyznacza kres uniesień. Podczas gdy ból - o, ten jest niezgłębiony. Skala wrażeń jest nieskończenie bardziej rozległa, a każde z doznań pozostaje niewyczerpane w swoim bogactwie. Nawet najznakomitszy orgazm zakrawa na kpinę wobec najlżejszego bólu zęba.
   W jaki sposób połączyć cierpienie z rozkoszą, kiedy jest się taką mimozą jak ja?
   Posługując się partnerem. Aby moja przyjemność mogła rozrosnąć się do gigantycznych rozmiarów, potrzebowałam cierpień innych. Status księżniczki ułatwiał pozyskiwanie kochanków - kozłów ofiarnych. Zużyłam ich wielu. Niektórzy pochodzili z dobrych rodzin, inni byli biednymi niewolnikami, wybierałam zróżnicowanych pod względem wieku i wyglądu. Pojedynczo lub grupowo. Mężczyzn albo kobiety. Rozkosz sprawiało mi katowanie ich i wymyślanie specjalnie dla nich nowych przerażających tortur. Pięćset czterdzieści dwoje zmarło w skutek moich igraszek, sto dziewięćdziesięcioro siedmioro postradało zmysły, czterdzieści troje zostało kalekami.
   Wreszcie mój ojciec zaczął bać się, że wybuchnie skandal i pozbył się kłopotu, ofiarując mnie temu niedojdzie Proutto. Nie żałuję, że z nim wyjechałam, gdyż dzięki niemu mogłam spotkać ducha jego przodka, który przybrał postać małpy z fioletowym tyłkiem i szalenie mnie uszczęśliwił.
   Zresztą Proutto zbzikował na punkcie innej kobiety, więc ponosi winę w tym samym stopniu co ja.
   Żałosny ryk obwieścił zakończenie tej przemowy. Wydał go Proutto, który lamentował następująco:
   Straszne rzeczy się dzieją i spadają na mnie jedna po drugiej, a ja nie mogę ich ani zrozumieć, ani uniknąć. Gdy tylko rzucę w górę kamień, natychmiast spada mi na łeb. A jeśli go nie rzucę, to i tak spadnie mi na łeb. Gdy tylko zerwie się wiatr, zaraz ciska mi kamykami w pysk. Jeśli pada, to pada kamieniami na moją łepetynę. Gębę mam obitą, a łeb cały w guzach. Jestem posiniaczony i leci mi krew. Dlaczego moja żona jest dla mnie taka zła? Oskarża mnie o utrzymywanie stosunków pozamałżeńskich z wyimaginowaną istotą, która powstała w jej piekielnym umyśle. A ja zawsze byłem jej wierny. Nie sprawiało to większej trudności, zważywszy, że w pobliżu nikt inny nie mieszka. Brzydzi mnie taka niesprawiedliwość. Odchodzę."
   Echo jego słów niosło się posępnie. Po czym ptasie trele, małpie wrzaski i szum morza zabrzmiały na powrót, jakby nic się nie stało.
   Zacząłem rozwiązywać Abę.
   - Co ze mną uczynisz? - zapytała, patrząc mi prosto w oczy.
   - Dam ci jeszcze jedną szansę. Twoje wyznania poruszyły mnie. Ktoś, kto kocha na tyle mocno, żeby zadawać ból, nie może być z gruntu zły.
   *
   - Czemu płaczesz, Abo? Nie masz nic lepszego do roboty?
   - Umieram z nudów, Gisou.
   - Wymawiasz słowo Gisou" bez najmniejszego uszanowania, jakbym był pierwszym lepszym Proutto. Od tej chwili proszę, byś zwracała się do mnie panie mój, Gisou" i spuszczała skromnie oczy, gdy twoje wargi będą wypowiadać to święte imię.
   - Jasne, panie mój Gisou.
   Nie wziąłem jej za złe wkurzającego tonu, którym to powiedziała, tylko znów zapytałem o powód wylewania łez.
   - Zabiłeś mojego małpiego kochanka o fioletowym tyłku, mąż mnie zostawił dla innej kobiety, zmuszona jestem żyć tu sama, wyłącznie w twoim towarzystwie, bez kogokolwiek, kto mógłby mnie zrozumieć czy pocieszyć. Jestem bardzo nieszczęśliwa.
   - Zapominasz, że mam nieograniczoną moc. Gdybym tylko zechciał, mógłbym przywrócić ci wszystko to, co straciłaś.
   Spojrzała na mnie ostro.
   - Bujdy zachowaj dla siebie. Już dawno połapałam się, że jesteś oszustem. Zgadzam się mówić do ciebie panie mój, Gisou", skoro tak za tym przepadasz, ale nie jestem frajerką. Wałku!

   - I stąd twój płacz, bezrozumne stworzenie. Masz serce podobne do koziego bobka: tak samo małe, tak samo suche i tak samo twarde. Ale nie martw się, potrafię je zmiękczyć i przywrócić mu ludzki kształt. Za chwilę poznasz moją moc. Zawiąż na oczach przepaskę z małpiej skóry, wyciągnij się na posłaniu, czekaj i nie trać nadziei. Cokolwiek by się działo, nie odzywaj się.
   Posłuchała mnie, ale na jej twarzy wciąż malował się ostentacyjnie pogardliwy wyraz.
   Ja zaś, dokładając wyjątkowych starań, przebrałem się za kobietę i ruszyłem na poszukiwanie Proutto.
   Słońce wisiało już nisko nad horyzontem, kiedy odnalazłem jego ustronie.
   
   Zdrajca, usadowiony na potężnym konarze wiązowca, dawał lekcje śpiewu mieszkającym na tym drzewie papugom. Jego uczniowie wydawali się kompletnie zbici z tropu ochrypłym głosem swojego nauczyciela. Czekali cichutko do końca solówki i dopiero wówczas chórem podejmowali temat.
   Obrzydliwie pijany Proutto wymyślał na poczekaniu mściwe przyśpiewki, w których bez owijania w bawełnę podawał w wątpliwość moją władzę, moc i autorytet.
   Pluję na lewą stopę Gisou
   Szczam na lewą stopę Gisou
   Rzygam na lewą stopę Gisou
Nie odczuwam żadnej szczególnej nienawiści
Do lewej stopy Gisou
   Po prostu jego prawda stopa
   Jest już cała w gównie."
   
   Przerwałem te uprzejmości, ciskając w bluźniercę garścią kamyków. Kiedy ujrzał mnie, ustawionego w bezpiecznej odległości, był tak zaskoczony, że dał sobie spokój z wyciąganiem ostatniej sylaby.
   - Aba, ty wstrętna dziwko!
   Roześmiałem się wdzięcznie i wykonałem kilka lubieżnych podskoków.
   - Nie, ty nie jesteś Abą - oznajmił Proutto, podczas gdy ja starałem się złapać oddech. - Kim jesteś?
   - Ależ tak, nazywam się Aba, jak to możliwe, że znasz moje imię?
   - Zwykły zbieg okoliczności. Moja żona też nazywa się Aba.
   Ukryłem twarz w dłoniach i zacząłem wstrząsać ramionami, tak jakbym płakał.
   - Co cię napadło? - spytał zaniepokojony Proutto.
   - Ze smutkiem dowiaduję się, że jesteś żonaty.
   Zakochałam się w tobie!
   Siedział na swojej gałęzi jak wielka osłupiała papuga i przyglądał mi się durnym wzrokiem.
   - Wstrzymaj łzy. Możemy się jakoś dogadać... Ale musisz opowiedzieć mi więcej o sobie.
   Szykował się do zejścia z tej swojej grzędy, więc oddaliłem się zwinnie w figlarnych podskokach.
   - Nie zbliżaj się do mnie, bo zwariuję przez ciebie. Wiesz, jestem istotą nadprzyrodzoną, narodziłam się ze związku warugi i puchowca. Ojciec chciał, żebym poślubiła drzewo, a matka - ptaka, lecz ja zakochałam się w tobie i nie pragnę nikogo innego za męża. A że nie jesteś już wolny, więc umrę.
   - Nie wygłupiaj się - sprzeciwił się Proutto. - Równie dobrze możesz zostać moją drugą żoną. Zresztą mam zamiar wyrzec się pierwszej, w ten sposób staniesz się jedyną. W czym problem?
   Podskakiwałem wokół drzewa, posyłając mu całusy.
   - Skoro jesteśmy już niejako zaręczeni - zręcznie napomknął Proutto - pozwól, bym cię uściskał. 
   - Zgoda, ale pod warunkiem, że zakryjesz oczy tą opaską z małpiej skóry, tak aby mój dziewiczy wstyd nie doznał uszczerbku.
   Proutto zlazł jakoś z gałęzi i nasunął opaskę, którą porzuciłem u stóp drzewa.
   - Gdzie jesteś, moja ważko?
   - Tutaj, mój nenufarze!
   Posuwał się po omacku z wyciągniętymi do przodu rękami i ze złożonymi w ciup wargami.
   Tak ruszyliśmy w powrotną drogę. Kiedy tracił cierpliwość, pieszczotami, westchnieniami i muśnięciami przywracałem mu zapał.
   Doprowadziłem go aż do szałasu Aby i - po nakazaniu mu milczenia - zawiodłem go wprost między gościnnie rozłożone nogi jego prawowitej małżonki.
   *
   Zagroziłem, że spadną na nich najstraszliwsze kary, jeśli zdejmą opaski. Mieli je nosić nieustannie, chyba że wielkodusznie pozwolę im przez chwilę sycić się widokiem mojej chwały.
   Posłuchali pełni czci i oddania, gdyż - nie bez racji - mnie przypisywali wyłączną zasługę w odzyskaniu pomyślności. Jeszcze nigdy ich wiara nie była tak głęboka.
   Z prawdziwą przyjemnością patrzyłem, jak wykonując swoje zwykłe zajęcia, wpadali na różne przeszkody, jak wiecznie się potykali, ładowali z impetem prosto na pnie drzew i niezmordowanie odnawiali znajomość ze świętą ziemią Zoasów.
   Lubiłem na ich trasach zastawiać dodatkowe pułapki, Przekleństwa i krzyki mile ożywiały to nasze widmowe miasto.
   *
   Gdy już miałem dosyć, zaprowadziłem Proutto pod ten jego wiązowiec. Z zapałem zabrał się za nawracanie papug.
   - Gisou sprawił, że rozwinąłem się jak kwiat, chwała niech będzie Gisou - nauczał. - Za to, że w niego wierzę, obdarzył mnie radością. Cieszę się względami uroczej osoby z dobrej rodziny. Wreszcie jestem całkowicie zrównoważony. Wy nie możecie powiedzieć tego o sobie, nędzny drobiu! Bez światła Gisou znikniecie w ciemnościach dnia. Przestaniecie istnieć. Wasze krzyki rozpaczy są wyrazem chaosu, który w was panuje. Żyjecie bez ładu i składu, wasze pragnienia ani uczucia nikogo nie interesują. Ukorzcie się, zasłońcie oczy opaskami i odkryjcie cudowny świat Gisou, to jedyna szansa na zbawienie!
   Podsycałem jego żarliwość neofity, tak że cały oddał się temu zajęciu.
   Jeśli zaś chodzi o Abę, to niespodziewane zmartwychwstanie jej małpiego kochanka o fioletowym tyłku wywołało w niej przypływ fanatycznego mistycyzmu.
   Gdy pozwalałem jej na zdjęcie  - w mojej obecności - opaski, klepała natrętną litanię:
   - Należę do ciebie, panie mój, Gisou, od lewej ręki do prawej i od góry aż do samego dołu. Możesz mnie posiąść albo zetrzeć w pył, twoja wola jest moją. Tylko z myślą o tobie uczyłam się swego ciała i ćwiczyłam je, żeby teraz mogło ci służyć. Czekałam na ciebie. Zagłęb, gdzie ci się żywnie podoba, swój wielki płomienisty miecz. Rozgarnij mi wnętrzności, rozoraj umysł i serce. Rozkosz i cierpienie nie mają już znaczenia. Jesteś jedyną prawdą, którą pragnę poznać.
   Ta szajbuska była we mnie zakochana i przystawiała się na całego. Nie dałem się wciągnąć, sucho nakazałem jej z powrotem założyć opaskę. Następnie zrobiłem z nią, co chciałem.
   Po jakimś czasie chwyciły ją bóle i urodziła niewidomego chłopca, co mnie bardzo uradowało. Nazwałem go Goulou i natychmiast ochrzciłem, zgodnie z rytuałem oblewając mu twarz moczem.
   Zebrałem garść kości należących do małpy o fioletowym tyłku i poszedłem szukać Proutto. Pozwoliłem mu, w drodze nadzwyczajnej łaski, zerknąć na szczątki potomka.
   - Sam się przekonaj, najszczęśliwszy Proutto, że dziecko płci męskiej, które wyszło z brzucha Aby, nie było normalne. Wcale nie jest do ciebie podobne. To wykapany portret tej kanali, twojego przodka. Ta sama wredna gęba.
   - Słusznie mówisz, Gisou.
   - Raduj się, Proutto, przynoszę ci dobrą nowinę: Aba oddała ducha. Teraz jesteś wdowcem. Możesz więc bez przeszkód poślubić tę młodą damę, która zawładnęła twoim sercem. Wszystkie wróble już o tym ćwierkają.
   - Chwała ci, Gisou.
   - Szybko, załóż z powrotem opaskę i idź jej poszukać.
   *
   Snułem się wzdłuż brzegu, zgnębiony samotnością i nudą. Błękitny byk, nie tykając kopytami ziemi, zbiegł pędem z pagórka i wbił spiżowe rogi w wielką skałę, która rozpadła się od jego potężnego ciosu. Ze zwierzęcia została marmolada, a struga krwi spryskała rosnącą w oddali palmę kokosową. Zroszone drzewo zaczęło wić się jak wąż. Pień naginał się i skręcał, aż utworzył pętlę, przez którą palma przełożyła swoją zieloną koronę, po czym wyprostowała się gwałtownie, zawiązując idealny supeł. Z piasku wyłonił się błyskawicznie ogromny nóż, którego ostrze przecięło na dwie równe części przelatującą w pobliżu mewę. Połówki mew poleciały dalej o jednym skrzydle, każda w inną stronę.
   Cuda te nie miały dla mnie najmniejszego znaczenia, nie ja je sprawiłem. Nie zdołały nawet rozproszyć mojego ponurego nastroju.
   Czy warto marnować energię, starać się, czynić nadludzkie wysiłki? A wszystko to dla dwojga debili?
   Nawet jeśli doliczymy do tej pary niewidome dziecko, i tak nie zaspokoi to moich ambicji. Zanim się spostrzegłem, te pasożyty zawładnęły moim umysłem, sprowadziły moje życie wewnętrzne do swoich nędznych wymiarów. Byłem lalkarzem, zniewolonym przez swoje kukiełki.
   Zacząłem marzyć o całych rzeszach ludzkich. O uczonych sposobach pozwalających na manipulacje milionami istot w różnym wieku i różnej jakości. Wyobrażałem sobie nagłe zwroty, niespotykane przeobrażenia, ukryte motywy. Sporządzałem plany, przyjmowałem strategie.
   Przedsięwzięcie nabrałoby iście boskiego rozmachu. Miałbym do przyznawania nieprzebraną ilość stanowisk: święci, męczennicy, papieże. Cała planeta pokryłaby się moimi wizerunkami. Wyłącznie na moją cześć budowano by nieprzydatne dla nikogo pałace, wznoszono okazałe pomniki. Ileż istnień poświęcano by mi każdego dnia? Moje królestwo pochłonęłoby każdy najnędzniejszy skrawek. Na samą myśl o czasie zmarnowanym na tym niedorzecznym zesłaniu, pięści zaciskały mi się z wściekłości. Przeklinając się za to, że byłem na tyle głupi, by pozbyć się jedynych dostępnych w tych stronach wiernych, zakrzyknąłem w poetycznym porywie:
   - Gdybymż mógł przywrócić ci życie, dobra trzodo zoasowa! O słodkie owieczki zbłąkane pod ziemią, skubiące korzenie Królestwa Drugiej Strony, nawet czarny ser zdołałbym uwarzyć z waszego mleka, gdybyście powróciły dzisiaj!
   Ledwie wypowiedziałem te słowa, gdy ze wszystkich stron otoczyli mnie Zoasi, płacząc z radości i klepiąc dziękczynne modły. Mężczyźni uderzali się w piersi i głowę. Kobiety przytupywały i piszczały. 
   Byłem na tyle naiwny, by myśleć, że zginęli, podczas gdy oni zaledwie zniknęli. Błagali mnie, bym nie chował urazy i przyjął ich z powrotem na łono swojego kościoła.
   Postawiłem warunek wstępny, determinujący ich powrót do owczarni: nasze nowe stosunki powinien zapoczątkować Sąd Ostateczny i to taki, jak należy. 
   Nie było ich tysiące.
   Zaledwie jakaś setka.
   Ale już moja w tym głowa, żeby im to wyszło bokiem.
   *
Przekład:
Ewa Kuczkowska

Rysunki:
Roland Topor                                                                    haslo na PDF: wfcNr11
Roland Topor                                                                                                                                                                  Święta Księga cholernego Proutto




17




Roland Topor                                                                                                                                                                  Święta Księga cholernego Proutto

