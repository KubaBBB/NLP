KATECHIZM
KOŚCIOŁA
KATOLICKIEGO

Konstytucja Apostolska
FIDEI DEPOSITUM
ogłoszona z okazji publikacji
KATECHIZMU KOŚCIOŁA KATOLICKIEGO
opracowanego po Soborze Powszechnym Watykańskim II

JAN PAWEŁ II BISKUP
SŁUGA SŁUG BOŻYCH
NA WIECZNĄ RZECZY PAMIĄTKĘ

Do Czcigodnych Braci Kardynałów, Patriarchów, Arcybiskupów, Biskupów, Kapłanów, 
Diakonów i wszystkich członków Ludu Bożego
	Pan zlecił swemu Kościołowi misję strzeżenia depozytu wiary, którą wypełnia 
on w każdej epoce. Intencją i celem Soboru Powszechnego Watykańskiego II, 
uroczyście otwartego trzydzieści lat temu przez mego czcigodnej pamięci 
poprzednika, Papieża Jana XXIII, było ukazanie w pełnym świetle apostolskiej i 
pasterskiej misji Kościoła, tak aby blask prawdy ewangelicznej skłonił wszystkich ludzi 
do poszukiwania i przyjęcia miłości Chrystusa, która przewyższa wszelką wiedzę (por. 
Ef 3, 19).
	Głównym zadaniem, jakie Papież Jan XXIII powierzył Soborowi, było lepsze 
ujęcie i przedstawienie cennego depozytu nauki chrześcijańskiej, by stała się ona 
bardziej przystępna dla wierzących w Chrystusa i dla wszystkich ludzi dobrej woli. 
Dlatego Sobór nie miał więc potępiać błędów epoki, ale w sposób jasny ukazać moc i 
piękno nauki wiary. "Dzięki światłu tego Soboru   mówił Papież  Kościół... jak 
ufamy, pomnoży swoje duchowe bogactwo, a czerpiąc z niego nową energię, będzie 
mógł śmiało patrzeć w przyszłość... Musimy dziś poświęcić się ochoczo i bez lęku tak 
bardzo potrzebnemu w naszych czasach dziełu, idąc drogą, którą Kościół przemierza 
prawie od dwudziestu stuleci"1 .
	Dzięki Bożej pomocy owocem czteroletnich obrad Ojców Soborowych stał się 
bogaty zbiór wypowiedzi doktrynalnych i zaleceń duszpasterskich, które ofiarowali oni 
całemu Kościołowi. Pasterze i wierni znajdują w nich wskazania dla owej "odnowy 
myślenia, działania, obyczajów i siły moralnej, radości i nadziei, która była celem 
samego Soboru"2 .
	Także po zakończeniu obrad Sobór pozostał źródłem inspiracji dla Kościoła. W 
1985 r. mogłem stwierdzić, że "dla mnie, który doznałem owej niezwykłej łaski 
uczestniczenia w Soborze i czynnego zaangażowania w jego przebiegu, Vaticanum II 
zawsze... a w sposób szczególny w latach pontyfikatu, stanowi stały punkt 
odniesienia dla wszystkich poczynań duszpasterskich, w świadomym wysiłku 
przekładania jego wskazań na język konkretnych i wiernych zastosowań na terenie 
każdego Kościoła lokalnego i całego Kościoła. Wciąż należy do tego źródła 
powracać"3 .
	W tym duchu 25 stycznia 1985 r., z okazji dwudziestej rocznicy zakończenia 
Soboru, zwołałem Nadzwyczajne Zgromadzenie Synodu Biskupów, którego celem 
było zwrócenie uwagi na dobrodziejstwa i duchowe owoce Soboru Watykańskiego II i 
pogłębienie jego nauki, tak aby można było wierniej głosić ją wszystkim wiernym, 
szerzyć jej znajomość i lepiej ją stosować.
	Przy tej okazji Ojcowie Synodalni stwierdzili: "Jest naszym prawie 
jednomyślnym życzeniem, by zostały opracowane katechizm lub kompendium całej 
nauki katolickiej w dziedzinie wiary i moralności, które stałyby się punktem 
odniesienia dla katechizmów lub kompendiów przygotowywanych w różnych krajach. 
Wykład nauki powinien być jednocześnie biblijny i liturgiczny, przedstawiający zdrową 
doktrynę i dostosowany do życia dzisiejszych chrześcijan"4. Po zakończeniu Synodu 
postanowiłem spełnić to życzenie, uznając, że będzie to "odpowiedzią na rzeczywistą 
potrzebę zarówno Kościoła powszechnego, jak Kościołów partykularnych"5.
	Jakże nie dziękować Bogu z całego serca za to, że możemy dziś ofiarować 
całemu Kościołowi dzieło noszące tytuł "Katechizm Kościoła Katolickiego" i będące 
"tekstem wzorcowym" dla katechezy odnowionej u żywych źródeł wiary! Podobnie jak 
odnowa liturgiczna oraz opracowanie nowego Kodeksu Prawa Kanonicznego i 
Kanonów Katolickich Kościołów Wschodnich, Katechizm przyczyni się w znacznym 
stopniu do odnowy całego życia Kościoła, której pragnął i którą zapoczątkował Sobór 
Watykański II.
	Katechizm Kościoła Katolickiego jest owocem bardzo szerokiej współpracy: 
został przygotowany w ciągu sześciu lat wytężonej pracy, prowadzonej z wielkim 
zapałem i w duchu uważnego wsłuchiwania się w różne opinie.
	W 1986 r. zleciłem Komisji złożonej z dwunastu kardynałów i biskupów z kard. 
Josephem Ratzingerem na czele przygotowanie projektu katechizmu, o jaki prosili 
Ojcowie Synodalni. Prace Komisji wspierał Komitet Redakcyjny, złożony z siedmiu 
biskupów diecezjalnych, specjalistów w dziedzinie teologii i katechezy.
	Komisja, która miała kierować pracami i czuwać nad ich przebiegiem, uważnie 
śledziła wszystkie etapy przygotowywania kolejnych dziewięciu redakcji tekstu. Z 
kolei zadaniem Komitetu Redakcyjnego było jego spisanie, naniesienie poprawek, 
jakich zażądała Komisja, i uwzględnienie uwag licznych teologów, egzegetów i 
katechetów, a przede wszystkim biskupów całego świata, w celu udoskonalenia 
tekstu. W łonie Komitetu toczyły się owocne i wzbogacające dyskusje nad różnymi 
uwagami; w ten sposób rozszerzono tekst oraz zapewniono Katechizmowi zwartość i 
jednolitość.
	Projekt stał się przedmiotem rozległych konsultacji, obejmujących wszystkich 
biskupów katolickich, ich Konferencje Episkopatu lub synody, instytuty teologiczne i 
katechetyczne. Jako całość spotkał się z przychylnym przyjęciem ze strony 
Episkopatu. Słusznie można powiedzieć, że Katechizm jest owocem współpracy 
całego Episkopatu Kościoła katolickiego, który przyjmując wielkodusznie moje 
zaproszenie, zechciał wziąć na siebie część odpowiedzialności za dzieło dotyczące 
bezpośrednio życia Kościoła. Ta postawa budzi we mnie głęboką radość, ponieważ 
współbrzmienie tak wielu głosów pozwoliło nam naprawdę usłyszeć to, co można 
nazwać "symfonią wiary". Metoda opracowania Katechizmu odzwierciedla zatem 
kolegialną naturę Episkopatu; świadczy o katolickości Kościoła.
	Każdy katechizm powinien wiernie i w sposób uporządkowany przedstawiać 
nauczanie Pisma świętego, żywej Tradycji w Kościele i autentycznego Urzędu 
Nauczycielskiego, a także duchowe dziedzictwo Ojców, Doktorów i świętych Kościoła, 
by umożliwiać lepsze poznanie misterium chrześcijańskiego i ożywienie wiary Ludu 
Bożego. Musi brać pod uwagę wyjaśnienia nauki, które w ciągu dziejów Duch Święty 
wskazał Kościołowi. Konieczne jest także, by pomagał rozjaśniać światłem wiary 
nowe sytuacje i problemy, które w przeszłości nie istniały.
	Nowy Katechizm zawiera zatem rzeczy nowe i stare (por. Mt 13, 52), ponieważ 
wiara pozostaje zawsze ta sama, a zarazem jest źródłem wciąż nowego światła.
	Aby spełnić ten podwójny wymóg, Katechizm Kościoła Katolickiego z jednej 
strony przejmuje "dawny", tradycyjny układ, zastosowany już w Katechizmie Piusa V, 
ujmując treść w czterech częściach: Wyznanie wiary (Credo); liturgia święta ze 
szczególnym uwypukleniem sakramentów; zasady chrześcijańskiego postępowania 
wyłożone na podstawie przykazań; wreszcie modlitwa chrześcijańska. Zarazem 
jednak treść jest często ujęta w "nowy" sposób, by odpowiadać na pytania stawiane 
przez naszą epokę.
	Wszystkie cztery części są ze sobą wzajemnie powiązane: misterium 
chrześcijańskie jest przedmiotem wiary (część pierwsza); jest ono celebrowane i 
przekazywane w liturgii (część druga); jest obecne, by oświecać i umacniać dzieci 
Boże w ich działaniu (część trzecia); stanowi podstawę naszej modlitwy, której 
uprzywilejowaną formą jest "Ojcze nasz"; jest przedmiotem naszego błagania, 
uwielbienia i wstawiennictwa (część czwarta).
	Sama liturgia jest modlitwą; wyznanie wiary znajduje właściwy kontekst w 
sprawowaniu kultu. Łaska, owoc sakramentów, jest niezbędnym warunkiem 
chrześcijańskiego postępowania, podobnie jak udział w liturgii Kościoła wymaga 
wiary. Jeśli wiara nie przejawia się w działaniu, jest martwa (por. Jk 2, 14-16) i nie 
może przynieść owoców życia wiecznego.
	Czytając Katechizm Kościoła Katolickiego, można dostrzec przedziwną 
jedność Bożego misterium i Bożego zamysłu zbawienia, a także centralne miejsce 
Jezusa Chrystusa, Jednorodzonego Syna Bożego, który został posłany przez Ojca i 
za sprawą Ducha Świętego stał się człowiekiem w łonie Najświętszej Dziewicy Maryi, 
by być naszym Zbawicielem. Chrystus, który umarł i zmartwychwstał, jest zawsze 
obecny w swoim Kościele, zwłaszcza w sakramentach; jest źródłem wiary, wzorem 
chrześcijańskiego postępowania, Nauczycielem naszej modlitwy.
	Katechizm Kościoła Katolickiego, który zatwierdziłem 25 czerwca tego roku i 
którego publikację zarządzam dziś mocą mojej władzy apostolskiej, wykłada wiarę 
Kościoła i naukę katolicką, poświadczone przez Pismo święte, Tradycję apostolską i 
Urząd Nauczycielski Kościoła i w ich świetle rozumiane. Uznaję go za pewną normę 
nauczania wiary, jak również za pożyteczne i właściwe narzędzie służące komunii 
eklezjalnej. Oby przyczynił się do odnowy, do której Duch Święty wzywa nieustannie 
Kościół Boży, będący Ciałem Chrystusa, pielgrzymujący ku niegasnącej światłości 
Królestwa.
	Zatwierdzając Katechizm Kościoła Katolickiego i nakazując jego publikację, 
Następca Piotra spełnia swoją posługę wobec Świętego Kościoła Powszechnego i 
wszystkich Kościołów partykularnych, żyjących w pokoju i komunii ze Stolicą 
Apostolską w Rzymie; jest to posługa umacniania i utwierdzania wiary wszystkich 
uczniów Pana Jezusa (por. Łk 22, 32), a także zacieśniania więzów jedności w tej 
samej wierze apostolskiej.
	Proszę zatem pasterzy Kościoła oraz wiernych, aby przyjęli ten Katechizm w 
duchu jedności i gorliwie nim się posługiwali, pełniąc swoją misję głoszenia wiary i 
wzywając do życia zgodnego z Ewangelią. Katechizm zostaje im przekazany, by 
służył jako pewny i autentyczny punkt odniesienia w nauczaniu nauki katolickiej, a w 
sposób szczególny jako tekst wzorcowy dla katechizmów lokalnych. Zostaje także 
ofiarowany wszystkim wiernym, którzy pragną głębiej poznać niewyczerpane 
bogactwa zbawienia (por. Ef 3, 8). Ma też wspierać dążenia ekumeniczne, ożywiane 
świętym pragnieniem jedności wszystkich chrześcijan, przedstawiając poprawnie 
treść nauki katolickiej i ukazując jej harmonijną spójność. Wreszcie, Katechizm 
Kościoła Katolickiego zostaje ofiarowany każdemu człowiekowi żądającemu od nas 
uzasadnienia nadziei, która jest w nas (por. 1 P 3, 15), i pragnącemu poznać wiarę 
Kościoła katolickiego.
	Nowy Katechizm nie ma zastąpić katechizmów opracowanych w różnych 
miejscach, zatwierdzonych przez kompetentne władze kościelne, przez biskupów 
diecezjalnych i Konferencje Episkopatu, zwłaszcza jeśli uzyskały one aprobatę Stolicy 
Apostolskiej. Powinien raczej stać się zachętą i pomocą do opracowania nowych 
katechizmów lokalnych, przystosowanych do różnorakich środowisk i kultur, a 
jednocześnie dbających o zachowanie jedności wiary oraz o wierność nauce 
katolickiej.
	W ostatnich słowach niniejszej Konstytucji, w której zostaje przedstawiony 
Katechizm Kościoła Katolickiego, proszę Najświętszą Dziewicę Maryję, Matkę 
Wcielonego Słowa i Matkę Kościoła, by w tym czasie, gdy Kościół jest wezwany do 
nowego wysiłku ewangelizacji, wspierała swoim możnym wstawiennictwem pracę 
katechetyczną całego Kościoła na wszystkich poziomach. Niech światło prawdziwej 
wiary wyzwoli ludzkość z niewiedzy i niewoli grzechu i doprowadzi ją do jedynej 
prawdziwej wolności (por. J 8, 32), to znaczy wolności życia w Jezusie Chrystusie pod 
przewodnictwem Ducha Świętego, tu, na ziemi, i w Królestwie niebieskim, gdzie 
obdarzeni pełnią błogosławieństwa, będziemy oglądać Boga twarzą w twarz! (por. 1 
Kor 13, 12; 2 Kor 5, 6-8).

	W dniu 11 października 1992 r., w trzydziestą rocznicę rozpoczęcia Soboru 
Powszechnego Watykańskiego II, w czternastym roku mego pontyfikatu.

				/-/ Joannes Paulus ppII


WSTĘP

"OJCZE... to jest życie wieczne: aby znali Ciebie, jedynego prawdziwego Boga, oraz 
Tego, którego posłałeś, Jezusa Chrystusa" (J 17,1. 3). Zbawiciel nasz, Bóg "pragnie, 
by wszyscy ludzie zostali zbawieni i doszli do poznania prawdy" (1 Tm 2, 3-4). "Nie 
dano ludziom pod niebem żadnego innego imienia, w którym moglibyśmy być 
zbawieni" (Dz 4,12), jak tylko imię JEZUS.


I.  Życie człowieka  znać i kochać Boga

1	Bóg nieskończenie doskonały i szczęśliwy zamysłem czystej dobroci, w 
sposób całkowicie wolny, stworzył człowieka, by uczynić go uczestnikiem swego 
szczęśliwego życia. Dlatego w każdym czasie i w każdym miejscu jest On bliski 
człowiekowi. Powołuje go i pomaga mu szukać, poznawać i miłować siebie ze 
wszystkich sił. Wszystkich ludzi rozproszonych przez grzech zwołuje, by zjednoczyć 
ich w swojej rodzinie  w Kościele. Czyni to przez swego Syna, którego posłał jako 
Odkupiciela i Zbawiciela, gdy nadeszła pełnia czasów. W Nim i przez Niego Bóg 
powołuje ludzi, by w Duchu Świętym stali się Jego przybranymi dziećmi, a przez to 
dziedzicami Jego szczęśliwego życia.

2	Aby to Boże wezwanie zabrzmiało na całej ziemi, Chrystus posłał Apostołów, 
których wybrał, dając im nakaz głoszenia Ewangelii: "Idźcie... i nauczajcie wszystkie 
narody, udzielając im chrztu w imię Ojca i Syna, i Ducha Świętego. Uczcie je 
zachowywać wszystko, co wam przykazałem. A oto Ja jestem z wami przez wszystkie 
dni, aż do skończenia świata" (Mt 28, 19-20). Umocnieni tym posłaniem, Apostołowie 
"poszli i głosili Ewangelię wszędzie, a Pan współdziałał z nimi i potwierdzał naukę 
znakami, które jej towarzyszyły" (Mk 16, 20).

3	Ci, którzy z pomocą Bożą przyjęli wezwanie Chrystusa i odpowiedzieli na nie 
dobrowolnie, sami z kolei, przynaglani miłością Chrystusa, głosili wszędzie na świecie 
Dobrą Nowinę. Skarb otrzymany od Apostołów został wiernie zachowany przez ich 
następców. Wszyscy wierzący w Chrystusa są powołani do przekazywania go z 
pokolenia na pokolenie, głosząc wiarę, przeżywając ją we wspólnocie braterskiej oraz 
celebrując ją w liturgii i w modlitwiel .

II.  Przekazywanie wiary  katecheza

4	Bardzo wcześnie nazwano katechezą całość wysiłków podejmowanych w 
Kościele, by formować uczniów i pomagać ludziom wierzyć, że Jezus jest Synem 
Bożym, ażeby przez wiarę mieli życie w Jego imię, by wychowywać ich i kształtować 
w tym życiu i w ten sposób budować Ciało Chrystusa2.

5	"Katecheza jest wychowywaniem w wierze dzieci, młodzieży i dorosłych; 
obejmuje przede wszystkim wyjaśnianie nauki chrześcijańskiej, podawane na ogół w 
sposób systematyczny i całościowy w celu wprowadzenia wierzących w pełnię życia 
chrześcijańskiego"3.

6	Katecheza łączy się z niektórymi elementami pasterskiej misji Kościoła, 
chociaż się z nimi nie utożsamia. Mają one aspekt katechetyczny, przygotowują do 
katechezy lub z niej wynikają. Są to: pierwsze głoszenie Ewangelii, czyli 
przepowiadanie misyjne w celu wzbudzenia wiary; poszukiwanie racji wiary; 
doświadczenie życia chrześcijańskiego; celebracja sakramentów; umacnianie 
wspólnoty eklezjalnej; świadectwo apostolskie i misyjne4.

7	"Katecheza... jest ściśle złączona i związana z całym życiem Kościoła. Od niej 
bowiem w największej mierze zależy nie tylko rozprzestrzenianie się Kościoła w 
świecie i jego wzrost liczebny, ale jeszcze bardziej jego rozwój wewnętrzny i jego 
zgodność z zamysłem Bożym"5.

8	W okresach odnowy Kościoła kładzie się także nacisk na katechezę. 
Rzeczywiście, w wielkiej epoce Ojców Kościoła święci biskupi poświęcają katechezie 
znaczną część swojej posługi. Należą do nich: św. Cyryl Jerozolimski i św. Jan 
Chryzostom, św. Ambroży i św. Augustyn oraz inni Ojcowie, których dzieła 
katechetyczne nadal mają charakter wzorcowy.

9	Posługa katechetyczna czerpie wciąż nową moc z soborów. Sobór Trydencki 
stanowi pod tym względem przykład zasługujący na podkreślenie. W swoich 
konstytucjach i dekretach postawił on katechezę na pierwszym miejscu; z jego 
inicjatywy powstał Katechizm Rzymski, który nosi także jego imię i stanowi dzieło o 
wielkim znaczeniu jako kompendium nauki chrześcijańskiej. Sobór Trydencki 
zainicjował w Kościele wspaniałą organizację katechezy; dzięki takim świętym 
biskupom i teologom, jak św. Piotr Kanizjusz, św. Karol Boromeusz, św. Turybiusz z 
Mongrovejo i św. Robert Bellarmin, pociągnął za sobą publikację wielu katechizmów.

10	Nie powinno więc budzić zaskoczenia, że w dynamicznym ożywieniu 
wywołanym przez Sobór Watykański II (który papież Paweł VI uważał za wielki 
katechizm naszych czasów) katecheza Kościoła na nowo zwróciła na siebie uwagę. 
Świadczą o tym: Ogólne dyrektorium katechetyczne (1971), zgromadzenia Synodu 
Biskupów poświęcone ewangelizacji (1974) i katechezie (1977) oraz ogłoszone po ich 
zakończeniu adhortacje apostolskie: Evangelii nuntiandi (1975) i Catechesi tradendae 
(1979). Nadzwyczajne Zgromadzenie Synodu Biskupów w 1985 r. wyraziło życzenie, 
"by zostały opracowane katechizm lub kompendium całej nauki katolickiej w 
dziedzinie wiary i moralności6. Ojciec święty Jan Paweł II uczynił swoim to pragnienie 
wyrażone przez Synod Biskupów, uznając, że "odpowiada ono w pełni prawdziwej 
potrzebie Kościoła powszechnego i Kościołów partykularnych"7, oraz wydatnie 
przyczynił się, by pragnienie Ojców Synodu zostało spełnione.

III.  Cel i adresaci Katechizmu

11	Katechizm ma na celu przedstawienie organicznego i syntetycznego wykładu 
istotnych i podstawowych treści nauki katolickiej, obejmujących zarówno wiarę, jak i 
moralność w świetle Soboru Watykańskiego II i całości Tradycji Kościoła. Jego 
podstawowymi źródłami są: Pismo święte, Święci Ojcowie, liturgia i Urząd 
Nauczycielski Kościoła. Jest przeznaczony do tego, by stać się "punktem odniesienia 
dla katechizmów lub kompendiów, które są opracowywane w różnych krajach"8.

12	Katechizm jest przeznaczony przede wszystkim dla odpowiedzialnych za 
katechezę: na pierwszym miejscu dla biskupów jako nauczycieli wiary i pasterzy 
Kościoła. Zostaje im przekazany jako narzędzie w wypełnianiu ich misji nauczania 
Ludu Bożego. Przez biskupów jest adresowany do redaktorów katechizmów, do 
kapłanów i katechetów. Będzie także pożyteczną lekturą dla wszystkich innych 
wiernych chrześcijan.

IV.  Struktura Katechizmu

13	Plan niniejszego Katechizmu czerpie inspirację z wielkiej tradycji katechizmów, 
które rozwijają katechezę wokół czterech "filarów", jakimi są: chrzcielne wyznanie 
wiary (Symbol), sakramenty wiary, życie wiary (przykazania), modlitwa wierzącego 
("Ojcze nasz").

Część pierwsza: Wyznanie wiary

14	Ci, którzy przez wiarę i chrzest należą do Chrystusa, powinni wyznawać swoją 
wiarę chrzcielną wobec ludzi9. Katechizm wykłada więc najpierw, co to jest 
Objawienie, przez które Bóg zwraca się do człowieka i udziela się człowiekowi, oraz 
na czym polega wiara, przez którą człowiek odpowiada Bogu (dział pierwszy). Symbol 
wiary streszcza dary, których Bóg udziela człowiekowi jako Sprawca wszelkiego 
dobra, jako Odkupiciel i jako Uświęciciel, i formułuje je wokół "trzech rozdziałów" 
naszego chrztu, czyli wiary w jednego Boga: Ojca wszechmogącego, Stwórcę; 
Jezusa Chrystusa, Jego Syna, naszego Pana i Zbawiciela, i Ducha Świętego w 
świętym Kościele (dział drugi).

Część druga: Sakramenty wiary

15	Część druga Katechizmu wykłada, jak zbawienie Boże, dokonane raz na 
zawsze przez Jezusa Chrystusa i Ducha Świętego, jest uobecniane w świętych 
czynnościach liturgii Kościoła (dział pierwszy), a szczególnie w siedmiu sakramentach 
(dział drugi).

Część trzecia: Życie wiary

16	Część trzecia Katechizmu ukazuje cel ostateczny człowieka stworzonego na 
obraz Boży  szczęście, oraz drogi wiodące do niego: prawe i wolne działanie z 
pomocą prawa i łaski Bożej (dział pierwszy); działanie, które wypełnia podwójne 
przykazanie miłości wyrażone w dziesięciu przykazaniach Bożych (dział drugi).

Część czwarta: Modlitwa w życiu wiary

17	Ostatnia część Katechizmu mówi o sensie i znaczeniu modlitwy w życiu 
wierzących (dział pierwszy). Kończy się krótkim komentarzem do siedmiu próśb 
Modlitwy Pańskiej (dział drugi). Znajdujemy w nich całość tych dóbr, których 
powinniśmy oczekiwać w nadziei i których Ojciec niebieski pragnie nam udzielić.

V.  Wskazania praktyczne do korzystania z Katechizmu

18	Katechizm jest pomyślany jako organiczny wykład całej wiary katolickiej. 
Należy zatem czytać go jako całość. Liczne odnośniki na marginesie tekstu (numery 
odnoszące się do innych punktów dotyczących tego samego zagadnienia) oraz 
indeks rzeczowy na końcu tomu pozwalają widzieć każdy temat w powiązaniu z 
całością wiary.

19	Teksty z Pisma świętego często nie są cytowane dosłownie; wskazuje się je 
tylko w przypisach (por.). Chcąc lepiej zrozumieć te fragmenty, trzeba odwołać się 
bezpośrednio do tekstu. Przypisy biblijne stanowią narzędzie pracy dla katechezy.

20	Zastosowanie w niektórych fragmentach mniejszego druku wskazuje na to, że 
chodzi o uwagi o charakterze historycznym, apologetycznym lub uzupełniające 
wyjaśnienia doktrynalne.

21	Cytaty ze źródeł patrystycznych, liturgicznych, hagiograficznych oraz 
wypowiedzi Urzędu Nauczycielskiego są drukowane mniejszą czcionką z 
poszerzonym marginesem z lewej strony. Często teksty te zostały wybrane z myślą o 
bezpośrednim zastosowaniu katechetycznym.

22	Na końcu każdej jednostki tematycznej zestaw krótkich tekstów streszcza w 
zwięzłych formułach to, co należy do istoty nauczania. Teksty W skrócie mają na 
celu przedłożenie łatwych do zapamiętania syntetycznych sformułowań, które mogą 
być wykorzystane w katechezie lokalnej.

VI. Konieczne adaptacje

23	Katechizm zwraca szczególną uwagę na wykład doktrynalny, ponieważ 
pragnie pomóc w pogłębieniu znajomości wiary. Został więc ukierunkowany na 
dojrzewanie wiary, na jej zakorzenienie w życiu i promieniowanie nią przez 
świadectwo10.

24	W związku z bezpośrednim celem, jakiemu ma służyć, Katechizm nie 
proponuje adaptacji wykładu i metod katechetycznych, jakich wymagają 
zróżnicowania kultury, wieku, życia duchowego oraz sytuacji społecznych i 
eklezjalnych tych, do których kieruje się katecheza. Niezbędne adaptacje w tym 
zakresie pozostawia się odpowiednio do tego przystosowanym katechizmom, a 
jeszcze bardziej tym, którzy nauczają wiernych:

Ten, kto naucza, powinien "stać się wszystkim dla wszystkich" (1 Kor 9, 22), 
by zdobyć wszystkich dla Chrystusa... Niech nie uważa więc, że wszystkie 
powierzone mu dusze są na tym samym poziomie. Nie może więc za pomocą 
jednej i niezmiennej metody pouczać i formować wiernych w prawdziwej 
pobożności. Jedni są jak nowo narodzone dzieci, inni zaczynają dopiero 
wzrastać w Chrystusie, a inni w końcu są rzeczywiście dorośli... Ci, którzy są 
powołani do posługi przepowiadania, w przekazywaniu nauczania o 
tajemnicach wiary i normach obyczajów powinni dostosować swoje słowa do 
umysłowości i możliwości słuchaczy11.

Miłość ponad wszystko

25	Na zakończenie niniejszej prezentacji właściwą rzeczą jest przypomnienie 
zasady pastoralnej zawartej w Katechizmie Rzymskim:

Jedyny cel nauczania należy widzieć w miłości, która nigdy się nie skończy. 
Można bowiem doskonale przedstawić to, co ma być przedmiotem wiary, 
nadziei i działania, ale przede wszystkim trzeba zawsze ukazywać miłość 
naszego Pana, by wszyscy zrozumieli, że każdy prawdziwie chrześcijański akt 
cnoty nie ma innego źródła niż miłość ani innego celu niż miłość12.



Dział pierwszy

"WIERZĘ"  "WIERZYMY"

26	 Gdy wyznajemy naszą wiarę, zaczynamy od słów: "Wierzę" lub "Wierzymy". 
Dlatego wykład wiary Kościoła wyznawanej w Credo, celebrowanej w liturgii oraz 
przeżywanej w praktykowaniu przykazań i w modlitwie, zaczynamy od pytania, co to 
znaczy "wierzyć". Wiara jest odpowiedzią człowieka daną Bogu, który mu się objawia 
i udziela, przynosząc równocześnie obfite światło człowiekowi poszukującemu 
ostatecznego sensu swego życia. Rozważymy więc najpierw to poszukiwanie Boga 
przez człowieka (rozdział pierwszy), następnie Objawienie Boże, przez które Bóg 
wychodzi naprzeciw człowiekowi (rozdział drugi), wreszcie odpowiedź wiary (rozdział 
trzeci).



Rozdział pierwszy

CZŁOWIEK JEST "OTWARTY" NA BOGA
(CAPAX DEI)

I.  Pragnienie Boga

27	Pragnienie Boga jest wpisane w serce człowieka, ponieważ został on 
stworzony przez Boga i dla Boga. Bóg nie przestaje przyciągać człowieka do siebie i 
tylko w Bogu człowiek znajdzie prawdę i szczęście, których nieustannie szuka:

Osobliwą rację godności ludzkiej stanowi powołanie człowieka do 
uczestniczenia w życiu Boga. Człowiek już od swego początku zapraszany jest 
do rozmowy z Bogiem: istnieje bowiem tylko dlatego, że Bóg stworzył go z 
miłości i wciąż z miłości zachowuje, a żyje w pełni prawdy, gdy dobrowolnie 
uznaje ową miłość i powierza się swemu Stwórcy1.

28 	W ciągu historii, aż do naszych czasów, ludzie w rozmaity sposób wyrażali 
swoje poszukiwanie Boga przez wierzenia i akty religijne (modlitwy, ofiary, kulty, 
medytacje itd.). Mimo niejednoznaczności, jaką one mogą w sobie zawierać, te formy 
wyrazu są tak powszechne, że człowiek może być nazwany istotą religijną.

On z jednego [człowieka] wyprowadził cały rodzaj ludzki, aby zamieszkiwał 
całą powierzchnię ziemi. Określił właściwe czasy i granice ich zamieszkania, 
aby szukali Boga, czy nie znajdą Go niejako po omacku. Bo w rzeczywistości 
jest On niedaleko od każdego z nas. Bo w Nim żyjemy, poruszamy się i 
jesteśmy (Dz 17, 26-28).

29	Człowiek może jednak zapomnieć o tej "wewnętrznej i życiodajnej łączności z 
Bogiem"2, może jej nie dostrzegać, a nawet wprost ją odrzucać. Źródła takich postaw 
mogą być bardzo zróżnicowane3: bunt przeciw obecności zła w świecie, niewiedza 
lub obojętność religijna, troski doczesne i bogactwa4, zły przykład wierzących, prądy 
umysłowe wrogie religii, a wreszcie skłonność człowieka grzesznego do ukrywania się 
ze strachu przed Bogiem5 i do ucieczki przed Jego wezwaniem6.

30	"Niech się weseli serce szukających Pana" (Ps 105, 3). Nawet jeśli człowiek 
może zapomnieć o Bogu lub Go odrzucić, to Bóg nie przestaje wzywać każdego 
człowieka, aby Go szukał, a dzięki temu znalazł życie i szczęście. Takie szukanie 
wymaga od człowieka całego wysiłku jego rozumu, prawości woli, "szczerego serca", 
a także świadectwa innych, którzy uczyliby go szukania Boga.

Jakże wielki jesteś, Panie, i godny, by Cię sławić. Wspaniała jest Twoja moc, a 
Twojej Mądrości nikt nie zmierzy. Pragnie Cię sławić człowiek, cząstka Twego 
stworzenia, który dźwiga swój śmiertelny los; nosi świadectwo swego grzechu i 
dowód tego, że Ty pysznym się sprzeciwiasz. A jednak pragnie Cię sławić ta 
cząstka Twego stworzenia. Ty sam sprawiasz, że znajduje on ukojenie w 
wielbieniu Ciebie. Stworzyłeś nas bowiem dla siebie i niespokojne jest nasze 
serce, dopóki nie spocznie w Tobie7.

II. Drogi prowadzące do poznania Boga

31	Człowiek stworzony na obraz Boga, powołany, by Go poznawać i miłować, 
szukając Boga, odkrywa pewne "drogi" wiodące do Jego poznania. Nazywa się je 
także "dowodami na istnienie Boga"; nie chodzi tu jednak o dowody, jakich poszukują 
nauki przyrodnicze, ale o "spójne i przekonujące argumenty", które pozwalają 
osiągnąć prawdziwą pewność.
	Punktem wyjścia tych "dróg" prowadzących do Boga jest stworzenie: świat 
materialny i osoba ludzka.

32	Świat: biorąc za punkt wyjścia ruch i stawanie się, przygodność, porządek i 
piękno świata, można poznać Boga jako początek i cel wszechświata. 

Święty Paweł stwierdza w odniesieniu do pogan: "To bowiem, co o Bogu 
można poznać, jawne jest wśród nich, gdyż Bóg im to ujawnił. Albowiem od 
stworzenia świata niewidzialne Jego przymioty  wiekuista Jego potęga oraz 
bóstwo  stają się widzialne dla umysłu przez Jego dzieła" (Rz 1,19-20)8.

Święty Augustyn mówi: "Zapytaj piękno ziemi, morza, powietrza, które 
rozprzestrzenia się i rozprasza; zapytaj piękno nieba... zapytaj wszystko, co 
istnieje. Wszystko odpowie ci: Spójrz i zauważ, jakie to piękne. Piękno tego, 
co istnieje, jest jakby wyznaniem (confessio). Kto uczynił całe to piękno 
poddane zmianom, jeśli nie Piękny (Pulcher), nie podlegający żadnej 
zmianie?"9 
33	Człowiek: zadaje sobie pytanie o istnienie Boga swoją otwartością na prawdę i 
piękno, swoim zmysłem moralnym, swoją wolnością i głosem sumienia, swoim 
dążeniem do nieskończoności i szczęścia. W tej wielorakiej otwartości dostrzega 
znaki swojej duchowej duszy. "Zaród wieczności, który w sobie nosi, jest 
niesprowadzalny do samej tylko materii"10  jego dusza może mieć początek tylko w 
Bogu.

34	Świat i człowiek świadczą o tym, że nie mają w sobie ani swej pierwszej 
zasady, ani swego ostatecznego celu, ale uczestniczą w Bycie samym w sobie, który 
nie ma ani początku, ani końca. W ten sposób tymi różnymi "drogami" człowiek może 
dojść do poznania istnienia rzeczywistości, która jest pierwszą przyczyną i 
ostatecznym celem wszystkiego, "a którą wszyscy nazywają Bogiem"11.

35	Władze człowieka uzdalniają go do poznania istnienia osobowego Boga. Aby 
jednak człowiek mógł zbliżyć się do Niego, Bóg zechciał objawić mu się i udzielić 
łaski, by mógł przyjąć to objawienie w wierze. Dowody na istnienie Boga mogą jednak 
przygotować człowieka do wiary i pomóc mu stwierdzić, że wiara nie sprzeciwia się 
rozumowi ludzkiemu. 

III.  Poznanie Boga według nauczania Kościoła

36	"Święta Matka Kościół utrzymuje i naucza, że naturalnym światłem rozumu 
ludzkiego można z rzeczy stworzonych w sposób pewny poznać Boga, początek i cel 
wszystkich rzeczy"12. Bez tej zdolności człowiek nie mógłby przyjąć Objawienia 
Bożego. Człowiek posiada tę zdolność, ponieważ jest stworzony "na obraz Boży"13.

37	W konkretnych warunkach historycznych, w jakich się znajduje, człowiek 
napotyka jednak wiele trudności w poznaniu Boga za pomocą samego światła 
rozumu:

Umysł ludzki zasadniczo mógłby o własnych siłach dojść do prawdziwego i 
pewnego poznania tak jedynego osobowego Boga, który przez swoją 
Opatrzność czuwa nad światem i nim rządzi, jak i prawa naturalnego, które 
Stwórca wypisał w naszych duszach. Skuteczne i owocne wykorzystanie za 
pomocą rozumu tych wrodzonych zdolności natrafia jednak w praktyce na 
liczne przeszkody. Prawdy dotyczące Boga oraz relacji między Bogiem i ludźmi 
przekraczają w sposób absolutny porządek rzeczy podpadających pod zmysły i 
gdy powinny one wyrazić się w czynach i kształtować życie, wymagają od 
człowieka poświęcenia i wyrzeczenia się siebie. Rozum ludzki natomiast w 
poszukiwaniu takich prawd napotyka trudności wynikające z wpływu zmysłów i 
wyobraźni oraz ze złych skłonności spowodowanych przez grzech 
pierworodny. Sprawia to, że w tych dziedzinach ludzie łatwo sugerują się 
błędem lub przynajmniej niepewnością w tym, czego nie chcą uznać za 
prawdę14.

38	Z tego powodu człowiek potrzebuje światła Objawienia Bożego nie tylko wtedy, 
gdy chodzi o to, co przekracza możliwości jego zrozumienia, lecz także, "by nawet 
prawdy religijne i moralne, które same przez się nie są niedostępne rozumowi, w 
obecnym stanie rodzaju ludzkiego mogły być poznane przez wszystkich w sposób 
łatwy, z zupełną pewnością i bez domieszki błędu"15.

IV.  Jak mówić o Bogu?

39	Broniąc zdolności rozumu ludzkiego do poznania Boga, Kościół wyraża swoją 
ufność w możliwość mówienia o Bogu wszystkim ludziom i z wszystkimi ludźmi. 
Przekonanie to stanowi podstawę jego dialogu z innymi religiami, z filozofią i nauką, a 
także z niewierzącymi i ateistami.

40	Ponieważ nasze poznanie Boga jest ograniczone, ograniczeniom podlega 
również nasz język, którym mówimy o Bogu. Nie możemy określać Boga inaczej, jak 
tylko biorąc za punkt wyjścia stworzenie, i to tylko według naszego ludzkiego, 
ograniczonego sposobu poznania i myślenia.

41	Wszystkie stworzenia noszą w sobie pewne podobieństwo do Boga, w 
szczególny sposób człowiek  stworzony na obraz i podobieństwo Boże. Różnorodne 
doskonałości stworzeń (ich prawda, dobro, piękno) odzwierciedlają więc 
nieskończoną doskonałość Boga. Dlatego też możemy Go określać na podstawie 
doskonałości Jego stworzeń, "bo z wielkości i piękna stworzeń poznaje się przez 
podobieństwo ich Stwórcę" (Mdr 13, 5).

42	Bóg przewyższa wszelkie stworzenia. Trzeba zatem nieustannie oczyszczać 
nasz język z tego, co ograniczone, obrazowe i niedoskonałe, by nie pomieszać 
"niewypowiedzianego, niepojętego, niewidzialnego i nieuchwytnego"16 Boga z 
naszymi ludzkimi sposobami wyrażania. Słowa ludzkie pozostają zawsze 
nieadekwatne wobec tajemnicy Boga.

43	Mówiąc w ten sposób o Bogu, nasz język ujawnia wprawdzie swój ludzki 
charakter, ale w istocie odnosi się do samego Boga, chociaż nie może Go wyrazić w 
Jego nieskończonej prostocie. Trzeba bowiem pamiętać, że "gdy wskazujemy na 
podobieństwo między Stwórcą i stworzeniem, to zawsze niepodobieństwo między 
nimi jest jeszcze większe"17, i że "mówiąc o Bogu, nie możemy określić, kim On jest, 
ale wyłącznie kim nie jest i jakie miejsce zajmują inne byty w stosunku do Niego"18.

W skrócie

44	Człowiek ze swej natury i powołania jest istotą religijną. Wychodząc od 
Boga i zdążając do Boga, człowiek tylko wtedy żyje życiem w pełni ludzkim, 
gdy w sposób wolny przeżywa swoją więź z Bogiem.

45	Człowiek został stworzony do życia w komunii z Bogiem, w którym 
znajduje swoje szczęście. "Gdy przylgnę do Ciebie całym sobą, skończy się 
wszelki ból i wszelki trud. Moje życie będzie życiem prawdziwym, całe 
napełnione Tobą"19.

46	Gdy człowiek słucha orędzia stworzeń i głosu swego sumienia, może 
osiągnąć pewność co do istnienia Boga, Przyczyny i Celu wszystkiego.

47	Kościół naucza, że jedynego i prawdziwego Boga, naszego Stwórcę i 
Pana, można poznać w sposób pewny przez pośrednictwo Jego dzieł, za 
pomocą naturalnego światła rozumu20.

48	Możemy rzeczywiście określać Boga, opierając się na różnorodnych 
doskonałościach stworzeń, podobnych do Boga nieskończenie doskonałego, 
nawet jeśli nasz ograniczony język nie wyczerpuje Jego tajemnicy.

49	"Stworzenie bez Stwórcy zanika"21. Dlatego wierzący czują się 
przynaglani przez miłość Chrystusa, by nieść światło Boga żywego tym, którzy 
Go nie znają lub odrzucają.

Rozdział drugi

BÓG WYCHODZI NAPRZECIW CZŁOWIEKOWI

50	Za pomocą rozumu naturalnego człowiek może w sposób pewny poznać Boga 
na podstawie Jego dzieł. Istnieje jednak inny porządek poznania, do którego człowiek 
nie może dojść o własnych siłach; jest to porządek Objawienia Bożego1. Na mocy 
swego całkowicie wolnego postanowienia Bóg objawia się i udziela człowiekowi. 
Czyni to, objawiając swoją tajemnicę, swój zamysł życzliwości, który odwiecznie 
przygotował w Chrystusie dla dobra wszystkich ludzi. Objawia w pełni swój zamysł, 
posyłając swego umiłowanego Syna, naszego Pana Jezusa Chrystusa, i Ducha 
Świętego.


Artykuł pierwszy

OBJAWIENIE BOŻE

I.  Bóg objawia swój "zamysł życzliwości"

51	"Spodobało się Bogu w swej dobroci i mądrości objawić siebie samego i 
ujawnić nam tajemnicę woli swojej, dzięki której przez Chrystusa, Słowo Wcielone, 
ludzie mają dostęp do Ojca w Duchu Świętym i stają się uczestnikami Boskiej 
natury"2. 

52	Bóg, który zamieszkuje "światłość niedostępną" (1 Tm 6, 16), pragnie udzielać 
swojego Boskiego życia ludziom stworzonym w sposób wolny przez Niego, by w 
swoim jedynym Synu uczynić ich przybranymi synami3. Objawiając siebie samego, 
Bóg pragnie uzdolnić ludzi do dawania Mu odpowiedzi, do poznawania Go i miłowania 
ponad to wszystko, do czego byliby zdolni sami z siebie.

53	Boski zamysł Objawienia spełnia się równocześnie "przez wydarzenia i słowa 
wewnętrznie ze sobą powiązane"4 oraz wyjaśniające się wzajemnie. Plan ten jest 
związany ze szczególną "pedagogią Bożą". Bóg stopniowo udziela się człowiekowi, 
przygotowuje go etapami na przyjęcie nadprzyrodzonego Objawienia, którego 
przedmiotem jest On sam, a które zmierza do punktu kulminacyjnego w Osobie i 
posłaniu Słowa Wcielonego, Jezusa Chrystusa.

Święty Ireneusz z Lyonu wielokrotnie mówi o tej pedagogii Bożej, posługując 
się obrazem wzajemnego przyzwyczajania się do siebie Boga i człowieka: 
"Słowo Boże zamieszkało w człowieku i stało się Synem Człowieczym, by 
przyzwyczaić człowieka do objęcia Boga, a Boga do zamieszkiwania w 
człowieku, zgodnie z upodobaniem Ojca"5.

II. Etapy Objawienia

Od początku Bóg pozwala się poznać

54	"Bóg, przez Słowo stwarzając wszystko i zachowując, daje ludziom poprzez 
rzeczy stworzone trwałe świadectwo o sobie; a chcąc otworzyć drogę do zbawienia 
nadziemskiego, objawił ponadto siebie samego pierwszym rodzicom zaraz na 
początku"6. Wezwał ich do wewnętrznej komunii z sobą, przyoblekając ich blaskiem 
łaski i sprawiedliwości.

55	Objawienie to nie zostało przerwane przez grzech naszych pierwszych 
rodziców. Rzeczywiście, Bóg "po ich upadku wzbudził w nich nadzieję zbawienia 
przez obietnicę odkupienia; i bez przerwy troszczył się o rodzaj ludzki, by wszystkim, 
którzy przez wytrwanie w dobrym szukają zbawienia, dać żywot wieczny"7.

A gdy człowiek przez nieposłuszeństwo utracił Twoją przyjaźń, nie 
pozostawiłeś go pod władzą śmierci... Wielokrotnie zawierałeś przymierze z 
ludźmi8.

Przymierze z Noem

56	Gdy przez grzech została rozbita jedność rodzaju ludzkiego, Bóg dąży 
najpierw do ocalenia ludzkości, ratując jej poszczególne części. Przymierze z Noem 
po potopie9 wyraża zasadę ekonomii Bożej wobec "narodów", czyli ludzi 
zgromadzonych "według swych krajów i swego języka, według szczepów i według 
narodów" (Rdz 10, 5)10.

57	Ten zarazem kosmiczny, społeczny i religijny porządek wielości narodów11, 
powierzony przez Bożą Opatrzność trosce aniołów12, ma na celu ograniczenie pychy 
upadłej ludzkości, która  jednomyślna w swej przewrotności13  sama chciała dojść 
do swojej jedności, budując wieżę Babel14. Jednak z powodu grzechu15 politeizm 
oraz bałwochwalstwo narodu i jego przywódcy nieustannie zagrażają pogańską 
przewrotnością tej tymczasowej ekonomii.

58	Przymierze z Noem pozostaje w mocy, dopóki trwa czas narodów16, aż do 
powszechnego głoszenia Ewangelii. Biblia sławi niektóre wielkie postacie należące do 
"narodów": "sprawiedliwego Abla", króla-kapłana Melchizedeka17, będącego figurą 
Chrystusa18, oraz "Noego, Daniela i Hioba" (Ez 14,14). Pismo święte pokazuje w ten 
sposób, jakie wyżyny świętości mogą osiągnąć ci, którzy żyją według przymierza 
Noego w oczekiwaniu, aby Chrystus "rozproszone dzieci Boże zgromadził w jedno" (J 
11, 52).

Bóg wybiera Abrahama

59	Aby zgromadzić w jedno rozproszoną ludzkość, Bóg wybiera Abrama, 
wzywając go do wyjścia "z ziemi rodzinnej i z domu...Ojca" (Rdz 12,1), aby uczynić go 
Abrahamem, to znaczy "ojcem mnóstwa narodów" (Rdz 17,5): "W tobie będą 
błogosławione wszystkie narody ziemi" (Rdz 12,3 LXX)19.

60	Lud pochodzący od Abrahama będzie powiernikiem obietnicy danej 
patriarchom, ludem wybranym20, wezwanym, by pewnego dnia przygotować 
zgromadzenie wszystkich dzieci Bożych w jedności Kościoła21. Ten lud będzie 
korzeniem, na którym zostaną zaszczepieni poganie stający się wierzącymi22.

61	Patriarchowie i prorocy oraz inne postacie Starego Testamentu byli i zawsze 
będą czczeni jako święci we wszystkich tradycjach liturgicznych Kościoła.

Bóg formuje Izrael jako swój lud

62	Po patriarchach Bóg ukształtował Izrael jako swój lud, ocalając go z niewoli 
egipskiej. Zawiera z nim przymierze na Synaju i przez Mojżesza daje mu swoje 
Prawo, by uznał Go i służył Mu jako jedynemu prawdziwemu i żywemu Bogu, 
opatrznościowemu Ojcu i sprawiedliwemu Sędziemu, oraz by oczekiwał obiecanego 
Zbawiciela23.

63	Izrael jest kapłańskim Ludem Bożym24, tym, który "nosi imię Pana" (Pwt 
28,10). Jest to lud tych, "do których przodków Pan Bóg przemawiał"25, lud "starszych 
braci" w wierze Abrahama.

64	Przez proroków Bóg formuje swój lud w nadziei zbawienia, w oczekiwaniu 
nowego i wiecznego Przymierza przeznaczonego dla wszystkich ludzi26, Przymierza, 
które będzie wypisane w sercach27. Prorocy głoszą radykalne odkupienie Ludu 
Bożego, oczyszczenie ze wszystkich jego niewierności28, zbawienie, które obejmie 
wszystkie narody29. O tej nadziei będą świadczyć przede wszystkim ubodzy i pokorni 
Pana30. Żywą nadzieję zbawienia Izraela zachowały święte kobiety: Sara, Rebeka, 
Rachela, Miriam, Debora, Anna, Judyta i Estera. Najdoskonalszą figurą tej nadziei 
jest Maryja31.

III. Chrystus Jezus  "Pośrednik i Pełnia całego Objawienia"32

Bóg powiedział wszystko w swoim Słowie

65	"Wielokrotnie i na różne sposoby przemawiał niegdyś Bóg do ojców przez 
proroków, a w tych ostatecznych dniach przemówił do nas przez Syna" (Hbr 1, 1-2). 
Chrystus, Syn Boży, który stał się człowiekiem, jest jedynym, doskonałym i 
ostatecznym Słowem Ojca. W Nim powiedział On wszystko i nie będzie już innego 
słowa oprócz Niego. Obok wielu innych doskonale to wyraża św. Jan od Krzyża, 
komentując Hbr 1, 1-2:

Od kiedy Bóg dał nam swego Syna, który jest Jego jedynym Słowem, nie ma 
innych słów do dania nam. Przez to jedno Słowo powiedział nam wszystko 
naraz... To bowiem, o czym częściowo mówił dawniej przez proroków, 
wypowiedział już całkowicie, dając nam swego Syna. Jeśli więc dzisiaj ktoś 
chciałby Go jeszcze pytać lub pragnąłby jakichś wizji lub objawień, nie tylko 
postępowałby błędnie, lecz także obrażałby Boga, nie mając oczu utkwionych 
jedynie w Chrystusa, szukając innych rzeczy lub nowości33.

Nie będzie innego objawienia

66	"Ekonomia chrześcijańska, jako nowe i ostateczne przymierze, nigdy nie 
ustanie i nie należy się już spodziewać żadnego nowego objawienia publicznego 
przed chwalebnym ukazaniem się Pana naszego, Jezusa Chrystusa"34. Chociaż 
jednak Objawienie zostało już zakończone, to nie jest jeszcze całkowicie wyjaśnione; 
zadaniem wiary chrześcijańskiej w ciągu wieków będzie stopniowe wnikanie w jego 
znaczenie.

67	W historii zdarzały się tak zwane objawienia prywatne; niektóre z nich zostały 
uznane przez autorytet Kościoła. Nie należą one jednak do depozytu wiary. Ich rolą 
nie jest "ulepszanie" czy "uzupełnianie" ostatecznego Objawienia Chrystusa, lecz 
pomoc w pełniejszym przeżywaniu go w jakiejś epoce historycznej. Zmysł wiary 
wiernych, kierowany przez Urząd Nauczycielski Kościoła, umie rozróżniać i 
przyjmować to, co w tych objawieniach stanowi autentyczne wezwanie Chrystusa lub 
świętych skierowane do Kościoła.
	Wiara chrześcijańska nie może przyjąć "objawień" zmierzających do 
przekroczenia czy poprawienia Objawienia, którego Chrystus jest wypełnieniem. 
Chodzi w tym wypadku o pewne religie niechrześcijańskie, a także o pewne ostatnio 
powstałe sekty, które opierają się na takich "objawieniach".

W skrócie

68	Bóg z miłości objawił się i udzielił człowiekowi. Przynosi w ten sposób 
ostateczną i przeobfitą odpowiedź na pytania, jakie stawia sobie człowiek o 
sens i cel swego życia.

69	Bóg objawił się człowiekowi, odsłaniając przed nim stopniowo swoją 
tajemnicę przez wydarzenia i przez słowa,

70	Poza świadectwem, jakie Bóg daje o sobie w rzeczach stworzonych, 
objawił On siebie samego naszym pierwszym rodzicom. Mówił do nich, a po 
upadku obiecał im zbawienie35 i ofiarował swoje przymierze.

71	Bóg zawarł wieczne przymierze z Noem i wszystkimi istotami 
żyjącymi36. Będzie ono trwało, dopóki trwa świat.

72	Bóg wybrał Abrahama i zawarł przymierze z nim i jego potomstwem. 
Uformował z niego swój Lud, któremu przez Mojżesza objawił swoje Prawo. 
Przez proroków przygotowywał ten lud na przyjęcie zbawienia przeznaczonego 
dla całej ludzkości.

73	Bóg objawił się w pełni, posyłając swego Syna, w którym ustanowił 
wieczne Przymierze. Jest On ostatecznym Słowem Ojca; nie będzie już po Nim 
innego objawienia.


Artykuł drugi

PRZEKAZYWANIE OBJAWIENIA BOŻEGO

74	Bóg "pragnie, by wszyscy ludzie zostali zbawieni i doszli do poznania prawdy" 
(1 Tm 2, 4), czyli Chrystusa Jezusa37. Jest więc konieczne, by Chrystus był głoszony 
wszystkim narodom i wszystkim ludziom, i by w ten sposób Objawienie docierało aż 
na krańce świata.

Bóg najłaskawiej postanowił, aby to, co dla zbawienia wszystkich narodów 
objawił, pozostało na zawsze zachowane w całości i przekazywane było 
wszystkim pokoleniom38.

I. Tradycja apostolska

75	"Chrystus Pan, w którym całe Objawienie Boga najwyższego znajduje swe 
dopełnienie, polecił Apostołom, by Ewangelię przyobiecaną przedtem przez 
Proroków, którą sam wypełnił i ustami własnymi obwieścił, głosili wszystkim, jako 
źródło wszelkiej prawdy zbawiennej i normy moralnej, przekazując im dary Boże"39.

Przepowiadanie apostolskie...

76	Przekazywanie Ewangelii, zgodnie z nakazem Pana, dokonuje się dwoma 
sposobami:
	Ustnie: za pośrednictwem "Apostołów, którzy nauczaniem ustnym, przykładami 
i instytucjami przekazali to, co otrzymali z ust Chrystusa, z Jego zachowania się i 
czynów, albo czego nauczyli się od Ducha Świętego";
	Pisemnie: "przez tych Apostołów i mężów apostolskich, którzy wspierani 
natchnieniem tegoż Ducha Świętego, na piśmie utrwalili wieść o zbawieniu"40.

...kontynuowane przez sukcesję apostolską

77	"Aby Ewangelia była zawsze w swej całości i żywotności w Kościele 
zachowywana, zostawili apostołowie biskupów jako następców swoich *
przekazując im swoje stanowisko nauczycielskie*"41. Rzeczywiście, "nauczanie 
apostolskie, które w szczególny sposób wyrażone jest w księgach natchnionych, 
miało być zachowane w ciągłym następstwie aż do czasów ostatecznych"42.

78	To żywe przekazywanie, wypełniane w Duchu Świętym, jest nazywane 
Tradycją w odróżnieniu od Pisma świętego, z którym jednak jest ściśle powiązane. 
Przez Tradycję "Kościół w swej nauce, w swym życiu i kulcie uwiecznia i przekazuje 
wszystkim pokoleniom to wszystko, czym on jest, i to wszystko, w co wierzy"43. 
"Wypowiedzi Ojców świętych świadczą o obecności tej życiodajnej Tradycji, której 
bogactwa przelewają się w działalność i życie wierzącego i modlącego się 
Kościoła"44.

79	W ten sposób udzielanie się Ojca, którego dokonał On przez swoje Słowo w 
Duchu Świętym, pozostaje obecne i aktywne w Kościele: "Bóg, który niegdyś 
przemówił, rozmawia bez przerwy z Oblubienicą swego Syna ukochanego, a Duch 
Święty, przez którego żywy głos Ewangelii rozbrzmiewa w Kościele, a przez Kościół w 
świecie, wprowadza wiernych we wszelką prawdę oraz sprawia, że słowo 
Chrystusowe obficie w nich mieszka"45.

II. Relacja między Tradycją i Pismem świętym

Wspólne źródło...

80	"Tradycja święta i Pismo święte ściśle się z sobą łączą i komunikują... 
wypływając z tego samego źródła Bożego, zrastają się jakoś w jedno i zdążają do 
tego samego celu"46. Tradycja i Pismo święte uobecniają i ożywiają w Kościele 
misterium Chrystusa, który obiecał pozostać ze swoimi "przez wszystkie dni, aż do 
skończenia świata" (Mt 28, 20).

...dwóch różnych sposobów przekazywania

81	"Pismo święte jest mową Bożą, utrwaloną pod natchnieniem Ducha Świętego 
na piśmie.
	Święta Tradycja słowo Boże przez Chrystusa Pana i Ducha Świętego 
powierzone Apostołom przekazuje w całości ich następcom, by oświeceni Duchem 
Prawdy, wiernie je w swym nauczaniu zachowywali, wyjaśniali i rozpowszechniali".

82	Wynika z tego, że Kościół, któremu zostało powierzone przekazywanie i 
interpretowanie Objawienia, "osiąga pewność swoją co do wszystkich spraw 
objawionych nie przez samo Pismo święte. Toteż obydwoje należy z równym 
uczuciem czci i poważania przyjmować i mieć w poszanowaniu"47
Tradycja apostolska i tradycje eklezjalne

83	Tradycja apostolska, o której tu mówimy, pochodzi od Apostołów i przekazuje 
to, co oni otrzymali z nauczania i przykładu Jezusa, oraz to, czego nauczył ich Duch 
Święty. Pierwsze pokolenie chrześcijan nie miało jeszcze spisanego Nowego 
Testamentu; sam Nowy Testament poświadcza więc proces żywej Tradycji. 
 	Od Tradycji apostolskiej należy odróżnić "tradycje" teologiczne, dyscyplinarne,  
liturgiczne i pobożnościowe, jakie uformowały się w ciągu wieków w Kościołach 
lokalnych. Stanowią one szczególne formy, przez które wielka Tradycja wyraża się 
stosownie do różnych miejsc i różnych czasów. W jej świetle mogą one być 
podtrzymywane, modyfikowane lub nawet odrzucane pod przewodnictwem Urzędu 
Nauczycielskiego Kościoła.

III. Interpretacja depozytu wiary

Depozyt wiary powierzony całemu Kościołowi

84	"Święty depozyt"48 wiary (depositum fidei), zawarty w świętej Tradycji i Piśmie 
świętym, został powierzony przez Apostołów wspólnocie Kościoła. "Na nim polegając, 
cały lud święty zjednoczony ze swymi pasterzami trwa stale w nauce Apostołów, we 
wspólnocie braterskiej, w łamaniu chleba i w modlitwach, tak iż szczególna zaznacza 
się jednomyślność przełożonych i wiernych w zachowywaniu przekazanej wiary, w 
praktykowaniu jej i wyznawaniu"49.

Urząd Nauczycielski Kościoła

85	"Zadanie autentycznej interpretacji słowa Bożego, spisanego czy 
przekazanego przez Tradycję, powierzone zostało samemu tylko żywemu  Urzędowi 
Nauczycielskiemu Kościoła, który autorytatywnie działa w imieniu Jezusa 
Chrystusa"50, to znaczy biskupom w komunii z następcą Piotra, Biskupem Rzymu.

86	"Urząd ten Nauczycielski nie jest ponad słowem Bożym, lecz jemu służy, 
nauczając tylko tego, co zostało przekazane. Z rozkazu Bożego i przy pomocy Ducha 
Świętego słucha on pobożnie słowa Bożego, święcie go strzeże i wiernie wyjaśnia. I 
wszystko, co podaje do wierzenia jako objawione przez Boga, czerpie z tego jednego 
depozytu wiary"51.

87	Pamiętając o słowach Chrystusa skierowanych do Apostołów: "Kto was 
słucha, Mnie słucha" (Łk 10, 16)52, wierni z uległością przyjmują nauczanie i 
wskazania, które są im przekazywane w różnych formach przez ich pasterzy.

Dogmaty wiary

88	Urząd Nauczycielski Kościoła w pełni angażuje władzę otrzymaną od 
Chrystusa, gdy definiuje dogmaty, to znaczy, gdy w formie zobowiązującej lud 
chrześcijański do nieodwołalnego przylgnięcia przez wiarę przedkłada prawdy 
zawarte w Objawieniu Bożym lub prawdy, które mają z nimi konieczny związek.

89	Między naszym życiem duchowym i dogmatami istnieje organiczna więź. 
Dogmaty są światłem na drodze naszej wiary; oświecają ją i nadają jej pewność. I na 
odwrót, jeśli nasze życie jest prawe, to nasz rozum i nasze serce są otwarte na 
przyjęcie światła dogmatów wiary53.

90	Wzajemne związki i spójność dogmatów można odnaleźć w całości Objawienia 
misterium Chrystusa54. "Różnorodność ich związków z podstawami wiary  
chrześcijańskiej wyznacza więc porządek, czyli *hierarchię* prawd nauki 
katolickiej"55.

Nadprzyrodzony zmysł wiary

91	Wszyscy wierni uczestniczą w zrozumieniu i przekazywaniu prawdy 
objawionej. Otrzymali oni namaszczenie od Ducha Świętego, który ich poucza56 i 
prowadzi do całej prawdy57.

92	"Ogół wiernych... nie może zbłądzić w wierze i tę szczególną swoją właściwość 
ujawnia przez nadprzyrodzony zmysł wiary całego ludu, gdy  *poczynając od 
biskupów aż po ostatniego z wiernych świeckich* ujawnia on swą powszechną 
zgodność w sprawach wiary i obyczajów"58.

93	"Dzięki owemu zmysłowi wiary, wzbudzonemu i podtrzymywanemu przez 
Ducha Prawdy, Lud Boży pod przewodem świętego Urzędu Nauczycielskiego... 
niezachwianie trwa przy wierze raz podanej świętym; wnika w nią głębiej z pomocą 
słusznego osądu i w sposób pewniejszy stosuje ją w życiu"59.

Wzrost w rozumieniu wiary

94	Dzięki pomocy Ducha Świętego w życiu Kościoła może wzrastać rozumienie 
zarówno rzeczywistości, jak też słów  depozytu wiary:
	  przez "kontemplację oraz dociekanie wiernych, którzy rozważają je w swoim 
sercu"60, szczególnie przez "dociekania teologiczne, które zmierzają do coraz 
głębszego poznania prawdy objawionej"61;
	  przez głębokie rozumienie "spraw duchowych", których doświadczają 
wierzący62; Divina eloquia cum legente crescunt  "Słowa Boże wzrastają wraz z 
tym, kto je czyta"63;
	 przez "nauczanie tych, którzy wraz z sukcesją biskupią otrzymali niezawodny 
charyzmat prawdy"64.

95	"Jasne więc jest, że święta Tradycja, Pismo święte i Urząd Nauczycielski 
Kościoła, wedle najmądrzejszego postanowienia Bożego, tak ściśle ze sobą się łączą 
i zespalają, że jedno bez pozostałych nie może istnieć, a wszystkie te czynniki razem, 
każdy na swój sposób, pod natchnieniem jednego Ducha Świętego przyczyniają się 
skutecznie do zbawienia dusz"65.

W skrócie

96	To, co Chrystus powierzył Apostołom, przekazali oni przez swoje 
przepowiadanie i pisma, pod natchnieniem Ducha Świętego, wszystkim 
pokoleniom, aż do chwalebnego powrotu Chrystusa.

97	"Święta Tradycja i Pismo święte stanowią jeden święty depozyt słowa 
Bożego"66, w którym  jak w zwierciadle  Kościół pielgrzymujący kontempluje 
Boga, źródło wszystkich swoich bogactw.

98	"Kościół w swojej nauce, w swoim życiu i kulcie uwiecznia i przekazuje 
wszystkim pokoleniom to wszystko, czym on jest, i to wszystko, w co 
wierzy"67.

99	Dzięki nadprzyrodzonemu zmysłowi wiary cały Lud Boży nieustannie 
przyjmuje dar Objawienia Bożego, wnika w nie coraz głębiej i coraz pełniej nim 
żyje.

100	Zadanie autentycznej interpretacji słowa Bożego zostało powierzone 
samemu Urzędowi Nauczycielskiemu Kościoła, papieżowi i biskupom 
pozostającym w komunii z nim.

Artykuł trzeci

PISMO ŚWIĘTE

I. Chrystus  jedyne Słowo Pisma świętego

101	Bóg, zstępując w swej dobroci, by objawić się ludziom, przemawia do nich 
ludzkimi słowami: "Słowa Boże, wyrażone językami ludzkimi, upodobniły się do mowy 
ludzkiej, jak niegdyś Słowo Ojca Przedwiecznego, przyjąwszy słabe ciało ludzkie, 
upodobniło się do ludzi"68.

102	Przez wszystkie słowa Pisma świętego Bóg wypowiada tylko jedno Słowo, 
swoje jedyne Słowo, w którym wypowiada się cały69: 
Pamiętajcie, że to samo Słowo Boże rozciąga się na wszystkie księgi, że to samo 
Słowo rozbrzmiewa na ustach wszystkich świętych pisarzy. To Słowo, które było na 
początku u Boga, nie potrzebuje sylab, ponieważ nie jest zależne od czasu70.

103	Z tego powodu Kościół zawsze czcił Pismo święte, podobnie jak czci Ciało 
Pana. Nie przestaje ukazywać wiernym Chleba życia branego ze stołu Słowa Bożego 
i Ciała Chrystusa71.

104	W Piśmie świętym Kościół nieustannie znajduje swój pokarm i swoją moc72, 
ponieważ przyjmuje w nim nie tylko słowo ludzkie, ale to, czym jest ono rzeczywiście: 
Słowo Boże73. "W księgach świętych Ojciec, który jest w niebie, spotyka się 
miłościwie ze swymi dziećmi i prowadzi z nimi rozmowę"74.

II. Natchnienie i prawda Pisma świętego

105	Bóg jest Autorem Pisma świętego. "Prawdy przez Boga objawione, które są 
zawarte i wyrażone w Piśmie świętym, spisane zostały pod natchnieniem Ducha 
Świętego.
	Święta Matka Kościół uważa, na podstawie wiary apostolskiej, księgi tak 
Starego, jak Nowego Testamentu w całości, ze wszystkimi ich częściami za święte i 
kanoniczne, dlatego że, spisane pod natchnieniem Ducha Świętego, Boga mają za 
Autora i jako takie zostały Kościołowi przekazane"75.

106	Bóg natchnął ludzkich autorów ksiąg świętych. "Do sporządzenia ksiąg 
świętych Bóg wybrał ludzi, którymi posłużył się jako używającymi swoich zdolności i 
sił, by dzięki Jego działaniu w nich i przez nich oni sami jako prawdziwi autorzy 
przekazali na piśmie to wszystko, i tylko to, czego On chciał"76.

107	Księgi natchnione nauczają prawdy. "Ponieważ wszystko, co twierdzą autorzy 
natchnieni, czyli hagiografowie, powinno być uważane za stwierdzone przez Ducha 
Świętego, należy zatem uznawać, że księgi biblijne w sposób pewny, wiernie i bez 
błędu uczą prawdy, jaka z woli Bożej miała być przez Pismo święte utrwalona dla 
naszego zbawienia"77.

108	Wiara chrześcijańska nie jest jednak "religią Księgi". Chrześcijaństwo jest 
religią "Słowa" Bożego, "nie słowa spisanego i milczącego, ale Słowa Wcielonego i 
żywego"78. Aby słowa Pisma świętego nie pozostawały martwą literą, trzeba, by 
Chrystus, wieczne Słowo Boga żywego, przez Ducha Świętego oświecił nasze 
umysły, abyśmy "rozumieli Pisma" (Łk 24, 45).

III. Duch Święty  "Interpretator" Pisma świętego

109	W Piśmie świętym Bóg mówi do człowieka w sposób ludzki. Aby dobrze 
interpretować Pismo święte, trzeba więc zwracać uwagę na to, co autorzy ludzcy 
rzeczywiście zamierzali powiedzieć i co Bóg chciał nam ukazać przez ich słowa79.

110	W celu zrozumienia intencji autorów świętych trzeba uwzględnić okoliczności 
ich czasu i kultury, "rodzaje literackie" używane w danej epoce, a także przyjęte 
sposoby myślenia, mówienia i opowiadania. Inaczej bowiem ujmuje się i wyraża 
prawdę w różnego rodzaju tekstach historycznych, prorockich, poetyckich czy w 
innych rodzajach literackich80.

111	Ponieważ Pismo święte jest natchnione, istnieje druga zasada poprawnej 
interpretacji, nie mniej ważna niż poprzednia, bez której Pismo święte byłoby martwą 
literą: "Pismo święte powinno być czytane i interpretowane w tym samym Duchu, w 
jakim zostało napisane"81.
	Sobór Watykański II wskazuje na trzy kryteria interpretacji Pisma świętego, 
odpowiadające Duchowi, który je natchnął82:
112	1. Zwracać uwagę przede wszystkim na "treść i jedność całego Pisma 
świętego". Jakkolwiek byłyby zróżnicowane księgi, z których składa się Pismo święte, 
to jest ono jednak jedno ze względu na jedność Bożego zamysłu, którego Jezus 
Chrystus jest ośrodkiem i sercem, otwartym po wypełnieniu Jego Paschy83:

Serce84 Chrystusa oznacza Pismo święte, które pozwala poznać serce 
Chrystusa. Przed męką serce Chrystusa było zamknięte, ponieważ Pismo 
święte było niejasne. Pismo święte zostało otwarte po męce, by ci, którzy je 
teraz rozumieją, wiedzieli i rozeznawali, w jaki sposób powinny być 
interpretowane proroctwa85.

113	2. Czytać Pismo święte w "żywej Tradycji całego Kościoła". Według 
powiedzenia Ojców Kościoła, Sacra Scriptura principalius est in corde Ecclesiae et 
quam in materialibus instrumentis scripta  "Pismo święte jest bardziej wypisane na 
sercu Kościoła niż na pergaminie". Istotnie, Kościół nosi w swojej Tradycji żywą 
pamięć słowa Bożego, a Duch Święty przekazuje mu duchową interpretację Pisma 
świętego (secundum spiritualem sensum quem Spiritus donat Ecclesiae "według 
sensu duchowego, który Duch daje Kościołowi"86).

114	3. Uwzględniać "analogię wiary"87. Przez "analogię wiary" rozumiemy 
spójność prawd wiary między sobą i w całości planu Objawienia. 

Różne sensy Pisma świętego

115	Według starożytnej tradycji można wyróżnić dwa rodzaje sensu Pisma 
świętego: dosłowny i duchowy; sens duchowy dzieli się jeszcze na sens alegoryczny, 
moralny i anagogiczny. Ścisła zgodność między tymi czterema rodzajami sensu 
zapewnia całe jego bogactwo w żywej lekturze Pisma świętego w Kościele:

116	Sens dosłowny. Jest to sens oznaczany przez słowa Pisma świętego i 
odkrywany przez egzegezę, która opiera się na zasadach poprawnej interpretacji. 
Omnes sensus (sc. sacrae Scripturae) fundentur super litteralem  "Wszystkie 
rodzaje sensu Pisma świętego powinny się opierać na sensie dosłownym"88.

117	Sens duchowy. Ze względu na jedność zamysłu Bożego nie tylko tekst Pisma 
świętego, lecz także rzeczywistości i wydarzenia, o których mówi, mogą być znakami. 
1. Sens alegoryczny. Możemy osiągnąć głębsze zrozumienie wydarzeń, poznając ich 
znaczenie w Chrystusie. Na przykład przejście przez Morze Czerwone jest znakiem 
zwycięstwa Chrystusa, a przez to także znakiem chrztu89.
2. Sens moralny. Wydarzenia opowiadane w Piśmie świętym powinny prowadzić nas 
do prawego postępowania. Zostały zapisane "ku pouczeniu nas" (1 Kor 10, 11)90.
3. Sens anagogiczny. Możemy widzieć pewne rzeczywistości i wydarzenia w ich 
znaczeniu wiecznym; prowadzą nas (gr. anagoge) do naszej Ojczyzny. W ten sposób 
Kościół na ziemi jest znakiem Jeruzalem niebieskiego91.

118	Średniowieczny dwuwiersz streszcza znaczenie czterech sensów:
Littera gesta docet, quid credas allegoria, 
Moralis quid agas, guo tendas anagogia.
Sens dosłowny przekazuje wydarzenia, alegoria prowadzi do wiary, Sens moralny 
mówi, co należy czynić, anagogia  dokąd dążyć.

119	"Zadaniem egzegetów jest pracować według tych zasad nad głębszym 
zrozumieniem i wyjaśnieniem sensu Pisma świętego, aby dzięki badaniu 
przygotowawczemu sąd Kościoła nabywał dojrzałości. Albowiem wszystko to, co 
dotyczy sposobu interpretowania Pisma świętego, podlega ostatecznie sądowi 
Kościoła, który ma od Boga polecenie i posłannictwo strzeżenia i wyjaśniania słowa 
Bożego"92.

Ego vero Evangelio non crederem, nisi me catholicae Ecclesiae commoveret 
auctoritas  Nie wierzyłbym Ewangelii, gdyby nie skłaniał mnie do tego 
autorytet Kościoła katolickiego93.

IV. Kanon Pisma świętego

120	Tradycja apostolska pozwoliła Kościołowi rozpoznać, jakie pisma powinny być 
zaliczone do ksiąg świętych94. Pełna ich lista została nazwana "kanonem" Pisma 
świętego. Składa się on z 46 ksiąg Starego Testamentu (45, jeśli Księgę Jeremiasza i 
Lamentacje liczy się razem) i 27 ksiąg Nowego Testamentu95:
	Stary Testament: Księga Rodzaju, Wyjścia, Kapłańska, Liczb, Powtórzonego 
Prawa, Jozuego, Sędziów, Rut, dwie Księgi Samuela, dwie Księgi Królewskie, dwie 
Księgi Kronik, Księga Ezdrasza, Nehemiasza, Tobiasza, Judyty, Estery, dwie Księgi 
Machabejskie, Księga Hioba, Psalmów, Przysłów, Koheleta (Eklezjastesa), Pieśń nad 
pieśniami, Księga Mądrości, Mądrość Syracha (Eklezjastyk), Księga Izajasza, 
Jeremiasza, Lamentacje, Księga Barucha, Ezechiela, Daniela, Ozeasza, Joela, 
Amosa, Abdiasza, Jonasza, Micheasza, Nahuma, Habakuka, Sofoniasza, Aggeusza, 
Zachariasza, Malachiasza;
	Nowy Testament: Ewangelie według: św. Mateusza, św. Marka, św. Łukasza, 
św. Jana, Dzieje Apostolskie, Listy św. Pawła: do Rzymian, dwa Listy do Koryntian, 
do Galatów, Efezjan, Filipian, Kolosan, dwa Listy do Tesaloniczan, dwa Listy do 
Tymoteusza, Tytusa, Filemona, List do Hebrajczyków, List św. Jakuba, dwa Listy św. 
Piotra, trzy Listy św. Jana, List św. Judy, Apokalipsa.

Stary Testament

121	Stary Testament jest nieodłączną częścią Pisma świętego. Jego księgi są 
natchnione przez Boga i zachowują trwałą wartość96, ponieważ Stare Przymierze 
nigdy nie zostało odwołane.

122	Istotnie, ekonomia Starego Testamentu była przede wszystkim ukierunkowana 
na przygotowanie przyjścia Chrystusa, Odkupiciela świata. Chociaż księgi Starego 
Testamentu zawierają także "sprawy niedoskonałe i przemijające", świadczą o 
Boskiej pedagogii zbawczej miłości Boga. Znajdują się w nich "wzniosłe nauki o Bogu 
oraz zbawienna mądrość co do życia człowieka i przedziwny skarbiec modlitwy, w 
którym wreszcie utajona jest tajemnica naszego zbawienia"97. 

123	Chrześcijanie czczą Stary Testament jako prawdziwe słowo Boże. Kościół 
zawsze z mocą przeciwstawiał się idei odrzucenia Starego Testamentu pod 
pretekstem, że Nowy Testament doprowadził do jego przedawnienia (marcjonizm).

Nowy Testament

124	"Słowo Boże, które jest mocą Bożą ku zbawieniu każdego wierzącego, w 
pismach Nowego Testamentu znamienitym sposobem jest uobecnione i okazuje 
swoją siłę"98. Pisma te przekazują nam ostateczną prawdę Objawienia Bożego. Ich 
centralnym przedmiotem jest Jezus Chrystus, wcielony Syn Boży, Jego czyny, Jego 
nauczanie, Jego męka i Jego zmartwychwstanie, a także początki Jego Kościoła pod 
działaniem Ducha Świętego99.

125	Ewangelie są sercem całego Pisma świętego, "są bowiem głównym 
świadectwem życia i nauki Słowa Wcielonego, naszego Zbawiciela"l00.

126	W formowaniu Ewangelii można wyróżnić trzy etapy:
1. Życie i nauczanie Jezusa. Kościół stanowczo utrzymuje, że cztery Ewangelie, 
"których historyczność bez wahania stwierdza, podają wiernie to, co Jezus, Syn Boży, 
żyjąc wśród ludzi, dla wiecznego ich zbawienia rzeczywiście uczynił i czego uczył aż 
do dnia, w którym został wzięty do nieba".
2. Tradycja ustna. "(Następnie) Apostołowie po wniebowstąpieniu Pana to, co On 
powiedział i czynił, przekazali słuchaczom w pełniejszym zrozumieniu, którym cieszyli 
się, pouczeni chwalebnymi wydarzeniami życia Jezusa oraz światłem Ducha Prawdy 
oświeceni".
3. Spisanie Ewangelii. "Święci autorzy napisali cztery Ewangelie, wybierając niektóre 
z wielu wiadomości przekazanych ustnie lub pisemnie; ujmując pewne rzeczy 
syntetycznie lub objaśniając, przy uwzględnieniu sytuacji Kościołów; zachowując 
wreszcie formę przepowiadania, ale zawsze tak, aby nam przekazać szczerą prawdę 
o Jezusie"101.

127	Ewangelia w poczwórnej formie zajmuje w Kościele wyjątkowe miejsce; 
świadczy o tym cześć, jaką otacza ją liturgia, i nieporównany wpływ, jaki zawsze 
wywierała na świętych:
Nie ma takiej nauki, która byłaby lepsza, cenniejsza i wspanialsza niż tekst Ewangelii. 
Rozważajcie i zachowujcie to, czego nasz Pan i Nauczyciel, Jezus Chrystus, nauczał 
przez swoje słowa i co wypełniał przez swoje czyny102.
W czasie moich modlitw zatrzymuję się przede wszystkim przy Ewangelii; w niej 
znajduję wszystko, co konieczne dla mojej biednej duszy. Odkrywam w niej ciągle 
nowe światła, ukryty mistyczny sens103.

Jedność Starego i Nowego Testamentu

128	Kościół już w czasach apostolskich104, a potem nieustannie w swojej Tradycji, 
wyjaśniał jedność planu Bożego w dwóch Testamentach za pośrednictwem typologii. 
Rozpoznaje ona w dziełach Bożych Starego Testamentu figury tego, czego Bóg 
dokonał w pełni czasów w Osobie swego wcielonego Syna.

129	Chrześcijanie czytają więc Stary Testament w świetle Chrystusa, który umarł i 
zmartwychwstał. Ta lektura typologiczna ukazuje niewyczerpaną treść Starego 
Testamentu. Nie pozwala ona zapomnieć, że Stary Testament zachowuje własną 
wartość Objawienia, potwierdzonego na nowo przez samego naszego Pana105. 
Zresztą także Nowy Testament wymaga, by był czytany w świetle Starego. Czyniła to 
nieustannie pierwotna katecheza chrześcijańska106. Według starożytnego 
powiedzenia, "Nowy Testament jest ukryty w Starym, natomiast Stary znajduje 
wyjaśnienie w Nowym"  Novum in Vetere latet et in Novo Vetus patet107.

130	Typologia oznacza dynamizm zmierzający do wypełnienia planu Bożego, gdy 
Bóg będzie "wszystkim we wszystkich" (1 Kor 15, 28). Tak więc na przykład 
powołanie patriarchów i Wyjście z Egiptu nie tracą własnej wartości w planie Bożym, 
ponieważ są równocześnie jego pośrednimi etapami.

V. Pismo święte w życiu Kościoła

131	"Tak wielka tkwi w słowie Bożym moc i potęga, że jest ono dla Kościoła 
podporą i siłą żywotną, a dla synów Kościoła utwierdzeniem wiary, pokarmem duszy 
oraz źródłem czystym i stałym życia duchowego"108. "Wierni Chrystusowi powinni 
mieć szeroki dostęp do Pisma świętego"109.

132	"Niech przeto studium Pisma świętego będzie jakby duszą teologii świętej. 
Tymże słowem Pisma świętego żywi się również korzystnie i święcie się przez nie 
rozwija posługa słowa, czyli kaznodziejstwo, katecheza i wszelkie nauczanie 
chrześcijańskie, w którym homilia liturgiczna winna mieć szczególne miejsce"110.

133	Kościół "usilnie i szczególnie upomina wszystkich wiernych... aby przez częste 
czytanie Pisma świętego nabywali *najwyższą wartość poznania Chrystusa Jezusa
* (Flp 3, 8). ŤNieznajomość Pisma świętego jest nieznajomością Chrystusa* 
(św. Hieronim)"111.

W skrócie

134	"Omnis Scriptura divina unus liber est, et ille unus liber Christus est, 
quia omnis Scriptura divina de Christo loquitur, et omnis Scriptura divina in 
Christo impletur"  "Całe Pismo święte jest jedną księgą, a tą jedną księgą jest 
Chrystus, ponieważ całe Pismo święte mówi o Chrystusie i całe Pismo święte 
wypełnia się w Chrystusie"112.

135	Pismo święte zawiera słowo Boże, a ponieważ jest natchnione, jest 
prawdziwie słowem Bożym113.

136	Bóg jest Autorem Pisma świętego, ponieważ natchnął jego ludzkich 
autorów; On działa w nich i przez nich. W ten sposób zapewnia nas, że ich 
pisma bezbłędnie nauczają prawdy zbawczej114.

137	Interpretacja Pism natchnionych powinna przede wszystkim zwracać 
uwagę na to, co Bóg przez świętych autorów pragnie objawić dla naszego 
zbawienia. "To, co pochodzi od Ducha, nie może być w pełni zrozumiane 
inaczej, jak tylko przez działanie tego samego Ducha"115.

138	Kościół przyjmuje i czci jako natchnione 46 ksiąg Starego Testamentu i 
27 ksiąg Nowego Testamentu.

139	Cztery Ewangelie zajmują centralne miejsce, ponieważ ich ośrodkiem 
jest Jezus Chrystus.

140	Jedność obu Testamentów wynika z jedności zamysłu Boga i Jego 
Objawienia. Stary Testament przygotowuje Nowy, a Nowy wypełnia Stary. 
Stary i Nowy Testament wyjaśniają się wzajemnie; obydwa są prawdziwym 
słowem Bożym.

141	"Kościół miał zawsze we czci Pisma Boże, podobnie jak samo Ciało 
Pańskie"116. Pismo święte i Ciało Pańskie karmią cale życie chrześcijańskie i 
kierują nim. "Twoje słowo jest lampą dla moich stóp i światłem na mojej 
ścieżce" (Ps 119,105) 117.


Rozdział trzeci

CZŁOWIEK ODPOWIADA BOGU

142	Przez swoje Objawienie "Bóg niewidzialny w nadmiarze swej miłości zwraca 
się do ludzi jak do przyjaciół i obcuje z nimi, by ich zaprosić do wspólnoty z sobą i 
przyjąć ich do niej"1. Adekwatną odpowiedzią na to zaproszenie jest wiara. 

143	Przez wiarę człowiek poddaje Bogu całkowicie swój rozum i swoją wolę. Całą 
swoją istotą człowiek wyraża przyzwolenie Bogu Objawicielowi2. Pismo święte 
nazywa odpowiedź człowieka objawiającemu się Bogu "posłuszeństwem wiary"3.


Artykuł pierwszy

WIERZĘ     

I. Posłuszeństwo wiary

144	Być posłusznym (obaudire) w wierze oznacza poddać się w sposób wolny 
usłyszanemu słowu, ponieważ jego prawda została zagwarantowana przez Boga, 
który jest samą Prawdą. Wzorem tego posłuszeństwa, proponowanym nam przez 
Pismo święte, jest Abraham. Dziewica Maryja jest jego najdoskonalszym 
urzeczywistnieniem.

Abraham  "ojciec wszystkich wierzących"

145	List do Hebrajczyków, głosząc wielką pochwałę wiary przodków, podkreśla w 
sposób szczególny wiarę Abrahama: "Przez wiarę ten, którego nazwano Abrahamem, 
usłuchał (okazał posłuszeństwo) wezwania Bożego, by wyruszyć do ziemi, którą miał 
objąć w posiadanie. Wyszedł, nie wiedząc, dokąd idzie" (Hbr 11, 8)4. Przez wiarę żył 
jak "cudzoziemiec" i "pielgrzym" w Ziemi Obiecanej5. Przez wiarę Sara otrzymała moc 
poczęcia syna obietnicy. A w końcu przez wiarę Abraham złożył w ofierze swego 
jedynego syna6.

146	Abraham urzeczywistnia w ten sposób definicję wiary zawartą w Liście do 
Hebrajczyków: "Wiara... jest poręką tych dóbr, których się spodziewamy, dowodem 
tych rzeczywistości, których nie widzimy" (Hbr 11, 1). "Uwierzył Abraham Bogu i 
zostało mu to poczytane za sprawiedliwość" (Rz 4, 3)7. Dzięki tej "mocnej wierze" (Rz 
4, 20) Abraham stał się "ojcem wszystkich tych, którzy... wierzą" (Rz 4, 11. 18)8.

147	Stary Testament jest bogaty w świadectwa takiej wiary. List do Hebrajczyków 
głosi pochwałę przykładu wiary przodków, którzy "dzięki niej... otrzymali świadectwo" 
(Hbr 11, 2). Jednak "Bóg... nam lepszy los zgotował", dał nam łaskę wiary w Jego 
Syna Jezusa, "który nam w wierze przewodzi i ją wydoskonala" (Hbr 11, 40; 12, 2).

Maryja  "Błogosławiona, która uwierzyła"

148	Dziewica Maryja urzeczywistnia w sposób najdoskonalszy posłuszeństwo 
wiary. W wierze przyjmuje Ona zapowiedź i obietnicę przyniesioną przez anioła 
Gabriela, wierząc, że "dla Boga... nie ma nic niemożliwego" (Łk 1, 37)9, i dając swoje 
przyzwolenie: "Oto ja służebnica Pańska, niech mi się stanie według twego słowa!" 
(Łk 1, 38). Elżbieta pozdrawia Ją: "Błogosławiona jesteś, któraś uwierzyła, że spełnią 
się słowa powiedziane Ci od Pana" (Łk 1, 45). Z powodu tej wiary wszystkie 
pokolenia będą Ją nazywały błogosławioną10.

149	Przez całe Jej życie, aż do ostatniej próby11, gdy Jezus, Jej Syn, umierał na 
krzyżu, nie zachwiała się wiara Maryi. Maryja nie przestała wierzyć "w wypełnienie 
się" słowa Bożego. Dlatego Kościół czci w Maryi najczystsze wypełnienie wiary.

II. "Wiem, komu uwierzyłem" (2 Tm 1, 12)

Wierzyć w jednego Boga

150	Wiara jest najpierw osobowym przylgnięciem człowieka do Boga; 
równocześnie i w sposób nierozdzielny jest ona dobrowolnym uznaniem całej prawdy, 
którą Bóg objawił. Jako osobowe przylgnięcie człowieka do Boga i uznanie prawdy, 
którą On objawił, wiara chrześcijańska różni się od wiary w osobę ludzką. Jest więc 
słuszne i dobre powierzyć się całkowicie Bogu i wierzyć w sposób absolutny w to, co 
On mówi. Byłoby rzeczą daremną i fałszywą pokładać taką wiarę w stworzeniu12..

Wierzyć w Jezusa Chrystusa, Syna Bożego

151	Dla chrześcijanina wiara w Boga jest nieodłączna od wiary w Tego, którego On 
posłał, "Jego umiłowanego Syna", w którym całkowicie sobie upodobał13; Bóg polecił 
nam, aby Go słuchać14. Sam Pan mówi do swoich uczniów: "Wierzycie w Boga? I we 
Mnie wierzcie!" (J 14, 1). Możemy wierzyć w Jezusa Chrystusa, ponieważ On jest 
samym Bogiem, Słowem, które stało się ciałem: "Boga nikt nigdy nie widział, Ten 
Jednorodzony Bóg, który jest w łonie Ojca, o Nim pouczył" (J 1,18). Ponieważ On 
"widział Ojca" (J 6, 46), On sam Go zna i może Go objawić15.

Wierzyć w Ducha Świętego

152	Nie można wierzyć w Jezusa Chrystusa, nie mając udziału w Jego Duchu. To 
właśnie Duch Święty objawia ludziom, kim jest Jezus. Rzeczywiście, nikt "nie może 
powiedzieć bez pomocy Ducha Świętego: *Panem jest Jezus*" (1 Kor 12, 3). 
"Duch przenika wszystko, nawet głębokości Boga samego... i tego, co Boskie, nie 
zna nikt, tylko Duch Boży" (1 Kor 2, 10-11). Jedynie sam Bóg zna w pełni Boga. 
Wierzymy w Ducha Świętego, ponieważ jest Bogiem.
	Kościół nie przestaje wyznawać swojej wiary w jednego Boga, Ojca, Syna i 
Ducha Świętego.

III. Charakterystyczne przymioty wiary

Wiara jest łaską

153	Gdy św. Piotr wyznaje, że Jezus jest Chrystusem, Synem Boga żywego, Jezus 
mówi do niego, że nie objawiły mu tego "ciało i krew, lecz Ojciec... który jest w niebie" 
(Mt 16, 17)16. Wiara jest darem Bożym, cnotą nadprzyrodzoną wlaną przez Niego. 
"By móc okazać taką wiarę, trzeba mieć łaskę Bożą  uprzedzającą i wspomagającą 
oraz pomoce wewnętrzne Ducha Świętego, który by poruszał serca i do Boga 
zwracał, otwierał oczy rozumu i udzielał *wszystkim słodyczy w uznawaniu i 
dawaniu wiary prawdzie*"17.

Wiara jest aktem ludzkim

154	Wiara jest możliwa tylko dzięki łasce Bożej i wewnętrznej pomocy Ducha 
Świętego. Niemniej jednak jest prawdą,  że wiara jest aktem autentycznie ludzkim. 
Okazanie zaufania Bogu i przylgnięcie do prawd objawionych przez Niego nie jest 
przeciwne ani wolności, ani rozumowi ludzkiemu. Już w relacjach międzyludzkich nie 
jest przeciwna naszej godności wiara w to, co inne osoby mówią nam o sobie i swoich 
zamierzeniach, oraz zaufanie ich obietnicom (na przykład, gdy mężczyzna i kobieta 
zawierają małżeństwo), aby wejść w ten sposób we wzajemną komunię. Jeszcze 
mniej sprzeczne z naszą godnością jest więc "okazanie przez wiarę pełnego poddania 
naszego rozumu i naszej woli objawiającemu się Bogu"18 i wejście w ten sposób w 
wewnętrzną komunię z Nim.

155	W wierze rozum i wola człowieka współdziałają z łaską Bożą: Credere est 
actus intellectus assentientis veritati divinae ex imperio voluntatis a Deo motae per 
gratiam  "Wiara jest aktem rozumu, przekonanego o prawdzie Bożej z nakazu woli, 
poruszonej łaską przez Boga"19.

Wiara i rozum

156	Racją wiary nie jest fakt, że prawdy objawione okazują się prawdziwe i 
zrozumiałe w świetle naszego rozumu naturalnego. Wierzymy z powodu "autorytetu 
samego objawiającego się Boga, który nie może ani sam się mylić, ani nas mylić". 
"Aby jednak posłuszeństwo naszej wiary było zgodne z rozumem, Bóg zechciał, by z 
wewnętrznymi pomocami Ducha Świętego były połączone także argumenty 
zewnętrzne Jego Objawienia"20. Tak więc cuda Chrystusa i świętych21, proroctwa, 
rozwój i świętość Kościoła, jego płodność i trwałość "są pewnymi znakami 
Objawienia, dostosowanymi do umysłowości wszystkich", są "racjami wiarygodności", 
które pokazują, że "przyzwolenie wiary żadną miarą nie jest ślepym dążeniem 
ducha"22.

157	Wiara jest pewna, pewniejsza niż wszelkie ludzkie poznanie, ponieważ opiera 
się na samym słowie Boga, który nie może kłamać. Oczywiście, prawdy objawione 
mogą wydawać się niejasne dla rozumu i doświadczenia ludzkiego, ale "pewność, 
jaką daje światło Boże, jest większa niż światło rozumu naturalnego"23. "Dziesięć 
tysięcy trudności nie powoduje jednej wątpliwości"24.

158	"Wiara szuka rozumienia"25: jest charakterystyczne dla wiary, że wierzący 
pragnie lepszego poznania Tego, w którym złożył swoją wiarę, i lepszego zrozumienia 
tego, co On objawił; głębsze poznanie będzie domagać się z kolei większej wiary, 
coraz bardziej przenikniętej miłością. Łaska wiary otwiera "oczy serca" (Ef 1, 18) na 
żywe rozumienie treści Objawienia, czyli całości zamysłu Bożego i tajemnic wiary, ich 
związku między sobą i z Chrystusem, który stanowi centrum Tajemnicy objawionej. 
Aby "coraz głębsze było zrozumienie Objawienia, tenże Duch Święty darami swymi 
wiarę stale udoskonala"26. W ten sposób, według powiedzenia św. Augustyna, 
"wierzę, aby rozumieć, i rozumiem, aby głębiej wierzyć"27.
159	Wiara i nauka. "Chociaż wiara przewyższa rozum, to jednak nigdy nie może 
mieć miejsca rzeczywista niezgodność między wiarą i rozumem. Ponieważ ten sam 
Bóg, który objawia tajemnice i udziela wiary, złożył w ludzkim duchu światło rozumu, 
nie może przeczyć sobie samemu ani prawda nigdy nie może sprzeciwiać się 
prawdzie"28. "Dlatego badanie metodyczne we wszelkich dyscyplinach naukowych, 
jeżeli tylko prowadzi się je w sposób prawdziwie naukowy i z poszanowaniem norm 
moralnych, naprawdę nigdy nie będzie się sprzeciwiać wierze, sprawy bowiem 
świeckie i sprawy wiary wywodzą swój początek od tego samego Boga. Owszem, kto 
pokornie i wytrwale usiłuje zbadać tajniki rzeczy, prowadzony jest niejako, choć 
nieświadomie, ręką Boga, który wszystko utrzymując, sprawia, że rzeczy są tym, 
czym są"29.

Wolność wiary

160	Aby wiara miała charakter ludzki, "człowiek powinien dobrowolnie 
odpowiedzieć Bogu wiarą; nikogo więc wbrew jego woli nie wolno do przyjęcia wiary 
przymuszać"30. "Bóg wzywa ludzi, aby Mu służyli w Duchu i prawdzie; wezwanie 
takie wiąże ich w sumieniu, ale nie zmusza... W najwyższym stopniu przejawiło się to 
w Jezusie Chrystusie"31. Jezus wprawdzie wzywał do wiary i nawrócenia, ale nikogo 
do tego nie zmuszał. "Dał świadectwo prawdzie, ale zaprzeczającym nie chciał jej 
narzucać siłą. Jego Królestwo... wzrasta miłością, przez którą Chrystus wywyższony 
na krzyżu ludzi do siebie pociągnął"32

Konieczność wiary

161	Wiara w Jezusa Chrystusa i w Tego, który Go posłał dla naszego zbawienia, 
jest konieczna do zbawienia33. "Ponieważ *bez wiary... nie można podobać się 
Bogu* (Hbr 11, 6) i dojść do udziału w Jego synostwie, nikt nie może być bez niej 
usprawiedliwiony ani nie otrzyma życia wiecznego, jeśli nie *wytrwa w niej do 
końca* (Mt 10, 22; 24, 13)"34.

Wytrwanie w wierze

162	Wiara jest darem danym człowiekowi przez Boga. Ten nieoceniony dar 
możemy utracić. Św. Paweł ostrzega przed tym Tymoteusza: Wystąp w dobrej walce, 
"mając wiarę i dobre sumienie. Niektórzy odrzuciwszy je, ulegali rozbiciu w wierze" (1 
Tm 1,18-19). Aby żyć, wzrastać i wytrwać w wierze aż do końca, musimy karmić ją 
słowem Bożym oraz prosić Pana, aby przymnażał nam wiary35; powinna ona działać 
"przez miłość" (Ga 5, 6)36, być podtrzymywana przez nadzieję37i zakorzeniona w 
wierze Kościoła.

Wiara  początek życia wiecznego

163	Wiara pozwala nam już w sposób uprzedzający doznawać radości i światła 
wizji uszczęśliwiającej, będącej celem naszej ziemskiej wędrówki. Zobaczymy wtedy 
Boga "twarzą w twarz" (1 Kor 13, 12), "takim, jakim jest" (1 J 3, 2). Wiara jest więc już 
początkiem życia wiecznego:

W chwili gdy kontemplujemy dobra zapowiadane przez wiarę, jakby odbite w 
zwierciadle, to jakbyśmy już posiadali te cudowne rzeczywistości, którymi, jak 
zapewnia nas nasza wiara, kiedyś będziemy się radowali38.

164	Teraz jednak "według wiary, a nie dzięki widzeniu postępujemy" (2 Kor 5, 7) i 
poznajemy Boga "jakby w zwierciadle, niejasno... po części" (1 Kor 13,12). Wiara, 
która jest pełna światła dzięki Temu, w którego wierzymy, często jest przeżywana w 
ciemności. Może być wystawiona na próbę. Świat, w którym żyjemy, bardzo często 
wydaje się daleki od tego, o czym zapewnia nas wiara. Doświadczenia zła, cierpienia, 
niesprawiedliwości i śmierci wydają się zaprzeczać Dobrej Nowinie; mogą one 
zachwiać wiarą i stać się dla niej pokusą.

165	Powinniśmy wtedy zwrócić się do świadków wiary: Abrahama, który "wbrew 
nadziei uwierzył nadziei" (Rz 4, 18); Maryi Dziewicy, która w "pielgrzymce wiary"39 
doświadczyła nawet "nocy wiary"40, uczestnicząc w cierpieniu Syna i nocy Jego 
grobu; i tylu innych świadków wiary: "Mając dokoła siebie takie mnóstwo świadków, 
odłożywszy wszelki ciężar, a przede wszystkim grzech, który nas łatwo zwodzi, 
winniśmy wytrwale biec w wyznaczonych nam zawodach. Patrzmy na Jezusa, który 
nam w wierze przewodzi i ją wydoskonala" (Hbr 12,1-2).

Artykuł drugi

WIERZYMY

166	Wiara jest aktem osobowym, wolną odpowiedzią człowieka na inicjatywę 
Boga, który się objawia. Wiara nie jest jednak aktem wyizolowanym. Nikt nie może 
wierzyć sam, tak jak nikt nie może żyć sam. Nikt nie dał wiary samemu sobie, tak jak 
nikt nie dał sam sobie życia. Wierzący otrzymał wiarę od innych, dlatego powinien ją 
przekazywać innym. Nasza miłość do Jezusa i ludzi skłania nas do mówienia innym o 
naszej wierze. Każdy wierzący jest jakby ogniwem w wielkim łańcuchu wierzących. 
Nie mogę wierzyć, jeśli nie będzie mnie prowadziła wiara innych, a przez moją wiarę 
przyczyniam się do prowadzenia wiary innych.

167	"Wierzę"41  to wiara Kościoła wyznawana osobiście przez każdego 
wierzącego, przede wszystkim w chwili chrztu. "Wierzymy"42  to wiara Kościoła 
wyznawana przez biskupów zgromadzonych na soborze lub, bardziej ogólnie, przez 
zgromadzenie liturgiczne wierzących. "Wierzę"  mówi także Kościół, nasza Matka, 
który przez swoją wiarę odpowiada Bogu i który uczy nas mówić: "Wierzę", 
"Wierzymy".

I. "Wejrzyj, Panie, na wiarę Twojego Kościoła"

168	Kościół jest zatem tym, który wierzy pierwszy, i w ten sposób prowadzi, karmi i 
podtrzymuje naszą wiarę. To Kościół wyznaje wszędzie Pana (Te per orbem terrarum 
sancta confitetur Ecclesia  "Ciebie po wszystkiej ziemi wyznaje Kościół święty", 
śpiewamy w Te Deum), a z nim i w nim także my dochodzimy do wyznania: "Wierzę", 
"Wierzymy". To właśnie dzięki Kościołowi przez chrzest otrzymujemy wiarę i nowe 
życie w Chrystusie. W Obrzędzie chrztu dorosłych szafarz chrztu pyta katechumena: 
"O co prosisz Kościół Boży?" Odpowiedź: "O wiarę!" "Co ci daje wiara?"  "Życie 
wieczne!"

169	Zbawienie pochodzi od samego Boga; ponieważ jednak życie wiary 
otrzymujemy za pośrednictwem Kościoła, on jest naszą Matką: "Wierzymy w Kościół 
jako Matkę naszych nowych narodzin, a nie w Kościół jako sprawcę naszego 
zbawienia"43. Ponieważ Kościół jest naszą Matką, jest także nauczycielem naszej 
wiary.

II. Język wiary

170	Wierzymy nie w formuły, ale w rzeczywistości, które one wyrażają i których 
wiara pozwala nam "dotknąć". "Akt (wiary) wierzącego nie odnosi się do tego, co się 
wypowiada, ale do rzeczywistości (wypowiadanej)"44. Zbliżamy się jednak do tych 
rzeczywistości za pomocą formuł wiary. One pozwalają nam wyrażać i przekazywać 
wiarę, celebrować ją we wspólnocie, przyswajać ją sobie i coraz bardziej nią żyć.

171	Kościół, który jest "filarem i podporą prawdy" (1 Tm 3, 15), zachowuje wiernie 
"wiarę raz tylko przekazaną świętym" (Jud 3). To Kościół zachowuje pamięć o 
słowach Chrystusa, to on przekazuje z pokolenia na pokolenie wyznanie wiary 
Apostołów. Jak matka uczy dzieci mówić, a przez to rozumieć i komunikować się, tak 
Kościół, nasza Matka, uczy nas języka wiary, by wprowadzać nas w rozumienie i 
życie wiary.

III. Jedna wiara

172	Od wieków, w bardzo wielu językach, kulturach, ludach i narodach, Kościół nie 
przestaje wyznawać swojej jedynej wiary otrzymanej od jednego Pana, 
przekazywanej przez jeden chrzest, opartej na przekonaniu, że wszyscy ludzie mają 
tylko jednego Boga i Ojca45. Św. Ireneusz z Lyonu, świadek tej wiary, tak pisze:

173	"Rzeczywiście, Kościół, chociaż rozproszony po całym świecie, aż po krańce 
ziemi, otrzymawszy od Apostołów i ich uczniów wiarę... zachowuje troskliwie to 
przepowiadanie i tę wiarę, jakby mieszkał w jednym domu; wierzy w nią w taki sam 
sposób, jakby miał jedną duszę i jedno serce; przepowiada wiarę, uczy jej i 
przekazuje głosem jednomyślnym, jakby miał jedne usta"46.

174	"Chociaż na świecie są różne języki, treść Tradycji jest jedna i ta sama. Ani 
Kościoły założone w Germanii nie mają innej wiary czy innej Tradycji, ani Kościoły, 
które są u Iberów, Celtów, na Wschodzie, w Egipcie, Libii czy na środku świata..."47 
"Orędzie Kościoła jest więc wiarygodne i pewne, ponieważ w nim ukazuje się jedna 
droga zbawienia, wiodąca przez cały świat"48.

175	"Tę wiarę, którą otrzymaliśmy od Kościoła, zachowujemy troskliwie, ponieważ 
nieustannie, pod działaniem Ducha Bożego, odmładza się ona jak cenny depozyt 
zamknięty we wspaniałym naczyniu i odmładza naczynie, które ją zawiera"49.
 
W skrócie

176	Wiara jest osobowym przylgnięciem całego człowieka do Boga, który 
się objawia. Obejmuje ona przylgnięcie rozumu i woli do tego, co Bóg objawił o 
sobie przez swoje czyny i słowa.

177	Wiara ma wiec podwójne odniesienie: do osoby i do prawdy; akt wiary 
odnosi się do prawdy przez zaufanie osobie, która o niej świadczy.

178	Powinniśmy wierzyć nie w kogoś innego, jak tylko w Boga: Ojca, Syna i 
Ducha Świętego.

179	Wiara jest nadprzyrodzonym darem Bożym. Aby wierzyć, człowiek 
potrzebuje wewnętrznych pomocy Ducha Świętego.

180	Wiara jest aktem ludzkim, świadomym i wolnym, który odpowiada 
godności osoby ludzkiej.

181	Wiara jest aktem eklezjalnym. Wiara Kościoła poprzedza, rodzi, 
prowadzi i karmi naszą wiarę. Kościół jest Matką wszystkich wierzących. "Nie 
może mieć Boga za Ojca, kto nie ma Kościoła za Matkę"50.

182	"Wierzymy we wszystko, co jest zawarte w słowie Bożym, spisanym lub 
przekazanym, i co Kościół podaje do wierzenia jako objawione przez Boga"51.

183	Wiara jest konieczna do zbawienia. Potwierdza to sam Pan: "Kto 
uwierzy i przyjmie chrzest, będzie zbawiony; a kto nie uwierzy, będzie 
potępiony" (Mk 16,16).

184	"Wiara jest przedsmakiem poznania, które uczyni nas szczęśliwymi w 
przyszłym życiu"52.


WYZNANIE WIARY

Symbol Apostolski


Wierzę w Boga,
Ojca wszechmogącego,
Stworzyciela nieba i ziemi


I w Jezusa Chrystusa,
Syna Jego jedynego,
Pana naszego,











który się począł z Ducha 
Świętego,
narodził się z Maryi Panny.

Umęczon pod Ponckim 
Piłatem,
ukrzyżowan, umarł i 
pogrzebion.
Zstąpił do piekieł.
Trzeciego dnia 
zmartwychwstał,

Wstąpił na niebiosa,
siedzi po prawicy Boga Ojca
wszechmogącego.
Stamtąd przyjdzie sądzić
żywych i umarłych.

Wierzę w Ducha Świętego,






święty Kościół powszechny,
świętych obcowanie,

grzechów odpuszczenie,
ciała zmartwychwstanie,
żywot wieczny.

Amen.

Symbol
Nicejsko
Konstantynopolitański

Wierzę w jednego Boga,
Ojca wszechmogącego,
Stworzyciela nieba i ziemi,
wszystkich rzeczy widzialnych
i niewidzialnych.
I w jednego Pana Jezusa 
Chrystusa, Syna Bożego 
Jednorodzonego,
który z Ojca jest zrodzony
przed wszystkimi wiekami.
Bóg z Boga,
Światłość ze Światłości,
Bóg prawdziwy z Boga
prawdziwego
Zrodzony, a nie stworzony,
współistotny Ojcu,
a przez Niego wszystko się 
stało.
On to dla nas ludzi
i dla naszego zbawienia
zstąpił z nieba.
I za sprawą Ducha Świętego
przyjął ciało z Maryi Dziewicy
i stał się człowiekiem.
Ukrzyżowany również za nas
pod Poncjuszem Piłatem
został umęczony i 
pogrzebany.
I zmartwychwstał trzeciego 
dnia,
jak oznajmia Pismo.
I wstąpił do nieba;
siedzi po prawicy Ojca.

I powtórnie przyjdzie w 
chwale
sądzić żywych i umarłych,
a królestwu Jego nie będzie 
końca.
Wierzę w Ducha Świętego,
Pana i Ożywiciela,
który od Ojca i Syna 
pochodzi.
Który z Ojcem i Synem
wspólnie odbiera uwielbienie
i chwałę;
który mówił przez Proroków.
Wierzę w jeden, święty,
powszechny i apostolski 
Kościół.
Wyznaję jeden chrzest
na odpuszczenie grzechów.
I oczekuję wskrzeszenia 
umarłych.
I życia wiecznego w 
przyszłym świecie.
Amen.




Dział drugi

WYZNANIE WIARY CHRZEŚCIJAŃSKIEJ

SYMBOLE WIARY

185	Kto mówi: "Wierzę", mówi: "Przyjmuję to, w co my wierzymy". Komunia w 
wierze potrzebuje wspólnego języka wiary, normatywnego dla wszystkich i 
jednoczącego w tym samym wyznaniu wiary.

186	Od początku Kościół apostolski wyrażał i przekazywał swoją wiarę w krótkich i 
normatywnych dla wszystkich formułach1. Ale już dość wcześnie Kościół chciał także 
zebrać to, co istotne dla jego wiary, w organicznych i uporządkowanych 
streszczeniach, przeznaczonych przede wszystkim dla kandydatów do chrztu:

Ta synteza wiary nie została ułożona według ludzkich opinii, ale z całego 
Pisma świętego wybrano to, co najważniejsze, aby podać w całości jedną 
naukę wiary. Jak ziarno gorczycy zawiera w maleńkim nasionku wiele gałęzi, 
tak samo streszczenie wiary zamyka w kilku słowach całe poznanie 
prawdziwej pobożności zawartej w Starym i Nowym Testamencie2.

187	Takie syntezy wiary nazywamy "wyznaniami wiary", ponieważ streszczają 
wiarę wyznawaną przez chrześcijanina. Nazywamy je również Credo, ponieważ 
zazwyczaj zaczynają się od słów: "Wierzę". Nazywa się je także "symbolami wiary".

188	Greckie słowo symbolon oznaczało połowę przełamanego przedmiotu (na 
przykład pieczęci), którą przedstawiano jako znak rozpoznawczy. Przełamane części 
składano ze sobą, by sprawdzić tożsamość tego, kto przyniósł drugą połowę. Symbol 
wiary jest więc znakiem rozpoznawczym oraz znakiem jedności między wierzącymi. 
Symbolon oznacza także zbiór, kolekcję lub streszczenie. Symbol wiary jest zbiorem 
podstawowych prawd wiary, dlatego służy jako pierwszy i podstawowy punkt 
odniesienia dla katechezy.

189	Pierwsze "wyznanie wiary" składa się przy chrzcie. "Symbol wiary" jest 
najpierw symbolem chrzcielnym. Ponieważ chrzest jest udzielany "w imię Ojca i Syna, 
i Ducha Świętego" (Mt 28, 19), prawdy wiary wyznawane podczas chrztu są ułożone 
według ich odniesienia do trzech Osób Trójcy Świętej.

190	Symbol jest więc podzielony na trzy części: "Pierwsza jest poświęcona 
pierwszej Osobie Boskiej i przedziwnemu dziełu stworzenia; następna drugiej Osobie 
Boskiej i tajemnicy Odkupienia ludzi; ostatnia natomiast trzeciej Osobie Boskiej, 
będącej źródłem i zasadą naszego uświęcenia"3. Te trzy części są "trzema 
rozdziałami naszej pieczęci (chrzcielnej)"4.

191	"Każda z tych trzech części jest odrębna, chociaż wszystkie są powiązane ze 
sobą. Zgodnie z porównaniem często używanym przez Ojców Kościoła, nazywamy je 
artykułami. Faktycznie, jak w naszych członkach są różne stawy, które je 
wyodrębniają i dzielą, tak również słusznie i poprawnie w Credo nazwano artykułami 
te prawdy, w które szczególnie i w sposób odrębny mamy wierzyć"5. Według 
starożytnej tradycji, o której świadczy już św. Ambroży, wymienia się zazwyczaj 
dwanaście artykułów "Wyznania wiary", symbolizujących poprzez liczbę Apostołów 
całość wiary apostolskiej6.

192	W ciągu wieków w odpowiedzi na potrzeby różnych epok sformułowano wiele 
wyznań lub symboli wiary. Są to symbole różnych Kościołów apostolskich i 
starożytnych7, symbol Quicumque8, nazywany symbolem św. Atanazego, wyznania 
wiary niektórych synodów i soborów (Toledańskiego9, Laterańskiego10, 
Lyońskiego11, Trydenckiego12) lub niektórych papieży, jak Fides Damasi13 czy 
Wyznanie wiary Ludu Bożego Pawła VI (1968).

193	Żaden z symboli powstałych w kolejnych etapach życia Kościoła nie może być 
traktowany jako przestarzały i zbędny. Pomagają nam one zrozumieć i pogłębić 
dzisiaj wiarę wyznawaną od początku przez różne kompendia prawd wiary, jakie 
opracowano. Wśród wszystkich symboli wiary dwa zajmują szczególne miejsce w 
życiu Kościoła:

194	Symbol Apostolski został nazwany w ten sposób, ponieważ słusznie jest 
uważany za wierne streszczenie wiary Apostołów. Jest to starożytny symbol 
chrzcielny Kościoła rzymskiego. Jego wielki autorytet wynika z faktu, że "jest on 
symbolem, którego strzeże Kościół rzymski, Kościół, gdzie miał siedzibę Piotr, 
pierwszy z Apostołów, i dokąd przyniósł wyrażenie wspólnej wiary"14.

195	Symbol Nicejsko-Konstantynopolitański czerpie wielki autorytet stąd, że jest 
owocem dwóch pierwszych soborów powszechnych (325 i 381r.). Także dzisiaj jest 
wspólny wszystkim wielkim Kościołom Wschodu i Zachodu.

196	Nasz wykład wiary zostanie oparty na Symbolu Apostolskim, który w pewnym 
sensie stanowi "najstarszy katechizm rzymski". Wykład będzie jednak uzupełniony 
przez liczne odniesienia do Symbolu Nicejsko-Konstantynopolitańskiego, często 
bardziej bezpośredniego i szczegółowego.

197	Jak w dniu naszego chrztu, gdy całe nasze życie zostało powierzone 
"nakazom tej nauki" (Rz 6, 17), przyjmijmy Symbol naszej wiary, która daje życie. 
Odmawiać z wiarą Credo, to znaczy wchodzić w komunię z Bogiem Ojcem, Synem i 
Duchem Świętym, a także z całym Kościołem, który przekazuje nam wiarę i w którym 
wierzymy.

Symbol ten jest pieczęcią duchową, jest rozważaniem naszego serca i zawsze 
obecną obroną; z całą pewnością jest skarbem naszej duszy15.

Rozdział pierwszy

WIERZĘ W BOGA OJCA

198	Nasze wyznanie wiary zaczyna się od Boga, ponieważ Bóg jest "pierwszy i 
ostatni" (Iz 44, 6); jest Początkiem i Końcem wszystkiego. Credo zaczyna się od Boga 
Ojca, ponieważ Ojciec jest pierwszą Osobą Boską Trójcy Świętej; nasz Symbol 
zaczyna się od wyznania stworzenia nieba i ziemi, ponieważ stworzenie jest 
początkiem i podstawą wszystkich dzieł Bożych.

Artykuł pierwszy
"WIERZĘ W BOGA OJCA WSZECHMOGĄCEGO, STWORZYCIELA NIEBA I 
ZIEMI"

Paragraf pierwszy

WIERZĘ W BOGA

199	"Wierzę w Boga": to pierwsze stwierdzenie wyznania wiary jest także 
najbardziej podstawowe. Cały Symbol wiary mówi o Bogu, a jeśli mówi również o 
człowieku i o świecie, to czyni to w odniesieniu do Boga. Wszystkie artykuły Credo 
zależą od pierwszego, tak jak wszystkie przykazania są rozwinięciem pierwszego. 
Pozostałe artykuły pozwalają lepiej poznać Boga, tak jak On stopniowo objawiał się 
ludziom. "Wierni składają przede wszystkim wyznanie wiary w Boga"1.

I. "Wierzę w jednego Boga"

200	Tymi słowami zaczyna się Symbol Nicejsko-Konstantynopolitański. Wyznanie 
jedyności Boga, które zakorzenia się w Objawieniu Bożym Starego Przymierza, jest 
nieodłączne od wyznania istnienia Boga i jest, podobnie jak ono, podstawowe. Bóg 
jest Jedyny; jest tylko jeden Bóg. "Wiara chrześcijańska wyznaje, że jest jeden Bóg 
co do natury, substancji i istoty"2.

201	Bóg objawił się Izraelowi, swemu narodowi wybranemu, jako Jedyny: "Słuchaj, 
Izraelu, Pan jest naszym Bogiem  Panem jedynym. Będziesz miłował Pana, Boga 
twojego, z całego swego serca, z całej duszy swojej, ze wszystkich swych sił" (Pwt 6, 
4-5). Przez proroków Bóg wzywa Izrael i wszystkie narody, by zwróciły się do Niego, 
Jedynego: "Nawróćcie się do Mnie, by się zbawić, wszystkie krańce świata, bo Ja 
jestem Bogiem, i nikt inny!... Tak, przede Mną zegnie się wszelkie kolano, wszelki 
język na Mnie przysięgać będzie, mówiąc: ŤJedynie u Pana jest sprawiedliwość i moc
*" (Iz 45, 22-24)3.

202	Sam Jezus potwierdza, że Bóg jest "jedynym Panem" i że należy Go miłować 
"całym swoim sercem, całą swoją duszą, całym swoim umysłem i całą swoją mocą"4. 
Równocześnie Jezus daje do zrozumienia, że On sam jest "Panem"5. Wyznanie, że 
Jezus jest Panem, jest właściwością wiary chrześcijańskiej. Nie sprzeciwia się ono 
wierze w Boga Jedynego. Wiara w Ducha Świętego, "który jest Panem i 
Ożywicielem", nie wprowadza żadnego podziału w jedynym Bogu:

Całą mocą wierzymy i bez zastrzeżenia wyznajemy, że jeden tylko jest 
prawdziwy Bóg, wieczny, nieskończony, niezmienny, niepojęty, wszechmocny i 
niewymowny, Ojciec i Syn, i Duch Święty: trzy Osoby, ale jedna istota, jedna 
substancja, czyli natura, całkowicie prosta6.

II. Bóg objawia swoje imię

203	Bóg objawił się Izraelowi, swemu ludowi, pozwalając mu poznać swoje imię. 
Imię wyraża istotę, tożsamość osoby i sens jej życia. Bóg ma imię; nie jest jakąś 
anonimową siłą. Ujawnić swoje imię oznacza pozwolić, by inni mogli nas poznać, w 
jakiś sposób ujawnić siebie, stając się dostępnym, możliwym do głębszego poznania i 
do bycia wzywanym po imieniu.

204	Bóg objawiał się swemu ludowi stopniowo i pod różnymi imionami, ale 
objawienie imienia Bożego dane Mojżeszowi w teofanii płonącego krzewu, na 
początku Wyjścia z Egiptu i Przymierza na Synaju, okazało się objawieniem 
podstawowym dla Starego i Nowego Przymierza.

Bóg żywy

205	Bóg przywołuje Mojżesza z krzewu, który płonął, ale się nie spalał. Bóg mówi 
do Mojżesza: "JESTEM Bogiem ojca twego, Bogiem Abrahama, Bogiem Izaaka i 
Bogiem Jakuba" (Wj 3, 6). Bóg jest Bogiem ojców; Tym, który wzywał i prowadził 
patriarchów w ich wędrówkach. Jest Bogiem wiernym i współczującym, który pamięta 
o nich i o swoich obietnicach; przychodzi, by wyzwolić ich potomków z niewoli. Jest 
Bogiem, który ponad czasem i przestrzenią może i chce to urzeczywistnić oraz 
posłuży się swoją wszechmocą w spełnieniu tego zamysłu.

"Ja Jestem, Który Jestem"

Mojżesz... rzekł Bogu: "Oto pójdę do Izraelitów i powiem im: Bóg ojców naszych 
posłał mnie do was. Lecz gdy oni mnie zapytają, jakie jest Jego imię, to cóż im mam 
powiedzieć?" Odpowiedział Bóg Mojżeszowi: "JESTEM, KTÓRY JESTEM". I dodał: 
"Tak powiesz synom Izraela: JESTEM posłał mnie do was... To jest imię moje na 
wieki i to jest moje zawołanie na najdalsze pokolenia" (Wj 3, 13-15).

206	Objawiając swoje tajemnicze imię JAHWE (JHWH), "Ja Jestem Tym, Który 
Jest", "Ja Jestem Tym, Który Jestem" lub "Ja Jestem, Który Jestem", Bóg mówi, kim 
jest i jakim imieniem należy Go wzywać. To imię Boże jest tajemnicze, tak jak Bóg 
jest tajemnicą. Jest ono imieniem objawionym, a zarazem w pewnej mierze 
uchyleniem się od ujawnienia imienia, i właśnie przez to wyraża ono najlepiej, kim jest 
Bóg, który nieskończenie przekracza to wszystko, co możemy zrozumieć lub 
powiedzieć o Nim; jest On "Bogiem ukrytym" (Iz 45, 15). Jego imię jest niewymowne7, 
a zarazem jest On Bogiem, który staje się bliski ludziom.

207	Objawiając swoje imię, Bóg objawia równocześnie swoją wierność, która nie 
ma ani początku, ani końca, obejmuje zarówno przeszłość ("Jestem Bogiem ojca 
twego", Wj 3, 6), jak i przyszłość ("Ja będę z tobą", Wj 3,12). Bóg, który objawia 
swoje imię jako "Ja Jestem", objawia się jako Bóg, który jest zawsze przy swoim 
ludzie, aby go zbawić.

208	Wobec przyciągającej i tajemniczej obecności Boga człowiek odkrywa swoją 
małość. Wobec płonącego krzewu Mojżesz zdejmuje sandały i zasłania twarz8 w 
obliczu Świętości Bożej. Wobec chwały trzykroć świętego Boga Izajasz woła: "Biada 
mi! Jestem zgubiony! Wszak jestem mężem o nieczystych wargach" (Iz 6, 5). Wobec 
Boskich znaków, które wypełnia Jezus, Piotr mówi: "Odejdź ode mnie, Panie, bo 
jestem człowiek grzeszny" (Łk 5, 8). Ponieważ jednak Bóg jest święty, może 
przebaczyć człowiekowi, który uznaje przed Nim, że jest grzesznikiem: "Nie chcę, aby 
wybuchnął płomień mego gniewu... albowiem Bogiem jestem, nie człowiekiem; 
pośrodku ciebie jestem Ja  Święty" (Oz 11, 9). Podobnie powie Jan Apostoł: 
"Uspokoimy przed Nim nasze serce. A jeśli nasze serce oskarża nas, to przecież Bóg 
jest większy od naszego serca i zna wszystko" (1 J 3, 19-20).

209	Przez szacunek dla świętości Boga naród izraelski nie wypowiada imienia 
Boga. W czasie czytania Pisma świętego imię objawione jest zastępowane Boskim 
tytułem "Pan" (Adonai, po grecku Kyrios). Ten tytuł będzie wyrażał także Boskość 
Jezusa: "Jezus jest Panem".

"Bóg miłosierny i litościwy"

210	Po grzechu Izraela, który odwrócił się od Boga, by czcić złotego cielca9 Bóg 
wysłuchuje wstawiennictwa Mojżesza i zgadza się iść pośród niewiernego ludu, 
okazując w ten sposób swoją miłość10. Gdy Mojżesz prosi, by mógł zobaczyć Jego 
chwałę, Bóg odpowiada: "Ja ukażę ci mój majestat i ogłoszę przed tobą imię Pana 
(JHWH)" (Wj 33, 18-19). Pan przechodzi przed Mojżeszem i mówi: "Jahwe, Jahwe 
(JHWH, JHWH), Bóg miłosierny i litościwy, cierpliwy, bogaty w łaskę i wierność" (Wj 
34, 5-6). Mojżesz wyznaje wówczas, że Pan jest Bogiem, który przebacza11.

211	Imię Boże "Ja Jestem" lub "On Jest" wyraża wierność Boga, który mimo 
niewierności ludzkiego grzechu i kary, na jaką człowiek zasługuje, zachowuje "swą 
łaskę w tysiączne pokolenie" (Wj 34, 7). Bóg objawia, że jest "bogaty w miłosierdzie" 
(Ef 2, 4), aż do dania swojego jedynego Syna. Jezus, oddając swoje życie, by 
wyzwolić nas z grzechu, objawi, że On sam nosi imię Boże: "Gdy wywyższycie Syna 
Człowieczego, wtedy poznacie, że JA JESTEM" (J 8, 28).

Tylko Bóg JEST

212	W ciągu wieków wiara Izraela mogła rozwinąć i pogłębić bogactwa zawarte w 
objawieniu imienia Bożego. Bóg jest jedyny; poza Nim nie ma innych bogów12. On 
przekracza świat i historię. To On uczynił niebo i ziemię: "Przeminą one, Ty zaś 
pozostaniesz. I całe one jak szata się zestarzeją... Ty zaś jesteś zawsze ten sam i 
lata Twoje nie mają końca" (Ps 102, 27-28). W Nim "nie ma przemiany ani cienia 
zmienności" (Jk 1, 17). On jest "Tym, Który Jest", bez początku i bez końca, i w ten 
sposób pozostaje zawsze wierny sobie i swoim obietnicom.

213	Objawienie niewypowiedzianego imienia "Ja Jestem Tym, Który Jestem" 
zawiera więc prawdę, że tylko Bóg JEST. W tym sensie rozumiano imię Boże w 
tłumaczeniu Septuaginty, a następnie w Tradycji Kościoła: Bóg jest pełnią  Bytu i 
wszelkiej doskonałości, bez początku i bez końca. Podczas gdy wszystkie stworzenia 
otrzymały od Niego to wszystko, czym są i co posiadają, On sam jest swoim bytem i z 
siebie samego jest tym wszystkim, czym jest.

III. Bóg, "Ten, Który Jest", jest Prawdą i Miłością

214	Bóg, "Ten, Który Jest", objawił się Izraelowi jako Ten, który jest "bogaty w 
łaskę i wierność" (Wj 34, 6). Te dwa pojęcia wyrażają w sposób zwarty bogactwo 
imienia Bożego. We wszystkich swych dziełach Bóg pokazuje swoją  życzliwość, 
dobroć, łaskę, miłość, ale także swoją wiarygodność, stałość, wierność, prawdę. 
"Będę dziękował Twemu imieniu za łaskę Twoją i wierność" (Ps 138, 2)13. Bóg jest 
Prawdą, ponieważ "jest światłością, a nie ma w Nim żadnej ciemności" (1 J 1, 5); On 
jest "miłością", jak uczy św. Jan Apostoł (1 J 4, 8).

Bóg jest Prawdą

215	"Podstawą Twego słowa jest prawda, i wieczny jest każdy Twój sprawiedliwy 
wyrok" (Ps 119,160). "O Panie mój, Boże, Tyś Bogiem, Twoje słowa są prawdą" (2 
Sm 7, 28); dlatego zawsze spełniają się Boże obietnice14. Bóg jest samą Prawdą, 
Jego słowa nie mogą mylić. Właśnie dlatego we wszystkim z pełnym zaufaniem 
można powierzyć się prawdzie i wierności Jego słowa. Początkiem grzechu i upadku 
człowieka było kłamstwo kusiciela, który doprowadził do zwątpienia w słowo Boga, w 
Jego życzliwość i wierność.

216	Prawda Boga jest Jego mądrością, która kieruje całym porządkiem stworzenia 
i rządzenia światem15. Tylko Bóg, który stworzył niebo i ziemię16, może sam dać 
prawdziwe poznanie każdej rzeczy stworzonej w jej relacji do Niego17.

217	Bóg jest prawdziwy także wtedy, gdy się objawia: nauka, która pochodzi od 
Boga, jest nauką prawdy18. Pośle On swojego Syna, "aby dać świadectwo prawdzie" 
(J 18, 37). "Wiemy... że Syn Boży przyszedł i obdarzył nas zdolnością rozumu, 
abyśmy poznawali Prawdziwego" (1 J 5, 20)19.

Bóg jest Miłością

218	W ciągu swej historii Izrael mógł odkryć, że Bóg miał tylko jeden powód, aby 
mu się objawić i wybrać go spośród wszystkich ludów, by był Jego ludem; tym 
powodem była Jego darmo dana miłość20. Dzięki prorokom zrozumiał też Izrael, że 
Bóg z miłości nie przestał go zbawiać21 oraz przebaczać mu jego niewierności i 
grzechów22.

219	Miłość Boga do Izraela jest porównana do miłości ojca do syna23. Ta Boża 
miłość jest mocniejsza niż miłość matki do dzieci24. Bóg miłuje swój lud bardziej niż 
oblubieniec swoją oblubienicę25; miłość ta będzie zwyciężać nawet największe 
niewierności26, aż do udzielenia najcenniejszego daru: "Tak bowiem Bóg umiłował 
świat, że Syna swego Jednorodzonego dał" (J 3, 16).

220	Miłość Boża jest "wieczysta" (Iz 54, 8): "Bo góry mogą ustąpić i pagórki się 
zachwiać, ale miłość moja nie odstąpi od ciebie" (Iz 54, 10). "Ukochałem cię 
odwieczną miłością, dlatego też zachowałem dla ciebie łaskawość" (Jr 31, 3).

221	Święty Jan pójdzie jeszcze dalej, gdy zaświadczy: "Bóg jest miłością" (1 J 4, 8. 
16): miłość jest samą istotą Boga. Posyłając w pełni czasów swojego jedynego Syna i 
Ducha miłości, Bóg objawia swoją najbardziej wewnętrzną tajemnicę27: jest wieczną 
wymianą miłości  Ojcem, Synem i Duchem Świętym, a nas przeznaczył do udziału w 
tej wymianie.

IV. Konsekwencje wiary w Jedynego Boga

222	Wiara w Boga, Jedynego, i miłowanie Go całą swoją istotą ma ogromne 
konsekwencje dla całego naszego życia:

223	Poznawać wielkość i majestat Boga: "Wielki jest Bóg, choć nieznany" (Hi 36, 
26). Dlatego "na pierwszym miejscu trzeba służyć Bogu"28.

224	Żyć w dziękczynieniu: jeśli Bóg jest Jedyny, to wszystko, czym jesteśmy i co 
posiadamy, pochodzi od Niego: "Cóż masz, czego byś nie otrzymał?" (1 Kor 4, 7). 
"Cóż oddam Panu za wszystko, co mi wyświadczył?" (Ps 116,12).

225	Poznawać jedność i prawdziwą godność wszystkich ludzi: wszyscy oni zostali 
uczynieni "na obraz i podobieństwo Boże" (Rdz 1, 26). 

226	Dobrze użytkować rzeczy stworzone: wiara w Jedynego Boga pozwala nam na 
używanie wszystkiego, co Nim nie jest, w takiej mierze, w jakiej zbliża nas do Niego, 
a także na odrywanie się od wszystkiego w takiej mierze, w jakiej nas od Niego 
oddala29:

Mój Panie i Boże, zabierz mi wszystko, co oddala mnie od Ciebie. Mój Panie i 
Boże, daj mi to wszystko, co zbliża mnie do Ciebie. Mój Panie i Boże, oderwij 
mnie ode mnie samego i oddaj mnie całkowicie Tobie30.

227	Okazywać Bogu zaufanie we wszystkich okolicznościach, a nawet w 
przeciwnościach. Wyraża to wspaniale modlitwa św. Teresy od Jezusa:

Niech nic cię nie niepokoi, / niech nic cię nie przeraża. 
	Wszystko mija, / Bóg się nie zmienia.
Cierpliwość osiąga wszystko. / Temu, kto ma Boga, 
	Nie brakuje niczego. / Bóg sam wystarcza31.

W skrócie

228	"Słuchaj, Izraelu, Pan jest naszym Bogiem  Panem jedynym..." (Pwt 6, 
4; Mk 12, 29). " Trzeba koniecznie, aby Byt najwyższy był jedyny, to znaczy nie 
mający sobie równego... Gdyby Bóg nie był jedyny, nie byłby Bogiem"32.

229	Wiara w Boga prowadzi nas do zwrócenia się do Niego samego jako 
naszego pierwszego początku i ostatecznego celu oraz do nieprzedkładania 
niczego ponad Boga i do niezastępowania Go niczym.

230	Bóg, objawiając się, pozostaje niewyrażalną Tajemnicą: "Gdybyś Go 
zrozumiał, nie byłby Bogiem"33.

231	Bóg naszej wiary objawił się jako Ten, który Jest; pozwolił się poznać 
jako "bogaty w łaskę i wierność" ( Wj 34, 6). Sam Jego Byt jest Prawdą i 
Miłością.


Paragraf drugi

OJCIEC

I. W imię Ojca i Syna, i Ducha Świętego

232	Chrześcijanie są chrzczeni "w imię Ojca i Syna, i Ducha Świętego" (Mt 28, 19). 
Najpierw odpowiadają "Wierzę" na trzykrotne pytanie, które wymaga od nich 
wyznania wiary w Ojca, Syna i Ducha Świętego. Fides omnium christianorum in 
Trinitate consistit  "Wiara wszystkich chrześcijan opiera się na Trójcy Świętej"34.

233	Chrześcijanie są chrzczeni "w imię"  a nie "w imiona"  Ojca i Syna, i Ducha 
Świętego35, ponieważ jest tylko jeden Bóg, Ojciec wszechmogący, i Jego jedyny Syn, 
i Duch Święty: Trójca Święta.

234	Tajemnica Trójcy Świętej stanowi centrum wiary i życia chrześcijańskiego. Jest 
tajemnicą Boga w sobie samym, a więc źródłem wszystkich innych tajemnic wiary 
oraz światłem, które je oświeca. Tajemnica ta jest najbardziej podstawowym i 
istotnym nauczaniem w "hierarchii prawd wiary"36. "Cała historia zbawienia nie jest 
niczym innym, jak historią drogi i środków, przez które prawdziwy i jedyny Bóg, 
Ojciec, Syn i Duch Święty, objawia się, pojednuje i jednoczy ze sobą ludzi, którzy 
odwracają się od grzechu"37. 
235	W niniejszym paragrafie zostanie krótko wyłożone, w jaki sposób została 
objawiona tajemnica Trójcy Świętej (II), jak Kościół sformułował naukę wiary o tej 
tajemnicy (III), i w końcu, jak przez Boskie posłania Syna i Ducha Świętego Bóg 
Ojciec spełnia "zamysł życzliwości" stworzenia, odkupienia i uświęcenia (IV).

236	Ojcowie Kościoła rozróżniają Teologię (Theologia) i Ekonomię (Oikonomia), 
określając pierwszym pojęciem tajemnicę wewnętrznego życia Boga-Trójcy, a drugim 
wszystkie dzieła Boże, przez które On się objawia i udziela swego życia. Przez 
Ekonomię objawiła się nam Teologia; i na odwrót, Teologia wyjaśnia całą Ekonomię. 
Dzieła Boga objawiają, kim On jest w sobie samym; i na odwrót  tajemnica Jego 
wewnętrznego Bytu oświeca rozumienie wszystkich Jego dzieł. Analogicznie jest 
również między osobami ludzkimi. Osoba ukazuje się w swoim działaniu, a im lepiej 
znamy osobę, tym lepiej rozumiemy jej działanie.

237	Trójca jest tajemnicą wiary w sensie ścisłym, jedną z "ukrytych tajemnic Boga, 
które nie mogą być poznane, jeśli nie są objawione przez Boga"38 . Oczywiście, Bóg 
zostawił ślady swego trynitarnego bytu w swoim dziele stworzenia i w swoim 
Objawieniu w Starym Testamencie. Wewnętrzność Jego Bytu jako Trójcy Świętej 
stanowi tajemnicę niedostępną dla samego rozumu, a nawet dla wiary Izraela przed 
wcieleniem Syna Bożego i posłaniem Ducha Świętego.

II. Objawienie Boga jako Trójcy

Ojciec objawiony przez Syna

238	Wzywanie Boga jako "Ojca" jest znane w wielu religiach. Bóstwo często jest 
uważane za "ojca bogów i ludzi". W Izraelu Bóg jest nazywany Ojcem, dlatego że jest 
Stwórcą świata39. Bóg jest Ojcem jeszcze bardziej z racji Przymierza i daru Prawa 
danego Izraelowi, Jego "synowi pierworodnemu" (Wj 4, 22). Jest także nazywany 
Ojcem króla Izraela40. W sposób zupełnie szczególny jest "Ojcem ubogich", sierot i 
wdów, którzy są objęci Jego miłującą opieką41.

239	Określając Boga imieniem "Ojciec", język wiary wskazuje przede wszystkim na 
dwa aspekty: że Bóg jest pierwszym początkiem wszystkiego i transcendentnym 
autorytetem oraz że równocześnie jest dobrocią i miłującą troską obejmującą 
wszystkie swoje dzieci. Ta ojcowska tkliwość Boga może być wyrażona w obrazie 
macierzyństwa42, który jeszcze bardziej uwydatnia immanencję Boga, czyli bliskość 
między Bogiem i stworzeniem. Język wiary czerpie więc z ludzkiego doświadczenia 
rodziców, którzy w pewien sposób są dla człowieka pierwszymi przedstawicielami 
Boga. Jednak doświadczenie to mówi także, że rodzice ziemscy są omylni i że mogą 
zdeformować oblicze ojcostwa i macierzyństwa. Należy więc przypomnieć, że Bóg 
przekracza ludzkie rozróżnienie płci. Nie jest ani mężczyzną, ani kobietą, jest Bogiem. 
Przekracza także ludzkie ojcostwo i macierzyństwo43, chociaż jest ich początkiem i 
miarą44: nikt nie jest ojcem tak jak Bóg.

240	Jezus objawił, że Bóg jest "Ojcem" w niezwykłym sensie; jest Nim nie tylko 
jako Stwórca; jest On wiecznie Ojcem w relacji do swojego jedynego Syna, który 
wzajemnie jest Synem tylko w relacji do swego Ojca: "Nikt nie zna Syna, tylko Ojciec, 
ani Ojca nikt nie zna, tylko Syn i ten, komu Syn zechce objawić" (Mt 11, 27).

241	Dlatego właśnie Apostołowie wyznają Jezusa jako Słowo, które na początku 
było u Boga i jest Bogiem45, jako "obraz Boga niewidzialnego" (Kol 1,15), jako 
"odblask Jego chwały i odbicie Jego istoty" (Hbr 1, 3).

242	W ślad za nimi, zgodnie z Tradycją apostolską, Kościół wyznał w 325 r. na 
pierwszym soborze powszechnym w Nicei, że Syn jest "współistotny" Ojcu, czyli że 
jest z Nim jednym Bogiem. Drugi sobór powszechny zgromadzony w Konstantynopolu 
w 381 r. zachował to wyrażenie w swoim sformułowaniu Credo nicejskiego i wyznał, 
że wierzy w "Syna Bożego Jednorodzonego, który z Ojca jest zrodzony przed 
wszystkimi wiekami, Bóg z Boga, Światłość ze Światłości, Bóg prawdziwy z Boga 
prawdziwego, zrodzony, a nie stworzony, współistotny Ojcu"46.

Ojciec i Syn objawieni przez Ducha

243	Przed swoją Paschą Jezus zapowiada zesłanie "innego Parakleta" 
(Rzecznika), Ducha Świętego. Duch, który działa począwszy od stworzenia47, a 
niegdyś "mówił przez proroków"48, będzie teraz z uczniami i będzie w nich49, aby ich 
nauczyć wszystkiego50 i prowadzić "do całej prawdy" (J 16, 13). W ten sposób Duch 
Święty jest objawiony jako odrębna Osoba Boska w relacji do Jezusa i do Ojca.

244	Wieczny początek Ducha objawia się w Jego ziemskim posłaniu. Duch Święty 
zostaje posłany do Apostołów i do Kościoła, zarówno przez Ojca w imieniu Syna, jak i 
osobiście przez Syna po Jego powrocie do Ojca51. Posłanie Osoby Ducha po 
uwielbieniu Jezusa52 objawia w pełni tajemnicę Trójcy Świętej. 

245	Wiara apostolska dotycząca Ducha Świętego została wyznana przez drugi 
sobór powszechny w Konstantynopolu w 381 r.: "Wierzymy w Ducha Świętego, Pana 
i Ożywiciela, który od Ojca pochodzi"53. Kościół uznaje w ten sposób Ojca za "źródło 
i początek całej Boskości"54. Wieczny początek Ducha Świętego nie jest jednak bez 
związku z początkiem Syna: "Duch Święty, który jest Trzecią Osobą Trójcy, jest 
Bogiem, jednym i równym Ojcu i Synowi, z tej samej substancji i z tej samej natury... 
Nie mówi się, że jest tylko Duchem Ojca, ale Duchem Ojca i Syna"55. Credo 
Nicejsko-Konstantynopolitańskie Kościoła wyznaje: "Z Ojcem i Synem wspólnie 
odbiera uwielbienie i chwałę"56.

246	Credo tradycji łacińskiej wyznaje, że Duch Święty "pochodzi od Ojca i Syna 
(Filioque)". Sobór Florencki w 1439 r. precyzuje: "Duch Święty... swoją istotę i swój 
samoistny byt ma równocześnie od Ojca i od Syna i wiecznie pochodzi od Ojca, jak i 
od Syna jako od jednego Początku i jednego Tchnienia... A ponieważ wszystko to, co 
jest Ojca, oprócz bycia Ojcem, Ojciec sam dał swemu jedynemu Synowi, rodząc Go, 
dlatego Syn ma także odwiecznie od Ojca to, że Duch Święty pochodzi od Niego w 
sposób wieczny jak od Ojca"57.

247	Formuła Filioque nie występuje w Symbolu wyznanym w 381 r. w 
Konstantynopolu. Idąc jednak za starożytną tradycją łacińską i aleksandryjską, św. 
Leon Wielki, papież, wyznał ją dogmatycznie już w 447 r.58, zanim jeszcze Rzym 
uznał i przyjął w 451 r. na soborze w Chalcedonie Symbol z 381 r. Użycie tej formuły 
w Credo powoli przyjmowało się w liturgii łacińskiej (między VIII a XI wiekiem). 
Wprowadzenie Filioque do Symbolu Nicejsko-Konstantynopolitańskiego przez liturgię 
łacińską stanowi jednak jeszcze dzisiaj punkt rozbieżności z Kościołami 
prawosławnymi.

248	Tradycja wschodnia wyraża przede wszystkim, że Ojciec w relacji do Ducha 
jest pierwszym początkiem. Wyznając Ducha jako "pochodzącego od Ojca" (J 15, 
26), stwierdza ona, że Duch pochodzi od Ojca przez Syna59. Tradycja zachodnia 
wyraża przede wszystkim współistotną komunię między Ojcem i Synem, mówiąc, że 
Duch Święty pochodzi od Ojca i Syna (Filioque). Mówi to "w sposób dozwolony i 
racjonalny"60, ponieważ wieczny porządek Osób Boskich w Ich współistotnej komunii 
zakłada, że Ojciec jest pierwszym początkiem Ducha Świętego jako "zasada bez 
zasady"61, ale także że jako Ojciec jedynego Syna jest wraz z Nim "jedyną zasadą, 
od której pochodzi Duch Święty"62. Ta uprawniona komplementarność, jeśli nie jest 
zbyt schematyczna, nie narusza tożsamości wiary w rzeczywistość samej 
wyznawanej tajemnicy.

III. Trójca Święta w nauce wiary

Formowanie się dogmatu trynitarnego

249	Objawiona prawda Trójcy Świętej znajduje się od początku u źródeł żywej 
wiary Kościoła, przede wszystkim za pośrednictwem chrztu: Znajduje ona swój wyraz 
w chrzcielnej regule wiary, sformułowanej w przepowiadaniu, katechezie i modlitwie 
Kościoła. Takie sformułowania znajdują się już w pismach apostolskich, jak świadczy 
o tym pozdrowienie przyjęte w liturgii eucharystycznej: "Łaska Pana Jezusa 
Chrystusa, miłość Boga i dar jedności w Duchu Świętym niech będą z wami 
wszystkimi" (2 Kor 13, 13)63.

250	W ciągu pierwszych wieków Kościół starał się wyraźniej sformułować swoją 
wiarę trynitarną, zarówno w celu pogłębienia własnego rozumienia wiary, jak również 
w celu obrony jej przed błędami, które ją zniekształcały. Było to dziełem pierwszych 
soborów, wspomaganych przez refleksję teologiczną Ojców Kościoła i 
podtrzymywanych zmysłem wiary ludu chrześcijańskiego.

251	Dla sformułowania dogmatu Trójcy Świętej Kościół musiał rozwinąć własną 
terminologię za pomocą pojęć filozoficznych: "substancja", "osoba" lub "hipostaza", 
"relacja" itd. Czyniąc to, nie podporządkował wiary mądrości ludzkiej, ale nadał nowy, 
niezwykły sens tym pojęciom, przeznaczonym odtąd także do oznaczania 
niewypowiedzianej tajemnicy, która "nieskończenie przekracza to, co my po ludzku 
możemy pojąć"64.

252	Kościół posługuje się pojęciem "substancja" (oddawanym niekiedy także przez 
"istota" lub "natura"), by określić Boski Byt w jego jedności, pojęciem "osoba" lub 
"hipostaza", by określić Ojca, Syna i Ducha Świętego w tym, czym rzeczywiście 
różnią się między sobą, a pojęciem "relacja", by określić fakt, że rozróżnienie Osób 
Boskich opiera się na Ich wzajemnym odniesieniu do siebie.

Dogmat Trójcy Świętej

253	Trójca jest jednością. Nie wyznajemy trzech bogów, ale jednego Boga w trzech 
Osobach: "Trójcę współistotną"65. Osoby Boskie nie dzielą między siebie jedynej 
Boskości, ale każda z nich jest całym Bogiem: "Ojciec jest tym samym, co Syn, Syn 
tym samym, co Ojciec, Duch Święty tym samym, co Ojciec i Syn, to znaczy jednym 
Bogiem co do natury"66. "Każda z trzech Osób jest tą rzeczywistością, to znaczy 
substancją, istotą lub naturą Bożą"67.

254	Osoby Boskie rzeczywiście różnią się między sobą. "Bóg jest jedyny, ale nie 
jakby samotny" (quasi solitarius)68. "Ojciec", "Syn", "Duch Święty" nie są tylko 
imionami oznaczającymi sposoby istnienia Boskiego Bytu, ponieważ te Osoby 
rzeczywiście różnią się między sobą: "Ojciec nie jest tym samym, kim jest Syn, Syn 
tym samym, kim Ojciec, ani Duch Święty tym samym, kim Ojciec czy Syn"69. Różnią 
się między sobą relacjami pochodzenia: "Ojciec jest Tym, który rodzi; Syn Tym, który 
jest rodzony; Duch Święty Tym, który pochodzi"70. Jedność Boska jest trynitarna.

255	Osoby Boskie pozostają we wzajemnych relacjach. Rzeczywiste rozróżnienie 
Osób Boskich  ponieważ nie dzieli jedności Bożej  polega jedynie na relacjach, w 
jakich pozostaje jedna z nich w stosunku do innych: "W relacyjnych imionach Osób 
Boskich Ojciec jest odniesiony do Syna, Syn do Ojca, Duch Święty do Ojca i Syna; 
gdy mówimy o tych trzech Osobach, rozważając relacje, wierzymy jednak w jedną 
naturę, czyli substancję"71. Rzeczywiście, "wszystko jest (w Nich) jednym, gdzie nie 
zachodzi przeciwstawność relacji"72. Z powodu tej jedności Ojciec jest cały w Synu, 
cały w Duchu Świętym; Syn jest cały w Ojcu, cały w Duchu Świętym; Duch Święty jest 
cały w Ojcu, cały w Synu"73.

256	Święty Grzegorz z Nazjanzu, nazywany również "Teologiem", przekazuje 
katechumenom w Konstantynopolu następujące streszczenie wiary trynitarnej: 	

Przede wszystkim strzeżcie tego cennego depozytu, dla którego żyję i walczę, 
z którym pragnę umrzeć, który pozwala mi znosić wszelkie cierpienia i gardzić 
wszystkimi przyjemnościami. Mam na myśli wyznanie wiary w Ojca i Syna, i 
Ducha Świętego. Dzisiaj powierzam je wam. Przez to wyznanie za chwilę 
zanurzę was w wodzie i was z niej podniosę. Daję je wam po to, by 
towarzyszyło i patronowało wam przez całe życie. Daję wam jedno Bóstwo i 
Potęgę, Jednego istniejącego w Trzech i zawierającego Trzech na różny 
sposób. Bóstwo bez różnicy substancji czy natury, stopnia wyższego, który 
podnosi, ani stopnia niższego, który poniża... Nieskończona współnaturalność 
Trzech nieskończonych. Cały Bóg w każdym z osobna... Bóg Trójjedyny 
ujmowany jako całość... Nie zacząłem jeszcze myśleć o Jedności, a już Trójca 
ogarnia mnie swoim blaskiem. Nie zacząłem jeszcze myśleć o Trójcy, a już 
obejmuje mnie Jedność...74

IV. Dzieła Boże i posłania trynitarne

257	O lux, beata Trinitas et principalis Unitas!  "O Światłości, Trójco Święta, 
pierwotna Jedności!"75 Bóg jest wiecznym szczęściem, nieśmiertelnym życiem, 
światłem nie znającym zachodu. Bóg jest Miłością: Ojciec, Syn i Duch Święty. Bóg 
chce w sposób wolny udzielać chwały swego szczęśliwego życia. Taki jest Jego 
"zamysł życzliwości"76, który powziął przed stworzeniem świata w swoim 
umiłowanym Synu, przeznaczając "nas dla siebie jako przybranych synów przez 
Jezusa Chrystusa" (Ef 1, 4-5), abyśmy stali się "na wzór obrazu Jego Syna" (Rz 8, 
29), dzięki duchowi "przybrania za synów" (Rz 8, 15). Zamysł ten jest "łaską, która 
nam dana została... przed wiecznymi czasami" (2 Tm 1, 9), mającą swoje źródło w 
miłości trynitarnej. Rozwija się on w dziele stworzenia, w całej historii zbawienia po 
upadku człowieka, w posłaniu Syna i Ducha Świętego, a przedłużeniem tego posłania 
jest posłanie Kościoła77.

258	Cała ekonomia Boża jest wspólnym dziełem trzech Osób Bożych. Podobnie 
bowiem, jak Trójca ma jedną i tę samą naturę, tak ma również jedno i to samo 
działanie78. "Ojciec, Syn i Duch Święty nie są trzema zasadami stworzeń, ale jedną 
zasadą"79. Każda jednak Osoba Boża wypełnia wspólne dzieło według swojej 
osobowej właściwości. W ten sposób Kościół, powołując się na Nowy Testament80, 
wyznaje: "Jeden jest Bóg i Ojciec, od którego wszystko pochodzi; jeden Pan Jezus 
Chrystus, dla którego jest wszystko; jeden Duch Święty, w którym jest wszystko"81. 
Właściwości Osób Boskich objawiają się przede wszystkim w Boskich posłaniach 
wcielenia Syna i daru Ducha Świętego.

259	Cała ekonomia Boża, dzieło zarazem wspólne i osobowe, pozwala poznać 
właściwości Osób Bożych oraz Ich jedną naturę. Także całe życie chrześcijańskie jest 
komunią z każdą z Osób Bożych, bez jakiegokolwiek ich rozdzielenia. Kto oddaje 
chwałę Ojcu, czyni to przez Syna w Duchu Świętym; kto idzie za Chrystusem, czyni 
to, ponieważ Ojciec go pociąga82, a Duch porusza83.

260	Celem ostatecznym całej ekonomii Bożej jest wejście stworzeń do doskonałej 
jedności Trójcy Świętej84. Ale już teraz jesteśmy wezwani, by być mieszkaniem 
Najświętszej Trójcy: "Jeśli Mnie kto miłuje, będzie zachowywał moją naukę, a Ojciec 
mój umiłuje go i przyjdziemy do niego, i będziemy u niego przebywać" (J 14, 23).

O Boże mój, Trójco Przenajświętsza, którą uwielbiam, dopomóż mi zapomnieć 
zupełnie o sobie samej, abym mogła zamieszkać w Tobie nieporuszona i 
spokojna, jakby moja dusza była już w wieczności. Oby nic nie zmąciło mego 
pokoju i nie wyprowadziło mnie z Ciebie, o mój Niezmienny, ale niech każda 
minuta zanurza mnie coraz bardziej w głębokości Twojej Tajemnicy. Napełnij 
pokojem moją duszę. Uczyń z niej swoje niebo, swoje umiłowane mieszkanie i 
miejsce swego spoczynku. Obym tam nigdy nie zostawiła Ciebie samego, lecz 
abym tam była cała, cała żyjąca wiarą, cała adorująca, cała poddana Twemu 
stwórczemu działaniu85. 

W skrócie

261	Tajemnica Trójcy Świętej stanowi centrum tajemnicy wiary i życia 
chrześcijańskiego. Tylko sam Bóg, objawiając się, może nam pozwolić poznać 
się jako Ojciec, Syn i Duch Święty.

262	Wcielenie Syna Bożego objawia, że Bóg jest wiecznym Ojcem i że Syn 
jest współistotny Ojcu, czyli że On jest w Nim i z Nim tym samym jedynym 
Bogiem.

263	Posłanie Ducha Świętego przez Ojca w imieniu Syna86 i przez Syna 
"od Ojca" (J 15, 26) objawia, że jest On z Ojcem i Synem tym samym jedynym 
Bogiem. "(Duch Święty) z Ojcem i Synem wspólnie odbiera uwielbienie i 
chwałę".

264	"Duch Święty pochodzi od Ojca jako pierwszego źródła, a  przez 
wieczny dar Ojca dla Syna  wspólnie od Ojca i Syna"87.

265	Przez łaskę chrztu "w imię Ojca i Syna, i Ducha Świętego" zostaliśmy 
wezwani do uczestnictwa w życiu Trójcy Świętej, tu na ziemi w mroku wiary, a 
po śmierci w światłości wiecznej88.

266	"Fides autem catholica haec est, ut unum Deum in Trinitate, et 
Trinitatem in unitate veneremur, neque confundentes personas, neque 
substantiam separantes: alia est enim persona Patris, alia Filii, alia Spiritus 
Sancti; sed Patris et Filii et Spiritus Sancti una est divinitas, aequalis gloria, 
coaeterna maiestas"  "Wiara katolicka polega na tym, abyśmy czcili jednego 
Boga w Trójcy, a Trójcę w jedności, nie mieszając Osób ani nie rozdzielając 
substancji: inna jest bowiem Osoba Ojca, inna Syna, inna Ducha Świętego; 
lecz jedno jest Bóstwo, równa chwała, współwieczny majestat Ojca i Syna, i 
Ducha Świętego"89.

267	Osoby Boskie, nierozdzielne w tym, kim są, są także nierozdzielne w 
tym, co czynią. W jednym działaniu Bożym każda Osoba Boska ukazuje jednak 
to, co jest Jej własne w Trójcy, przede wszystkim w Boskich posłaniach 
wcielenia Synu i duru Duchu Świętego.


Paragraf trzeci

WSZECHMOGĄCY

268	Spośród wszystkich przymiotów Bożych Symbol wiary wymienia tylko 
wszechmoc Bożą; wyznanie jej ma wielkie znaczenie dla naszego życia. Wierzymy, 
że wszechmoc Boża jest powszechna, ponieważ Bóg wszystko stworzył90, wszystkim 
rządzi i wszystko może; jest miłująca, ponieważ Bóg jest naszym Ojcem91; jest 
tajemnicza, ponieważ tylko wiara może ją uznać, gdy "w słabości się doskonali" (2 
Kor 12, 9)92.

"Czyni On wszystko, co zechce" (Ps 115, 3)

269	Pismo święte wielokrotnie wyznaje powszechną moc Boga. Nazywa Go 
"potężnym Bogiem Jakuba" (Rdz 49, 24; Iz 1, 24 i in.), "Panem Zastępów", "Panem 
dzielnym i potężnym w boju" (Ps 24, 8-10). Bóg jest wszechmogący "na niebie i na 
ziemi" (Ps 135, 6), ponieważ On sam je stworzył. Dla Niego nic nie jest niemożliwe93 
i rozporządza On swoim dziełem zgodnie ze swoją wolą94. Bóg jest Panem 
wszechświata, którego porządek sam ustalił i który jest Mu całkowicie poddany i 
uległy. Jest On Władcą historii; rządzi sercami i wydarzeniami według swego 
upodobania95. "Potężnie działać zawsze jest w Twej mocy i któż się oprze potędze 
Twojego ramienia?" (Mdr 11, 21).

"Nad wszystkim masz litość, bo wszystko w Twej mocy" (Mdr 11, 23)

270	Bóg jest Ojcem wszechmogącym. Jego ojcostwo i Jego wszechmoc wyjaśniają 
się wzajemnie. Istotnie, On okazuje swoją ojcowską wszechmoc, gdy troszczy się o 
nasze potrzeby96; przez przybrane synostwo, jakiego nam udziela ("Będę wam 
Ojcem, a wy będziecie moimi synami i córkami  mówi Pan wszechmogący", 2 Kor 
6,18); a wreszcie przez swoje nieskończone miłosierdzie ponieważ On najbardziej 
okazuje swoją wszechmoc, dobrowolnie odpuszczając grzechy.

271	Boża wszechmoc nie jest jednak samowolna: "W Bogu moc i istota, wola i 
rozum, mądrość i sprawiedliwość są tym samym, tak że nic nie może być w mocy 
Bożej, co nie mogłoby być w sprawiedliwej woli Bożej czy w mądrym rozumie"97.

Tajemnica pozornej niemocy Boga

272	Wiara w Boga Ojca wszechmogącego może być wystawiona na próbę przez 
doświadczenie zła i cierpienia. Niekiedy Bóg może wydawać się nieobecny i niezdolny 
do przeciwstawienia się złu. Bóg Ojciec objawił jednak swoją  wszechmoc w sposób 
najbardziej tajemniczy w dobrowolnym uniżeniu i w zmartwychwstaniu swego Syna, 
przez które zwyciężył zło. Chrystus ukrzyżowany jest więc "mocą Bożą i mądrością 
Bożą. To bowiem, co jest głupstwem u Boga, przewyższa mądrością ludzi, a co jest 
słabe u Boga, przewyższa mocą ludzi" (1 Kor 1, 24-25). W zmartwychwstaniu i 
wywyższeniu Chrystusa Ojciec "na podstawie działania (swojej) potęgi i siły" okazał 
"przemożny ogrom mocy względem nas wierzących" (Ef 1,19).

273	Jedynie wiara może przylgnąć do tajemniczych dróg wszechmocy Bożej. Ta 
wiara chlubi się ze swych słabości, by przyciągnąć do niej moc Chrystusa98. 
Najdoskonalszym wzorem tej wiary jest Dziewica Maryja, która uwierzyła, że "dla 
Boga... nie ma nic niemożliwego" (Łk 1, 37), i która mogła uwielbiać Pana: "Wielkie 
rzeczy uczynił mi Wszechmocny. Święte jest Jego imię" (Łk 1, 49).

274	"Nic nie może tak umocnić naszej wiary i naszej nadziei, jak głębokie 
przekonanie wyryte w naszych duszach, że dla Boga nie ma nic niemożliwego. Jeśli 
nasz rozum przyjmie myśl o Bożej wszechmocy, z łatwością i bez żadnego wahania 
uzna to wszystko, co następnie przedstawi nam do wierzenia (Credo): to, co 
największe, najbardziej niezrozumiałe i najwznioślejsze, wykraczające poza 
zwyczajne prawa natury"99.

W skrócie

275	Wyznajemy ze sprawiedliwym Hiobem: "Wiem, że Ty wszystko możesz, 
co zamyślasz, potrafisz uczynić" (Hi 42, 2).

276	Kościół wierny świadectwu Pisma świętego często kieruje swoją 
modlitwę do "wszechmogącego i wiecznego Boga" (Omnipotens sempiterne 
Deus...), mocno wierząc, że nie ma nic "niemożliwego dla Boga" (Rdz 18, 14; 
Łk 1, 37; Mt 19, 26).

277	Bóg okazuje swoją wszechmoc, odwracając nas od naszych grzechów i 
przez łaskę utwierdzając nas na nowo w swojej przyjaźni "Boże, Ty przez 
przebaczenie i litość najpełniej okazujesz swoją wszechmoc..."100

278	Gdybyśmy nie wierzyli, że miłość Boża jest wszechmocna, jak 
moglibyśmy uwierzyć, że Ojciec mógł nas stworzyć, Syn odkupić, a Duch 
Święty uświęcić?

Paragraf czwarty

STWÓRCA

279	"Na początku Bóg stworzył niebo i ziemię" (Rdz 1,1). Tymi uroczystymi 
słowami zaczyna się Pismo święte. Symbol wiary podejmuje te słowa, wyznając Boga 
Ojca wszechmogącego jako "Stwórcę nieba i ziemi", "wszystkich rzeczy widzialnych i 
niewidzialnych". Powiemy więc najpierw o Stwórcy, następnie o Jego stworzeniu, a w 
końcu o upadku na skutek grzechu; by podnieść nas z tego grzechu, przyszedł Jezus 
Chrystus, Syn Boży.

280	Stworzenie jest podstawą "wszystkich zbawczych zamysłów Bożych", 
"początkiem historii zbawienia",101 osiągającej punkt kulminacyjny w Chrystusie. I 
odwrotnie, misterium Chrystusa jest decydującym światłem oświecającym tajemnicę 
stworzenia; ono objawia cel, dla którego "na początku Bóg stworzył niebo i ziemię" 
(Rdz 1,1). Od początku Bóg miał na względzie chwałę nowego stworzenia w 
Chrystusie102.

281	Dlatego właśnie czytania Wigilii Paschalnej, celebracja nowego stworzenia w 
Chrystusie, zaczynają się od opisu stworzenia. W liturgii bizantyjskiej opis stworzenia 
stanowi zawsze pierwsze czytanie wigilii wielkich świąt Pana. Według świadectw 
pierwszych wieków w taki sam sposób przygotowywano katechumenów do 
chrztu103.

I. Katecheza o stworzeniu

282	Katecheza o stworzeniu ma pierwszorzędne znaczenie. Odnosi się do samych 
podstaw życia ludzkiego i chrześcijańskiego, ponieważ precyzuje odpowiedź wiary 
chrześcijańskiej na podstawowe pytania, jakie stawiali sobie ludzie wszystkich 
czasów: "Skąd pochodzimy?", "Dokąd idziemy?", "Jaki jest nasz początek?", "Jaki 
jest nasz cel?", "Skąd pochodzi i dokąd zmierza wszystko, co istnieje?" Dwa pytania: 
pytanie o początek i pytanie o cel, są nierozdzielne. Obydwa decydują o sensie i 
ukierunkowaniu naszego życia i naszego działania. 

283	Zagadnienie początków świata i człowieka jest przedmiotem licznych 
poszukiwań naukowych, które wspaniale wzbogaciły naszą wiedzę o wieku i 
wymiarach wszechświata, o powstawaniu form żywych, o pojawieniu się człowieka. 
Odkrycia te skłaniają nas do coraz głębszego podziwu dla wielkości Stwórcy, do 
dziękczynienia za wszystkie Jego dzieła oraz za rozum i mądrość, jakich udziela On 
uczonym i badaczom. Mogą oni powiedzieć za Salomonem: "On mi dał bezbłędną 
znajomość rzeczy: poznać budowę świata i siły żywiołów... pouczyła mnie bowiem 
Mądrość  sprawczyni wszystkiego" (Mdr 7, 17-21).

284	Na wielkie zainteresowanie tymi poszukiwaniami szczególnie silny wpływ 
wywierają zagadnienia dotyczące innego porządku, który przekracza zakres nauk 
przyrodniczych. Ważne jest nie tyle poznanie, kiedy i w jaki sposób wyłonił się 
kosmos, kiedy pojawił się w nim człowiek, co raczej odkrycie, jaki jest sens tego 
początku: czy rządzi nim przypadek, ślepe przeznaczenie, anonimowa konieczność 
czy też transcendentny, rozumny i dobry Byt, nazywany Bogiem. A jeżeli świat 
wywodzi się z mądrości i dobroci Bożej, to dlaczego istnieje zło? Skąd pochodzi? Kto 
jest za nie odpowiedzialny? Czy można się od niego wyzwolić?

285	Od początku wiara chrześcijańska została poddana konfrontacji z 
odpowiedziami na pytanie o pochodzenie świata, różniącymi się od jej odpowiedzi. W 
starożytnych religiach i kulturach znajdują się liczne mity dotyczące tego zagadnienia. 
Niektórzy filozofowie utrzymywali, że wszystko jest Bogiem, że świat jest Bogiem lub 
że stawanie się świata jest stawaniem się Boga (panteizm). Inni stwierdzali, że świat 
jest konieczną emanacją Boga, wypływa z tego źródła i powraca do niego. Inni 
jeszcze przyjmowali istnienie dwóch wiecznych zasad, Dobra i Zła, Światła i 
Ciemności, nieustannie walczących ze sobą (dualizm, manicheizm). Według 
niektórych z tych koncepcji świat (a przynajmniej świat materialny) jest zły, powstał w 
wyniku upadku, a zatem należałoby go odrzucić lub oderwać się od niego (gnoza); 
inni przyjmują, że świat został uczyniony przez Boga, ale w taki sposób, jak zegar 
przez zegarmistrza, który uczyniwszy go, pozostawił go samemu sobie (deizm). Są 
wreszcie tacy, którzy nie przyjmują żadnego transcendentnego początku świata, ale 
widzą w nim czystą grę materii, która istniała wiecznie (materializm). Wszystkie te 
próby interpretacji świadczą, jak trwałe i powszechne są pytania dotyczące 
początków świata. Poszukiwania te są właściwe człowiekowi. 

286	Z pewnością rozum ludzki jest zdolny do znalezienia odpowiedzi na pytanie o 
początki świata. Istnienie Boga Stwórcy można bowiem poznać w sposób pewny z 
Jego dzieł, dzięki światłu rozumu ludzkiego104, chociaż to poznanie często jest 
zaciemnione i zniekształcone przez błąd. Dlatego wiara przychodzi, by umocnić i 
oświecić rozum w poprawnym poznaniu tej prawdy: "Przez wiarę poznajemy, że 
słowem Boga światy zostały tak stworzone, iż to, co widzimy, powstało nie z rzeczy 
widzialnych" (Hbr 11, 3).

287	Prawda o stworzeniu jest tak ważna dla całego życia ludzkiego, że Bóg w 
swojej łaskawości zechciał objawić swojemu ludowi to wszystko, co należy koniecznie 
wiedzieć na ten temat. Niezależnie od naturalnego poznania Stwórcy przez 
człowieka105 Bóg stopniowo objawiał Izraelowi tajemnicę stworzenia. Ten, który 
wybrał patriarchów, który wyprowadził Izraela z Egiptu, a wybierając Izrael, stworzył 
go i uformował106, objawia się jako Ten, do którego należą wszystkie ludy ziemi i 
cała ziemia, jako Ten, który sam "stworzył niebo i ziemię" (Ps 115,15;124, 8; 134, 3).

288	Objawienie prawdy o stworzeniu jest więc nieodłączne od Objawienia i 
urzeczywistnienia Przymierza Boga, Jedynego, z Jego ludem. Prawda o stworzeniu 
została objawiona jako początek tego Przymierza, jako pierwsze i powszechne 
świadectwo miłości wszechmogącego Boga107. Prawda o stworzeniu wyraża się 
więc z coraz większą mocą w orędziu proroków108, w modlitwie psalmów109 i w 
liturgii, w refleksji mądrościowej110 narodu wybranego.

289	Wśród wszystkich wypowiedzi Pisma świętego o stworzeniu trzy pierwsze 
rozdziały Księgi Rodzaju zajmują wyjątkowe miejsce. Z literackiego punktu widzenia 
teksty te mogą mieć różne źródła. Autorzy natchnieni umieścili je na początku Pisma 
świętego, tak żeby swoim uroczystym charakterem wyrażały prawdy o stworzeniu, 
jego początku i jego celu w Bogu, jego uporządkowaniu i jego dobroci, o powołaniu 
człowieka, a w końcu prawdy o dramacie grzechu i nadziei zbawienia. Czytane w 
świetle Chrystusa, w jedności Pisma świętego i w żywej Tradycji Kościoła, 
wypowiedzi te pozostają pierwszorzędnym źródłem katechezy o tajemnicach 
"początku": stworzeniu, upadku i obietnicy zbawienia.

II. Stworzenie  dzieło Trójcy Świętej

290	"Na początku Bóg stworzył niebo i ziemię" (Rdz 1,1). W tych pierwszych 
słowach Pisma świętego są zawarte trzy stwierdzenia: wieczny Bóg dał początek 
temu wszystkiemu, co istnieje poza Nim; tylko On jest Stwórcą (czasownik "stwarzać" 
 w języku hebrajskim bara  ma zawsze jako podmiot Boga). Całość tego, co istnieje 
(wyrażona formułą "niebo i ziemia"), zależy od Tego, kto daje jej istnienie.

291	"Na początku było Słowo... i Bogiem było Słowo... Wszystko przez Nie się 
stało, a bez Niego nic się nie stało" (J 1,1-3). Nowy Testament objawia, że Bóg 
stworzył wszystko przez odwieczne Słowo, przez swojego umiłowanego Syna. "W 
Nim zostało wszystko stworzone: i to, co w niebiosach, i to, co na ziemi... Wszystko 
przez Niego i dla Niego zostało stworzone. On jest przed wszystkim i wszystko w Nim 
ma istnienie" (Kol 1, 16-17). Wiara Kościoła przyjmuje również stwórcze działanie 
Ducha Świętego: On jest "Ożywicielem"111, "Duchem Stworzycielem" (Veni, Creator 
Spiritus), "Źródłem wszelkiego dobra"112.

292	Stwórcze działanie Syna i Ducha Świętego zapowiadane w Starym 
Testamencie113, a objawione w Nowym Przymierzu, nierozdzielnie zespolone z 
działaniem Ojca, jest jasno potwierdzone przez regułę wiary Kościoła: "Istnieje tylko 
jeden Bóg... On jest Ojcem, jest Bogiem, Stwórcą, Sprawcą, Porządkującym. On 
uczynił wszystko przez siebie samego, to znaczy przez swoje Słowo i przez swoją 
Mądrość"114, "przez Syna i Ducha", którzy są jakby "Jego rękami"115. Stworzenie 
jest wspólnym dziełem Trójcy Świętej. 

III. "Świat został stworzony dla chwały Bożej"

293	Podstawowa prawda, której Pismo święte i Tradycja nie przestają nauczać i 
wysławiać, głosi, że "świat został stworzony dla chwały Bożej"116. Bóg stworzył 
wszystko  wyjaśnia św. Bonawentura  "nie po to, by powiększyć chwałę, ale by ją 
ukazać i udzielić jej"117. Jedynym powodem, dla którego Bóg stwarza, jest Jego 
miłość i dobroć: "Kluczem miłości otworzył swoją dłoń, by dokonać dzieła 
stworzenia"118. Sobór Watykański I wyjaśnia:

Jedyny i prawdziwy Bóg, w swojej dobroci i swoją wszechmocną potęgą, nie 
dla powiększenia lub osiągnięcia własnego szczęścia, ale dla objawienia 
swojej doskonałości przez dobra, jakich udziela stworzeniom, całkowicie wolną 
decyzją, od początku czasu, stworzył z nicości dwa rodzaje stworzeń: 
stworzenia duchowe i materialne"119.

294	Chwałą Boga jest to, by realizowało się ukazywanie i udzielanie Jego dobroci, 
ze względu na które został stworzony świat. Uczynić z nas "przybranych synów przez 
Jezusa Chrystusa, według postanowienia swej woli, ku chwale majestatu swej łaski" 
(Ef 1, 5-6)  taki był Boży zamysł życzliwości. "Albowiem chwałą Boga jest człowiek 
żyjący, a życiem człowieka jest oglądanie Boga. Jeśli zatem objawienie się Boga 
przez dzieło stworzenia dało życie wszystkim istotom, jakie żyją na ziemi, o ileż 
bardziej objawienie się Ojca przez Słowo daje życie tym, którzy widzą Boga"120. 
Celem ostatecznym stworzenia jest to, by Bóg, "będący Stwórcą wszystkiego, stał się 
ostatecznie Ťwszystkim we wszystkich* (1 Kor 15, 28), zapewniając równocześnie 
i własną chwałę, i nasze szczęście"121.

IV. Tajemnica stworzenia

Bóg stwarza przez mądrość i miłość

295	Wierzymy, że Bóg stworzył świat według swojej mądrości122. Świat nie 
powstał w wyniku jakiejś konieczności, ślepego przeznaczenia czy przypadku. 
Wierzymy, że pochodzi z wolnej woli Boga, który chciał dać stworzeniom 
uczestnictwo w swoim bycie, w swojej mądrości i dobroci: "Boś Ty stworzył wszystko, 
a dzięki Twej woli istniało i zostało stworzone" (Ap 4, 11). "Jak liczne są dzieła Twoje, 
Panie! Ty wszystko mądrze uczyniłeś" (Ps 104, 24). "Pan jest dobry dla wszystkich i 
Jego miłosierdzie ogarnia wszystkie Jego dzieła" (Ps 145, 9).

Bóg stwarza "z niczego"
296	Wierzymy, że Bóg, aby stwarzać, nie potrzebuje niczego istniejącego 
wcześniej ani żadnej pomocy123. Stworzenie nie jest także konieczną emanacją 
substancji Bożej124. Bóg stwarza w sposób wolny "z niczego"125;
Cóż nadzwyczajnego byłoby w tym, gdyby Bóg wyprowadził świat z istniejącej 
już wcześniej materii? Ludzki twórca, gdy otrzyma materiał, zrobi z niego 
wszystko, co zechce. Tymczasem moc Boga okazuje się właśnie w tym, że 
wychodzi On od nicości, by uczynić wszystko, co zechce126.

297	Wiara w stworzenie "z niczego" jest potwierdzana w Piśmie świętym jako 
prawda pełna obietnicy i nadziei. Matka siedmiu synów tak zachęca ich do 
męczeństwa:

Nie wiem, w jaki sposób znaleźliście się w moim łonie, nie ja wam dałam 
tchnienie i życie, a członki każdego z was nie ja ułożyłam. Stwórca świata 
bowiem, który ukształtował człowieka i wynalazł początek wszechrzeczy, w 
swojej litości ponownie odda wam tchnienie i życie, dlatego że wy gardzicie 
sobą teraz dla Jego praw... Proszę cię, synu, spojrzyj na niebo i na ziemię, a 
mając na oku wszystko, co jest na nich, zwróć uwagę na to, że z niczego 
stworzył je Bóg i że ród ludzki powstał w ten sam sposób (2 Mch 7, 22-23. 28).

298	Ponieważ Bóg może stwarzać z niczego, może także, przez Ducha Świętego, 
dać życie duchowe grzesznikom, stwarzając w nich serce czyste127, oraz przez 
zmartwychwstanie udzielać życia ciałom zmarłych. On bowiem "ożywia umarłych i to, 
co nie istnieje, powołuje do istnienia" (Rz 4, 17). Ponieważ przez swoje Słowo mógł 
sprawić, by światło zajaśniało w ciemnościach128, może również udzielić światła 
wiary tym, którzy Go nie znają129.

Bóg stwarza świat uporządkowany i dobry

299	Ponieważ Bóg stwarza w sposób mądry, stworzenie jest uporządkowane: "Tyś 
wszystko urządził według miary i liczby, i wagi" (Mdr 11, 20). Świat, stworzony w 
wiecznym Słowie i przez wieczne Słowo, będące "obrazem Boga niewidzialnego" (Kol 
1, 15), jest przeznaczony i ofiarowany dla człowieka, będącego obrazem Boga130, 
wezwanego do osobowej relacji z Bogiem. Nasz rozum, uczestnicząc w świetle 
Rozumu Bożego, może zrozumieć to, co Bóg mówi nam przez swoje stworzenie131; 
oczywiście, nie bez wielkiego wysiłku, a także w duchu pokory i czci wobec Stwórcy 
oraz Jego dzieła132. Stworzenie wywodzące się z Bożej dobroci uczestniczy w tej 
dobroci ("A Bóg widział, że wszystko, co uczynił, było dobre... bardzo dobre": Rdz 1, 
4.10.12. 18. 21. 31). Stworzenie jest więc chciane przez Boga jako dar skierowany do 
człowieka, jako dziedzictwo, które jest przeznaczone dla niego i powierzone mu. 
Kościół musiał wielokrotnie bronić prawdy o dobroci stworzenia, w tym także świata 
materialnego133.

Bóg jest transcendentny wobec stworzenia i jest w nim obecny

300	Bóg jest nieskończenie większy od wszystkich swoich dzieł134: "Tyś swój 
majestat wyniósł nad niebiosa" (Ps 8, 2); "a wielkość Jego niezgłębiona" (Ps 145, 3). 
Ponieważ jednak jest Stwórcą niezależnym i wolnym, pierwszą przyczyną 
wszystkiego, co istnieje, jest także obecny w najgłębszym wnętrzu swoich stworzeń: 
"W Nim żyjemy, poruszamy się i jesteśmy" (Dz 17, 28). Według słów św. Augustyna 
jest On superior summo meo et interior intimo meo  "wyższy od mojej wysokości i 
głębszy od mojej głębi"135.

Bóg podtrzymuje i prowadzi stworzenie

301	Po stworzeniu Bóg nie pozostawia stworzenia samemu sobie. Nie tylko daje 
mu byt i istnienie, ale w każdej chwili podtrzymuje je w istnieniu, pozwala mu działać i 
prowadzi je do jego celu. Uznanie tej pełnej zależności od Stwórcy jest źródłem 
mądrości i wolności, radości i ufności:

Miłujesz bowiem wszystkie stworzenia, niczym się nie brzydzisz, co uczyniłeś, 
bo gdybyś miał coś w nienawiści, byłbyś tego nie uczynił. Jakżeby coś trwać 
mogło, gdybyś Ty tego nie chciał? Jak by się zachowało, czego byś nie 
wezwał? Oszczędzasz wszystko, bo to wszystko Twoje, Panie, miłośniku 
życia! (Mdr 11, 24-26).

V. Bóg urzeczywistnia swój zamysł: Opatrzność Boża

302	Stworzenie ma właściwą sobie dobroć i doskonałość, ale nie wyszło całkowicie 
wykończone z rąk Stwórcy. Jest ono stworzone "w drodze" (in statu viae) do 
ostatecznej doskonałości, którą ma dopiero osiągnąć i do której Bóg je przeznaczył. 
Bożą Opatrznością nazywamy zrządzenia, przez które Bóg prowadzi swoje 
stworzenie do tej doskonałości:

Wszystko zaś, co Bóg stworzył, zachowuje swoją Opatrznością i wszystkim 
rządzi, "sięgając potężnie od krańca do krańca i władając wszystkim z 
dobrocią" (Mdr 8,1), bo "wszystko odkryte i odsłonięte jest przed Jego oczami" 
(Hbr 4,13), nawet to, co ma stać się w przyszłości z wolnego działania 
stworzeń136.

303	Świadectwa Pisma świętego na ten temat są jednomyślne: troska Opatrzności 
Bożej jest konkretna i bezpośrednia; obejmuje sobą wszystko, od rzeczy 
najmniejszych aż do wielkich wydarzeń świata i historii. Księgi święte z mocą 
potwierdzają absolutną suwerenność Boga w biegu wydarzeń: "Nasz Bóg jest w 
niebie; czyni wszystko, co zechce" (Ps 115, 3), a o Chrystusie zostało powiedziane: 
"Ten, co otwiera, a nikt nie zamknie, i Ten, co zamyka, a nikt nie otwiera" (Ap 3, 7). 
"Wiele zamierzeń jest w sercu człowieka, lecz wola Pana się ziści" (Prz 19, 21).

304	Widzimy więc, że Duch Święty, główny Autor Pisma świętego, przypisuje 
często Bogu działania, nie wspominając przyczyn wtórnych. Nie jest to uproszczony 
"sposób mówienia", ale dogłębne odwoływanie się do pierwszeństwa Boga i Jego 
absolutnego panowania nad historią i światem137 oraz wychowywanie do pokładania 
w Nim ufności. Modlitwa Psalmów jest wielką szkołą tego zaufania138.

305	Jezus domaga się dziecięcego zawierzenia Opatrzności Ojca niebieskiego, 
który troszczy się o najmniejsze potrzeby swoich dzieci: "Nie troszczcie się więc 
zbytnio i nie mówcie: co będziemy jeść? co będziemy pić?... Ojciec wasz niebieski 
wie, że tego wszystkiego potrzebujecie. Starajcie się naprzód o Królestwo Boga i o 
Jego sprawiedliwość, a to wszystko będzie wam dodane" (Mt 6, 31-33)139.

Opatrzność a przyczyny wtórne

306	Bóg jest niezależnym Władcą swego zamysłu. W jego realizacji posługuje się 
jednak współudziałem stworzeń. Nie jest to znakiem słabości, lecz wielkości i dobroci 
Boga wszechmogącego. Bóg daje więc swoim stworzeniom nie tylko istnienie, lecz 
także godność samodzielnego działania, bycia przyczynami i zasadami wzajemnie dla 
siebie oraz współdziałania w ten sposób w wypełnianiu Jego zamysłu.

307	Bóg daje ludziom możliwość dobrowolnego uczestniczenia w swojej 
Opatrzności, powierzając im odpowiedzialność za czynienie sobie ziemi "poddaną" i 
za panowanie nad nią140. Bóg pozwala więc ludziom być rozumnymi i wolnymi 
przyczynami w celu dopełniania dzieła stworzenia, w doskonałej harmonii dla dobra 
własnego i dobra innych. Ludzie, często nieświadomi współpracownicy woli Bożej, 
mogą wejść w sposób dobrowolny w Boży zamysł przez swoje działania, przez swoje 
modlitwy, a także przez swoje cierpienia141. Stają się więc w pełni "pomocnikami 
Boga" (1 Kor 3, 9; 1 Tes 3, 2) i Jego Królestwa142.

308	Jest to prawda nieodłączna od wiary w Boga Stwórcę; Bóg działa we wszelkim 
działaniu swoich stworzeń. On jest pierwszą przyczyną, która działa w przyczynach 
wtórnych i przez nie: "Albowiem to Bóg jest w was sprawcą i chcenia, i działania 
zgodnie z Jego wolą" (Flp 2, 13)143. Ta prawda nie pomniejsza godności stworzenia, 
ale ją podnosi. Stworzenie, wyprowadzone z nicości mocą, mądrością i dobrocią 
Bożą, nie może niczego osiągnąć, jeśli jest oddzielone od swego początku, ponieważ 
"stworzenie bez Stwórcy zanika"144; tym bardziej nie może osiągnąć swego 
ostatecznego celu bez pomocy łaski145.

Opatrzność a zgorszenie z powodu zła

309	Jeśli Bóg, Ojciec wszechmogący, Stwórca uporządkowanego i dobrego 
świata, troszczy się o wszystkie swoje stworzenia, to dlaczego istnieje zło? Tego 
pytania, równie naglącego jak nieuniknionego, równie  bolesnego jak tajemniczego, 
nie wyczerpie żadna łatwa odpowiedź. Odpowiedzi na to pytanie udziela dopiero 
całość wiary chrześcijańskiej: dobroć stworzenia, dramat grzechu, cierpliwa miłość 
Boga, wychodząca ciągle naprzeciw człowieka przez Jego przymierza, odkupieńcze 
Wcielenie Jego Syna, dar Ducha Świętego, zgromadzenie Kościoła, moc 
sakramentów oraz wezwanie do szczęśliwego życia, do którego wszystkie wolne 
stworzenia są zaproszone, zanim przyjmą jeszcze to wezwanie; lecz mogą także  co 
jest straszną tajemnicą  z góry je odrzucić. Nie ma takiego elementu w orędziu 
chrześcijańskim, który nie byłby częściową odpowiedzią na pytanie o zło.

310	Dlaczego jednak Bóg nie stworzył świata tak doskonałego, by żadne zło nie 
mogło w nim istnieć? W swojej nieskończonej mocy Bóg zawsze mógłby stworzyć coś 
lepszego146. W swojej nieskończonej mądrości i dobroci Bóg chciał jednak w sposób 
wolny stworzyć świat "w drodze" do jego ostatecznej doskonałości. To stawanie się 
dopuszcza w zamyśle Bożym pojawianie się pewnych bytów, a zanikanie innych; 
dopuszcza obok tego, co najdoskonalsze, także to, co mniej doskonałe; obok 
budowania natury, również zniszczenia. Obok dobra fizycznego istnieje zatem także 
zło fizyczne tak długo, jak długo stworzenie nie osiągnie swojej doskonałości147.

311	Aniołowie i ludzie  stworzenia rozumne i wolne  muszą zdążać do swego 
ostatecznego przeznaczenia przez wolny wybór, a przede wszystkim przez miłość. 
Mogą więc błądzić. Istotnie, popełnili oni grzech. W ten właśnie sposób zło moralne 
weszło w świat; jest ono nieporównanie większe od zła fizycznego. Bóg w żaden 
sposób, ani bezpośrednio, ani pośrednio, nie jest przyczyną zła moralnego148. 
Dopuszcza je jednak, szanując wolność swego stworzenia, i w sposób tajemniczy 
potrafi wyprowadzić z niego dobro:

Bóg wszechmogący... ponieważ jest dobry w najwyższym stopniu, nie 
pozwoliłby nigdy na istnienie jakiegokolwiek zła w swoich dziełach, jeśli nie 
byłby na tyle potężny i dobry, by wyprowadzić dobro nawet z samego zła149.

312	Można więc niekiedy odkryć, że Bóg w swojej wszechmocnej Opatrzności 
może wyprowadzić dobro ze skutków zła, nawet moralnego, spowodowanego przez 
Jego stworzenia: "Nie wyście mnie tu posłali  mówi Józef do swoich braci  lecz 
Bóg... Wy niegdyś knuliście zło przeciwko mnie, Bóg jednak zamierzył to jako dobro, 
żeby sprawić... że przeżył naród wielki" (Rdz 45, 8; 50, 20)150. Z największego zła 
moralnego, jakie kiedykolwiek mogło być popełnione, z odrzucenia i zabicia Syna 
Bożego, spowodowanego przez grzechy wszystkich ludzi, Bóg, w nadmiarze swojej 
łaski151, wyprowadził największe dobro: uwielbienie Chrystusa i nasze Odkupienie. 
Zło nie staje się jednak mimo to dobrem.

313	"Bóg z tymi, którzy Go miłują, współdziała we wszystkim dla ich dobra" (Rz 8, 
28). Świadectwo świętych nieustannie potwierdza tę prawdę: 

Święta Katarzyna ze Sieny mówi więc do "tych, którzy gorszą się i buntują 
przeciw temu, co im się zdarza": "Wszystko pochodzi z miłości, wszystko jest 
skierowane ku zbawieniu człowieka, Bóg czyni wszystko tylko w tym celu"152.

Święty Tomasz More przed swoim męczeństwem pociesza córkę: "Nic nie 
może się zdarzyć, jeśli nie chciałby tego Bóg. A wszystko, czego On chce, 
chociaż mogłoby wydawać się nam najgorsze, jest dla nas najlepsze"153,

Juliana z Norwich: "Poznaję więc przez łaskę Bożą, że powinnam mocno 
trzymać się wiary i z nie mniejszym przekonaniem wierzyć, że wszystko będzie 
dobre...

I zobaczysz, że wszystko będzie dobre" (Thou shalt see thyself that all 
MANNER of thing shall be well)154.

314	Wierzymy mocno, że Bóg jest Władcą świata i historii. Drogi Jego Opatrzności 
są dla nas często nie znane. Dopiero u kresu, gdy skończy się nasze poznanie 
częściowe, gdy zobaczymy Boga "twarzą w twarz" (1 Kor 13, 12), w pełni poznamy 
drogi, którymi Bóg prowadził swoje stworzenie, nawet przez dramaty zła i grzechu, do 
odpoczynku ostatecznego Szabatu155, ze względu na który stworzył niebo i ziemię.

W skrócie

315	Bóg, stwarzając świat i człowieka, dał pierwsze i powszechne 
świadectwo swojej wszechmocnej miłości i swojej mądrości, pierwszą 
zapowiedź swego "zamysłu życzliwości", którego zwieńczeniem jest nowe 
stworzenie w Chrystusie.

316	Chociaż dzieło stworzenia jest w sposób szczególny przypisywane 
Ojcu, jest również prawdą wiary, że Ojciec, Syn i Duch Święty są jedyną i 
niepodzielną zasadą stworzenia.

317	Bóg sam stworzył wszechświat w sposób wolny, bezpośrednio, bez 
żadnej pomocy.

318	Żadne stworzenie nie ma nieskończonej mocy, jaka jest konieczna do 
"stwarzania" w ścisłym znaczeniu tego słowa, czyli do wytwarzania i udzielania 
bytu temu, co go wcześniej nie miało (powołanie do istnienia "ex nihilo"  "z 
niczego")156.

319	Bóg stworzył świat, by ukazać swoją chwałę i udzielić jej. Chwałą, dla 
której Bóg stworzył stworzenia, jest to, by uczestniczyły w Jego prawdzie, Jego 
dobroci i Jego pięknie.

320	Bóg, który stworzył wszechświat, podtrzymuje go w istnieniu przez 
swoje Słowo, Syna, który "podtrzymuje wszystko słowem swej potęgi" (Hbr 1, 
3), i przez Ducha Stwórcę, który daje życie.

321	Opatrzność Boża oznacza zrządzenia, przez które Bóg z miłością i 
mądrością prowadzi wszystkie stworzenia do ich ostatecznego celu.

322	Chrystus zachęca nas do dziecięcego zawierzenia Opatrzności naszego 
Ojca niebieskiego157, a św. Piotr Apostoł przypomina: "Wszystkie troski 
wasze przerzućcie na Niego, gdyż Jemu zależy na was" (1 P 5, 7)158.

323	Opatrzność Boża działa również przez działanie stworzeń. Bóg pozwala 
ludziom współpracować w sposób wolny z Jego zamysłami.

324	Dopuszczenie przez Boga zła fizycznego i zła moralnego jest tajemnicą. 
Bóg ją wyjaśnia przez swojego Syna, Jezusa Chrystusa, który umarł i 
zmartwychwstał, by zwyciężyć zło. Wiara daje nam pewność, że Bóg nie 
dopuściłby zła, gdyby nie wyprowadzał z niego dobra drogami, które poznamy 
w pełni dopiero w życiu wiecznym.


Paragraf piąty

NIEBO I ZIEMIA

325	Symbol Apostolski stwierdza, że Bóg jest "Stwórcą nieba i ziemi", a Symbol 
Nicejsko-Konstantynopolitański uzupełnia: "Wszystkich rzeczy widzialnych i 
niewidzialnych".

326	Wyrażenie "niebo i ziemia" w Piśmie świętym oznacza to wszystko, co istnieje 
 całe stworzenie. Wskazuje również na więź, jaka wewnątrz stworzenia 
równocześnie jednoczy i rozdziela niebo i ziemię: "Ziemia" jest światem ludzi159, 
"niebo" lub "niebiosa" mogą oznaczać firmament160, ale także własne "miejsce" 
Boga: "Ojca naszego, który jest w niebie" (Mt 5,16)161 a więc także "niebo", którym 
jest chwała eschatologiczna. Słowo "niebo" wskazuje w końcu "miejsce" stworzeń 
duchowych  aniołów  które otaczają Boga.

327	Wyznanie wiary Soboru Laterańskiego IV stwierdza, że Bóg "równocześnie od 
początku czasu stworzył z nicości jeden i drugi rodzaj stworzeń, stworzenia duchowe i 
materialne, to znaczy aniołów i świat ziemski, a na końcu człowieka, który złożony z 
duszy i ciała łączy w sobie świat duchowy i materialny"162.

I. Aniołowie

Istnienie aniołów  prawda wiary

328	Istnienie istot duchowych, niecielesnych, które Pismo święte nazywa 
zazwyczaj aniołami, jest prawdą wiary. Świadectwo Pisma świętego jest tak 
oczywiste, jak jednomyślność Tradycji.

Kim są aniołowie?

329	Święty Augustyn mówi na ich temat: "ŤAniołť oznacza funkcję, nie naturę. 
Pytasz, jak nazywa się ta natura?  Duch. pytasz o funkcję?  Anioł. Przez to, czym 
jest, jest duchem, a przez to, co wypełnia, jest aniołem"163. W całym swoim bycie 
aniołowie są sługami i wysłannikami Boga. Ponieważ zawsze kontemplują "oblicze 
Ojca... który jest w niebie" (Mt 18, 10), są wykonawcami Jego rozkazów, "by słuchać 
głosu Jego słowa" (Ps 103, 20).

330 Jako stworzenia czysto duchowe aniołowie posiadają rozum i wolę: są 
stworzeniami osobowymi164 i nieśmiertelnymi165. przewyższają doskonałością 
wszystkie stworzenia widzialne. Świadczy o tym blask ich chwały166.

Chrystus "ze wszystkimi swoimi aniołami"

331	Chrystus stanowi centrum świata anielskiego. Aniołowie należą do Niego: 
"Gdy Syn Człowieczy przyjdzie w swej chwale i wszyscy aniołowie z Nim..." (Mt 25, 
31). Należą do Niego, ponieważ zostali stworzeni przez Niego i dla Niego: "Bo w Nim 
zostało wszystko stworzone: i to, co w niebiosach, i to, co na ziemi, byty widzialne i 
niewidzialne, czy Trony, czy Panowania, czy Zwierzchności, czy Władze. Wszystko 
przez Niego i dla Niego zostało stworzone" (Kol 1, 16). W jeszcze większym stopniu 
należą do Niego, ponieważ uczynił ich posłańcami swojego zamysłu zbawienia: "Czyż 
nie są oni wszyscy duchami przeznaczonymi do usług, posyłanymi na pomoc tym, 
którzy mają posiąść zbawienie?" (Hbr 1, 14).

332	Aniołowie są obecni od chwili stworzenia167 i w ciągu całej historii zbawienia, 
zwiastując z daleka i z bliska to zbawienie oraz służąc wypełnieniu zamysłu Bożego. 
Oto niektóre przykłady: zamykają raj ziemski168, chronią Lota169, ratują Hagar i jej 
dziecko170, powstrzymują rękę Abrahama171, pośredniczą w przekazywaniu 
Prawa172, prowadzą lud Boży173, zwiastują narodziny174 i powołania175, 
towarzyszą prorokom176. Wreszcie anioł Gabriel zwiastuje narodzenie Poprzednika 
oraz narodzenie samego Jezusa177.

333	Życie Słowa Wcielonego, od Wcielenia do Wniebowstąpienia, jest otoczone 
adoracją i służbą aniołów. Gdy Bóg "wprowadza Pierworodnego na świat, mówi: 
Niech Mu oddają pokłon wszyscy aniołowie Boży" (Hbr 1, 6). Ich śpiew uwielbienia 
przy narodzeniu Chrystusa nie przestał rozbrzmiewać w uwielbieniu Kościoła: 
"Chwała Bogu..." (Łk 2,14). Aniołowie strzegą Jezusa w dzieciństwie178, służą Mu na 
pustyni179, umacniają Go w agonii180 i mogliby ocalić Go z ręki nieprzyjaciół181, jak 
kiedyś Izraela182. Aniołowie także "ewangelizują", głosząc Dobrą Nowinę 
Wcielenia183 i Zmartwychwstania184 Chrystusa. Będą obecni w czasie powrotu 
Chrystusa, który zapowiadają185, służąc Mu podczas sądu186.

Aniołowie w życiu Kościoła

334	W taki sam sposób całe życie Kościoła korzysta z tajemniczej i potężnej 
pomocy aniołów187.

335	W liturgii Kościół łączy się z aniołami, by uwielbiać trzykroć świętego Boga188; 
przywołuje ich obecność (w Supplices Te rogamus...  "Pokornie Cię prosimy..." z 
Kanonu rzymskiego, w In paradisum deducant te angeli...  "Niech aniołowie zawiodą 
cię do raju...", w liturgii pogrzebowej lub w "Hymnie cherubinów" w liturgii 
bizantyjskiej) oraz czci szczególnie pamięć niektórych aniołów (św. Michała, św. 
Gabriela, św. Rafała, Aniołów Stróżów).

336	Życie ludzkie od dzieciństwa189 aż do zgonu190 jest otoczone opieką191 i 
wstawiennictwem192 aniołów. "Każdy wierny ma u swego boku anioła jako opiekuna i 
stróża, by prowadził go do życia"193. Już na ziemi życie chrześcijańskie uczestniczy 
 przez wiarę  w błogosławionej wspólnocie aniołów i ludzi, zjednoczonych w Bogu.

II. Świat widzialny

337	Bóg sam stworzył świat widzialny w całym jego bogactwie, jego różnorodności 
i porządku. Pismo święte przedstawia symbolicznie dzieło Stwórcy jako ciąg sześciu 
dni Boskiej "pracy", która kończy się "odpoczynkiem" siódmego dnia (Rdz 1, 1-2, 4). 
Na temat stworzenia Pismo święte naucza prawd objawionych przez Boga dla 
naszego zbawienia194; pozwalają one "poznawać najgłębszą naturę całego 
stworzenia, jego wartość i przeznaczenie do chwały Bożej"195.

338	Nie istnieje nic, co nie zawdzięczałoby swego istnienia Bogu Stwórcy. Świat 
zaczął się wtedy, gdy został wydobyty z nicości słowem Boga; wszystkie istniejące 
byty, cała natura, cała historia ludzka zakorzeniają się w tym pierwotnym wydarzeniu; 
ono jest początkiem, który tworzy świat i zapoczątkowuje czas196.

339	Każde stworzenie posiada swoją własną dobroć i doskonałość. O każdym z 
dzieł "sześciu dni" jest powiedziane: "A widział Bóg, że było dobre". "Wszystkie rzeczy 
bowiem z samego faktu, że są stworzone, mają własną trwałość, prawdziwość, 
dobroć i równocześnie własne prawa i porządek"197. Różne stworzenia, chciane w 
ich własnym bycie, odzwierciedlają, każde na swój sposób, jakiś promień 
nieskończonej mądrości i dobroci Boga. Z tego powodu człowiek powinien szanować 
dobroć każdego stworzenia, by unikać nieuporządkowanego wykorzystania rzeczy, 
które lekceważy Stwórcę oraz powoduje zgubne konsekwencje dla ludzi i ich 
środowiska.

340	Współzależność stworzeń jest chciana przez Boga. Słońce i księżyc, cedr i 
mały kwiatek, orzeł i wróbel: niezmierna rozmaitość i różnorodność stworzeń 
oznacza, że żadne z nich nie wystarcza sobie samemu. Istnieją one tylko we 
wzajemnej zależności od siebie, by uzupełniać się, służąc jedne drugim.

341	Piękno wszechświata: Porządek i harmonia świata stworzonego wynikają z 
różnorodności bytów oraz związków, jakie istnieją między nimi. Człowiek odkrywa je 
stopniowo jako prawa natury. Budzą one podziw uczonych. Piękno stworzenia jest 
odbiciem nieskończonego piękna Stwórcy. Powinno ono budzić szacunek i zachęcać 
do poddania Bogu rozumu i woli człowieka.

342	Hierarchia stworzeń jest wyrażona przez porządek "sześciu dni", który 
przechodzi od tego, co mniej doskonałe, do tego, co bardziej doskonałe. Bóg kocha 
wszystkie swoje stworzenia198, troszczy się o wszystkie, nawet o wróble. Niemniej 
Jezus mówi: "Jesteście ważniejsi niż wiele wróbli" (Łk 12, 7), a także: "O ileż 
ważniajszy jest człowiek niż owca!" (Mt 12,12).

343	Człowiek jest szczytem dzieła stworzenia. Opis natchniony wyraża tę prawdę, 
wyraźnie oddzielając stworzenie człowieka od stworzenia innych stworzeń199.

344	Istnieje solidarność między wszystkimi stworzeniami, wynikająca z faktu, że 
wszystkie one mają tego samego Stwórcę i wszystkie są skierowane ku Jego chwale: 

Pochwalony bądź, Panie,
Z wszystkimi Twoimi stworzeniami,
A przede wszystkim z naszym bratem słońcem, 
Które dzień daje, a Ty przez nie świecisz, 
Ono jest piękne i promieniste,
A przez swój blask
Jest Twoim wyobrażeniem, o Najwyższy...

Panie, bądź pochwalony   
Przez naszą siostrę wodę, 
Która jest wielce pożyteczna 
I pokorna, i cenna, i czysta...
Panie, bądź pochwalony
Przez naszą siostrę  matkę ziemię,
Która nas żywi i chowa,
I rodzi różne owoce, barwne kwiaty i zioła... 

Czyńcie chwałę i błogosławieństwo Panu 
I składajcie Mu dzięki,
I służcie Mu
Z wielką pokorą200.

345	Szabat  koniec dzieła "sześciu dni". Tekst święty mówi, że "Bóg ukończył w 
dniu szóstym swe dzieło, nad którym pracował", "w ten sposób zostały ukończone 
niebo i ziemia", i że Bóg "odpoczął dnia siódmego", "pobłogosławił ów siódmy dzień i 
uczynił go świętym" (Rdz 2, 1-3). Słowa te są bogate w zbawczą naukę:

346	Bóg nadał stworzeniu podstawę i prawa, które pozostają trwałe201, na których 
wierzący będzie mógł oprzeć się z ufnością i które będą dla niego znakiem i rękojmią 
niezachwianej wierności Przymierza Bożego202. Człowiek ze swej strony powinien 
pozostać wierny tej podstawie i szanować prawa, które Stwórca wpisał w swoje 
dzieło.

347	Stworzenie zostało powołane do istnienia ze względu na Szabat, a więc kult i 
adorację Boga. Kult jest wpisany w porządek stworzenia203. Operi Dei nihil 
praeponatur  "Nic nie może być stawiane ponad służbę Bożą"  mówi Reguła św. 
Benedykta, wskazując w ten sposób na poprawny porządek ludzkich zajęć.

348	Szabat znajduje się w centrum prawa Izraela. Zachowywanie przykazań jest 
odpowiedzią na mądrość i wolę Boga wyrażoną w dziele stworzenia.

349	Ósmy dzień. Dla nas jednak zajaśniał nowy dzień: dzień Zmartwychwstania 
Chrystusa. Siódmy dzień kończy pierwsze stworzenie. Ósmy dzień zaczyna nowe 
stworzenie. W ten sposób dzieło stworzenia dochodzi do punktu kulminacyjnego w 
jeszcze większym dziele Odkupienia. Pierwsze stworzenie odnajduje swój sens i swój 
szczyt w nowym stworzeniu w Chrystusie, którego blask przekracza pierwsze 
stworzenie204.

W skrócie

350	Aniołowie są stworzeniami duchowymi, które nieustannie wielbią Boga i 
służą Jego zbawczym zamysłom wobec innych stworzeń: "Ad omnia bona 
nostra cooperantur angeli"  "Aniołowie współdziałają we wszystkim, co dla 
nas dobre"205.

351	Aniołowie otaczają Chrystusa, swego Pana. Służą Mu w szczególny 
sposób w wypełnianiu Jego zbawczej misji wobec ludzi.

352	Kościół czci aniołów, którzy pomagają mu w jego ziemskiej pielgrzymce 
i opiekują się wszystkimi ludźmi.

353	Bóg chciał, aby stworzenia były zróżnicowane, dobre, współzależne i 
uporządkowane. Przeznaczył wszystkie stworzenia materialne dla dobra 
rodzaju ludzkiego. Człowiek, a przez niego cale stworzenie, jest przeznaczony 
dla chwały Bożej.

354	Poszanowanie praw wpisanych w stworzenie i związków wynikających z 
natury rzeczy jest zasadą mądrości i podstawą moralności.

Paragraf szósty

CZŁOWIEK

355	"Stworzył Bóg człowieka na swój obraz, na obraz Boży go stworzył" (Rdz 1, 
27). Człowiek zajmuje wyjątkowe miejsce w stworzeniu: został on stworzony "na 
obraz Boży" (I); w swojej własnej naturze jednoczy świat duchowy i świat materialny 
(II); jest stworzony jako "mężczyzna i kobieta" (III); Bóg obdarzył go swoją przyjaźnią 
(IV).

I. "Na obraz Boży"

356	Pośród wszystkich stworzeń widzialnych jedynie człowiek jest "zdolny do 
poznania i miłowania swego Stwórcy"206; jest on "jedynym na ziemi stworzeniem, 
którego Bóg chciał dla niego samego"207. Tylko człowiek jest wezwany do 
uczestniczenia w życiu Bożym przez poznanie i miłość. Został stworzony w tym celu i 
to stanowi podstawową rację jego godności:

Czemu to, proszę, obdarzyłeś człowieka tak wielką godnością? Niewątpliwie, 
stało się tak jedynie dla niepojętej miłości, dzięki której dostrzegłeś Twe 
stworzenie w sobie samym i w nim się rozmiłowałeś... Bo z miłości stworzyłeś 
go i dałeś mu 295 istnienie, by radował się Twoim najwyższym i wiecznym 
dobrem208.

357	Człowiek, ponieważ został stworzony na obraz Boży, posiada godność osoby: 
nie jest tylko czymś, ale kimś. Jest zdolny poznawać siebie, panować nad sobą, w 
sposób dobrowolny dawać siebie oraz tworzyć wspólnotę z innymi osobami; przez 
łaskę jest powołany do przymierza ze swoim Stwórcą, do dania Mu odpowiedzi wiary i 
miłości, jakiej nikt inny nie może za niego dać.

358	Bóg wszystko stworzył dla człowieka209, ale on został stworzony, aby służyć 
Bogu i kochać Go oraz by ofiarować Mu całe stworzenie: 

Jakaż to istota otoczona tak wielkim poważaniem otrzyma istnienie? Jest nią 
człowiek, wielka i wspaniała postać żyjąca, cenniejsza w oczach Bożych niż 
całe stworzenie. Jest nią człowiek; dla niego istnieje niebo i ziemia, morze i 
całe stworzenie. Do jego zbawienia Bóg przywiązuje taką wagę, że dla niego 
nie oszczędził nawet swego jedynego Syna. Bóg nie przestał bowiem czynić 
wszystkiego, by doprowadzić człowieka do siebie i posadzić go po swojej 
prawicy210.

359	"Tajemnica człowieka wyjaśnia się naprawdę dopiero w tajemnicy Słowa 
Wcielonego"211:

Święty Paweł poucza nas, że dwóch ludzi dało początek rodzajowi ludzkiemu: 
Adam i Chrystus... Stał się  mówi  pierwszy człowiek, Adam, duszą żyjącą, a 
ostatni Adam  duchem ożywiającym. Pierwszy został stworzony przez 
ostatniego; od Niego też otrzymał duszę dającą życie... Drugi Adam umieścił 
swój obraz w pierwszym, gdy go stwarzał. Dlatego przyjął jego ciało i imię, aby 
nie zginęło to, co uczynił na swe podobieństwo. Jest zatem pierwszy Adam i 
ostatni Adam. Tamten pierwszy ma początek, Ten ostatni nie ma końca, a jest 
w rzeczywistości pierwszy, jak to sam stwierdza: "Ja jestem Pierwszy i 
Ostatni"212.

360	Dzięki wspólnemu początkowi rodzaj ludzki stanowi jedność. Bóg bowiem "z 
jednego człowieka wywiódł cały rodzaj ludzki" (Dz 17, 26)213. 

Wspaniała wizja, która pozwala nam kontemplować rodzaj ludzki w jedności 
jego początku w Bogu... w jedności jego natury, u wszystkich złożonej tak 
samo z materialnego ciała i duchowej duszy; w jedności jego bezpośredniego 
celu i jego misji w świecie; w jedności miejsca jego zamieszkania  ziemi oraz 
dóbr, z których wszyscy ludzie na podstawie prawa naturalnego mogą 
korzystać, by podtrzymywać i rozwijać swoje życie; w jedności celu 
nadprzyrodzonego, którym jest sam Bóg, do którego wszyscy mają dążyć; w 
jedności środków potrzebnych do osiągnięcia tego celu... w jedności 
odkupienia, którego dla wszystkich dokonał Chrystus214.

361	"Prawo ludzkiej solidarności i miłości"215, nie wykluczając bogatej 
różnorodności osób, kultur i ludów, zapewnia nas, że wszyscy ludzie są rzeczywiście 
braćmi.

II. Corpore et anima unus  "jeden ciałem i duszą"

362	Osoba ludzka, stworzona na obraz Boży, jest równocześnie istotą cielesną i 
duchową. Opis biblijny wyraża tę rzeczywistość językiem symbolicznym, gdy 
stwierdza, że "Bóg ulepił człowieka z prochu ziemi i tchnął w jego nozdrza tchnienie 
życia, wskutek czego stał się człowiek istotą żywą" (Rdz 2, 7). Cały człowiek jest więc 
chciany przez Boga.

363	Pojęcie dusza często oznacza w Piśmie świętym życie ludzkie216 lub całą 
osobę ludzką217. Oznacza także to wszystko, co w człowieku jest najbardziej 
wewnętrzne218 i najwartościowsze219; to, co sprawia, że człowiek jest w sposób 
najbardziej szczególny obrazem Boga: "dusza" oznacza zasadę duchową w 
człowieku.

364	Ciało człowieka uczestniczy w godności "obrazu Bożego"; jest ono ciałem 
ludzkim właśnie dlatego, że jest ożywiane przez duszę duchową, i cała osoba ludzka 
jest przeznaczona, by stać się w Ciele Chrystusa świątynią Ducha220:

Człowiek, stanowiący jedność ciała i duszy, skupia w sobie dzięki swej 
cielesnej naturze elementy świata materialnego, tak że przez niego dosięgają 
one swego szczytu i wznoszą głos w dobrowolnym chwaleniu Stwórcy. Nie 
wolno więc człowiekowi gardzić życiem ciała, lecz przeciwnie, powinien on 
uważać ciało swoje, jako przez Boga stworzone i mające być wskrzeszone w 
dniu ostatecznym, za dobre i godne szacunku221.

365	Jedność ciała i duszy jest tak głęboka, że można uważać duszę za "formę" 
ciała222; oznacza to, że dzięki duszy duchowej ciało utworzone z materii jest ciałem 
żywym i ludzkim; duch i materia w człowieku nie są dwiema połączonymi naturami, 
ale ich zjednoczenie tworzy jedną naturę.

366	Kościół naucza, że każda dusza duchowa jest bezpośrednio stworzona przez 
Boga223 nie jest ona "produktem" rodziców  i jest nieśmiertelna224 nie ginie więc po 
jej oddzieleniu się od ciała w chwili śmierci i połączy się na nowo z ciałem w chwili 
ostatecznego zmartwychwstania.

367	Niekiedy odróżnia się duszę od ducha. W ten sposób św. Paweł modli się, aby 
"nienaruszony duch wasz, dusza i ciało... zachowały się na przyjście Pana" (1 Tes 5, 
23). Kościół naucza, że rozróżnienie to nie wprowadza jakiegoś dualizmu w 
duszy225. "Duch" oznacza, że człowiek, począwszy od chwili swego stworzenia, jest 
skierowany ku swojemu celowi nadprzyrodzonemu226, a jego dusza jest uzdolniona 
do tego, by była w darmowy sposób podniesiona do komunii z Bogiem227.

368	Tradycja duchowa Kościoła mówi także o sercu, w biblijnym sensie "głębi 
jestestwa" (Jr 31, 33), gdzie osoba opowiada się za Bogiem lub przeciw Niemu228. 

III. "Mężczyzną i niewiastą stworzył ich" 

Równość i odmienność chciane przez Boga

369	Mężczyzna i kobieta są stworzeni, to znaczy chciani przez Boga, z jednej 
strony w doskonałej równości jako osoby ludzkie, a z drugiej strony, w ich byciu 
mężczyzną i kobietą. "Bycie mężczyzną", "bycie kobietą" jest rzeczywistością dobrą i 
chcianą przez Boga: mężczyzna i kobieta mają nieutracalną godność, która pochodzi 
wprost od Boga, ich Stwórcy229. Mężczyzna i kobieta mają taką samą godność, 
zostali stworzeni "na obraz Boga". W swoim "byciu mężczyzną" i "byciu kobietą" 
odzwierciedlają oni mądrość i dobroć Stwórcy.

370	Bóg w żadnym wypadku nie jest obrazem człowieka. Nie jest ani mężczyzną, 
ani kobietą. Bóg jest czystym duchem, w którym nie ma miejsca na różnicę płci. 
"Doskonałość" mężczyzny i kobiety odzwierciedla coś z nieskończonej doskonałości 
Boga: doskonałości matki230 oraz doskonałości ojca i małżonka231.

"Jedno dla drugiego"  "jedność we dwoje"

371	Mężczyzna i kobieta, stworzeni razem, są chciani przez Boga jako jedno dla 
drugiego. Słowo Boże pozwala nam zrozumieć tę prawdę w różnych fragmentach 
tekstu świętego. "Nie jest dobrze, żeby mężczyzna był sam; uczynię mu zatem 
odpowiednią dla niego pomoc" (Rdz 2, 18). Żadne ze zwierząt nie może być tym 
"partnerem" mężczyzny232. Kobieta, którą Bóg "kształtuje" z żebra wyjętego z ciała 
mężczyzny i którą przyprowadza do mężczyzny, wywołuje u niego okrzyk podziwu, 
miłości i jedności: "Ta dopiero jest kością z moich kości i ciałem z mego ciała!" (Rdz 
2, 23). Mężczyzna odkrywa kobietę jako inne "ja" tego samego człowieczeństwa.

372	Mężczyzna i kobieta są stworzeni "jedno dla drugiego": Bóg nie stworzył ich 
"jako części" i "niekompletnych". Bóg stworzył ich do wspólnoty osób, w której jedno 
może być "pomocą" dla drugiego, ponieważ są równocześnie równi jako osoby ("kość 
z moich kości...") i uzupełniają się jako mężczyzna i kobieta. Bóg łączy ich w 
małżeństwie w taki sposób, że stając się "jednym ciałem" (Rdz 2, 24), mogą 
przekazywać życie ludzkie: "Bądźcie płodni i rozmnażajcie się, abyście zaludnili 
ziemię" (Rdz 1, 28). Przekazując swojemu potomstwu życie ludzkie, mężczyzna i 
kobieta jako małżonkowie i rodzice współdziałają w wyjątkowy sposób z dziełem 
Stwórcy233.

373	W zamyśle Bożym mężczyzna i kobieta są powołani do czynienia sobie ziemi 
"poddaną" (Rdz 1, 28) jako "zarządcy" Boży. To władanie nie może być samowolnym 
i niszczącym panowaniem. Mężczyzna i kobieta, stworzeni na obraz Stwórcy, który 
miłuje "wszystkie stworzenia" (Mdr 11, 24), są powołani, by uczestniczyć w 
Opatrzności Bożej w stosunku do innych stworzeń. Z tego wynika ich 
odpowiedzialność za świat powierzony im przez Boga.

IV. Człowiek w raju

374	Pierwszy człowiek nie tylko został stworzony jako dobry, lecz także 
ukonstytuowany w przyjaźni ze swoim Stwórcą oraz w harmonii z sobą samym i 
otaczającym go stworzeniem. Stan ten przewyższy jedynie chwała nowego 
stworzenia w Chrystusie.

375 Kościół, interpretując w autentyczny sposób symbolizm języka biblijnego w 
świetle Nowego Testamentu i Tradycji, naucza, że nasi pierwsi rodzice Adam i Ewa 
zostali ukonstytuowani w stanie "świętości i sprawiedliwości pierwotnej"234. Tą łaską 
świętości pierwotnej było "uczestnictwo w życiu Bożym"235.

376	Promieniowanie tej łaski umacniało wszystkie wymiary życia człowieka. Dopóki 
człowiek pozostawał w zażyłości z Bogiem, nie miał ani umierać236, ani cierpieć237. 
Wewnętrzna harmonia osoby ludzkiej, harmonia między mężczyzną i kobietą238, a 
wreszcie harmonia między pierwszą parą i całym stworzeniem konstytuowała stan 
nazywany "pierwotną sprawiedliwością".

377	"Władanie" światem, które Bóg od początku powierzył człowiekowi 
urzeczywistniało się przede wszystkim w samym człowieku jako panowanie nad sobą. 
Człowiek był nieskazitelny i uporządkowany w swoim bycie, ponieważ był wolny od 
potrójnej pożądliwości239, która poddaje go przyjemnościom zmysłowym, pożądaniu 
dóbr ziemskich i afirmacji siebie wbrew nakazom rozumu.

378	Znakiem "zażyłości" człowieka z Bogiem jest to, że Bóg umieszcza go w 
ogrodzie240. Człowiek żyje w nim, aby "uprawiał go i doglądał" (Rdz 2,15); praca nie 
jest ciężarem241, ale współpracą mężczyzny i kobiety z Bogiem w doskonaleniu 
stworzenia widzialnego.

379	Harmonia pierwotnej sprawiedliwości, przewidziana dla człowieka w zamyśle 
Bożym, zostanie utracona przez grzech naszych pierwszych rodziców.

W skrócie

380	"Boże, Ty stworzyłeś człowieka na swoje podobieństwo i powierzyłeś 
mu cały świat, aby służąc Tobie samemu jako Stwórcy, rządził wszelkim 
stworzeniem"242.

381	Człowiek jest przeznaczony do odtwarzania obrazu Syna Bożego, który 
stał się człowiekiem  obrazem "Boga niewidzialnego" (Kol 1, 15)  aby 
Chrystus był pierworodnym między wielu braćmi i siostrami243.

382	Człowiek jest jeden ciałem i duszą244. Nauka wiary przyjmuje, że dusza 
duchowa i nieśmiertelna jest stworzona bezpośrednio przez Boga.

383	"Bóg nie stworzył człowieka samotnym, gdyż od początku *stworzył 
mężczyznę i niewiastę* (Rdz 1, 27), a zespolenie ich stanowi pierwszą 
formę wspólnoty osób"245.

384	Objawienie pozwala nam poznać stan pierwotnej świętości i 
sprawiedliwości mężczyzny i kobiety przed grzechem: z ich przyjaźni z Bogiem 
wypływało szczęście ich życia w raju.

Paragraf siódmy

UPADEK

385	Bóg jest nieskończenie dobry i wszystkie Jego dzieła są dobre. Nikogo jednak 
nie omija doświadczenie cierpienia i zła obecnego w naturze, które jawią się jako 
związane z ograniczeniami właściwymi dla stworzeń, a przede wszystkim zagadnienie 
zła moralnego. Skąd pochodzi zło? "Zmagałem się z zagadnieniem pochodzenia zła. I 
nie znajdowałem rozwiązania"  mówi św. Augustyn246; jego bolesne poszukiwanie 
zakończy się dopiero wraz z nawróceniem do Boga żywego. "Tajemnica bezbożności" 
(2 Tes 2, 7) wyjaśnia się bowiem tylko w "tajemnicy pobożności" (1 Tm 3, 16). 
Objawienie miłości Bożej w Chrystusie pokazało równocześnie zasięg zła i 
nadzwyczajną obfitość łaski247. Musimy więc rozważać zagadnienie początku zła, 
kierując spojrzenie naszej wiary na Tego, który sam jest jego Zwycięzcą248. 

I. "Gdzie wzmógł się grzech, tam jeszcze obficiej rozlała się łaska"

Rzeczywistość grzechu

386	Grzech jest obecny w historii człowieka; na próżno ktoś chciałby go nie 
zauważać lub nadawać inne nazwy tej mrocznej rzeczywistości. Usiłując zrozumieć 
grzech, trzeba najpierw uznać głęboką więź człowieka z Bogiem, ponieważ poza tą 
relacją zło grzechu nie ujawnia się w swojej prawdziwej istocie jako odrzucenie Boga i 
przeciwstawienie się Mu, ciążąc w dalszym ciągu na życiu człowieka i na historii.

387	Rzeczywistość grzechu, a zwłaszcza grzechu pierworodnego, wyjaśnia się 
dopiero w świetle Objawienia Bożego. Bez tego poznania Boga, jakie ono nam daje, 
nie można jasno uznać grzechu; pojawia się pokusa, by wyjaśniać go jedynie jako 
wadę w rozwoju, słabość psychiczną, błąd, konieczną konsekwencję nieodpowiedniej 
struktury społecznej itd. Tylko poznanie zamysłu Bożego wobec człowieka pozwala 
zrozumieć, że grzech jest nadużyciem wolności, której Bóg udzielił osobom 
stworzonym, by mogły Go miłować oraz miłować się wzajemnie

Grzech pierworodny  istotna prawda wiary

388	Wraz z rozwojem Objawienia wyjaśnia się także rzeczywistość grzechu. 
Chociaż lud Boży Starego Testamentu poznał w pewien sposób bolesną sytuację 
człowieka w świetle historii upadku opowiedzianej w Księdze Rodzaju, nie mógł 
jednak zrozumieć ostatecznego znaczenia tej historii, ponieważ ukazuje się ona w 
pełni tylko w świetle Śmierci i Zmartwychwstania Jezusa Chrystusa249. Trzeba 
poznać Chrystusa jako źródło łaski, by uznać Adama za źródło grzechu. Duch-
Paraklet, posłany przez Zmartwychwstałego, przyszedł "przekonać świat o grzechu" 
(J 16, 8), objawiając Tego, który jest jego Odkupicielem.

389	Nauka o grzechu pierworodnym jest w pewnym sensie "odwrotną stroną" 
Dobrej Nowiny, że Jezus jest Zbawicielem wszystkich ludzi, że wszyscy potrzebują 
zbawienia i że zbawienie jest ofiarowane wszystkim dzięki Chrystusowi. Kościół, który 
ma zmysł Chrystusa250, wie dobrze, że nie można naruszyć objawienia grzechu 
pierworodnego, nie naruszając misterium Chrystusa.

Aby czytać opis upadku

390	Opis upadku (Rdz 3) używa języka obrazowego, ale stwierdza wydarzenie 
pierwotne, fakt, który miał miejsce na początku historii człowieka251. Objawienie daje 
nam pewność wiary, że cała historia ludzka jest naznaczona pierworodną winą, w 
sposób wolny zaciągniętą przez naszych pierwszych rodziców252.

II. Upadek aniołów

391	Do wyboru nieposłuszeństwa skłonił naszych pierwszych rodziców 
uwodzicielski głos przeciwstawiający się Bogu253. Ten głos przez zazdrość 
sprowadza na nich śmierć254. Pismo święte i Tradycja Kościoła widzą w tej istocie 
upadłego anioła, nazywanego Szatanem lub diabłem255. Kościół naucza, że był on 
najpierw dobrym aniołem stworzonym przez Boga: Diabolus enim et alii daemones a 
Deo quidem natura creati sunt boni, sed ipsi per se facti sunt mali"  Diabeł bowiem i 
inne złe duchy zostały stworzone przez Boga jako dobre z natury, ale same uczyniły 
się złymi"256.

392	Pismo święte mówi o grzechu tych aniołów257. Ich "upadek" polega na 
wolnym wyborze dokonanym przez te duchy stworzone, które radykalnie i 
nieodwołalnie odrzuciły Boga i Jego Królestwo. Odbicie tego buntu znajdujemy w 
słowach kusiciela skierowanych do naszych pierwszych rodziców: "tak jak Bóg 
będziecie" (Rdz 3, 5). Diabeł "trwa w grzechu od początku" (1 J 3, 8) i jest "ojcem 
kłamstwa" (J 8, 44).

393	Nieodwołalny charakter wyboru dokonanego przez aniołów, a nie brak 
nieskończonego miłosierdzia Bożego sprawia, że ich grzech nie może być 
przebaczony. "Nie ma dla nich skruchy po upadku, jak nie ma skruchy dla ludzi po 
śmierci"258. 

394	Pismo święte potwierdza zgubny wpływ tego, o którym Jezus mówi, że "od 
początku był on zabójcą" (J 8, 44), a nawet usiłował odwrócić Jezusa od misji 
powierzonej Mu przez Ojca259. "Syn Boży objawił się po to, aby zniszczyć dzieła 
diabła" (1 J 3, 8). Wśród jego dzieł najcięższe w konsekwencjach było kłamliwe 
uwiedzenie, które doprowadziło człowieka do nieposłuszeństwa Bogu.

395	Moc Szatana nie jest jednak nieskończona. Jest on tylko stworzeniem; jest 
mocny, ponieważ jest czystym duchem, ale jednak stworzeniem: nie może 
przeszkodzić w budowaniu Królestwa Bożego. Chociaż Szatan działa w świecie przez 
nienawiść do Boga i Jego Królestwa w Jezusie Chrystusie, a jego działanie powoduje 
wielkie szkody  natury duchowej, a pośrednio nawet natury fizycznej  dla każdego 
człowieka i dla społeczeństwa, działanie to jest dopuszczone przez Opatrzność Bożą, 
która z mocą i zarazem łagodnością kieruje historią człowieka i świata. Dopuszczenie 
przez Boga działania Szatana jest wielką tajemnicą, ale "wiemy, że Bóg z tymi, którzy 
Go miłują, współdziała we wszystkim dla ich dobra" (Rz 8, 28).

III. Grzech pierworodny

Próba wolności

396	Bóg stworzył człowieka na swój obraz i ukonstytuował go w swojej przyjaźni. 
Człowiek, stworzenie duchowe, może przeżywać tę przyjaźń tylko jako dobrowolne 
poddanie się Bogu. Wyraża to właśnie zakaz dany człowiekowi, by nie jadł z drzewa 
poznania dobra i zła, "bo gdy z niego spożyje, niechybnie umrze" (Rdz 2, 17). Drzewo 
"poznania dobra i zła" (Rdz 2, 17) przywołuje symbolicznie nieprzekraczalną granicę, 
którą człowiek jako stworzenie powinien w sposób wolny uznać i z ufnością 
szanować. Zależy on od Stwórcy; podlega prawom stworzenia i normom moralnym, 
które regulują korzystanie z wolności.

Pierwszy grzech człowieka

397	Człowiek  kuszony przez diabła  pozwolił, by zamarło w jego sercu zaufanie 
do Stwórcy260, i nadużywając swojej wolności, okazał nieposłuszeństwo przykazaniu 
Bożemu. Na tym polegał pierwszy grzech człowieka261. W następstwie tego faktu 
każdy grzech będzie nieposłuszeństwem wobec Boga i brakiem zaufania do Jego 
dobroci.

398	Popełniając ten grzech, człowiek przedłożył siebie nad Boga, a przez to 
wzgardził Bogiem; wybrał siebie samego przeciw Bogu, przeciw wymaganiom swego 
stanu jako stworzenia, a zarazem przeciw swemu dobru. Stworzony w stanie 
świętości, człowiek był przeznaczony do pełnego "przebóstwienia" przez Boga w 
chwale. Zwiedziony przez diabła, chciał "być jak Bóg"262, ale "bez Boga i ponad 
Bogiem, a nie według Boga"263.

399	Pismo święte pokazuje dramatyczne konsekwencje tego pierwszego 
nieposłuszeństwa. Adam i Ewa tracą natychmiast łaskę pierwotnej świętości264. Boją 
się Boga265, utworzyli sobie fałszywy Jego obraz, widząc w Nim Boga zazdrosnego o 
swoje przywileje266.

400	Ustalona dzięki pierwotnej sprawiedliwości harmonia, w której żyli, została 
zniszczona; zostało zerwane panowanie duchowych władz duszy nad ciałem267; 
jedność mężczyzny i kobiety została poddana napięciom268; ich relacje będą 
naznaczone pożądaniem i chęcią panowania269. Została zerwana harmonia ze 
stworzeniem; stworzenie widzialne stało się wrogie i obce człowiekowi270. Z powodu 
człowieka stworzenie "zostało poddane marności" (Rz 8, 20). Na koniec zrealizuje się 
wyraźnie zapowiedziana konsekwencja nieposłuszeństwa271: człowiek "wróci do 
ziemi, z której został wzięty"272. Śmierć weszła w historię ludzkości273.

401	Po tym pierwszym grzechu prawdziwa "inwazja" grzechu zalewa świat: 
bratobójstwo popełnione przez Kaina na Ablu274; powszechne zepsucie będące 
następstwem grzechu275; w historii Izraela grzech często jawi się przede wszystkim 
jako niewierność Bogu przymierza i jako przekroczenie Prawa Mojżeszowego. 
Również po Odkupieniu przez Chrystusa grzech ujawnia się wśród chrześcijan na 
wiele sposobów276. Pismo święte i Tradycja Kościoła nie przestają przypominać tej 
obecności i powszechności grzechu w historii człowieka:

To, co wiemy dzięki Bożemu Objawieniu, zgodne jest z doświadczeniem. 
Człowiek bowiem, wglądając w swoje serce, dostrzega, że jest skłonny także 
do złego i pogrążony w wielorakim złu, które nie może pochodzić od dobrego 
Stwórcy. Wzbraniając się często uznawać Boga za swój początek, burzy 
należyty stosunek do swego celu ostatecznego, a także całe swoje 
uporządkowane nastawienie czy to w stosunku do siebie samego, czy do 
innych ludzi i wszystkich rzeczy stworzonych277.

Konsekwencje grzechu Adama dla ludzkości

402	Wszyscy ludzie są uwikłani w grzech Adama. Stwierdza to św. Paweł: "Przez 
nieposłuszeństwo jednego człowieka wszyscy stali się grzesznikami" (Rz 5, 19); 
"Przez jednego człowieka grzech wszedł na świat, a przez grzech śmierć i w ten 
sposób śmierć przeszła na wszystkich ludzi, ponieważ wszyscy zgrzeszyli..." (Rz 
5,12). Apostoł przeciwstawia powszechności grzechu i śmierci powszechność 
zbawienia w Chrystusie: "Jak przestępstwo jednego sprowadziło na wszystkich ludzi 
wyrok potępiający, tak czyn sprawiedliwy Jednego (Chrystusa) sprowadza na 
wszystkich ludzi usprawiedliwienie dające życie" (Rz 5,18).

403	Za św. Pawłem Kościół zawsze nauczał, że ogromna niedola, która przytłacza 
ludzi, oraz ich skłonność do zła i podleganie śmierci nie są zrozumiałe bez ich 
związku z grzechem Adama i faktem, że on przekazał nam grzech, z którego 
skutkami rodzimy się wszyscy i który jest "śmiercią duszy"278. Ze względu na tę 
pewność wiary Kościół udziela chrztu na odpuszczenie grzechów nawet małym 
dzieciom, które nie popełniły grzechu osobistego279.

404	W jaki sposób grzech Adama stał się grzechem wszystkich jego potomków? 
Cały rodzaj ludzki jest w Adamie sicut unum corpus unius hominis  "jak jedno ciało 
jednego człowieka"280. Przez tę "jedność rodzaju ludzkiego" wszyscy ludzie są 
uwikłani w grzech Adama, jak wszyscy są objęci sprawiedliwością Chrystusa. 
Przekazywanie grzechu pierworodnego jest jednak tajemnicą, której nie możemy w 
pełni zrozumieć. Wiemy z Objawienia, że Adam otrzymał świętość i sprawiedliwość 
pierwotną nie dla siebie samego, ale dla całej natury ludzkiej; ulegając kusicielowi, 
Adam i Ewa popełnili grzech osobisty, ale ten grzech dotyka natury ludzkiej, którą 
będą przekazywać w stanie upadku281. Grzech będzie przekazywany całej ludzkości 
przez zrodzenie, to znaczy przez przekazywanie natury ludzkiej pozbawionej 
pierwotnej świętości i sprawiedliwości. Dlatego grzech pierworodny jest nazywany 
"grzechem" w sposób analogiczny; jest grzechem "zaciągniętym", a nie 
"popełnionym", jest stanem, a nie aktem. 
405	Chociaż grzech pierworodny jest grzechem własnym każdego282, to jednak w 
żadnym potomku nie ma on charakteru winy osobistej. Jest pozbawieniem pierwotnej 
świętości i sprawiedliwości, ale natura ludzka nie jest całkowicie zepsuta: jest 
zraniona w swoich siłach naturalnych, poddana niewiedzy, cierpieniu i władzy śmierci 
oraz skłonna do grzechu (ta skłonność do zła jest nazywana "pożądliwością"). 
Chrzest, dając życie łaski Chrystusa, gładzi grzech pierworodny i na nowo kieruje 
człowieka do Boga, ale konsekwencje tego grzechu dla osłabionej i skłonnej do zła 
natury pozostają w człowieku i wzywają go do walki duchowej.

406	Nauka Kościoła o przekazywaniu grzechu pierworodnego została 
sprecyzowana przede wszystkim w V wieku, w szczególności pod wpływem refleksji 
św. Augustyna przeciw pelagianizmowi, oraz w XVI wieku w opozycji do Reformacji 
protestanckiej. Pelagiusz utrzymywał, że człowiek, opierając się na naturalnej sile 
swojej wolnej woli, bez koniecznej pomocy łaski Bożej, może prowadzić życie 
moralnie dobre. Wpływ grzechu Adama sprowadzał on jedynie do złego przykładu. 
Natomiast pierwsi reformatorzy protestanccy nauczali, że człowiek jest radykalnie 
zepsuty, a jego wolność unicestwiona przez grzech pierworodny. Utożsamili oni 
grzech odziedziczony przez każdego człowieka ze skłonnością do zła (concupiscentia 
 pożądliwość), skłonnością, która miała być nie do przezwyciężenia. Kościół 
wypowiedział się na temat sensu danych objawionych, dotyczących grzechu 
pierworodnego, przede wszystkim na drugim Synodzie w Orange w 529 r.283 i na 
Soborze Trydenckim w 1546 r.284

Ciężka walka...

407	Nauka o grzechu pierworodnym  związana z nauką o Odkupieniu przez 
Chrystusa  daje jasne spojrzenie na sytuację człowieka i jego działanie w świecie. 
Przez grzech pierwszych rodziców diabeł uzyskał pewnego rodzaju panowanie nad 
człowiekiem, chociaż człowiek pozostaje wolny. Grzech pierworodny pociąga za sobą 
"niewolę pod panowaniem tego, który ma władzę śmierci, to jest diabła"285. 
Nieuwzględnianie tego, że człowiek ma naturę zranioną, skłonną do zła, jest 
powodem wielkich błędów w dziedzinie wychowania, polityki, działalności 
społecznej286 i obyczajów.

408	Konsekwencje grzechu pierworodnego i wszystkich grzechów osobistych ludzi 
powodują w świecie, ujmowanym jako całość, stan grzeszności, który może być 
określony wyrażeniem św. Jana: "grzech świata" (J 1, 29). Wyrażenie to określa 
także negatywny wpływ, jaki wywierają na osoby sytuacje wspólnotowe i struktury 
społeczne, które są owocem grzechów ludzi287.

409	Ta dramatyczna sytuacja świata, który "cały... leży w mocy Złego" (1 J 5, 
19)288, sprawia, że życie człowieka jest walką: 

W ciągu bowiem całej historii ludzkiej toczy się ciężka walka przeciw mocom 
ciemności; walka ta zaczęta ongiś u początku świata trwać będzie do 
ostatniego dnia, według słowa Pana. Wplątany w nią człowiek wciąż musi się 
trudzić, aby trwać w dobrym, i nie będzie mu dane bez wielkiej pracy oraz 
pomocy łaski Bożej osiągnąć jedności w samym sobie289.

IV. "Nie pozostawiłeś go pod władzą śmierci"

410	Po swoim upadku człowiek nie został opuszczony przez Boga. Przeciwnie, 
Bóg wzywa go290 i zapowiada mu tajemnicze zwycięstwo nad złem oraz podniesienie 
go z upadku291. Fragment Księgi Rodzaju, który mówi na ten temat, został nazwany 
"Protoewangelią", będąc pierwszą zapowiedzią Mesjasza Odkupiciela, walki między 
wężem i Niewiastą oraz ostatecznego zwycięstwa jej potomka. 

411	Tradycja chrześcijańska widzi w tym fragmencie zapowiedź "nowego 
Adama"292, który "stawszy się posłusznym aż do śmierci, i to śmierci krzyżowej" (Flp 
2, 8), naprawia przeobficie nieposłuszeństwo Adama293. Wielu Ojców i Doktorów 
Kościoła widzi ponadto w Niewieście zapowiedzianej przez "Protoewangelię" Matkę 
Chrystusa, Maryję, jako "nową Ewę". Ona była Tą, która pierwsza i w jedyny sposób 
skorzystała ze zwycięstwa odniesionego przez Chrystusa nad grzechem: Ona została 
zachowana od wszelkiej zmazy grzechu pierworodnego294, a w czasie całego 
swojego życia ziemskiego, dzięki specjalnej łasce Bożej, nie popełniła żadnego 
grzechu295.

412	Dlaczego jednak Bóg nie powstrzymał pierwszego człowieka od grzechu? Św. 
Leon Wielki odpowiada: "Niewypowiedziana łaska Chrystusa dała nam większe dobra 
niż te, których nas pozbawiła zawiść demona"296. Św. Tomasz z Akwinu mówi: "Nic 
nie sprzeciwia się temu, żeby natura ludzka po grzechu została przeznaczona do 
jeszcze wyższego celu. Bóg bowiem dopuszcza zło, aby wyprowadzić z niego jeszcze 
większe dobro. Stąd słowa św. Pawła: *Gdzie wzmógł się grzech, tam jeszcze 
obficiej rozlała się łaska* (Rz 5, 20). A hymn wielkanocny Exsultet głosi: *O 
szczęśliwa wina, skoro ją zgładził tak wielki Odkupiciel*"297.

W skrócie

413	Śmierci Bóg nie uczynił i nie cieszy się ze zguby żyjących... Śmierć 
weszła na świat przez zawiść diabła" (Mdr 1,13; 2, 24).

414	Szatan, czyli diabeł, i inne demony są upadłymi aniołami, którzy w 
sposób wolny odrzucili służbę Bogu i Jego zamysłowi. Ich wybór przeciw Bogu 
jest ostateczny. Usiłują oni przyłączyć człowieka do swego buntu przeciw 
Bogu.

415	"Jednakże człowiek, stworzony przez Boga w stanie sprawiedliwości, za 
poduszczeniem Złego już na początku historii nadużył swej wolności, 
przeciwstawiając się Bogu i pragnąc osiągnąć cel swój poza Nim"298.

416	Przez swój grzech Adam jako pierwszy człowiek utrącił pierwotną 
świętość i sprawiedliwość, które otrzymał od Boga nie tylko dla siebie, lecz dla 
wszystkich ludzi.

417	Adam i Ewa przekazali swojemu potomstwu naturę ludzką zranioną 
przez ich pierwszy grzech, a wiec pozbawioną pierwotnej świętości i 
sprawiedliwości. To pozbawienie jest nazywane "grzechem pierworodnym".

418	Na skutek grzechu pierworodnego natura ludzka została osłabiona w 
swoich władzach, poddana niewiedzy, cierpieniu i panowaniu śmierci; jest ona 
skłonna do grzechu (tę skłonność nazywa się "pożądliwością").

419	"Uznajemy więc za Soborem Trydenckim, że grzech pierworodny wraz z 
naturą ludzką jest przekazywany *przez zrodzenie, a nie przez 
naśladowanie*, i że jest on *własnym grzechem każdego*"299.

420	Zwycięstwo nad grzechem odniesione na nowo przez Chrystusa dało 
nam większe dobra niż te, których pozbawił nas grzech: "Gdzie... wzmógł się 
grzech, tam jeszcze obficiej rozlała się łaska" (Rz 5, 20).

421	"Świat, który  jak wierzą chrześcijanie  z miłości Stwórcy powołany do 
bytu i zachowywany, popadł wprawdzie w niewolę grzechu, lecz został 
wyzwolony przez Chrystusa ukrzyżowanego i zmartwychwstałego, po złamaniu 
potęgi Złego"300.

Rozdział drugi

WIERZĘ W JEZUSA CHRYSTUSA,
SYNA BOŻEGO JEDNORODZONEGO

Dobra Nowina: Bóg zesłał swego Syna

422	"Gdy jednak nadeszła pełnia czasu, zesłał Bóg Syna swego, zrodzonego z 
niewiasty, zrodzonego pod Prawem, aby wykupił tych, którzy podlegali Prawu, 
abyśmy mogli otrzymać przybrane synostwo" (Ga 4, 4-5). Oto "Ewangelia o Jezusie 
Chrystusie, Synu Bożym" (Mk 1, 1): Bóg nawiedził swój lud1. Wypełnił obietnice dane 
Abrahamowi i jego potomstwu2; uczynił więcej, niż można było oczekiwać: zesłał 
swego "Syna umiłowanego" (Mk 1, 11).

423	Wierzymy i wyznajemy, że Jezus z Nazaretu, urodzony jako Żyd z córki Izraela 
w Betlejem, w czasach króla Heroda Wielkiego i cezara Augusta I, z zawodu cieśla, 
który umarł ukrzyżowany w Jerozolimie za czasów namiestnika Poncjusza Piłata, w 
czasie rządów cezara Tyberiusza, jest odwiecznym Synem Bożym, który stał się 
człowiekiem. Wierzymy, że "od Boga wyszedł" (J 13, 3), "z nieba zstąpił" (J 3,13; 6, 
33), "przyszedł w ciele" (1 J 4, 2), ponieważ "Słowo stało się ciałem i zamieszkało 
wśród nas. I oglądaliśmy Jego chwałę, chwałę, jaką Jednorodzony otrzymuje od Ojca, 
pełen łaski i prawdy... Z Jego pełności wszyscyśmy otrzymali  łaskę po łasce" (J 1, 
14. 16).

424	Poruszeni przez łaskę Ducha Świętego i pociągnięci przez Ojca, wierzymy i 
wyznajemy o Jezusie: "Ty jesteś Mesjasz, Syn Boga żywego" (Mt 16,16). Na skale tej 
wiary, wyznanej przez św. Piotra, Chrystus założył swój Kościół3.

"Ogłosić... niezgłębione bogactwo Chrystusa" (Ef 3, 8)

425	Przekazywanie wiary chrześcijańskiej jest przede wszystkim głoszeniem 
Jezusa Chrystusa, by prowadzić do wiary w Niego. Od początku pierwsi uczniowie 
zapałali pragnieniem głoszenia Chrystusa: "Nie możemy nie mówić tego, cośmy 
widzieli i słyszeli" (Dz 4, 20). Zapraszają oni ludzi wszystkich czasów, by weszli do 
radości ich komunii z Chrystusem:

To wam oznajmiamy, co było od początku, cośmy usłyszeli o Słowie życia, co 
ujrzeliśmy własnymi oczami, na co patrzyliśmy i czego dotykały nasze ręce  
bo życie objawiło się. Myśmy je widzieli, o nim świadczymy i głosimy wam 
życie wieczne, które było w Ojcu, a nam zostało objawione  oznajmiamy 
wam, cośmy ujrzeli i usłyszeli, abyście i wy mieli współuczestnictwo z nami. A 
mieć z nami współuczestnictwo znaczy: mieć je z Ojcem i z Jego Synem, 
Jezusem Chrystusem. Piszemy to w tym celu, aby nasza radość była pełna (1 
J 1, 1-4).

Chrystus: Centrum katechezy

426	"W samym centrum katechezy znajduje się przede wszystkim Osoba: Jezus 
Chrystus z Nazaretu, Jednorodzony Syn Ojca... który cierpiał i umarł za nas i który 
teraz, ponieważ zmartwychwstał, żyje z nami na zawsze... Katechizować... to 
odkrywać w Osobie Chrystusa cały odwieczny zamysł Boży, który w Nim się wypełnił. 
To dążyć do zrozumienia znaczenia czynów i słów Chrystusa oraz znaków 
dokonanych przez Niego"4. Celem katechezy jest "doprowadzenie do komunii z 
Jezusem Chrystusem... Bo tylko On sam może prowadzić do miłości Ojca w Duchu 
Świętym i uczestnictwa w życiu Trójcy Świętej"5.

427	"W katechezie przez nauczanie przekazywany jest Chrystus, Słowo Wcielone i 
Syn Boży, wszystko zaś inne o tyle, o ile do Niego się odnosi; naucza sam Chrystus, 
a każdy inny nauczający  jedynie w tej mierze, w jakiej jest Jego zwiastunem lub 
tłumaczem i w jakiej Chrystus mówi przez jego usta... Trzeba więc, aby do każdego 
katechety można było zastosować te niezgłębione słowa Jezusa: ŤMoja nauka nie 
jest moja, lecz Tego, który Mnie posłałť (J 7, 16)"6.

428	Kto został powołany do "nauczania Chrystusa", powinien zatem starać się 
przede wszystkim o tę "najwyższą wartość poznania Chrystusa"; trzeba zgodzić się 
wszystko stracić, "bylebym pozyskał Chrystusa i znalazł się w Nim... przez poznanie 
Jego: zarówno mocy Jego zmartwychwstania, jak i udziału w Jego cierpieniach  w 
nadziei, że upodabniając się do Jego śmierci, dojdę jakoś do pełnego powstania z 
martwych" (Flp 3, 8-10).

429	Z tego przenikniętego miłością poznania Chrystusa rodzi się pragnienie 
głoszenia Go, "ewangelizowania" i prowadzenia innych do "tak" wiary w Jezusa 
Chrystusa. Równocześnie jednak daje się odczuć potrzeba coraz lepszego poznania 
tej wiary. W tym celu, idąc za Symbolem Apostolskim, zostaną najpierw 
przedstawione główne tytuły Jezusa: Chrystus, Syn Boży, Pan (artykuł drugi). Symbol 
Apostolski wyznaje następnie główne misteria życia Jezusa: misterium Jego 
Wcielenia (artykuł trzeci), Jego Paschy (artykuł czwarty i piąty) i Jego uwielbienia 
(artykuł szósty i siódmy).

Artykuł drugi

"I W JEZUSA CHRYSTUSA, SYNA JEGO JEDYNEGO, PANA NASZEGO"

I. Jezus

430	Jezus w języku hebrajskim oznacza: "Bóg zbawia". W chwili Zwiastowania 
anioł Gabriel nadaje Mu jako własne imię Jezus, które wyraża zarówno Jego 
tożsamość, jak i posłanie7. Ponieważ jedynie Bóg "może odpuszczać grzechy" (Mk 2, 
7), to On w Jezusie, swoim odwiecznym Synu, który stał się człowiekiem, "zbawi... lud 
od jego grzechów" (Mt 1, 21). W ten sposób w Jezusie Bóg wypełnia całą historię 
zbawienia dla dobra ludzi. 

431	W historii zbawienia Bóg nie zadowolił się wyzwoleniem Izraela "z domu 
niewoli" (Pwt 5, 6), wyprowadzając go z Egiptu. Zbawia go jeszcze od jego grzechu. 
Ponieważ grzech jest zawsze obrazą wyrządzoną Bogu8, jedynie On może go 
zgładzić9. Dlatego Izrael, uświadamiając sobie coraz bardziej powszechność grzechu, 
nie będzie mógł już szukać zbawienia inaczej, jak tylko wzywając imienia Boga 
Odkupiciela10.

432	Imię Jezus oznacza, że samo imię Boga jest obecne w osobie Jego Syna11, 
który stał się człowiekiem dla powszechnego i ostatecznego odkupienia grzechów. 
Jest to imię Boże, jedyne, które przynosi zbawienie12; mogą go wzywać wszyscy, 
ponieważ Syn Boży zjednoczył się ze wszystkimi ludźmi przez Wcielenie13 w taki 
sposób, że "nie dano ludziom pod niebem żadnego innego imienia, w którym 
moglibyśmy być zbawieni" (Dz 4, 12)14.

433	Arcykapłan raz w roku wzywał imienia Boga Zbawiciela dla wynagrodzenia za 
grzechy Izraela, po pokropieniu przebłagalni w Miejscu Najświętszym krwią ofiary15. 
Przebłagalnia była miejscem obecności Boga16. Gdy św. Paweł mówi o Jezusie, że 
"Jego to ustanowił Bóg narzędziem przebłagania przez wiarę mocą Jego krwi" (Rz 3, 
25), oznacza to, że w Jego człowieczeństwie "Bóg jednał ze sobą świat" (2 Kor 5, 19).

434	Zmartwychwstanie Jezusa otacza chwałą imię Boga Zbawiciela17, ponieważ 
odtąd właśnie imię Jezus ukazuje w pełni najwyższą moc imienia, które jest "ponad 
wszelkie imię" (Flp 2, 9). Złe duchy boją się Jego imienia18 i w Jego imię uczniowie 
dokonują cudów19, ponieważ Ojciec udzieli im wszystkiego, o co Go poproszą w imię 
Jezusa20.

435	Imię Jezus znajduje się w centrum modlitwy chrześcijańskiej. Wszystkie 
modlitwy liturgiczne kończą się formułą: "Przez naszego Pana Jezusa Chrystusa". 
Punktem kulminacyjnym modlitwy "Zdrowaś Maryjo" są słowa: "i błogosławiony owoc 
żywota Twojego, Jezus". Wschodnia modlitwa serca nazywana "modlitwą Jezusową", 
mówi: "Panie, Jezu Chryste, Synu Boga żywego, zmiłuj się nade mną, grzesznikiem". 
Wielu chrześcijan umiera, jak św. 
Joanna d´Arc, z imieniem "Jezus" na ustach.

II. Chrystus

436	Chrystus jest greckim tłumaczeniem hebrajskiego pojęcia "Mesjasz", które 
znaczy "namaszczony". Pojęcie to stało się imieniem własnym Jezusa, ponieważ On 
doskonale wypełnił Boskie posłanie, które pojęcie to oznacza. Istotnie, w Izraelu 
namaszczano w imię Boże tych, którzy zostali konsekrowani przez Boga do misji 
zleconej przez Niego. Byli to królowie21, kapłani22, a w rzadkich przypadkach 
prorocy23. Takim namaszczonym miał być przede wszystkim Mesjasz, którego Bóg 
miał posłać, by zapoczątkował ostatecznie Jego Królestwo24. Mesjasz miał być 
namaszczony Duchem Pańskim25 równocześnie jako król i kapłan26, ale także jako 
prorok27. Jezus wypełnił mesjańską nadzieję Izraela w potrójnej funkcji kapłana, 
proroka i króla.

437	Anioł ogłosił pasterzom narodzenie Jezusa jako narodziny obiecanego 
Izraelowi Mesjasza: "Dziś w mieście Dawida narodził się wam Zbawiciel, którym jest 
Mesjasz, Pan" (Łk 2, 11). Od początku jest On Tym, "którego Ojciec poświęcił i posłał 
na świat" (J 10, 36), który począł się jako "święty" (Łk 1, 35) w dziewiczym łonie 
Maryi. Józef został powołany przez Boga, by wziął do siebie Maryję, swoją Małżonkę, 
"albowiem z Ducha Świętego jest to, co się w Niej poczęło" (Mt 1, 20), oraz żeby 
Jezus, "zwany Chrystusem", narodził się z Małżonki Józefa w mesjańskim potomstwie 
Dawida (Mt 1,16)28.

438	Konsekracja mesjańska Jezusa ukazuje Jego Boskie posłanie. "Na to zresztą 
wskazuje samo Jego imię, ponieważ w imieniu Chrystusa kryje się Ten, który 
namaścił, Ten, który został namaszczony, i samo namaszczenie, którym został 
namaszczony. Tym, który namaścił, jest Ojciec; Tym, który został namaszczony, jest 
Syn; a został namaszczony w Duchu, który jest Namaszczeniem"29. Wieczna 
konsekracja mesjańska Syna objawiła się w czasie Jego ziemskiego życia podczas 
chrztu udzielonego Mu przez Jana, gdy "Bóg namaścił (Go) Duchem Świętym i mocą" 
(Dz 10, 38), "aby On się objawił Izraelowi" (J 1, 31) jako Mesjasz. Jego dzieła i Jego 
słowa pozwolą poznać Go jako "Świętego Bożego" (Mk 1, 24; J 6, 69; Dz 3, 14).

439	Wielu żydów, a nawet niektórzy poganie podzielający ich nadzieję, rozpoznali 
w Jezusie podstawowe cechy mesjańskiego "syna Dawida" obiecanego przez Boga 
Izraelowi30. Jezus przyjął tytuł Mesjasza, do którego miał prawo31, ale nie bez 
pewnej rezerwy, ponieważ ten tytuł był rozumiany przez pewną grupę Jemu 
współczesnych w sposób zbyt ludzki32, przede wszystkim polityczny33.

440	Jezus przyjął wyznanie wiary Piotra, który uznał w Nim Mesjasza, 
zapowiadając bliską mękę Syna Człowieczego34. Odsłonił autentyczną treść swojego 
mesjańskiego królowania, zarówno w transcendentnej tożsamości Syna 
Człowieczego, "który z nieba zstąpił" (J 3, 13)35, jak też w swoim posłaniu 
odkupieńczym jako cierpiący Sługa: "Syn Człowieczy... nie przyszedł, aby Mu 
służono, lecz aby służyć i dać swoje życie na okup za wielu" (Mt 20, 28)36. Dlatego 
prawdziwe znaczenie Jego królowania ukazało się dopiero z wysokości krzyża37. Po 
Jego zmartwychwstaniu natomiast Jego królowanie mesjańskie będzie już mogło być 
ogłoszone przez Piotra wobec ludu Bożego: "Niech cały dom Izraela wie z 
niewzruszoną pewnością, że tego Jezusa, którego wyście ukrzyżowali, uczynił Bóg i 
Panem, i Mesjaszem" (Dz 2, 36).

III. Jedyny Syn Boży

441	W Starym Testamencie tytuł syna Bożego jest nadawany aniołom38, ludowi 
wybranemu39, dzieciom Izraela40 oraz jego królom41. Oznacza on wówczas 
przybrane synostwo, które wprowadza między Bogiem i stworzeniem związki 
szczególnej bliskości. Gdy obiecany Król-Mesjasz jest nazywany "synem Bożym"42, 
to zgodnie z dosłownym sensem tych tekstów, nie oznacza to w sposób konieczny, że 
byłby On kimś więcej niż człowiekiem. Ci, którzy określili Jezusa jako Mesjasza 
Izraela43, być może nie zamierzali przez to powiedzieć niczego więcej44.

442	Inaczej jest jednak w przypadku Piotra, gdy wyznaje Jezusa jako Chrystusa, 
Syna "Boga żywego" (Mt 16, 16), ponieważ Jezus odpowiada mu uroczyście: "Nie 
objawiły ci tego ciało i krew, lecz Ojciec mój, który jest w niebie" (Mt 16,17). Tak samo 
powie Paweł o swoim nawróceniu na drodze do Damaszku: "Gdy jednak spodobało 
się Temu, który wybrał mnie jeszcze w łonie matki mojej i powołał łaską swoją, aby 
objawić Syna swego we mnie, bym Ewangelię o Nim głosił poganom..." (Ga 1, 15-16). 
"Zaraz zaczął głosić w synagogach, że Jezus jest Synem Bożym" (Dz 9, 20). Od 
początku45 będzie to centrum wiary apostolskiej46, którą wyznał najpierw Piotr jako 
fundament Kościoła47.

443	Jeśli Piotr mógł rozpoznać transcendentny charakter Bożego synostwa Jezusa 
- Mesjasza, to dlatego że On pozwolił mu wyraźnie to zrozumieć. Na pytanie 
oskarżycieli przed Sanhedrynem: "Więc Ty jesteś Synem Bożym?", Jezus 
odpowiedział: "Tak. Jestem Nim" (Łk 22, 70)48. Już wcześniej Jezus określił się jako 
"Syn", który zna Ojca49, który różni się od "sług", posyłanych poprzednio przez Boga 
do Jego ludu50, i który przewyższa samych aniołów51. Odróżnił swoje synostwo od 
synostwa swoich uczniów, nie mówiąc nigdy "Ojcze nasz"52, z wyjątkiem sytuacji, 
gdy im polecił: "Wy zatem tak się módlcie: Ojcze nasz" (Mt 6, 8-9); podkreślił także 
takie rozróżnienie: "Ojciec mój i Ojciec wasz" (J 20, 17).

444	Ewangelie przytaczają w dwóch uroczystych chwilach  podczas Chrztu i 
Przemienienia Chrystusa  głos Ojca, który określa Go jako swego "Syna 
umiłowanego"53. Sam Jezus określa się jako "Jednorodzony" Syn Boga (J 3,16) i 
przez ten tytuł potwierdza swoją wieczną preegzystencję54. Domaga się On wiary "w 
imię Jednorodzonego Syna Bożego" (J 3, 18). To wyznanie chrześcijańskie pojawia 
się już w zawołaniu setnika wobec ukrzyżowanego Jezusa: "Prawdziwie, ten człowiek 
był Synem Bożym" (Mk 15, 39). Tylko w Misterium Paschalnym wierzący może nadać 
tytułowi "Syn Boży" pełne znaczenie

445	Po zmartwychwstaniu Chrystusa Jego Boskie synostwo ukazuje się w mocy 
Jego uwielbionego człowieczeństwa; Jezus został ustanowiony "według Ducha 
Świętości przez powstanie z martwych pełnym mocy Synem Bożym" (Rz 1, 4)55. 
Apostołowie będą mogli wyznać: "Oglądaliśmy Jego chwałę, chwałę, jaką 
Jednorodzony otrzymuje od Ojca, pełen łaski i prawdy" (J 1,14).

IV. Pan

446	W greckim tłumaczeniu ksiąg Starego Testamentu niewypowiedziane imię, 
pod którym Bóg objawił się Mojżeszowi56: JHWH, zostało oddane przez Kyrios (Pan). 
Pan staje się od tej chwili powszechnym imieniem określającym Boskość Boga 
Izraela. Nowy Testament posługuje się tytułem "Pan" w sensie ścisłym tak w 
odniesieniu do Ojca, jak również, co jest nowością, w odniesieniu do Jezusa, 
uznanego w ten sposób za samego Boga57.

447	Sam Jezus przypisuje sobie w sposób ukryty ten tytuł, gdy dyskutuje z 
faryzeuszami o sensie Psalmu 11058, a także w sposób bezpośredni, gdy zwraca się 
do Apostołów59. W czasie całego życia publicznego Jezusa znaki Jego panowania 
nad naturą, nad chorobami, nad demonami, nad śmiercią i grzechem, ukazywały 
Jego Boską najwyższą władzę.

448	Bardzo często w Ewangeliach ludzie zwracają się do Jezusa, nazywając Go 
"Panem". Tytuł ten świadczy o szacunku i zaufaniu tych, którzy zbliżają się do Jezusa 
oraz oczekują od Niego pomocy i uzdrowienia60. Wypowiadany za natchnieniem 
Ducha Świętego, ten tytuł wyraża uznanie Boskiego misterium Jezusa61. W 
spotkaniu z Jezusem zmartwychwstałym staje się adoracją: "Pan mój i Bóg mój!" (J 
20, 28). Przybiera wtedy znamię miłości i przywiązania, które pozostanie 
charakterystyczne dla tradycji chrześcijańskiej: "To jest Pan!" (J 21, 7).

449	Przypisując Jezusowi Boski tytuł Pana, pierwsze wyznania wiary Kościoła od 
początku stwierdzają62, że moc, cześć i chwała należne Bogu Ojcu przysługują także 
Jezusowi63, ponieważ istnieje On "w postaci Bożej" (Flp 2, 6), a Ojciec potwierdził to 
panowanie Jezusa, wskrzeszając Go z martwych i wywyższając Go w swojej 
chwale64.

450	Od początku historii chrześcijańskiej stwierdzenie panowania Jezusa nad 
światem i nad historią65 oznacza także uznanie, że człowiek nie może w sposób 
absolutny poddać swojej wolności osobistej żadnej władzy ziemskiej, ale wyłącznie 
Bogu Ojcu i Panu Jezusowi Chrystusowi: Cezar nie jest "Panem"66. "Kościół... 
wierzy, że klucz, ośrodek i cel całej ludzkiej historii znajduje się w jego Panu i 
Nauczycielu"67.

451	Modlitwa chrześcijańska jest przeniknięta tytułem "Pan", czy to będzie 
zaproszenie do modlitwy: "Pan z wami", czy jej zakończenie "przez naszego Pana 
Jezusa Chrystusa", czy wreszcie pełne ufności i nadziei wołanie: Maran atha (Pan 
przychodzi!) lub Marana tha (Przyjdź, Panie!) (1 Kor 16, 22); "Amen. Przyjdź, Panie 
Jezu!" (Ap 22, 20).

W skrócie

452	Imię "Jezus" oznacza "Bóg zbawia". Dziecię narodzone z Dziewicy 
Maryi jest nazwane imieniem "Jezus", "On bowiem zbawi swój lud od jego 
grzechów" (Mt 1, 21): "Nie dano ludziom pod niebem żadnego innego imienia, 
w którym moglibyśmy być zbawieni" (Dz 4,12).

453	Imię "Chrystus" oznacza "Namaszczony", "Mesjasz". Jezus jest 
Chrystusem, ponieważ "Bóg namaścił (Go) Duchem Świętym i mocą" (Dz 10, 
38). On był "Tym, który ma przyjść" (Łk 7,19), przedmiotem "nadziei Izraela" 
(Dz 28, 20).

454	Imię "Syn Boży" oznacza jedyną i wieczną relację Jezusa Chrystusa do 
Boga, Jego Ojca: On jest jedynym Synem Ojca68 i samym Bogiem69. Wiara, 
że Jezus Chrystus jest Synem Bożym, jest konieczna, by być 
chrześcijaninem70.

455	Imię "Pan" oznacza Boskie panowanie. Wyznawać lub wzywać Jezusa 
jako Pana, oznacza wierzyć w Jego Boskość. "Nikt... nie może powiedzieć bez 
pomocy Ducha Świętego: *Panem jest Jezus*" (1 Kor 12, 3).

Artykuł trzeci

"JEZUS CHRYSTUS POCZĄŁ SIĘ Z DUCHA ŚWIĘTEGO, NARODZIŁ SIĘ Z 
MARYI PANNY"

Paragraf pierwszy

SYN BOŻY STAŁ SIĘ CZŁOWIEKIEM

I. Dlaczego Słowo stało się ciałem?

456	Odpowiadając na to pytanie, wyznajemy w Credo Nicejsko-
Konstantynopolitańskim: "Dla nas ludzi i dla naszego zbawienia zstąpił z nieba. I za 
sprawą Ducha Świętego przyjął ciało z Maryi Dziewicy".

457	Słowo stało się ciałem, aby nas zbawić i pojednać z Bogiem. Bóg "sam nas 
umiłował i posłał Syna swojego jako ofiarę przebłagalną za nasze grzechy" (1 J 4, 
10). "Ojciec zesłał Syna jako Zbawiciela świata" (1 J 4, 14). "On się objawił po to, aby 
zgładzić grzechy" (1 J 3, 5).

Nasza chora natura wymagała uzdrowienia; upadła  potrzebowała 
podniesienia, martwa  wskrzeszenia. Utraciliśmy posiadanie dobra, trzeba 
było je nam przywrócić. Byliśmy zamknięci w ciemnościach, trzeba było 
przynieść nam światło. Będąc w niewoli, oczekiwaliśmy Zbawiciela; jako 
więźniowie potrzebowaliśmy pomocy, jako niewolnicy wyzwoliciela. Czy te 
powody były bez znaczenia? Czy nie zasługiwały one na wzruszenie Boga, na 
to, by zniżył się aż do poziomu naszej ludzkiej natury i nawiedził ją, skoro 
ludzkość znajdowała się w tak opłakanym i nieszczęśliwym stanie?71

458	Słowo stało się ciałem, abyśmy poznali w ten sposób miłość Bożą: "W tym 
objawiła się miłość Boga ku nam, że zesłał Syna swego Jednorodzonego na świat, 
abyśmy życie mieli dzięki Niemu" (1 J 4, 9). "Tak bowiem Bóg umiłował świat, że 
Syna swego Jednorodzonego dał, aby każdy, kto w Niego wierzy, nie zginął, ale miał 
życie wieczne" (J 3, 16).

459	Słowo stało się ciałem, by być dla nas wzorem świętości: "Weźcie moje jarzmo 
na siebie i uczcie się ode Mnie..." (Mt 11, 29). "Ja jestem drogą i prawdą, i życiem. 
Nikt nie przychodzi do Ojca inaczej jak tylko przeze Mnie" (J 14, 6). Na Górze 
Przemienienia Ojciec daje polecenie: "Jego słuchajcie" (Mk 9, 7)72. Jest On 
rzeczywiście wzorem błogosławieństw i normą nowego Prawa: "To jest moje 
przykazanie, abyście się wzajemnie miłowali, tak jak Ja was umiłowałem" (J 15, 12). 
Miłość ta zakłada rzeczywistą ofiarę z siebie w pójściu za Nim73.

460	Słowo stało się ciałem, by uczynić nas "uczestnikami Boskiej natury" (2 P 1, 4). 
"Taka jest racja, dla której Słowo stało się człowiekiem, Syn Boży Synem 
Człowieczym: aby człowiek, jednocząc się ze Słowem i przyjmując w ten sposób 
synostwo Boże, stał się synem Bożym"74. "Istotnie, Syn Boży stał się człowiekiem, 
aby uczynić nas Bogiem"75. Unigenitus Dei Filius, suae divinitatis volens nos esse 
participes, naturam nostram assumpsit, ut homines deos faceret factus homo  
"Jednorodzony Syn Boży, chcąc uczynić nas uczestnikami swego Bóstwa, przyjął 
naszą naturę, aby stawszy się człowiekiem, uczynić ludzi bogami"76.

II. Wcielenie

461 Opierając się na słowach św. Jana ("Słowo stało się ciałem", J 1, 14), Kościół 
nazywa "Wcieleniem" fakt, że Syn Boży przyjął naturę ludzką, by dokonać w niej 
naszego zbawienia. Kościół opiewa misterium Wcielenia w hymnie przytoczonym 
przez św. Pawła:

To dążenie niech was ożywia; ono też było w Chrystusie Jezusie. On, istniejąc 
w postaci Bożej, nie skorzystał ze sposobności, aby na równi być z Bogiem, 
lecz ogołocił samego siebie, przyjąwszy postać sługi, stawszy się podobnym 
do ludzi. A w zewnętrznym przejawie uznany za człowieka, uniżył samego 
siebie, stawszy się posłusznym aż do śmierci  i to śmierci krzyżowej (Flp 2, 5-
8)77.

462	O tej samej tajemnicy mówi List do Hebrajczyków:

Przeto przychodząc na świat, mówi (Chrystus): Ofiary ani daru nie chciałeś, 
aleś Mi utworzył ciało; całopalenia i ofiary za grzech nie podobały się Tobie. 
Wtedy rzekłem: Oto idę... abym spełniał wolę Twoją, Boże (Hbr 10, 5-7, 
cytując Ps 40, 7-9 LXX).

463	Wiara w prawdziwe Wcielenie Syna Bożego jest znakiem wyróżniającym wiarę 
chrześcijańską: "Po tym poznajecie Ducha Bożego: każdy duch, który uznaje, że 
Jezus Chrystus przyszedł w ciele, jest z Boga" (1 J 4, 2). Takie jest od samego 
początku radosne przekonanie Kościoła, gdy sławi "wielką tajemnicę pobożności"  
Chrystusa, który "objawił się w ciele" (1 Tm 3,16).

III. Prawdziwy Bóg i prawdziwy człowiek

464 Jedyne i całkowicie wyjątkowe wydarzenie Wcielenia Syna Bożego nie oznacza, 
że Jezus Chrystus jest częściowo Bogiem i częściowo człowiekiem, ani że jest ono 
wynikiem niejasnego pomieszania tego, co Boskie, i tego, co ludzkie. Syn Boży stał 
się prawdziwie człowiekiem, pozostając prawdziwie Bogiem. Jezus Chrystus jest 
prawdziwym Bogiem i prawdziwym człowiekiem. Kościół musiał bronić tej prawdy 
wiary i wyjaśniać ją w pierwszych wiekach, odpowiadając na herezje, które ją 
fałszowały.

465	Pierwsze herezje negowały nie tyle Bóstwo Chrystusa, ile raczej Jego 
prawdziwe człowieczeństwo (doketyzm gnostycki). Od czasów apostolskich wiara 
chrześcijańska kładła nacisk na prawdziwe Wcielenie Syna Bożego, który "przyszedł 
w ciele"78. W trzecim wieku Kościół na synodzie w Antiochii musiał orzec przeciw 
Pawłowi z Samosaty, że Jezus Chrystus jest Synem Bożym przez naturę, a nie przez 
przybranie (adopcję). Pierwszy sobór powszechny w Nicei w 325 r. wyznaje w swoim 
Credo, że Syn Boży jest "zrodzony, a nie stworzony, współistotny Ojcu" (homousios), 
i potępia Ariusza, który przyjmował, że "Syn Boży pochodził z nicości"79 i "z innej 
substancji niż Ojciec"80.

466	Herezja nestoriańska widziała w Chrystusie osobę ludzką połączoną z Osobą 
Boską Syna Bożego. Przeciwstawiając się tej herezji, św. Cyryl Aleksandryjski i trzeci 
sobór powszechny w Efezie w 431 r. wyznali, że "Słowo, jednocząc się przez unię 
hipostatyczną z ciałem ożywianym duszą rozumną, stało się człowiekiem"81. 
Człowieczeństwo Chrystusa nie ma innego podmiotu niż Boska Osoba Syna Bożego, 
który przyjął je i uczynił swoim od chwili swego poczęcia. Na tej podstawie Sobór 
Efeski ogłosił w 431 r., że Maryja stała się prawdziwie Matką Bożą przez ludzkie 
poczęcie Syna Bożego w swoim łonie: "(Nazywa się Ją Matką Bożą) nie dlatego, że 
Słowo Boże wzięło od Niej swoją Boską naturę, ale dlatego że narodziło się z Niej 
święte ciało obdarzone duszą rozumną, z którym Słowo zjednoczone hipostatycznie 
narodziło się, jak się mówi, według ciała"82.

467	Monofizyci twierdzili, że natura ludzka jako taka przestała istnieć w Chrystusie, 
gdyż została przyjęta przez Boską Osobę Syna Bożego. Przeciwstawiając się tej 
herezji, czwarty sobór powszechny w Chalcedonie w 451 r. wyznał:

Idąc za świętymi Ojcami, uczymy jednogłośnie wyznawać, że jest jeden i ten 
sam Syn, nasz Pan Jezus Chrystus, doskonały w Bóstwie i doskonały w 
człowieczeństwie, prawdziwy Bóg i prawdziwy człowiek, złożony z duszy 
rozumnej i z ciała, współistotny Ojcu co do Bóstwa, współistotny nam co do 
człowieczeństwa, "we wszystkim... z wyjątkiem grzechu" (Hbr 4, 15). Przed 
wiekami zrodzony z Ojca jako Bóg, w ostatnich czasach narodził się dla nas i 
dla naszego zbawienia jako człowiek z Maryi Dziewicy, Bożej Rodzicielki.

Jeden i ten sam Chrystus Pan, Syn Jednorodzony, ma być uznany w dwóch 
naturach bez pomieszania, bez zamiany, bez podziału i bez rozłączenia. Nigdy 
nie została usunięta różnica natur przez ich zjednoczenie, lecz właściwości 
każdej z nich są zachowane i zjednoczone w jednej osobie i w jednej 
hipostazie83.

468	Po Soborze Chalcedońskim niektórzy uważali ludzką naturę Chrystusa za jakiś 
rodzaj podmiotu osobowego. Piąty sobór powszechny w Konstantynopolu w 553 r. 
wyznał przeciw nim o Chrystusie: "Jest tylko jedna hipostaza (czyli osoba), którą jest 
nasz Pan Jezus Chrystus, Jeden z Trójcy Świętej84. Wszystko w człowieczeństwie 
Chrystusa powinno więc być przypisywane Jego Osobie Boskiej jako właściwemu 
podmiotowi85, nie tylko cuda, lecz takża cierpienia86, a nawet śmierć: "Nasz Pan 
Jezus Chrystus, który w swoim ciele został ukrzyżowany, jest prawdziwym Bogiem, 
Panem chwały i Jednym z Trójcy Świętej"87.

469	Kościół wyznaje w ten sposób, że Jezus jest niepodzielnie prawdziwym 
Bogiem i prawdziwym człowiekiem. Jest On prawdziwie Synem Bożym, który stał się 
człowiekiem, naszym bratem, nie przestając przez to być Bogiem, naszym Panem:

"Niezmienny w swoim Bóstwie, przyjął to, co ludzkie"  śpiewa liturgia 
rzymska88. Liturgia św. Jana Chryzostoma głosi i śpiewa: "O Synu Jedyny i 
Słowo Boga, będąc nieśmiertelny, raczyłeś dla naszego zbawienia przyjąć 
ciało ze świętej Bożej Rodzicielki i zawsze Dziewicy Maryi. Bez żadnej 
odmiany stałeś się człowiekiem i zostałeś ukrzyżowany. O Chryste Boże, który 
przez swoją śmierć zniweczyłeś śmierć, który jesteś Jednym z Trójcy Świętej, 
uwielbiony z Ojcem i Duchem Świętym, zbaw nas!"89

IV. W jaki sposób Syn Boży jest człowiekiem?

470	Ponieważ w tajemniczym zjednoczeniu Wcielenia "przybrana natura nie uległa 
zniszczeniu"90, Kościół doszedł w ciągu wieków do wyznania pełnej rzeczywistości 
ludzkiej duszy Chrystusa, z jej działaniami rozumu i woli, oraz Jego ludzkiego ciała. 
Równocześnie jednak za każdym razem musiał przypominać, że ludzka natura 
Chrystusa należy na własność do Boskiej Osoby Syna Bożego, przez którą została 
przyjęta. Wszystko to, kim On jest, i to, co czyni w niej, należy do "Jednego z Trójcy". 
Syn Boży udziela więc swojemu człowieczeństwu swojego osobowego sposobu 
istnienia w Trójcy. Zarówno w swojej duszy, jak w swoim ciele Chrystus wyraża więc 
po ludzku Boskie życie Trójcy91: 

Syn Boży... ludzkimi rękoma pracował, ludzkim myślał umysłem, ludzką działał 
wolą, ludzkim sercem kochał, urodzony z Maryi Dziewicy, stał się prawdziwie 
jednym z nas, we wszystkim do nas podobnym oprócz grzechu92.

Dusza ludzka i ludzkie poznanie Chrystusa

471	Apolinary z Laodycei przyjmował, że w Chrystusie Słowo zastąpiło duszę lub 
ducha. Przeciw temu błędowi Kościół wyznał, że wieczny Syn przyjął także rozumną 
duszę ludzką93. 

472	Dusza ludzka, którą przyjął Syn Boży, jest wyposażona w prawdziwe ludzkie 
poznanie. Jako takie nie mogło być ono nieograniczone; realizowało się w warunkach 
historycznych Jego istnienia w czasie i przestrzeni. Dlatego Syn Boży, stając się 
człowiekiem, mógł wzrastać "w mądrości, w latach i w łasce" (Łk 2, 52), a także 
zdobywać wiadomości o tym, czego, będąc człowiekiem, trzeba uczyć się w sposób 
doświadczalny94. Odpowiadało to rzeczywistości Jego dobrowolnego uniżenia w 
"postaci sługi" (Flp 2, 7).

473	Równocześnie jednak to prawdziwe ludzkie poznanie Syna Bożego wyrażało 
Boskie życie Jego Osoby95. "Ludzka natura Syna Bożego, nie sama przez się, ale 
przez swoje zjednoczenie ze Słowem, poznawała i ukazywała w sobie wszystko, co 
przysługuje Bogu"96. Przede wszystkim odnosi się to do wewnętrznego i 
bezpośredniego poznania Ojca przez Syna Bożego, który stał się człowiekiem97. Syn 
ujawniał także w swoim ludzkim poznaniu Boską zdolność przenikania myśli ukrytych 
w ludzkich sercach98.

474	Na mocy zjednoczenia z Boską mądrością w Osobie Słowa Wcielonego 
ludzkie poznanie Chrystusa w pełni uczestniczyło w znajomości wiecznych zamysłów, 
które przyszedł objawić99. Jezus wprawdzie stwierdza, że nie zna tych zamysłów100, 
ale w innym miejscu wyjaśnia, że nie otrzymał polecenia, by to objawić101.

Ludzka woła Chrystusa

475	W podobny sposób Kościół wyznał na szóstym soborze powszechnym102, że 
Chrystus posiada dwie wole i dwa działania naturalne, Boskie i ludzkie, nie 
przeciwstawne, ale współdziałające. Słowo, które stało się ciałem, chciało więc po 
ludzku  w posłuszeństwie swemu Ojcu  tego wszystkiego, co w sposób Boski 
razem z Ojcem i Duchem Świętym zdecydowało dla naszego zbawienia103. Ludzka 
wola Chrystusa "idzie za Jego wolą Bożą, nie sprzeciwiając się jej ani nie opierając, 
ale raczej podporządkowując się tej Boskiej i wszechmocnej woli"104.

Prawdziwe ciało Chrystusa

476	Ponieważ Słowo stało się ciałem, przyjmując prawdziwe człowieczeństwo, 
przyjęło także jego ograniczenia105. Na tej podstawie ludzkie oblicze Jezusa może 
być "przedstawiane"106. Na siódmym soborze powszechnym Kościół uznał za 
dozwolone ukazywanie go na świętych obrazach107.

477	Równocześnie Kościół zawsze twierdził, że w ciele Jezusa Bóg, "będąc 
niewidzialny, ukazał się naszym oczom"108. Indywidualne cechy ciała Chrystusa 
rzeczywiście wyrażają Boską Osobę Syna Bożego. Uczynił On swoimi rysy swojego 
ludzkiego ciała do tego stopnia, że namalowane na świętym obrazie mogą być 
otaczane kultem, ponieważ wierzący, który czci Jego obraz, "czci osobę, którą obraz 
przedstawia"109.

Serce Słowa Wcielonego

478	Jezus w czasie swego ziemskiego życia, swojej agonii i swojej męki poznał i 
umiłował nas wszystkich i każdego z osobna oraz wydał się za każdego z nas: "Syn 
Boży... umiłował mnie i samego siebie wydał za mnie" (Ga 2, 20). Umiłował nas 
wszystkich ludzkim sercem. Z tego powodu Najświętsze Serce Jezusa, przebite za 
nasze grzechy i dla naszego zbawienia110, "jest uważane za znak i wyjątkowy 
symbol tej miłości, którą Boski Odkupiciel miłuje nieustannie Wiecznego Ojca i 
wszystkich ludzi bez wyjątku"111.

W skrócie

479	W czasie ustalonym przez Boga wcielił się Jedyny Syn Ojca, wieczne 
Słowo, to znaczy Słowo i substancjalny Obraz Ojca; nie tracąc natury Boskiej, 
przyjął naturę ludzką.

480	Jezus Chrystus jest prawdziwym Bogiem i prawdziwym człowiekiem w 
jedności swojej Osoby Boskiej; z tej racji jest On jedynym Pośrednikiem 
między Bogiem i ludźmi.

481	Chrystus ma dwie natury, Boską i ludzką, nie pomieszane, ale 
zjednoczone w jednej Osobie Syna Bożego.

482	Chrystus, będąc prawdziwym Bogiem i prawdziwym człowiekiem, ma 
ludzki rozum i wolę, doskonale zgodne oraz podporządkowane Jego Boskiemu 
rozumowi i woli, które posiada wspólnie z Ojcem i Duchem Świętym.

483	Wcielenie stanowi wiec tajemnicę przedziwnego zjednoczenia natury 
Boskiej i natury ludzkiej w jedynej Osobie Słowa.

Paragraf drugi

"POCZĄŁ SIĘ Z DUCHA ŚWIĘTEGO, 
NARODZIŁ SIĘ Z MARYI PANNY"

I. Począł się z Ducha Świętego...

484	Zwiastowanie Maryi zapoczątkowuje "pełnię czasu" (Ga 4, 4), to znaczy 
wypełnienie czasu obietnic i przygotowań. Maryja jest powołana do poczęcia Tego, w 
którym zamieszka "cała Pełnia: Bóstwo, na sposób ciała" (Kol 2, 9). Boska odpowiedź 
na Jej pytanie: "Jakże się to stanie, skoro nie znam męża?" (Łk 1, 34), mówi o mocy 
Ducha Świętego: "Duch Święty zstąpi na Ciebie" (Łk 1, 35).

485	Posłanie Ducha Świętego jest zawsze połączone z posłaniem Syna i 
skierowane do niego112. Duch Święty, który jest "Panem i Ożywicielem", zostaje 
posłany, aby uświęcić łono Maryi Dziewicy i w sposób Boski uczynić je płodnym; 
sprawia On, że Maryja poczęła wiecznego Syna Ojca w człowieczeństwie, które wziął 
od Niej.

486	Jedyny Syn Ojca, poczęty jako człowiek w łonie Maryi Dziewicy, jest 
"Chrystusem", to znaczy namaszczonym przez Ducha Świętego113 od początku 
swego ziemskiego życia, chociaż będzie objawiał się stopniowo: pasterzom114, 
mędrcom115, Janowi Chrzcicielowi116, uczniom117. Całe życie Jezusa Chrystusa 
będzie więc ukazywać, że "Bóg namaścił (Go) Duchem Świętym i mocą" (Dz 10, 38).

II. ...narodził się z Maryi Dziewicy

487	Wiara katolicka w odniesieniu do Maryi opiera się na wierze w Chrystusa, a to, 
czego naucza ona o Maryi, wyjaśnia z kolei wiarę w Chrystusa.

Przeznaczenie Maryi

488	"Zesłał Bóg Syna swego" (Ga 4, 4), lecz by "utworzyć Mu ciało"118, chciał 
wolnej współpracy stworzenia. W tym celu Bóg odwiecznie wybrał na Matkę swego 
Syna córkę Izraela, młodą Żydówkę z Nazaretu w Galilei, Dziewicę poślubioną 
"mężowi, imieniem Józef, z rodu Dawida; a Dziewicy było na imię Maryja" (Łk 1, 26-
27).

Było zaś wolą Ojca miłosierdzia, aby Wcielenie poprzedziła zgoda Tej, która 
przeznaczona została na matkę, by w ten sposób, podobnie jak niewiasta 
przyczyniła się do śmierci, tak również niewiasta przyczyniła się do życia119. 

489	Posłanie Maryi zostało przygotowane w Starym Przymierzu przez posłanie 
wielu świętych kobiet. Mimo swojego nieposłuszeństwa Ewa już na początku 
otrzymuje obietnicę potomstwa, które odniesie zwycięstwo nad Złym120, oraz 
obietnicę, że będzie matką wszystkich żyjących121. Na mocy tej obietnicy Sara 
poczęła syna mimo swego podeszłego wieku122. Wbrew wszelkim ludzkim 
oczekiwaniom Bóg wybiera to, co było uważane za niemocne i słabe123, by pokazać 
wierność swojej obietnicy: Annę, matkę Samuela124, Deborę, Rut, Judytę i Esterę 
oraz wiele innych kobiet. Maryja "zajmuje pierwsze miejsce wśród pokornych i 
ubogich Pana, którzy z ufnością oczekują od Niego zbawienia i dostępują go. Wraz z 
Nią wreszcie, wzniosłą Córą Syjonu, po długim oczekiwaniu spełnienia obietnicy, 
przychodzi pełnia czasu i nastaje nowa ekonomia zbawienia"125.

Niepokalane Poczęcie

490	Aby być Matką Zbawiciela, "została obdarzona przez Boga godnymi tak 
wielkiego zadania darami"126. W chwili Zwiastowania anioł Gabriel pozdrawia Ją jako 
"pełną łaski" (Łk 1, 28). Istotnie, by móc dać dobrowolne przyzwolenie wiary na 
zapowiedź swego powołania, było konieczne, aby Maryja była całkowicie przeniknięta 
przez łaskę Bożą.

491	W ciągu wieków Kościół uświadomił sobie, że Maryja, napełniona "łaską" przez 
Boga (Łk 1, 28), została odkupiona od chwili swego poczęcia. Właśnie to wyraża 
dogmat Niepokalanego Poczęcia, ogłoszony w 1854 r. przez papieża Piusa IX:

Najświętsza Maryja Dziewica od pierwszej chwili swego poczęcia, przez łaskę i 
szczególny przywilej Boga wszechmogącego, na mocy przewidzianych zasług 
Jezusa Chrystusa, Zbawiciela rodzaju ludzkiego, została zachowana 
nienaruszona od wszelkiej zmazy grzechu pierworodnego127.

492	Maryja została "ubogacona od pierwszej chwili poczęcia blaskami szczególnej 
zaiste świętości"128; świętość ta pochodzi w całości od Chrystusa; jest Ona 
"odkupiona w sposób wznioślejszy ze względu na zasługi swego Syna"129. Bardziej 
niż wszystkie inne osoby stworzone Ojciec napełnił Ją "wszelkim 
błogosławieństwem... na wyżynach niebieskich - w Chrystusie" (Ef 1, 3). Wybrał Ją "z 
miłości przed założeniem świata, aby była święta i nieskalana przed Jego 
obliczem"130.

493	Ojcowie Tradycji wschodniej nazywają Maryję "Całą Świętą" (Panaghia), czczą 
Ją jako "wolną od wszelkiej zmazy grzechowej, jakby utworzoną przez Ducha 
Świętego i ukształtowaną jako nowe stworzenie"131. Dzięki łasce Bożej Maryja przez 
całe życie pozostała wolna od wszelkiego grzechu osobistego.

"Niech mi się stanie według słowa twego..."

494	Na zapowiedź, że porodzi "Syna Najwyższego", nie znając męża, mocą Ducha 
Świętego132, Maryja odpowiedziała "posłuszeństwem wiary" (Rz 1, 5), pewna, że "dla 
Boga... nie ma nic niemożliwego": "Oto ja służebnica Pańska niech mi się stanie 
według twego słowa" (Łk 1, 37-38). W ten sposób, zgadzając się na słowo Boże, 
Maryja stała się Matką Jezusa i przyjmując całym sercem Bożą wolę zbawienia, w 
czym nie przeszkodził Jej żaden grzech, oddała się całkowicie osobie i dziełu swego 
Syna, by dzięki łasce Bożej, pod zwierzchnictwem Syna i w zjednoczeniu z Nim, 
służyć tajemnicy Odkupienia133.

Jak powiada św. Ireneusz, "będąc posłuszną, stała się przyczyną zbawienia 
zarówno dla siebie, jak i dla całego rodzaju ludzkiego". Toteż niemało Ojców 
starożytnych w swoim nauczaniu chętnie wraz z nim stwierdza: "Węzeł 
splątany przez nieposłuszeństwo Ewy rozwiązany został przez posłuszeństwo 
Maryi; co związała przez niewierność dziewica Ewa, to dziewica Maryja 
rozwiązała przez 726 wiarę"; przeprowadziwszy zaś to porównanie z Ewą, 
nazywają Maryję "matką żyjących" i niejednokrotnie stwierdzają: "śmierć przez 
Ewę, życie przez Maryję"134.

Boskie macierzyństwo Maryi

495	Maryja, nazywana w Ewangeliach "Matką Jezusa" (J 2,1;19, 25)135, już przed 
narodzeniem swego Syna jest ogłoszona przez Elżbietę, pod natchnieniem Ducha 
Świętego, "Matką mojego Pana" (Łk 1, 43). Istotnie, Ten, którego poczęła jako 
człowieka z Ducha Świętego i który prawdziwie stał się Jej Synem według ciała, nie 
jest nikim innym jak wiecznym Synem Ojca, drugą Osobą Trójcy Świętej. Kościół 
wyznaje, że Maryja jest rzeczywiście Matką Bożą (Theotokos)136.

Dziewictwo Maryi

496	Już w pierwszych Symbolach wiary137 Kościół wyznawał, że Jezus został 
poczęty jedynie przez moc Ducha Świętego w łonie Dziewicy Maryi, stwierdzając 
także aspekt cielesny tego wydarzenia: Jezus został poczęty "z Ducha Świętego, bez 
nasienia męskiego"138. Ojcowie Kościoła widzą w dziewiczym poczęciu znak, że to 
rzeczywiście Syn Boży przyszedł w człowieczeństwie podobnym do naszego.

W ten sposób mówi św. Ignacy Antiocheński (początek II wieku): "Jesteście 
mocno przekonani, że nasz Pan jest rzeczywiście z rodu Dawida według 
ciała139. Synem Bożym według woli i mocy Bożej140; prawdziwie narodzonym 
z Dziewicy... On był prawdziwie w swoim ciele przybity do krzyża pod 
Poncjuszem Piłatem... prawdziwie cierpiał, także prawdziwie 
zmartwychwstał"141.

497	Opowiadania ewangeliczne142 uznają dziewicze poczęcie za dzieło Boże, 
przekraczające wszelkie rozumienie i wszelkie ludzkie możliwości143: "Z Ducha 
Świętego jest to, co się w Niej poczęło"  mówi anioł do Józefa o Maryi, jego 
Małżonce (Mt 1, 20). Kościół widzi w tym wypełnienie Bożej obietnicy danej przez 
proroka Izajasza: "Oto Dziewica pocznie i porodzi Syna" (Iz 7, 14; zgodnie z greckim 
tłumaczeniem Mt 1, 23).

498	Zaniepokojenie wywoływał niekiedy fakt milczenia Ewangelii św. Marka i 
Listów Nowego Testamentu o dziewiczym poczęciu przez Maryję. Można było także 
stawiać sobie pytanie, czy nie chodzi tu o jakieś legendy lub konstrukcje teologiczne 
bez podstaw historycznych. Trzeba na to odpowiedzieć, że wiara w dziewicze 
poczęcie Jezusa spotkała się z żywą opozycją, drwinami i niezrozumieniem ze strony 
niewierzących, żydów i pogan144. Nie była ona motywowana mitologią pogańską czy 
jakąś adaptacją ówczesnych idei. Sens tego wydarzenia jest dostępny tylko dla wiary, 
która widzi go "w powiązaniu tajemnic między sobą"145, w całości misteriów 
Chrystusa, od Wcielenia aż do Paschy. Już św. Ignacy Antiocheński świadczy o tym 
powiązaniu: "Książę tego świata nie znał dziewictwa Maryi i Jej rozwiązania, jak 
również śmierci Pana; te trzy niezwykłe tajemnice wypełniły się w milczeniu 
Boga"146. 

Maryja  "zawsze Dziewica"

499	Pogłębienie wiary w dziewicze macierzyństwo Maryi doprowadziło Kościół do 
wyznania Jej rzeczywistego i trwałego dziewictwa147, także w zrodzeniu Syna 
Bożego, który stał się człowiekiem148. Istotnie, narodzenie Chrystusa "nie naruszyło 
Jej dziewiczej czystości, lecz ją uświęciło"149. Liturgia Kościoła czci Maryję jako 
Aeiparthenos, "zawsze Dziewicę"150.

500	Niekiedy jest wysuwany w tym miejscu zarzut, że Pismo święte mówi o 
braciach i siostrach Jezusa151. Kościół zawsze przyjmował, że te fragmenty nie 
odnoszą się do innych dzieci Maryi Dziewicy. W rzeczywistości Jakub i Józef, "Jego 
bracia" (Mt 13, 55), są synami innej Marii, należącej do kobiet usługujących 
Chrystusowi152, określanej w znaczący sposób jako "druga Maria" (Mt 28,1). Chodzi 
tu o bliskich krewnych Jezusa według wyrażenia znanego w Starym Testamencie153.

501	Jezus jest jedynym Synem Maryi. Macierzyństwo duchowe Maryi154 rozciąga 
się jednak na wszystkich ludzi, których Jezus przyszedł zbawić: Maryja zrodziła 
"Syna, którego Bóg ustanowił *pierworodnym między wielu braćmi* (Rz 8, 29), 
to znaczy między wiernymi, w których zrodzeniu i wychowywaniu współdziała swą 
miłością macierzyńską"155.

Dziewicze macierzyństwo Maryi w zamyśle Bożym

502	Refleksja wiary może odkryć, w powiązaniu z całością Objawienia, tajemnicze 
racje, dla których Bóg w swoim zamyśle zbawczym chciał, by Jego Syn narodził się z 
Dziewicy. Racje te dotyczą zarówno Osoby i odkupieńczego posłania Chrystusa, jak 
również przyjęcia tego posłania przez Maryję dla wszystkich ludzi.

503	Dziewictwo Maryi ukazuje absolutną inicjatywę Boga we Wcieleniu. Bóg jest 
jedynym Ojcem Jezusa156 "Nigdy nie był oddalony od Ojca z powodu natury ludzkiej, 
którą przyjął... jest naturalnym Synem swego Ojca przez swoje Bóstwo, naturalnym 
Synem swojej Matki przez swoje człowieczeństwo, ale właściwym Synem Bożym w 
obydwu naturach"157.

504	Jezus począł się z Ducha Świętego w łonie Dziewicy Maryi, ponieważ jest 
Nowym Adamem158, który daje początek nowemu stworzeniu: "Pierwszy człowiek z 
ziemi ziemski, drugi Człowiek  z nieba" (1 Kor 15, 47). Człowieczeństwo Chrystusa 
od chwili poczęcia jest napełnione Duchem Świętym, ponieważ Bóg "z niezmierzonej 
obfitości udziela Mu Ducha" (J 3, 34). Z "pełności" Tego, który jest Głową odkupionej 
ludzkości159, "wszyscyśmy otrzymali  łaskę po łasce" (J 1, 16).

505	Jezus, Nowy Adam, przez swe dziewicze poczęcie zapoczątkowuje nowe 
narodziny dzieci przybranych w Duchu Świętym przez wiarę. "Jakże się to stanie?" 
(Łk 1, 34)160. Udział w życiu Bożym nie pochodzi "z krwi ani z żądzy ciała, ani z woli 
męża, ale z Boga" (J 1, 13). Przyjęcie tego życia jest dziewicze, ponieważ jest ono 
całkowicie udzielane człowiekowi przez Ducha. Oblubieńczy sens powołania 
ludzkiego w relacji do Boga161 wypełnia się doskonale w dziewiczym macierzyństwie 
Maryi.

506	Maryja jest dziewicą, ponieważ Jej dziewictwo jest znakiem Jej wiary "nie 
skażonej żadnym wątpieniem" i Jej niepodzielnego oddania się woli Bożej162. 
Właśnie ta wiara pozwala Jej stać się Matką Zbawiciela: Beatior est Maria 
percipiendo fidem Christi quam concipiendo carnem Christi  "Maryja jest bardziej 
błogosławiona przez to, że przyjęła Jezusa wiarą, niż przez to, że poczęła Go 
cieleśnie"163.

507	Maryja jest równocześnie dziewicą i matką, ponieważ jest figurą i 
najdoskonalszą realizacją Kościoła164. "Kościół... dzięki przyjmowanemu z wiarą 
słowu Bożemu sam także staje się matką: przez przepowiadanie bowiem i chrzest 
rodzi do nowego i nieśmiertelnego życia synów z Ducha Świętego poczętych i z Boga 
zrodzonych. Kościół jest także dziewicą, która nieskazitelnie i w czystości dochowuje 
wiary danej Oblubieńcowi"165.

W skrócie

508	Z potomstwa Ewy Bóg wybrał Maryję Dziewicę, aby była Matką Jego 
Synu. Jako "pełna łaski" jest Ona "wspaniałym owocem Odkupienia"166; od 
pierwszej chwili swego poczęcia została całkowicie zachowana od zmazy 
grzechu pierworodnego oraz przez cale życie pozostała wolna od wszelkiego 
grzechu osobistego.

509	Maryja jest prawdziwie "Matką Bożą", ponieważ jest Matką wiecznego 
Syna Bożego, który stal się człowiekiem i który sam jest Bogiem.

510	Maryja "była Dziewicą przy poczęciu swego Syna, Dziewicą jako 
brzemienna, Dziewicą jako karmiąca własną piersią, Dziewicą zawsze"167: 
całą swoją istotą jest Ona "służebnicą Pańską" (Łk 1, 38).

511	Dziewica Maryja "wolną wiarą i posłuszeństwem czynnie 
współpracowała w dziele zbawienia ludzkiego"168. Wypowiedziała swoje "tak" 
"loco totius humanae naturae"  w imieniu całej ludzkiej natury169. Przez 
swoje posłuszeństwo stała się nową Ewą, Matką żyjących.

Paragraf trzeci

MISTERIA ŻYCIA CHRYSTUSA

512	Jeśli chodzi o życie Chrystusa, Symbol wiary mówi tylko o misteriach 
Wcielenia (poczęcie i narodzenie) i Paschy (męka, ukrzyżowanie, śmierć, pogrzeb, 
zstąpienie do piekieł, zmartwychwstanie, wniebowstąpienie). Nie mówi wprost o 
misteriach ukrytego i publicznego życia Jezusa, ale artykuły wiary dotyczące 
Wcielenia i Paschy wyjaśniają całe ziemskie życie Chrystusa. Wszystko, "co Jezus 
czynił i czego nauczał od początku aż do dnia, w którym... został wzięty do nieba" (Dz 
1, 1-2), trzeba widzieć w świetle misteriów Bożego Narodzenia i Paschy.

513	Zależnie od okoliczności katecheza powinna ukazywać całe bogactwo 
misteriów Jezusa. W tym miejscu wystarczy wskazać pewne elementy wspólne 
wszystkim misteriom życia Chrystusa (I), by zarysować potem główne tajemnice życia 
ukrytego (II) i życia publicznego (III) Jezusa.

I. Całe życie Chrystusa jest misterium

514	Ewangelie nie przekazują wielu informacji, które zaspokajałyby ludzką 
ciekawość dotyczącą Jezusa. Prawie nic nie zostało powiedziane o Jego życiu w 
Nazarecie, a nawet nie ma relacji o dużej części Jego życia publicznego170. To, co 
znajduje się w Ewangeliach, zostało napisane, "abyście wierzyli, że Jezus jest 
Mesjaszem, Synem Bożym, i abyście wierząc mieli życie w imię Jego" (J 20, 31).

515	Ewangelie zostały napisane przez ludzi należących do pierwszych 
wierzących17l, którzy chcieli podzielić się wiarą z innymi. Poznawszy przez wiarę, kim 
jest Jezus, mogli oni zobaczyć i ukazać innym ślady Jego misterium w całym Jego 
ziemskim życiu. Wszystko w życiu Jezusa, od pieluszek przy Jego narodzeniu172 aż 
po ocet podany podczas męki173 i płótna pozostałe w grobie po Jego 
zmartwychwstaniu174, jest znakiem Jego misterium. Przez czyny, cuda i słowa 
zostało objawione, że "w Nim... mieszka cała Pełnia: Bóstwo na sposób ciała" (Kol 2, 
9). Człowieczeństwo Jezusa ukazuje się w ten sposób jako "sakrament", to znaczy 
znak i narzędzie Jego Bóstwa i zbawienia, które przynosi. To, co było widzialne w 
Jego ziemskim życiu, prowadzi do niewidzialnego misterium Jego synostwa Bożego i 
Jego odkupieńczego posłania.

Wspólne cechy misteriów Jezusa

516	Całe życie Jezusa jest Objawieniem Ojca: Jego słowa i czyny, milczenie i 
cierpienia, sposób bycia i mówienia. Jezus może powiedzieć: "Kto Mnie zobaczył, 
zobaczył także i Ojca" (J 14, 9), a Ojciec oznajmia: "To jest Syn mój, Wybrany, Jego 
słuchajcie!" (Łk 9, 35). Ponieważ nasz Pan stał się człowiekiem, by wypełnić wolę 
Ojca175, dlatego nawet najmniejsze szczegóły Jego misteriów ukazują "miłość Boga 
ku nam" (1 J 4, 9).

517	Całe życie Chrystusa jest misterium Odkupienia. Odkupienie przychodzi do 
nas przede wszystkim przez krew Krzyża176, ale to misterium jest obecne w dziele 
całego życia Chrystusa; jest już w Jego Wcieleniu, przez które, stawszy się ubogim, 
ubogacił nas swoim ubóstwem177; w Jego życiu ukrytym, w którym przez swoje 
poddanie178 naprawia nasze nieposłuszeństwo; w Jego słowie, przez które 
oczyszcza słuchaczy179; w Jego uzdrowieniach i egzorcyzmach, przez które "On 
wziął na siebie nasze słabości i nosił nasze choroby" (Mt 8, 17)180; w Jego 
Zmartwychwstaniu, przez które nas usprawiedliwia181.

518	Całe życie Chrystusa jest misterium "rekapitulacji" w Nim jako Głowie. 
Wszystko, co Jezus uczynił, powiedział i wycierpiał, miało na celu na nowo skierować 
człowieka do jego pierwotnego powołania:

Kiedy Syn Boży przyjął ciało i stał się człowiekiem, dokonał w sobie nowego 
zjednoczenia długiej historii ludzkiej i dał nam zbawienie. To więc, co 
utraciliśmy w Adamie, czyli bycie na obraz i podobieństwo Boże, odzyskujemy 
w Jezusie Chrystusie182. Dlatego właśnie Chrystus przeszedł przez wszystkie 
okresy życia, przywracając przez to wszystkim ludziom komunię z Bogiem183.

Nasza komunia z misteriami Jezusa

519	Całe bogactwo Chrystusa "jest przeznaczone dla każdego człowieka, ono jest 
dobrem każdego człowieka"184. Chrystus nie żył dla siebie, ale dla nas, od chwili 
Wcielenia "dla nas ludzi i dla naszego zbawienia" aż do swojej śmierci "za nasze 
grzechy" (1 Kor 15, 3) i Zmartwychwstania "dla naszego usprawiedliwienia" (Rz 4, 
25). Także teraz jeszcze jest On naszym "Rzecznikiem wobec Ojca" (1 J 2, 1), "bo 
zawsze żyje, aby się wstawiać" za nami (Hbr 7, 25). Ze wszystkim, co przeżył i 
wycierpiał za nas raz na zawsze, jest ciągle obecny "przed obliczem Boga", "aby teraz 
wstawiać się za nami" (Hbr 9, 24). 

520	Jezus w całym swoim życiu ukazuje się jako nasz wzór185: jest "człowiekiem 
doskonałym"186, który zaprasza nas, abyśmy się stali Jego uczniami i szli za Nim. 
Przez swoje uniżenie dał nam wzór do naśladowania187, przez swoją modlitwę 
pociąga do modlitwy188, przez swoje ubóstwo wzywa do dobrowolnego przyjęcia 
ogołocenia i prześladowań189.

521	Wszystko, co Chrystus przeżył, czynił po to, abyśmy mogli przeżywać to w Nim 
i aby On przeżywał to w nas. "Przez Wcielenie swoje Syn Boży zjednoczył się jakoś z 
każdym człowiekiem"190. Jesteśmy powołani do tego, by stawać się coraz bardziej 
jedno z Nim. Jako członkom swego Ciała daje On nam udział w tym, co przeżył w 
ludzkim ciele dla nas i jako nasz wzór:

Powinniśmy przedłużać i dopełniać w sobie zbawcze dzieło Chrystusa; 
powinniśmy prosić Go często, aby doprowadził je do ostatecznego wypełnienia 
w nas i w całym Kościele... Tymczasem Syn Boży pragnie przekazać nam, 
jakby rozwijać i przedłużać swe misteria w nas i w całym swoim Kościele przy 
pomocy łask, których chce nam udzielić, oraz skutków, których dzięki tym 
misteriom pragnie w nas dokonać. W takim znaczeniu Chrystus pragnie 
dopełnić w nas swoje misteria191.

II. Misteria dziecięctwa i ukrytego życia Jezusa

Przygotowania

522	Przyjście Syna Bożego na ziemię jest tak wielkim wydarzeniem, że Bóg 
zechciał przygotowywać je w ciągu wieków. Wszystkie obrzędy i ofiary, figury i 
symbole "Pierwszego Przymierza"192 Bóg ukierunkował ku Chrystusowi; zapowiada 
Go przez usta proroków, których posyła kolejno do Izraela. Budzi także w sercu 
pogan niejasne oczekiwanie tego przyjścia.

523	Święty Jan Chrzciciel jest bezpośrednim poprzednikiem Pana193, posłanym, 
by przygotować Mu drogi194. "Prorok Najwyższego" (Łk 1, 76) przerasta wszystkich 
proroków195, jest ostatnim z nich196, zapoczątkowuje Ewangelię197, pozdrawia 
Chrystusa już w łonie matki198 i znajduje radość jako "przyjaciel oblubieńca" (J 3, 
29), nazywając Go Barankiem Bożym, "który gładzi grzech świata" (J 1, 29). 
Poprzedzając Jezusa "w duchu i mocy Eliasza" (Łk 1, 17), świadczy o Nim swoim 
przepowiadaniem, swoim chrztem nawrócenia, a w końcu swoim męczeństwem199.

524	Celebrując co roku liturgię Adwentu, Kościół aktualizuje to oczekiwanie 
Mesjasza; uczestnicząc w długim przygotowaniu pierwszego przyjścia Zbawiciela, 
wierni odnawiają gorące pragnienie Jego drugiego Przyjścia200. Przez celebrację 
narodzin i męczeństwa Poprzednika Kościół jednoczy się z jego pragnieniem: 
"Potrzeba, by On wzrastał, a ja żebym się umniejszał" (J 3, 30).

Misterium Bożego Narodzenia

525 Jezus narodził się w nędznej stajni, w ubogiej rodzinie201; prości pasterze są 
pierwszymi świadkami tego wydarzenia. Właśnie w tym ubóstwie objawia się chwała 
nieba202. Kościół nie przestaje opiewać chwały tej nocy: 

Dzisiaj Dziewica wydaje na świat Wiecznego, 
A ziemia użycza groty Niedostępnemu. 
Wysławiają Go aniołowie i pasterze, 
Zbliżają się mędrcy, idąc za gwiazdą, 
Ponieważ narodziłeś się dla nas,
Małe Dzieciątko, wieczny Boże!203

526	"Stać się dzieckiem" wobec Boga  to warunek wejścia do Królestwa204. W 
tym celu trzeba się uniżyć205, stać się małym; co więcej, trzeba "się powtórnie 
narodzić" (J 3, 7), narodzić się "z Boga" (J 1,13), by "się stać dzieckiem Bożym" (J 1, 
12). Misterium Bożego Narodzenia wypełnia się w nas, gdy Chrystus "kształtuje się" 
w nas (Ga 4, 19). Boże Narodzenie jest misterium tej "przedziwnej wymiany":

O przedziwna wymiano! Stwórca ludzkości przyjął duszę i ciało, narodził się z 
Dziewicy, a stając się człowiekiem bez udziału ziemskiego ojca, obdarzył nas 
swoim Bóstwem206.

Misteria dziecięctwa Jezusa

527	Obrzezanie Jezusa w ósmym dniu po narodzeniu207 jest znakiem włączenia 
Go do potomstwa Abrahama i ludu Przymierza; jest znakiem Jego poddania się 
Prawu208 i uprawnienia Go do udziału w kulcie Izraela, w którym będzie uczestniczył 
przez całe życie. Jest ono figurą "obrzezania Chrystusowego", jakim jest chrzest (Kol 
2,11-12).

528	Objawienie (Epifania) jest ukazaniem się Jezusa jako Mesjasza Izraela, Syna 
Bożego i Zbawiciela świata. Wraz z chrztem Jezusa w Jordanie i godami w Kanie209 
celebruje się w tym dniu pokłon oddany Jezusowi przez "mędrców" przybyłych ze 
Wschodu (Mt 2, 1). W tych "mędrcach", reprezentantach wyznawców sąsiednich 
religii pogańskich, Ewangelia widzi pierwociny narodów, które przyjmują Dobrą 
Nowinę zbawienia przez Wcielenie. Przybycie mędrców do Jerozolimy, by "oddać 
[Królowi żydowskiemu] pokłon" (Mt 2, 2), pokazuje, że szukają oni w Izraelu, w 
mesjańskim świetle gwiazdy Dawida210, Tego, który będzie królem narodów211. Ich 
przybycie oznacza, że poganie tylko wtedy mogą odkryć Jezusa i wielbić Go jako 
Syna Bożego i Zbawiciela świata, gdy zwrócą się do Żydów212 i przyjmą od nich 
obietnicę  mesjańską, która jest zawarta w Starym Testamencie213. Objawienie 
(Epifania) ukazuje, że "wielu pogan wchodzi do rodziny patriarchów"214 i uzyskuje 
godność izraelską (israeliticam dignitas)215.

529	Ofiarowanie Jezusa w świątyni216 pokazuje Go jako Pierworodnego, 
należącego do Pana217. Wraz z Symeonem i Anną cały oczekujący Izrael wychodzi 
na spotkanie swego Zbawcy (tradycja bizantyjska tak nazywa to wydarzenie). Jezus 
zostaje uznany za tak bardzo oczekiwanego Mesjasza, "światło narodów" i "chwałę 
Izraela", a także za "znak sprzeciwu". Miecz boleści przepowiedziany Maryi 
zapowiada inną ofiarę, doskonałą i jedyną  ofiarę Krzyża, która przyniesie zbawienie, 
jakie Bóg "przygotował wobec wszystkich narodów".

530	Ucieczka do Egiptu i rzeź niewiniątek218 ukazują, że ciemności 
przeciwstawiają się światłu: Słowo "przyszło do swojej własności, a swoi Go nie 
przyjęli" (J 1, 11). Całe życie Chrystusa będzie przebiegało pod znakiem 
prześladowania. Ci, którzy należą do Niego, będą uczestniczyć z Nim w tym 
prześladowaniu219. Jego powrót z Egiptu220 przypomina wydarzenie Wyjścia221 i 
przedstawia Jezusa jako ostatecznego wyzwoliciela.

Misteria ukrytego życia Jezusa

531	Przez większą część swego życia Jezus dzielił sytuację ogromnej większości 
ludzi: było to codzienne życie bez widocznej wielkości, życie z pracy rąk, żydowskie 
życie religijne poddane Prawu Bożemu222, życie we wspólnocie. O całym tym okresie 
zostało nam objawione, że Jezus był "poddany" swoim rodzicom oraz że "czynił 
postępy w mądrości, w latach i w łasce u Boga i u ludzi" (Łk 2, 51-52).

532	Przez poddanie swojej Matce i swemu prawnemu ojcu Jezus doskonale 
wypełnia czwarte przykazanie. Poddanie to jest ziemskim obrazem Jego synowskiego 
posłuszeństwa Ojcu niebieskiemu. Codzienne poddanie Jezusa Józefowi i Maryi 
zapowiadało i uprzedzało Jego poddanie z Wielkiego Czwartku: "Nie moja wola..." (Łk 
22, 42). Posłuszeństwo Chrystusa w codzienności życia ukrytego zapoczątkowało już 
dzieło naprawy tego, co zniszczyło nieposłuszeństwo Adama223.

533	Życie ukryte w Nazarecie pozwala każdemu człowiekowi jednoczyć się z 
Chrystusem na najbardziej zwyczajnych drogach życia:

Nazaret jest szkołą, w której zaczyna się pojmować życie Jezusa: jest to 
szkoła Ewangelii... Najpierw lekcja milczenia. Niech się odrodzi w nas 
szacunek dla milczenia, tej pięknej i niezastąpionej postawy ducha... Lekcja 
życia rodzinnego. Niech Nazaret nauczy nas, czym jest rodzina, jej wspólnota 
miłości, jej surowe i proste piękno, jej święty i nierozerwalny charakter... 
Przykład pracy. O Nazaret, domu Syna cieśli, tu właśnie chcielibyśmy 
zrozumieć i umocnić surowe, a przynoszące zbawienie prawo ludzkiej pracy... 
Jak żebyśmy chcieli pozdrowić stąd wszystkich pracujących całego świata i 
ukazać im wielki wzór ich Boskiego Brata224.

534	Odnalezienie Jezusa w świątyni225 jest jedynym wydarzeniem, które przerywa 
milczenie Ewangelii o ukrytych latach Jezusa. Jezus pozwala tu dostrzec tajemnicę 
swego całkowitego poświęcenia się posłaniu wypływającemu z Jego Bożego 
synostwa: "Czy nie wiedzieliście, że powinienem być w tym, co należy do mego 
Ojca?" (Łk 2, 49). Maryja i Józef "nie rozumieli" tych słów, ale przyjęli je w wierze, a 
Maryja "chowała wiernie wszystkie te wspomnienia w swym sercu" (Łk 2, 51) przez 
wszystkie lata, gdy Jezus pozostawał ukryty w milczeniu zwyczajnego życia.

III. Misteria publicznego życia Jezusa

Chrzest Jezusa

535	Na początku226 publicznego życia Jezus przyjmuje chrzest od Jana w 
Jordanie237. Jan "głosił chrzest nawrócenia dla odpuszczenia grzechów" (Łk 3, 3). 
Tłum grzeszników  celnicy i żołnierze228, faryzeusze i saduceusze229 oraz 
nierządnice230  przychodzi, aby być ochrzczonym przez niego. "Wtedy przyszedł 
Jezus". Jan Chrzciciel waha się, Jezus nalega: przyjmuje chrzest. Wówczas Duch 
Święty w postaci gołębicy zstępuje na Jezusa, a głos z nieba ogłasza: "Ten jest mój 
Syn umiłowany" (Mt 3, 13-17). Jest to objawienie się, "Epifania" Jezusa jako 
Mesjasza Izraela i Syna Bożego.

536	Chrzest Jezusa jest z Jego strony przyjęciem i zapoczątkowaniem Jego 
posłania Cierpiącego Sługi. Jezus pozwala zaliczyć się do grzeszników231. Jest już 
"Barankiem Bożym, który gładzi grzech świata" (J 1, 29); uprzedza już "chrzest" 
swojej krwawej śmierci232; przychodzi już "wypełnić wszystko, co sprawiedliwe" (Mt 
3, 15), to znaczy poddaje się całkowicie woli swego Ojca. Jezus z miłości przyjmuje 
ten chrzest śmierci na odpuszczenie grzechów233. Na to przyjęcie odpowiada głos 
Ojca, który upodobał sobie w Synu234. Duch którego Jezus posiada w pełni od chwili 
swego poczęcia, przychodzi "spocząć" na Nim (J 1, 32-33)235. Jezus będzie Jego 
źródłem dla całej ludzkości. Przy Jego chrzcie "otworzyły... się niebiosa" (Mt 3, 16), 
które zamknął grzech Adama; wody zostają uświęcone przez zstąpienie Jezusa i 
Ducha  jest to zapowiedź nowego stworzenia.

537	Przez chrzest chrześcijanin zostaje sakramentalnie upodobniony do 
Chrystusa, który w swoim chrzcie uprzedza swoją śmierć i swoje zmartwychwstanie; 
powinien on wejść w tę tajemnicę pokornego uniżenia się i skruchy, zstąpić do wody z 
Jezusem, aby wyjść z niej razem z Nim, odrodzić się z wody i Ducha, aby w Synu 
stać się umiłowanym synem Ojca i "wkroczyć w nowe życie" (Rz 6, 4):

Mamy pogrzebać się z Chrystusem przez chrzest, by z Nim zmartwychwstać; 
zstąpmy z Nim, abyśmy z Nim zostali wyniesieni; wznieśmy się z Nim w górę, 
abyśmy z Nim dostąpili chwały236.

Wszystko, co dokonało się w Chrystusie, pozwala nam poznać, że po Jego 
kąpieli w wodzie Duch Święty z nieba unosi się nad nami, a przybrani przez 
głos Ojca, stajemy się synami Bożymi237.

Kuszenie Jezusa

538	Ewangelie mówią o okresie samotności Jezusa na pustyni zaraz po przyjęciu 
przez Niego chrztu od Jana: "Duch wyprowadził" Go na pustynię. Jezus pozostaje 
tam przez czterdzieści dni, poszcząc; żyje wśród dzikich zwierząt, a aniołowie Mu 
usługują238. Na końcu tego czasu trzykrotnie kusi Go Szatan, usiłując wystawić na 
próbę Jego synowską postawę wobec Boga. Jezus odpiera te ataki, które jakby 
streszczają w sobie pokusy Adama w raju i Izraela na pustyni, a diabeł oddala się od 
Niego "do czasu" (Łk 4, 13).

539	Ewangeliści wskazują na zbawcze znaczenie tego tajemniczego wydarzenia. 
Jezus jest nowym Adamem, który pozostaje wierny tam, gdzie pierwszy Adam uległ 
pokusie. Jezus doskonale wypełnia powołanie Izraela, w przeciwieństwie do tych, 
którzy prowokowali niegdyś Boga przez czterdzieści lat na pustyni239. Chrystus 
objawia się jako Sługa Boży całkowicie posłuszny woli Bożej. W tym Jezus jest 
zwycięzcą diabła; związał mocarza, aby odebrać mu jego zdobycz240. Zwycięstwo 
Jezusa nad kusicielem na pustyni uprzedza zwycięstwo męki, w której Jezus okazał 
najwyższe posłuszeństwo swojej synowskiej miłości do Ojca. 

540	Kuszenie Jezusa ukazuje, w jaki sposób Syn Boży ma być Mesjaszem w 
przeciwieństwie do tego, co proponuje Mu Szatan i co ludzie pragną Mu 
przypisać241. Dlatego właśnie Chrystus zwyciężył kusiciela dla nas: "Nie takiego 
bowiem mamy arcykapłana, który by nie mógł współczuć naszym słabościom, lecz 
doświadczonego we wszystkim na nasze podobieństwo, z wyjątkiem grzechu" (Hbr 
4,15). Kościół co roku przez czterdzieści dni Wielkiego Postu jednoczy się z tajemnicą 
Jezusa na pustyni.

"Bliskie jest Królestwo Boże"

541	"Gdy Jan został uwięziony, Jezus przyszedł do Galilei i głosił Ewangelię Bożą. 
Mówił: *Czas się wypełnił i bliskie jest Królestwo Boże. Nawracajcie się i wierzcie w 
Ewangelię*" (Mk 1, 14-15). "Żeby wypełnić wolę Ojca, Chrystus zapoczątkował 
Królestwo niebieskie na ziemi"242. Teraz wolą Ojca jest "wyniesienie ludzi do 
uczestnictwa w życiu Bożym"243. Czyni to, gromadząc ludzi wokół swojego Syna, 
Jezusa Chrystusa. Zgromadzeniem tym jest Kościół, który na ziemi "stanowi zalążek 
oraz zaczątek tego Królestwa"244. 

542	Chrystus znajduje się w centrum tego zgromadzenia ludzi w "rodzinie Bożej". 
Zwołuje ich wokół siebie przez swoje słowa i znaki, które ukazują Królestwo Boże, 
oraz przez posłanie swoich uczniów. Urzeczywistni przyjście swego Królestwa przede 
wszystkim przez wielkie Misterium swojej Paschy: śmierć na krzyżu i 
Zmartwychwstanie. "A Ja, gdy zostanę nad ziemię wywyższony, przyciągnę 
wszystkich do siebie" (J 12, 32). "Wszyscy ludzie powołani są do tego zjednoczenia z 
Chrystusem"245.

Zapowiedź Królestwa Bożego

543 Wszyscy ludzie są powołani do Królestwa. Królestwo mesjańskie, głoszone 
najpierw dzieciom Izraela246, jest przeznaczone dla wszystkich narodów247. Aby 
wejść do niego, trzeba przyjąć słowo Jezusa:

Słowo (Pana) porównane jest do ziarna, które wsiewa się w rolę; ci, co 
słuchają go z wiarą i zaliczają się do małej trzódki Chrystusowej, otrzymali już 
samo Królestwo; własną mocą kiełkuje następnie ziarno i wzrasta aż do czasu 
żniwa248.

544	Królestwo Boże należy do ubogich i do maluczkich, to znaczy do tych, którzy 
przyjęli je pokornym sercem. Jezus został posłany, by "ubogim niósł dobrą nowinę" 
(Łk 4,18)249. Ogłasza ich błogosławionymi, ponieważ "do nich należy Królestwo 
niebieskie" (Mt 5, 3). Właśnie "maluczkim" Ojciec zechciał objawić to, co pozostaje 
zakryte przed mądrymi i roztropnymi250. Od żłóbka aż do krzyża Jezus dzieli życie 
ubogich; zna głód251, pragnienie252 i ogołocenie253. Co więcej, utożsamia się z 
wszelkiego rodzaju ubogimi, a aktywną miłość do nich czyni warunkiem wejścia do 
swojego Królestwa254.

545	Jezus zaprasza grzeszników do stołu Królestwa: "Nie przyszedłem, aby 
powołać sprawiedliwych, ale grzeszników" (Mk 2, 17)255. Zaprasza ich do 
nawrócenia, bez którego nie można wejść do Królestwa, ale ukazuje im słowem i 
czynem bezgraniczne miłosierdzie Ojca wobec nich256 i ogromną "radość z jednego 
grzesznika, który się nawraca" (Łk 15, 7). Największym dowodem tej miłości będzie 
ofiara Jego własnego życia "na odpuszczenie grzechów" (Mt 26, 28).

546	Jezus wzywa do wejścia do Królestwa, posługując się przypowieściami, które 
stanowią charakterystyczną cechę Jego nauczania257. Przez nie zaprasza na ucztę 
Królestwa258, ale wymaga także radykalnego wyboru: aby zyskać Królestwo, trzeba 
oddać wszystko259; nie wystarczą słowa, potrzebne są czyny260. przypowieści są 
dla człowieka jakby zwierciadłami: Czy przyjmuje on słowo jak ziemia skalista czy jak 
ziemia żyzna?261 Co czyni z otrzymanymi talentami?262 Jezus i obecność Królestwa 
na tym świecie w tajemniczy sposób stanowią centrum przypowieści. Trzeba wejść do 
Królestwa, to znaczy stać się uczniem Chrystusa, aby "poznać tajemnice Królestwa 
niebieskiego" (Mt 13, 11). Dla tych, którzy "są poza" (Mk 4, 11), wszystko pozostaje 
niejasne263.

Znaki Królestwa Bożego

547	Słowom Jezusa towarzyszą liczne "czyny, cuda i znaki" (Dz 2, 22), które 
ukazują, że Królestwo jest w Nim obecne. Potwierdzają one, że Jezus jest 
zapowiedzianym Mesjaszem264. 

548	Znaki wypełniane przez Jezusa świadczą o tym, że został posłany przez 
Ojca265. Zachęcają do wiary w Niego266. Tym, którzy zwracają się do Jezusa z 
wiarą, udziela On tego, o co proszą267. Cuda umacniają więc wiarę w Tego, który 
pełni dzieła swego Ojca; świadczą one, że Jezus jest Synem Bożym268, Mogą 
jednak także dawać okazję do "zwątpienia" (Mt 11, 6). Nie mają zaspokajać 
ciekawości i magicznych pragnień. Mimo tak oczywistych cudów Jezus jest przez 
niektórych odrzucany269; oskarża się Go nawet o to, że działa mocą złego 
ducha270.

549	Wyzwalając niektórych ludzi od ziemskich cierpień: głodu271, 
niesprawiedliwości272, choroby i śmierci273, Jezus wypełnił znaki mesjańskie. Nie 
przyszedł On jednak po to, by usunąć wszelkie cierpienia na ziemi274, ale by 
wyzwolić ludzi od największej niewoli  niewoli grzechu275, która przeszkadza ich 
powołaniu do synostwa Bożego i powoduje wszystkie inne ludzkie zniewolenia.

550	Przyjście Królestwa Bożego jest porażką królestwa Szatana276: "Jeśli Ja 
mocą Ducha Bożego wyrzucam złe duchy, to istotnie przyszło do was Królestwo 
Boże" (Mt 12, 28). Egzorcyzmy Jezusa wyzwalają ludzi spod władzy złych 
duchów277. Uprzedzają one wielkie zwycięstwo Jezusa nad "władcą tego świata" (J 
12, 31). Królestwo Boże będzie ostatecznie utwierdzone przez krzyż Chrystusa: 
Regnavit a ligno Deus  "Bóg zakrólował z krzyża"278.

"Klucze Królestwa"

551	Już na początku życia publicznego Jezus wybiera dwunastu mężczyzn, aby 
byli razem z Nim i uczestniczyli w Jego posłaniu279. Daje im udział w swojej władzy "i 
wysłał ich, aby głosili Królestwo Boże i uzdrawiali chorych" (Łk 9, 2). Zostają oni na 
zawsze złączeni z Królestwem Chrystusa, ponieważ przez nich kieruje On Kościołem:

Przekazuję wam Królestwo, jak Mnie przekazał je mój Ojciec: abyście w 
Królestwie moim jedli i pili przy moim stole oraz żebyście zasiadali na tronach, 
sądząc dwanaście pokoleń Izraela (Łk 22, 29-30).

552	W kolegium Dwunastu pierwsze miejsce zajmuje Szymon Piotr280. Jezus 
powierzył mu wyjątkową misję. Dzięki objawieniu otrzymanemu od Ojca Piotr wyznał: 
"Ty jesteś Mesjasz, Syn Boga żywego". Nasz Pan powiedział wtedy do niego: "Ty 
jesteś Piotr [czyli Skała), i na tej Skale zbuduję Kościół mój, a bramy piekielne go nie 
przemogą" (Mt 16, 18). Chrystus, "żywy kamień" (1 P 2, 4), zapewnia swemu 
Kościołowi zbudowanemu na Piotrze zwycięstwo nad mocami śmierci. Piotr z racji 
wyznanej wiary pozostanie niezachwianą skałą Kościoła. Będzie strzegł tej wiary 
przed wszelką słabością oraz umacniał w niej swoich braci281.

553	Jezus powierzył Piotrowi specjalną władzę: "Tobie dam klucze Królestwa 
niebieskiego; cokolwiek zwiążesz na ziemi, będzie związane w niebie" (Mt 16, 38t 19). 
"Klucze" oznaczają władzę zarządzania domem Bożym, którym jest Kościół. Jezus, 
"Dobry Pasterz" (J 10,11), potwierdził to zadanie po swoim Zmartwychwstaniu: "Paś 
baranki moje!" (J 21,15-17). "Wiązanie i rozwiązywanie" oznacza władzę 
odpuszczania grzechów, ogłaszania orzeczeń doktrynalnych i podejmowania decyzji 
dyscyplinarnych w Kościele. Jezus powierzył tę władzę Kościołowi przez posługę 
Apostołów282, a w sposób szczególny Piotrowi. Samemu zaś Piotrowi powierzył 
wyraźnie klucze Królestwa.

Antycypacja Królestwa: Przemienienie

554	Począwszy od dnia, w którym Piotr wyznał, że Jezus jest Chrystusem, Synem 
Boga żywego, Nauczyciel "zaczął... wskazywać swoim uczniom na to, że musi iść do 
Jerozolimy i wiele cierpieć... że będzie zabity i trzeciego dnia zmartwychwstanie" (Mt 
16, 21). Piotr protestuje przeciw tej zapowiedzi283, a inni uczniowie jej nie 
rozumieją284. W tym kontekście sytuuje się tajemnicze wydarzenie Przemienienia 
Jezusa285 na wysokiej górze, wobec trzech świadków wybranych przez Niego: 
Piotra, Jakuba i Jana. Oblicze i szaty Jezusa jaśnieją olśniewającym światłem; 
ukazują się Mojżesz i Eliasz, którzy mówią "o Jego odejściu, którego miał dokonać w 
Jerozolimie" (Łk 9, 31). Okrywa ich obłok, a głos z nieba mówi: "To jest Syn mój, 
Wybrany, Jego słuchajcie" (Łk 9, 35).

555	Jezus przez chwilę ukazuje swoją Boską chwałę, potwierdzając w ten sposób 
wyznanie Piotra. Wskazuje także, że aby "wejść do swej chwały" (Łk 24, 26), musi 
przejść przez krzyż w Jerozolimie. Mojżesz i Eliasz widzieli chwałę Boga na Górze; 
Prawo i prorocy zapowiedzieli cierpienia Mesjasza286. Męka Jezusa jest właśnie wolą 
Ojca: Syn działa jako Sługa Boży287. Obłok wskazuje na obecność Ducha Świętego: 
"Ukazała się cała Trójca: Ojciec w głosie, Syn jako człowiek, Duch w świetlistym 
obłoku"288:

Przemieniłeś się na górze, a Twoi uczniowie, na ile byli do tego zdolni, 
kontemplowali Twoją chwałę, Chryste Boże, by gdy zobaczą Cię na krzyżu, 
zrozumieli, że Twoja męka była dobrowolna, i aby głosili światu, że Ty 
prawdziwie jesteś promieniowaniem Ojca289.

556	Na początku życia publicznego znajduje się chrzest, a na początku Paschy 
Przemienienie. Przez chrzest Jezusa "ukazała się tajemnica naszego pierwszego 
odrodzenia": nasz chrzest. Przemienienie "jest sakramentem powtórnego 
odrodzenia": zapowiada nasze zmartwychwstanie290. Już teraz uczestniczymy w 
Zmartwychwstaniu Pana przez Ducha Świętego, który działa w sakramencie Ciała 
Chrystusa. Przemienienie daje nam przedsmak chwalebnego przyjścia Chrystusa, 
"który przekształci nasze ciało poniżone na podobne do swego chwalebnego ciała" 
(Flp 3, 21). Przypomina nam również, że "przez wiele ucisków trzeba nam wejść do 
Królestwa Bożego" (Dz 14, 22).

Piotr jeszcze tego nie rozumiał, skoro pragnął żyć z Chrystusem na górze29l. 
Dostąpisz tego, Piotrze, dopiero po śmierci. Ale teraz Chrystus mówi: Zejdź z 
góry, by trudzić się na ziemi, by służyć na ziemi, byś był pogardzany i 
ukrzyżowany na ziemi. Życie zstępuje, aby dać się zabić; Chleb zstępuje, aby 
doznawać głodu, Droga zstępuje, aby męczyć się w drodze, Źródło zstępuje, 
aby odczuwać pragnienie, a ty nie chcesz się trudzić?292

Droga Jezusa do Jerozolimy

557	"Gdy dopełniał się czas Jego wzięcia z tego świata, (Jezus) postanowił udać 
się do Jerozolimy" (Łk 9, 51)293. Przez to postanowienie Jezus zaznaczył, że szedł 
do Jerozolimy gotowy na śmierć. Trzykrotnie zapowiadał swoją mękę i swoje 
zmartwychwstanie294. Zmierzając do Jerozolimy, mówi: "rzecz niemożliwa, żeby 
prorok zginął poza Jerozolimą" (Łk 13, 33).

558	Jezus przypomina męczeństwo proroków, którzy ponieśli śmierć w 
Jerozolimie295. Niemniej jednak nieustannie wzywa Jerozolimę, by zgromadziła się 
wokół Niego: "Ile razy chciałem zgromadzić twoje dzieci, jak ptak swe pisklęta zbiera 
pod skrzydła, a nie chcieliście" (Mt 23, 37b). Gdy widzi przed sobą Jerozolimę, płacze 
nad tym miastem i raz jeszcze wyraża pragnienie swego serca: "O gdybyś i ty poznało 
w ten dzień to, co służy pokojowi! Ale teraz zostało to zakryte przed twoimi oczami" 
(Łk 19, 41-42).

Mesjański wjazd Jezusa do Jerozolimy

559	W jaki sposób Jerozolima przyjmie swego Mesjasza? Jezus, który zawsze 
uchylał się wobec usiłowań ludu, aby uczynić Go królem296, wybiera czas i 
przygotowuje szczegóły swojego mesjańskiego wjazdu do miasta "Jego praojca 
Dawida" (Łk 1, 32)297. Zostaje obwołany Synem Dawida, Tym, który przynosi 
zbawienie ("Hosanna" oznacza "zbaw więc!", "daj zbawienie!"). Oto "Król chwały" (Ps 
24, 7-1O) wchodzi do swojego Miasta, "jedzie na osiołku" (Za 9, 9). Nie zdobywa 
Córy Syjonu, która jest figurą Jego Kościoła, podstępem czy przemocą, lecz pokorą, 
która świadczy "o prawdzie" (J 18, 37). Dlatego poddanymi Jego Królestwa w tym 
dniu są dzieci298 i "ubodzy Boga", którzy pozdrawiają Go, jak obwieścili Go aniołowie 
pasterzom299. Kościół podejmuje ich wołanie: "Błogosławiony, który przybywa w imię 
Pańskie" (Ps 118, 26) w Sanctus liturgii eucharystycznej, rozpoczynając wspomnienie 
Paschy Pana.

560	Wjazd Jezusa do Jerozolimy ukazuje przyjście Królestwa, które Król-Mesjasz 
idzie wypełnić przez Paschę swojej Śmierci i swojego Zmartwychwstania.  Uroczystą 
celebracją tego wydarzenia w Niedzielę Palmową Kościół rozpoczyna Wielki Tydzień. 

W skrócie

561	"Życie Chrystusa było nieustannym nauczaniem: Jego milczenie, cuda, 
czyny, modlitwa, miłość do ludzi, szczególna troska o poniżonych i biednych, 
całkowite przyjęcie ofiary krzyżowej dla odkupienia ludzi, samo wreszcie 
Zmartwychwstanie  są urzeczywistnieniem Jego słów i wypełnieniem 
Objawienia"300.

562	Uczniowie Chrystusa powinni upodabniać się do Niego, aż On 
ukształtuje się w nich301. "Dlatego też dopuszczeni jesteśmy do misteriów 
Jego życia, z Nim współukształtowani, wespół z Nim umarli i wespół z 
martwych wskrzeszeni, aż wespół z Nim panować będziemy"302.

563	Pasterz lub mędrzec może tu na ziemi zbliżyć się do Boga, klękając 
przed żłobkiem betlejemskim i adorując Go ukrytego w słabości dziecka.

564	Jezus przez swoje poddanie się Maryi i Józefowi, a także przez swoją 
pokorną pracę w ciągu długich lat w Nazarecie, daje nam przykład świętości w 
codziennym życiu rodziny i w pracy.

565	Od początku swojego życia publicznego, to jest od przyjęcia chrztu, 
Jezus jest "Sługą" całkowicie poświęconym dziełu Odkupienia, które wypełni 
się przez "chrzest" Jego męki.

566	Kuszenie na pustyni ukazuje Jezusa, pokornego Mesjasza, który odnosi 
zwycięstwo nad Szatanem przez całkowite przylgnięcie do zamysłu zbawienia 
zamierzonego przez Ojca.

567	Królestwo Boże zostało zapoczątkowane na ziemi przez Chrystusa. 
"Królestwo to zajaśniało ludziom w słowie, czynach i w obecności 
Chrystusa"303: Kościół jest zalążkiem i początkiem tego Królestwa. Jego 
klucze zostały powierzone Piotrowi.

568	Przemienienie Chrystusa ma na celu umocnienie wiary Apostołów ze 
względu na przyszłą mękę wyjście na "wysoką górę" jest przygotowaniem do 
wejścia na Kalwarię. Chrystus, Głowa Kościoła, ukazuje to, co zawiera Jego 
Ciało i czym promieniuje w sakramentach: "nadzieję chwały" (Kol 1, 27)304.

569	Jezus dobrowolnie udał się do Jerozolimy, wiedząc, że umrze tam 
bolesną śmiercią z powodu sprzeciwu grzeszników305.

570	Wjazd Jezusa do Jerozolimy ukazuje przyjście Królestwa, które Król-
Mesjasz, przyjęty w swoim mieście przez dzieci i pokornych sercem, idzie 
wypełnić przez Paschę swojej Śmierci i swojego Zmartwychwstania.

Artykuł czwarty

"JEZUS CHRYSTUS UMĘCZON 
POD PONCKIM PIŁATEM, UKRZYŻOWAN, 
UMARŁ I POGRZEBION"

571 Misterium Paschalne Krzyża i Zmartwychwstania Chrystusa znajduje się w 
centrum Dobrej Nowiny, którą Apostołowie, a za nimi Kościół, powinni głosić światu. 
Zbawczy zamysł Boga wypełnił się "raz jeden" (Hbr 9, 26) przez odkupieńczą śmierć 
Jego Syna Jezusa Chrystusa.

572	Kościół pozostaje wierny "interpretacji wszystkich Pism" danej przez samego 
Jezusa zarówno przed Jego Paschą, jak i po niej. "Czyż Mesjasz nie miał tego 
cierpieć, aby wejść do swej chwały?" (Łk 24, 26-27. 45). Cierpienia Jezusa przybrały 
konkretną formę historyczną, gdy został On "odrzucony przez starszych, 
arcykapłanów i uczonych w Piśmie" (Mk 8, 31), którzy wydali "Go poganom na 
wyszydzenie, ubiczowanie i ukrzyżowanie" (Mt 20, 19).

573	Wiara może więc starać się zgłębić okoliczności śmierci Jezusa, przekazane 
wiernie przez Ewangelie306 i poświadczone przez inne źródła historyczne,  by lepiej 
zrozumieć sens Odkupienia.

Paragraf pierwszy

JEZUS I IZRAEL

574	Od początku publicznej misji Jezusa niektórzy faryzeusze i zwolennicy Heroda 
z kapłanami i uczonymi w Piśmie postanowili skazać Go na śmierć307.  Z powodu 
różnych działań (wypędzanie złych duchów308, odpuszczanie grzechów309, 
uzdrawianie w dzień szabatu310, oryginalne interpretowanie przepisów o czystości 
prawnej311, kontakty z celnikami i publicznymi grzesznikami312) niektórzy 
nieprzychylnie nastawieni ludzie podejrzewali, że Jezus był opętany313. Oskarża się 
Go o bluźnierstwo314, fałszywy profetyzm315 i przestępstwa religijne, które Prawo 
karało śmiercią przez ukamienowanie316.

575	Wiele czynów i słów Jezusa było więc "znakiem sprzeciwu" (Łk 2, 34) bardziej 
dla autorytetów religijnych w Jerozolimie, tych, których Ewangelia św. Jana nazywa 
"Żydami"317, niż dla wspólnoty ludu Bożego318. Oczywiście stosunki Jezusa z 
faryzeuszami nie ograniczały się tylko do sporów. To właśnie faryzeusze uprzedzają 
Go o grożącym Mu niebezpieczeństwie319. Jezus pochwala niektórych z nich, jak na 
przykład uczonego w Piśmie, wymienionego w Ewangelii św. Marka (12, 34); wiele 
razy jada u faryzeuszów320. potwierdza naukę głoszoną przez tę elitę religijną ludu 
Bożego na temat zmartwychwstania umarłych321, pewnych form pobożności 
(jałmużna, post i modlitwa322), zwyczaju zwracania się do Boga jako do Ojca, 
centralnego charakteru przykazania miłości Boga i bliźniego323.

576	W oczach wielu w Izraelu Jezus sprawiał wrażenie przeciwnika podstawowych 
instytucji narodu wybranego:
	 posłuszeństwa wobec Prawa w integralności jego przepisów pisanych i, 
według faryzeuszów, w interpretacji tradycji ustnej;
	 centralnego charakteru Świątyni Jerozolimskiej traktowanej jako miejsce 
święte, w którym w sposób szczególny mieszka Bóg;
	 wiary w jedynego Boga, w którego chwale nie może mieć udziału żaden 
człowiek.

I. Jezus i Prawo

577	Na początku Kazania na Górze Jezus uroczyście wypowiedział swoje 
stanowisko, w którym w świetle łaski Nowego Przymierza przedstawił Prawo dane 
przez Boga na Synaju podczas pierwszego Przymierza:

Nie sądźcie, że przyszedłem znieść Prawo albo Proroków. Nie przyszedłem 
znieść, ale wypełnić. Zaprawdę bowiem powiadam wam: Dopóki niebo i ziemia 
nie przeminą, ani jedna jota, ani jedna kreska nie zmieni się w Prawie, aż się 
wszystko spełni. Ktokolwiek więc zniósłby jedno z tych przykazań, choćby 
najmniejszych, i uczyłby tak ludzi, ten będzie najmniejszy w Królestwie 
niebieskim. A kto je wypełnia i uczy wypełniać, ten będzie wielki w Królestwie 
niebieskim (Mt 5, 17-19).

578	Jezus, Mesjasz Izraela, a więc największy w Królestwie niebieskim, powinien 
był wypełnić Prawo, przyjmując je w jego integralności, aż do najmniejszych 
przepisów, zgodnie z własnymi słowami. On sam tylko mógł uczynić to w sposób 
doskonały324. Żydzi, jak to sami wyznają, nigdy nie mogli wypełnić Prawa w jego 
integralności, nie naruszając najmniejszych przepisów325. Z tego względu corocznie 
w czasie święta Przebłagania dzieci Izraela proszą Boga o przebaczenie z powodu 
przekraczania przez nich Prawa. Istotnie, Prawo stanowi pewną całość i, jak 
przypomina św. Jakub: "Choćby ktoś przestrzegał całego Prawa, a przestąpiłby jedno 
tylko przykazanie, ponosi winę za wszystkie" (Jk 2,10)326.

579	Zasada integralności zachowywania Prawa, nie tylko co do litery, lecz także co 
do ducha, była droga faryzeuszom. Ukazując ją Izraelowi, doprowadzili oni wielu 
Żydów w czasach Jezusa do najwyższej gorliwości religijnej327. Gdyby owa gorliwość 
nie zamieniła się w "obłudną" kazuistykę328, mogłaby przygotować lud na tę 
zdumiewającą interwencję Bożą, którą będzie doskonałe wypełnienie Prawa przez 
jedynie Sprawiedliwego w miejsce wszystkich grzeszników329.

580	Doskonałe wypełnienie Prawa mogło być jedynie dziełem Boskiego 
Prawodawcy, narodzonego pod Prawem w osobie Syna330. W Jezusie Prawo 
ukazuje się już nie jako wypisane na kamiennych tablicach, ale jako wyryte "w głębi 
jestestwa... w sercu" (Jr 31, 33) Sługi, który, ponieważ "niezachwianie przynosi 
Prawo" (Iz 42, 3), staje się "Przymierzem dla ludzi" (Iz 42, 6). Jezus do tego stopnia 
wypełnia Prawo, że bierze na siebie "przekleństwo Prawa" (Ga 3, 13) ciążące nad 
tymi, którzy nie wypełniają "wytrwale wszystkiego, co nakazuje wykonać Księga 
Prawa" (Ga 3, 10), ponieważ poniósł śmierć "dla odkupienia przestępstw, 
popełnionych za pierwszego przymierza" (Hbr 9,15).

581	Jezus uchodził w oczach Żydów i ich duchowych przywódców za nauczyciela 
(rabbi)331. Jego argumentacja często mieściła się w ramach rabinistycznej 
interpretacji Prawa332. Równocześnie jednak nie mógł On nie wywołać sprzeciwu 
uczonych w Prawie, ponieważ nie zadowalał się proponowaniem swojej interpretacji 
jako jednej z wielu: "Uczył ich bowiem jak ten, który ma władzę, a nie jak ich uczeni w 
Piśmie" (Mt 7, 28-29). Na Górze Błogosławieństw333 przez Jezusa daje się słyszeć 
na nowo to samo słowo Boże, które zabrzmiało na Synaju, aby przekazać Mojżeszowi 
Prawo pisane. Słowo to nie obala Prawa, ale je wypełnia, dając mu w sposób Boski 
ostateczną interpretację: "Słyszeliście również, że powiedziano przodkom... A Ja wam 
powiadam" (Mt 5, 33-34). Tym samym Boskim autorytetem Jezus odrzuca pewną 
"tradycję ludzką" (Mk 7, 8) faryzeuszów, którzy uchylają "słowo Boże" (Mk 7, 13).

582	Idąc jeszcze dalej, Jezus wypełnia Prawo dotyczące czystości pokarmów, tak 
ważne w życiu codziennym Żydów, ukazując przez Boską interpretację jego 
znaczenie "pedagogiczne"334. "Nic z tego, co z zewnątrz wchodzi w człowieka, nie 
może uczynić go nieczystym... Tak uznał wszystkie potrawy za czyste... Co wychodzi 
z człowieka, to czyni go nieczystym. Z wnętrza bowiem, z serca ludzkiego pochodzą 
złe myśli" (Mk 7, 18-21). Podając z Boskim autorytetem ostateczną interpretację 
Prawa, Jezus spotkał się z oporem niektórych uczonych, nie zgadzających się z Jego 
interpretacją potwierdzoną nawet przez Boskie znaki, które jej towarzyszyły335. 
Szczególnie odnosiło się to do zagadnienia szabatu. Jezus przypomina, często 
posługując się argumentami rabinistycznymi336, że ani służba Bogu337, ani służba 
bliźniemu338, jaką były dokonywane przez Niego uzdrowienia, nie zakłóca 
odpoczynku szabatowego.

II. Jezus i Świątynia

583	Podobnie jak wcześniejsi prorocy Jezus okazywał bardzo głęboki szacunek dla 
Świątyni Jerozolimskiej. Został w niej ofiarowany przez Józefa i Maryję w 
czterdziestym dniu po narodzeniu339. W wieku dwunastu lat decyduje się na 
pozostanie w Świątyni w celu przypomnienia swoim rodzicom, że powinien być w 
sprawach Ojca340. W czasie swego życia ukrytego udawał się do niej co roku 
przynajmniej na święto Paschy341; Samą Jego misję publiczną wyznaczał rytm 
pielgrzymek do Jerozolimy na wielkie święta żydowskie342.

584	Jezus wszedł do Świątyni jako do uprzywilejowanego miejsca spotkania z 
Bogiem. Świątynia jest dla Niego mieszkaniem Jego Ojca, domem modlitwy; oburza 
się, że jej dziedziniec zewnętrzny stał się miejscem handlu343. Jeśli wyrzuca ze 
Świątyni kupców, to czyni to przez zazdrosną miłość do Ojca: "Z domu mego Ojca nie 
róbcie targowiska! Uczniowie Jego przypomnieli sobie, że napisano: Gorliwość o dom 
Twój pochłonie Mnie [Ps 69, 10*" (J 2, 16-17). Po Zmartwychwstaniu Jezusa 
Apostołowie zachowali religijny szacunek dla Świątyni344.

585	Przed swoją męką Jezus zapowiedział jednak zburzenie tej wspaniałej 
budowli, z której nie pozostanie nawet kamień na kamieniu345. Zapowiedział w ten 
sposób znak czasów ostatecznych, które zostaną zapoczątkowane wraz z Jego 
Paschą346. Proroctwo to mogło być jednak przedstawione w sposób zniekształcony 
przez fałszywych świadków w czasie Jego przesłuchania u najwyższego kapłana347 i 
powróciło do Niego jako zniewaga, gdy został przybity do krzyża348.

586	Jezus nie tylko nie był wrogo nastawiony do Świątyni349, w której wygłosił to, 
co istotne w Jego nauczaniu350, lecz także zapłacił podatek świątynny, dołączając 
się do Piotra351, którego ustanowił fundamentem swego przyszłego Kościoła352. Co 
więcej, utożsamił się ze Świątynią, przedstawiając siebie jako ostateczne mieszkanie 
Boga wśród ludzi353. Dlatego właśnie Jego wydanie się na śmierć354 zapowiada 
zburzenie Świątyni, które ukaże wejście historii zbawienia w nową epokę: "Nadchodzi 
godzina, kiedy ani na tej górze, ani w Jerozolimie nie będziecie czcili Ojca" (J 4, 21 
)355. 

III. Jezus i wiara Izraela w Boga Jedynego i Zbawiciela

587	O ile Prawo i Świątynia Jerozolimska mogły być dla władz religijnych Izraela 
okazją do "sprzeciwu"356 wobec Jezusa, to prawdziwym kamieniem obrazy była dla 
nich rola Jezusa w odpuszczaniu grzechów, będącym w sensie ścisłym dziełem 
Bożym357.

588	Jezus gorszył faryzeuszów spożywaniem posiłków z celnikami i 
grzesznikami358, których traktował z taką samą życzliwością359. Przeciw tym, którzy 
ufali sobie, "że są sprawiedliwi, a innymi gardzili" (Łk 18, 9)360, Jezus stwierdził: "Nie 
przyszedłem wezwać do nawrócenia sprawiedliwych, lecz grzeszników" (Łk 5, 32). 
Posunął się jeszcze dalej, mówiąc do faryzeuszów, że  ponieważ grzech jest 
powszechny361  ci, którzy sądzą, że nie potrzebują zbawienia, są zaślepieni sami w 
sobie362.

589	Jezus gorszył przede wszystkim przez to, że utożsamił swoje miłosierne 
postępowanie wobec grzeszników z postawą samego Boga wobec nich363. Dał 
nawet do zrozumienia, że zasiadając do stołu z grzesznikami364, dopuszcza ich do 
uczty mesjańskiej365. Najbardziej jednak Jezus poruszył władze religijne Izraela, gdy 
odpuszczał grzechy. Rzeczywiście, stwierdzają one z niepokojem: "Któż może 
odpuszczać grzechy, prócz jednego Boga?" (Mk 2, 7). Odpuszczając grzechy, Jezus 
albo bluźnił, ponieważ jako człowiek czynił się równym Bogu366, albo mówił prawdę, 
a Jego Osoba uobecniała i objawiała imię Boże367. 

590	Jedynie Boska tożsamość Osoby Jezusa może usprawiedliwić także Jego 
absolutne wymaganie: "Kto nie jest ze Mną, jest przeciwko Mnie" (Mt 12, 30), a także 
Jego słowa, że w Nim "jest coś więcej niż Jonasz... coś więcej niż Salomon" (Mt 12, 
41-42), "coś większego niż Świątynia" (Mt 12, 6); gdy przypomina w odniesieniu do 
siebie, że Dawid nazwał Mesjasza swoim Panem368, i gdy stwierdza: "Zanim 
Abraham stał się, Ja Jestem" (J 8, 58), a nawet: "Ja i Ojciec jedno jesteśmy" (J 10, 
30).

591	Jezus domagał się od władz religijnych w Jerozolimie wiary w Niego ze 
względu na dzieła Ojca, jakie wypełnia369. Taki akt wiary musiał jednak przejść przez 
tajemniczą śmierć sobie, by "się powtórnie narodzić" (J 3, 7) dzięki łasce Bożej370. 
Takie wymaganie nawrócenia wobec zdumiewającego wypełnienia się obietnic371 
pozwala zrozumieć tragiczną pogardę Sanhedrynu, który uznawał, że Jezus 
zasługiwał na śmierć jako bluźnierca372. Jego członkowie działali w ten sposób 
zarówno przez "niewiedzę"373, jak i przez "zatwardziałość" (Mk 3, 5; Rz 11, 25) 
"niewiary" (Rz 11, 20).

W skrócie

592	Jezus nie zniósł Prawa danego na Synaju, ale je wypełnił374 tak 
doskonale375, że objawił jego ostateczny sens376 i wynagrodził popełnione 
przeciw niemu wykroczenia377.

593	Jezus czcił Świątynię, przybywając do niej jako pielgrzym na święta 
żydowskie, oraz umiłował zazdrosną miłością to mieszkanie Boga wśród ludzi. 
Świątynia jest figurą Jego misterium. Jeśli Jezus ogłasza jej zburzenie, to 
ukazuje w ten sposób swoje własne wydanie na śmierć i wejście historii 
zbawienia w nową epokę, w której Jego Ciało będzie ostateczną Świątynią.

594	Jezus dokonywał czynów, jak na przykład odpuszczenie grzechów, 
które potwierdzały, że jest Bogiem Zbawicielem378. Niektórzy Żydzi, nie 
uznając Boga, który stal się człowiekiem379, widzieli w Nim "człowieka 
uważającego siebie za Boga" (J 10, 33) i osądzili Go jako bluźniercę.

Paragraf drugi

JEZUS UMARŁ UKRZYŻOWANY

I. Proces Jezusa

Podziały wśród władz żydowskich wobec Jezusa

595	Wśród władz religijnych w Jerozolimie nie tylko znalazł się faryzeusz 
Nikodem380 czy poważany Józef z Arymatei, którzy w tajemnicy byli uczniami 
Jezusa381, ale pojawiły się długotrwałe spory na Jego temat382, tak że w przeddzień 
Jego męki św. Jan mógł o spierających się powiedzieć, że "wielu w Niego uwierzyło", 
chociaż w sposób bardzo niedoskonały (J 12, 42). Nie ma w tym nic dziwnego, jeśli 
weźmie się pod uwagę, że nazajutrz po Pięćdziesiątnicy "bardzo wielu kapłanów 
przyjmowało wiarę" (Dz 6, 7) i że byli "niektórzy nawróceni ze stronnictwa 
faryzeuszów" (Dz 15, 5). W związku z tym św. Jakub może powiedzieć do św. Pawła: 
"Widzisz, bracie, ile tysięcy Żydów uwierzyło, a wszyscy trzymają się gorliwie Prawa" 
(Dz 21, 20).

596	Władze religijne w Jerozolimie nie były jednomyślne co do postawy, jaką 
należy zająć wobec Jezusa383. Faryzeusze zagrozili wyłączeniem z Synagogi tym, 
którzy szli za Nim384. Tym, którzy bali się, że "wszyscy uwierzą w Niego, a przyjdą 
Rzymianie, i zniszczą [ich] miejsce święte i... naród", najwyższy kapłan, Kajfasz, 
prorokując, powiedział: "Lepiej jest dla was, gdy jeden człowiek umrze za lud, niż 
miałby zginąć cały naród" (J 11, 50). Sanhedryn zadeklarował, że Jezus "winien jest 
śmierci" (Mt 26, 66) jako bluźnierca. Nie mając prawa skazania Go na śmierć385, 
wydał Jezusa Rzymianom pod zarzutem wzniecania buntu politycznego386, co 
postawi Go na równi z Barabaszem oskarżonym o jakieś "rozruchy" (Łk 23, 19). 
Istnieją więc także zagrożenia polityczne, które arcykapłani przedstawiają Piłatowi 
jako motyw skazania Jezusa na śmierć387.

Żydzi nie ponoszą zbiorowej odpowiedzialności za śmierć Jezusa

597	Biorąc pod uwagę historyczną złożoność procesu Jezusa widoczną w 
opowiadaniach ewangelicznych oraz nie wiedząc, jaki jest, znany tylko Bogu, grzech 
osobisty uczestników procesu (Judasza, Sanhedrynu, Piłata), nie można przypisać 
odpowiedzialności za śmierć Jezusa wszystkim Żydom w Jerozolimie mimo okrzyków 
manipulowanego tłumu388 i zbiorowych oskarżeń zawartych w wezwaniach do 
nawrócenia po Pięćdziesiątnicy389. Sam Jezus przebaczając z krzyża390, a za Nim 
Piotr, przyznał prawo do "nieświadomości" (Dz 3, 17) Żydom z Jerozolimy, a nawet 
ich przywódcom. Tym bardziej nie można rozciągać odpowiedzialności na innych 
Żydów w czasie i przestrzeni, opierając się na krzyku ludu: "Krew Jego na nas i na 
dzieci nasze" (Mt 27, 25), który oznacza formułę zatwierdzającą wyrok391:

Na Soborze Watykańskim II Kościół oświadczył: "To, co popełniono podczas 
męki (Chrystusa), nie może być przypisane ani wszystkim bez różnicy Żydom 
wówczas żyjącym, ani Żydom dzisiejszym... Nie należy przedstawiać Żydów 
jako
odrzuconych ani jako przeklętych przez Boga, rzekomo na podstawie Pisma 
świętego" 392.

Wszyscy grzesznicy byli sprawcami męki Chrystusa

598	Kościół w nauczaniu swojej wiary i w świadectwie swoich świętych nigdy nie 
zapomniał, "że to właśnie grzesznicy byli sprawcami i jakby narzędziami wszystkich 
mąk, które wycierpiał Boski Odkupiciel"393. Uwzględniając fakt, że nasze grzechy 
dotykają samego Chrystusa394, Kościół nie waha się przypisać chrześcijanom 
największej odpowiedzialności za mękę Jezusa, którą zbyt często obciążali jedynie 
Żydów:

Musimy uznać za winnych tej strasznej nieprawości tych, którzy nadal 
popadają w grzechy. To nasze przestępstwa sprowadziły na Pana naszego 
Jezusa Chrystusa mękę krzyża; z pewnością więc ci, którzy pogrążają się w 
nieładzie moralnym i złu, "krzyżują... w sobie Syna Bożego i wystawiają Go na 
pośmiewisko" (Hbr 6, 6). Trzeba uznać, że nasza wina jest w tym przypadku 
większa niż Żydów. Oni bowiem, według świadectwa Apostoła, "nie 
ukrzyżowaliby Pana chwały" (1 Kor 2, 8), gdyby Go poznali. My przeciwnie, 
wyznajemy, że Go znamy. Gdy więc zapieramy się Go przez nasze uczynki, 
podnosimy na Niego w jakiś sposób nasze zbrodnicze ręce395.

To nie złe duchy ukrzyżowały Go, lecz to ty wraz z nimi Go ukrzyżowałeś i 
krzyżujesz nadal przez upodobanie w wadach i grzechach396.

II. Odkupieńcza śmierć Chrystusa w Bożym zamyśle zbawienia

Jezus wydany "z woli, postanowienia i przewidzenia Boga"

599	Bolesna śmierć Chrystusa nie była owocem przypadku w zbiegu 
nieszczęśliwych okoliczności. Należy ona do tajemnicy zamysłu Bożego, jak wyjaśnia 
Żydom w Jerozolimie św. Piotr w swojej pierwszej mowie w dniu Pięćdziesiątnicy: 
Jezus został wydany "z woli, postanowienia i przewidzenia Bożego" (Dz 2, 23). Ten 
biblijny język nie oznacza, że ci, którzy "wydali Jezusa" (Dz 3, 13), byli jedynie 
biernymi wykonawcami scenariusza przewidzianego wcześniej przez Boga.

600	Dla Boga wszystkie chwile czasu są teraźniejsze w ich aktualności. Ustalił On 
więc swój odwieczny zamysł "przeznaczenia", włączając w niego wolną odpowiedź 
każdego człowieka na Jego łaskę: "Zeszli się bowiem rzeczywiście w tym mieście 
przeciw świętemu Słudze Twemu, Jezusowi, którego namaściłeś, Herod i Poncjusz 
Piłat z poganami i pokoleniami Izraela397, aby uczynić to co ręka Twoja i myśl 
zamierzyły" (Dz 4, 27-28). Bóg dopuścił ich czyny wypływające z zaślepienia398, by 
wypełnić swój zbawczy zamysł399.

"Umarł  zgodnie z Pismem  za nasze grzechy"

601	Ten Boży zamysł zbawienia przez wydanie na śmierć "Sługi", Sprawiedliwego 
(Iz 53, 11)400, został wcześniej zapowiedziany w Piśmie świętym jako tajemnica 
powszechnego odkupienia, to znaczy wykupu, który wyzwala ludzi z niewoli 
grzechu401. Św. Paweł przekazuje w wyznaniu wiary, o którym mówi, że je "przejął" 
(1 Kor 15, 3)  iż "Chrystus umarł  zgodnie z Pismem  za nasze grzechy"402. 
Odkupieńcza śmierć Jezusa wypełnia w szczególności proroctwo o cierpiącym 
Słudze403. Sam Jezus przedstawił sens swego życia i śmierci w świetle cierpiącego 
Sługi404. po swoim Zmartwychwstaniu Jezus w taki właśnie sposób wyłożył Pisma 
uczniom z Emaus405, a następnie samym Apostołom406.

"Bóg dla nas uczynił Go grzechem"

602	Święty Piotr może więc sformułować wiarę apostolską w Boży zamysł 
zbawienia w taki sposób: "Wiecie bowiem, że z waszego, odziedziczonego po 
przodkach, złego postępowania zostaliście wykupieni nie czymś przemijającym, 
srebrem lub złotem, ale drogocenną krwią Chrystusa jako baranka niepokalanego i 
bez zmazy. On był wprawdzie przewidziany przed stworzeniem świata, dopiero jednak 
w ostatnich czasach się objawił ze względu na was" (1 P 1, 18-20). Karą za grzechy 
ludzi, popełnione po grzechu pierworodnym, była śmierć407. Bóg posyłając własnego 
Syna w postaci sługi408, w postaci człowieka upadłego i poddanego śmierci z 
powodu grzechu409, "dla nas grzechem uczynił Tego, który nie znał grzechu, abyśmy 
się stali w Nim sprawiedliwością Bożą" (2 Kor 5, 21).

603	Jezus nie doznał takiego odrzucenia, jak gdyby On sam zgrzeszył410. W 
miłości odkupieńczej, która zawsze łączyła Go z Ojcem411, przyjął nas w naszym 
oddzieleniu od Boga, tak że mógł w naszym imieniu powiedzieć na krzyżu: "Boże mój, 
Boże mój, czemuś Mnie opuścił?" (Mk 15, 34; Ps 22, 1). Bóg, czyniąc Go w ten 
sposób solidarnym z nami jako grzesznikami, "własnego Syna nie oszczędził, ale Go 
za nas wszystkich wydał" (Rz 8, 32), abyśmy zostali "pojednani z Bogiem przez 
śmierć Jego Syna" (Rz 5, 10).

Boża inicjatywa powszechnej miłości odkupieńczej

604	Wydając swego Syna za nasze grzechy, Bóg ukazuje, że Jego zamysł wobec 
nas jest zamysłem życzliwej miłości, która poprzedza wszelką zasługę z naszej 
strony: "W tym przejawia się miłość, że nie my umiłowaliśmy Boga, ale że On sam 
nas umiłował i posłał Syna swojego jako ofiarę przebłagalną za nasze grzechy" (1 J 
4,10)412. "Bóg zaś okazuje nam swoją miłość właśnie przez to, że Chrystus umarł za 
nas, gdyśmy byli jeszcze grzesznikami" (Rz 5, 8).

605	Jezus w zakończeniu przypowieści o zbłąkanej owcy przypomniał, że ta miłość 
nie zna wyjątków: "Tak też nie jest wolą Ojca waszego, który jest w niebie, żeby 
zginęło jedno z tych małych" (Mt 18, 14). Jezus potwierdza, że przyszedł "dać swoje 
życie jako okup za wielu" (Mt 20, 28); to ostatnie pojęcie nie jest ograniczające: 
przeciwstawia całą ludzkość jedynej Osobie Odkupiciela, który wydaje siebie, aby ją 
zbawić413. Kościół w ślad za Apostołami414 naucza, że Chrystus umarł za 
wszystkich ludzi bez wyjątku: "Nie ma, nie było i nie będzie żadnego człowieka, za 
którego nie cierpiałby Chrystus"415.

III. Chrystus ofiarował siebie samego swemu Ojcu za nasze grzechy

Całe życie Chrystusa jest ofiarowane Ojcu

606	Syn Boży "z nieba zstąpił nie po to, aby pełnić swoją wolę, ale wolę Tego, 
który Go posłał" (J 6, 38); "Przeto przychodząc na świat, mówi:...Oto idę... abym 
spełniał wolę Twoją, Boże... Na mocy tej woli uświęceni jesteśmy przez ofiarę ciała 
Jezusa Chrystusa raz na zawsze" (Hbr 10, 5-10). Od chwili swego Wcielenia Syn 
Boży podejmuje Boży zamysł zbawienia w swoim odkupieńczym posłaniu: "Moim 
pokarmem jest wypełnić wolę Tego, który Mnie posłał, i wykonać Jego dzieło" (J 4, 
34). Ofiara Jezusa "za grzechy całego świata" (1 J 2, 2) jest wyrażeniem Jego 
komunii miłości z Ojcem: "Dlatego miłuje Mnie Ojciec, bo Ja życie moje oddaję" (J 
10,17). "Niech świat się dowie, że Ja miłuję Ojca i że tak czynię, jak Mi Ojciec 
nakazał" (J 14, 31).

607	Pragnienie wypełnienia zamysłu miłości odkupieńczej Jego Ojca ożywia całe 
życie Jezusa416, ponieważ Jego odkupieńcza męka jest motywem Jego Wcielenia: 
"Ojcze, wybaw Mnie od tej godziny. Nie, właśnie dlatego przyszedłem na tę godzinę" 
(J 12, 27). "Czyż nie mam pić kielicha, który Mi podał Ojciec?" (J 18,11). I jeszcze na 
krzyżu, zanim wszystko "wykonało się" (J 19, 30), Jezus mówi: "Pragnę" (J 19, 28).

"Baranek Boży, który gładzi grzech świata"

608	Gdy Jan Chrzciciel zgodził się udzielić Jezusowi chrztu razem z 
grzesznikami417, zobaczył i wskazał w Jezusie Baranka Bożego, "który gładzi grzech 
świata" (J 1, 29)418. Ukazuje on w ten sposób, że Jezus jest równocześnie 
cierpiącym Sługą, który w milczeniu pozwala prowadzić się na zabicie (Iz 53, 7)419 i 
niesie grzechy wielu420, oraz barankiem paschalnym, symbolem odkupienia Izraela 
w czasie pierwszej Paschy (Wj 12, 3-14)421. Całe życie Chrystusa wyraża Jego 
posłanie: "służyć i dać swoje życie na okup za wielu" (Mk 10, 45).

Jezus dobrowolnie podejmuje odkupieńczą miłość Ojca

609	Podejmując w swoim ludzkim sercu miłość Ojca do ludzi, Jezus "do końca ich 
umiłował" (J 13, 1), ponieważ "nie ma większej miłości od tej, gdy ktoś życie swoje 
oddaje za przyjaciół swoich" (J 15, 13). W ten sposób w cierpieniu i śmierci 
człowieczeństwo Jezusa stało się wolnym i doskonałym narzędziem Jego Boskiej 
miłości, która pragnie zbawienia ludzi422. Istotnie, przyjął On w sposób dobrowolny 
mękę i śmierć z miłości do Ojca i do ludzi, których Ojciec chce zbawić: "Nikt Mi (życia) 
nie zabiera, lecz Ja od siebie je oddaję" (J 10,18). Syn Boży wydaje się więc na 
śmierć aktem najwyższej wolności423.

W czasie Ostatniej Wieczerzy Jezus uprzedził dobrowolne ofiarowanie swego 
życia

610	Jezus najpełniej wyraził dobrowolne ofiarowanie siebie samego w czasie 
Wieczerzy spożywanej z dwunastoma Apostołami424, "tej nocy, kiedy został wydany" 
(1 Kor 11, 23). W przeddzień swojej męki, gdy jeszcze był wolny, Jezus uczynił z 
Ostatniej Wieczerzy spożywanej z Apostołami pamiątkę swojej dobrowolnej ofiary, 
jaką miał złożyć Ojcu425 dla zbawienia ludzi: "To jest Ciało moje, które za was będzie 
wydane" (Łk 22,19). "To jest moja Krew Przymierza, która za wielu będzie wylana na 
odpuszczenie grzechów" (Mt 26, 28).

611	Eucharystia, którą Jezus ustanawia w tej chwili, będzie "pamiątką" (1 Kor 11, 
25) Jego ofiary. Włącza On Apostołów do swojej ofiary i poleca, by ją przedłużali426. 
przez to Jezus ustanawia swoich Apostołów kapłanami Nowego Przymierza: "Za nich 
Ja poświęcam w ofierze samego siebie, aby i oni byli uświęceni w prawdzie" (J 17, 
19)427.

Agonia w Getsemani

612	Kielich Nowego Przymierza, który Jezus uprzedził już w czasie Ostatniej 
Wieczerzy, ofiarując siebie samego428, przyjmuje On następnie z rąk Ojca podczas 
agonii w Getsemani429. Jezus staje się "posłusznym aż do śmierci" (Flp 2, 8; Hbr 5, 
7-8); modli się: "Ojcze mój, jeśli to możliwe, niech Mnie ominie ten kielich..." (Mt 26, 
39). Wyraża On w ten sposób przerażenie, jakie śmierć wywołuje w Jego ludzkiej 
naturze. Istotnie, Jego ludzka natura, podobnie jak nasza, jest przeznaczona do życia 
wiecznego; co więcej, w przeciwieństwie do naszej natury jest ona całkowicie wyjęta 
spod grzechu430, który jest przyczyną śmierci431. przede wszystkim jednak jest ona 
przyjęta przez Boską Osobę "Dawcy życia" (Dz 3,15), "Żyjącego" (Ap 1,18)432. 
Jezus, zgadzając się w swojej ludzkiej woli, by wypełniła się wola Ojca433, przyjmuje 
swoją śmierć jako śmierć odkupieńczą, aby "w swoim ciele ponieść nasze grzechy na 
drzewo" (1 P 2, 24).

Śmierć Chrystusa jest jedyną i ostateczną ofiarą

613	Śmierć Chrystusa jest równocześnie ofiarą paschalną, która wypełnia 
ostateczne odkupienie ludzi434 przez Baranka, "który gładzi grzech świata" (J 1, 
29)435, i ofiarą Nowego Przymierza436, przywracającą człowiekowi komunię z 
Bogiem437 oraz dokonującą pojednania z Nim przez "Krew Przymierza, która za 
wielu będzie wylana na odpuszczenie grzechów" (Mt 26, 28)438. 

614	Ofiara Chrystusa jest jedyna; dopełnia i przekracza wszystkie ofiary439. 
Przede wszystkim jest ona darem samego Boga Ojca, ponieważ Ojciec wydaje swego 
Syna, aby pojednać nas ze sobą440. Jest ona równocześnie ofiarą Syna Bożego, 
który stał się człowiekiem; dobrowolnie i z miłości441 ofiaruje On swoje życie442 Ojcu 
przez Ducha Świętego443, aby naprawić nasze nieposłuszeństwo.

Jezus zastępuje swoim posłuszeństwem nasze nieposłuszeństwo

615	"Jak przez nieposłuszeństwo jednego człowieka wszyscy stali się 
grzesznikami, tak przez posłuszeństwo Jednego wszyscy staną się sprawiedliwymi" 
(Rz 5, 19). Przez swoje posłuszeństwo aż do śmierci Jezus stał się cierpiącym Sługą, 
który w sposób zastępczy "siebie na śmierć ofiarował", "poniósł grzechy wielu", aby 
"usprawiedliwić wielu i dźwigać ich nieprawości" (Iz 53, 10-12). Wynagrodził On za 
nasze winy i zadośćuczynił Ojcu za nasze grzechy444.

Jezus spełnia swoją ofiarę na krzyżu

616	"Umiłowawszy swoich... do końca ich umiłował" (J 13, 1): ta miłość nadaje 
ofierze Chrystusa wartość odkupieńczą i wynagradzającą, ekspiacyjną i 
zadośćczyniącą. On nas wszystkich poznał i ukochał w ofiarowaniu swego życia445. 
"Miłość Chrystusa przynagla nas, pomnych na to, że skoro Jeden umarł za 
wszystkich, to wszyscy pomarli" (2 Kor 5,14). Żaden człowiek, nawet najświętszy, nie 
był w stanie wziąć na siebie grzechów wszystkich ludzi i ofiarować się za wszystkich. 
Istnienie w Chrystusie Boskiej Osoby Syna, która przekracza i równocześnie 
obejmuje wszystkie osoby ludzkie oraz ustanawia Go Głową całej ludzkości, 
umożliwia Jego ofiarę odkupieńczą za wszystkich. 
617	Sua sanctissima passione in ligno crucis nobis justificationem meruit, "Swoją 
najświętszą męką na drzewie krzyża wysłużył nam usprawiedliwienie", naucza Sobór 
Trydencki446, podkreślając jedyny charakter ofiary Chrystusa jako "sprawcy 
zbawienia wiecznego" (Hbr 5, 9). Kościół czci Krzyż, śpiewając: O crux, ave, spes 
unica  "O Krzyżu, bądź pozdrowiony, jedyna nasza nadziejo!"447

Nasze uczestnictwo w ofierze Chrystusa

618	Krzyż jest jedyną ofiarą Chrystusa, "jednego pośrednika między Bogiem a 
ludźmi" (1 Tm 2, 5). Ponieważ jednak On w swojej wcielonej Boskiej Osobie 
"zjednoczył się jakoś z każdym człowiekiem"448, "ofiarowuje wszystkim ludziom w 
sposób, który zna tylko Bóg, możliwość dojścia do uczestniczenia w Misterium 
Paschalnym"449. Jezus powołuje swoich uczniów do "wzięcia swojego krzyża i 
naśladowania Go"450, ponieważ cierpiał za wszystkich i zostawił nam wzór, abyśmy 
"szli za Nim Jego śladami" (1 P 2, 21). Chce On włączyć do swojej ofiary 
odkupieńczej tych, którzy pierwsi z niej korzystają451. Spełnia się to w najwyższym 
stopniu w osobie Jego Matki, złączonej ściślej niż wszyscy inni z tajemnicą Jego 
odkupieńczego cierpienia452.

Poza Krzyżem nie ma innej drabiny, po której można by dostać się do 
nieba453.

W skrócie

619	"Chrystus umarł  zgodnie z Pismem  za nasze grzechy" (1 Kor 15, 3.

620	Nasze zbawienie wypływa z inicjatywy miłości Boga do nas, ponieważ 
"On sam nas umiłował i posłał Syna swojego jako ofiarę przebłagalną za nasze 
grzechy" (1 J 4, 10). " W Chrystusie Bóg jednał ze sobą świat" (2 Kor 5,19).

621	Jezus ofiarował się w sposób dobrowolny dla naszego zbawienia. 
Ukazuje On i urzeczywistnia ten dar w sposób uprzedzający podczas Ostatniej 
Wieczerzy: " To jest Ciało moje, które za was będzie wydane" (Łk 22,19).

622	Odkupienie Chrystusa polega na tym, że "przyszedł On... dać swoje 
życie na okup za wielu" (Mt 20, 28), to znaczy umiłował swoich "do końca" (J 
13, 1), aby zostali wykupieni z "odziedziczonego po przodkach złego 
postępowania" (1 P 1,18).

623	Przez swoje pełne miłości posłuszeństwo Ojcu "aż do śmierci" (Flp 2, 8) 
Jezus wypełnia ekspiacyjne posłanie454 cierpiącego Sługi, który 
"usprawiedliwi wielu, ich nieprawości... sam dźwigać będzie" (Iz 53,11)455.

Paragraf trzeci

JEZUS CHRYSTUS ZOSTAŁ POGRZEBANY

624	"Z łaski Bożej za wszystkich zaznał śmierci" (Hbr 2, 9). W swoim zbawczym 
zamyśle Bóg postanowił, aby Jego Syn nie tylko "umarł... za nasze grzechy" (1 Kor 
15, 3), lecz także by "zaznał śmierci", czyli poznał stan śmierci, stan rozdzielenia Jego 
duszy i Jego ciała między chwilą, w której oddał ducha na krzyżu, i chwilą, w której 
zmartwychwstał. Ten stan Chrystusa zmarłego jest misterium grobu i zstąpienia do 
otchłani. Jest to misterium Wielkiej Soboty, gdy Chrystus złożony do grobu456 
ukazuje wielki odpoczynek szabatowy Boga457 po wypełnieniu558 zbawienia ludzi, 
które napełnia pokojem cały świat459.

Chrystus w swoim ciele w grobie

625	Przebywanie Chrystusa w grobie konstytuuje rzeczywistą więź między stanem 
cierpiętliwości przed Paschą i Jego aktualnym stanem chwalebnym jako 
Zmartwychwstałego. Właśnie sama osoba "Żyjącego" może powiedzieć: "Byłem 
umarły, a oto jestem żyjący na wieki wieków" (Ap 1,18):

Bóg (Syn) nie przeszkodził, by śmierć rozdzieliła Jego duszę i ciało, zgodnie z 
koniecznym porządkiem natury, na nowo jednak je połączył przez 
Zmartwychwstanie, by stać się w swojej osobie punktem spotkania śmierci i 
życia, zatrzymując w sobie proces rozkładu natury powodowany przez śmierć i 
stając się zasadą połączenia rozdzielonych części460.

626	Ponieważ "Dawca życia", którego skazano na śmierć (Dz 3,15), jest Tym 
samym, co Żyjący, który "zmartwychwstał" (Łk 24, 5-6), trzeba, aby Boska Osoba 
Syna Bożego nadal pozostawała zjednoczona z Jego duszą i ciałem, które zostały 
rozdzielone przez śmierć:

Z faktu, że przy śmierci Chrystusa dusza została oddzielona od ciała, nie 
wynika, żeby jedyna Osoba została podzielona na dwie, ponieważ ciało i dusza 
Chrystusa istniały z tego samego tytułu od początku w Osobie Słowa. Chociaż 
zostały rozdzielone przez śmierć, to i ciało, i dusza pozostały złączone z tą 
samą i jedyną Osobą Słowa461.

"Nie dasz Świętemu Twemu ulec skażeniu"

627	Śmierć Chrystusa była prawdziwą śmiercią o tyle, o ile położyła kres Jego 
ludzkiemu, ziemskiemu życiu. Ze względu jednak na jedność, jaką Jego ciało 
zachowało z Osobą Syna, nie stało się ono martwymi zwłokami, jak inne ciała ludzkie, 
ponieważ "moc Boża zachowała ciało Chrystusa przed zniszczeniem"462. O 
Chrystusie można powiedzieć równocześnie: "Zgładzono Go z krainy żyjących" (Iz 53, 
8) i "moje ciało spoczywać będzie w nadziei, że nie zostawisz duszy mojej w Otchłani 
ani nie dasz Świętemu Twemu ulec skażeniu" (Dz 2, 26-27)463. Zmartwychwstanie 
Jezusa "trzeciego dnia" (1 Kor 15, 4; Łk 24, 46)464 było na to dowodem, ponieważ 
uważano, że rozkład ciała ujawnia się począwszy od czwartego dnia465.

"Pogrzebani z Chrystusem"

628	Chrzest, którego pierwotnym i pełnym znakiem jest zanurzenie, oznacza 
rzeczywiście zstąpienie do grobu chrześcijanina, który z Chrystusem umiera dla 
grzechu ze względu na nowe życie: "Przez chrzest zanurzający nas w śmierć 
zostaliśmy razem z Nim pogrzebani po to, abyśmy i my wkroczyli w nowe życie  jak 
Chrystus powstał z martwych dzięki chwale Ojca" (Rz 6, 4)466.

W skrócie

629	Jezus doświadczył śmierci dla dobra każdego człowieka467. Syn Boży, 
który stal się człowiekiem, rzeczywiście umarł i został pogrzebany.

630	Gdy Chrystus przebywał w grobie, Jego Boska Osoba nieustannie 
pozostawała zjednoczona zarówno z Jego duszą, jak i z Jego ciąłem, chociaż 
były oddzielone od siebie przez śmierć. Dlatego ciało zmarłego Chrystusa nie 
ulęgło "skażeniu" (Dz 2, 27).

Artykuł piąty

"JEZUS CHRYSTUS ZSTĄPIŁ DO PIEKIEŁ, TRZECIEGO DNIA 
ZMARTWYCHWSTAŁ"

631	Jezus Chrystus "zstąpił do niższych części ziemi. Ten, który zstąpił, jest i Tym, 
który wstąpił" (Ef 4, 9-10). Symbol Apostolski wyznaje w tym samym artykule wiary 
zstąpienie Chrystusa do piekieł i Jego zmartwychwstanie trzeciego dnia, ponieważ On 
sprawił, że w misterium Jego Paschy z głębi śmierci wytrysnęło życie:

Jezus Chrystus, Twój Syn zmartwychwstały, który oświeca ludzkość swoim 
światłem i z Tobą żyje i króluje na wieki wieków. Amen468.

Paragraf pierwszy

CHRYSTUS ZSTĄPIŁ DO PIEKIEŁ

632	Liczne wypowiedzi Nowego Testamentu, według których Jezus został 
wskrzeszony "z martwych" (Dz 3, 15; Rz 8, 11; 1 Kor 15, 20), zakładają, że przed 
zmartwychwstaniem przebywał On w krainie zmarłych469. Takie jest pierwsze 
znaczenie, jakie przepowiadanie apostolskie nadało zstąpieniu Jezusa do piekieł; 
Jezus doświadczył śmierci jak wszyscy ludzie i Jego dusza dołączyła do nich w 
krainie umarłych. Jezus zstąpił tam jednak jako Zbawiciel, ogłaszając dobrą nowinę 
uwięzionym duchom470.

633	Krainę zmarłych, do której zstąpił Chrystus po śmierci, Pismo święte nazywa 
piekłem, Szeolem lub Hadesem471, ponieważ ci, którzy tam się znajdują, są 
pozbawieni oglądania Boga472. Taki jest los wszystkich zmarłych, zarówno złych, jak 
i sprawiedliwych, oczekujących na Odkupiciela473, co nie oznacza, że ich los miałby 
być identyczny, jak pokazuje Jezus w przypowieści o ubogim Łazarzu, który został 
przyjęty "na łono Abrahama"474. "Jezus Chrystus, zstępując do piekieł, wyzwolił 
dusze sprawiedliwych, które oczekiwały swego Wyzwoliciela na łonie Abrahama"475. 
Jezus nie zstąpił do piekieł, by wyzwolić potępionych476, ani żeby zniszczyć piekło 
potępionych477, ale by wyzwolić sprawiedliwych, którzy Go poprzedzili478.

634	"Nawet umarłym głoszono Ewangelię..." (1 P 4, 6). Zstąpienie do piekieł jest 
całkowitym wypełnieniem ewangelicznego głoszenia zbawienia. Jest ostateczną fazą 
mesjańskiego posłania Jezusa, fazą skondensowaną w czasie, ale ogromnie szeroką 
w swym rzeczywistym znaczeniu rozciągnięcia odkupieńczego dzieła na wszystkich 
ludzi wszystkich czasów i wszystkich miejsc, aby wszyscy ci, którzy są zbawieni, stali 
się uczestnikami Odkupienia.

635	Chrystus zstąpił więc do otchłani śmierci479, aby umarli usłyszeli "głos Syna 
Bożego, i ci, którzy usłyszą", żyli (J 5, 25). Jezus, "Dawca życia" (Dz 3, 15), przez 
śmierć pokonał tego, "który dzierżył władzę nad śmiercią, to jest diabła", i wyzwolił 
"tych wszystkich, którzy całe życie przez bojaźń śmierci podlegli byli niewoli" (Hbr 
2,14-15). Od tej chwili Chrystus Zmartwychwstały ma "klucze śmierci i Otchłani" (Ap 
1, 18), a na imię Jezusa zgina się "każde kolano istot niebieskich i ziemskich, i 
podziemnych" (Flp 2,10):

Wielka cisza spowiła ziemię; wielka na niej cisza i pustka. Cisza wielka, bo 
Król zasnął, ziemia się przelękła i zamilkła, bo Bóg zasnął w ludzkim ciele, a 
wzbudził tych, którzy spali od wieków... Idzie, by odnaleźć pierwszego 
człowieka, jak zgubioną owieczkę. Pragnie nawiedzić tych, którzy siedzą 
zupełnie pogrążeni w cieniu śmierci; by wyzwolić z bólów niewolnika Adama, a 
wraz z nim niewolnicę Ewę, idzie On, który jest ich Bogiem i Synem Ewy... 
"Oto Ja, twój Bóg, który dla ciebie stałem się twoim synem... Zbudź się, który 
śpisz! Nie po to bowiem cię stworzyłem, byś pozostawał spętany w Otchłani. 
Powstań z martwych, albowiem jestem życiem umarłych"480.

W skrócie

636	W artykule "Jezus zstąpił do piekieł" Symbol wiary głosi, że Jezus 
rzeczywiście umarł i przez swoją śmierć dla nas zwyciężył śmierć i diabła, 
"który dzierżył władzę nad śmiercią" (Hbr 2,14).

637	Zmarły Chrystus, w swojej duszy zjednoczonej z Jego Boską Osobą, 
zstąpił do krainy zmarłych. Otworzył On bramy nieba sprawiedliwym, którzy Go 
poprzedzili.

Paragraf drugi

TRZECIEGO DNIA ZMARTWYCHWSTAŁ

638	"Głosimy wam Dobrą Nowinę o obietnicy danej ojcom: że Bóg spełnił ją wobec 
nas jako ich dzieci, wskrzesiwszy Jezusa" (Dz 13, 32-33). Zmartwychwstanie 
Chrystusa jest kulminacyjną prawdą naszej wiary w Chrystusa. Pierwsza wspólnota 
chrześcijańska wierzyła w nią i przeżywała ją jako prawdę centralną, przekazaną 
przez Tradycję, jako prawdę fundamentalną, potwierdzoną przez pisma Nowego 
Testamentu, przepowiadaną jako część istotna Misterium Paschalnego tak samo jak 
Krzyż:

Chrystus zmartwychwstał,
Przez śmierć swoją zwyciężył śmierć, 
Dał życie zmarłym481.

I. Wydarzenie historyczne i transcendentne

639	Misterium Zmartwychwstania Chrystusa jest wydarzeniem rzeczywistym, które 
posiadało potwierdzone historycznie znaki, jak świadczy o tym Nowy Testament. Już 
około 56 r. św. Paweł może napisać do Koryntian: "Przekazałem wam na początku to, 
co przejąłem: że Chrystus umarł  zgodnie z Pismem  za nasze grzechy, że został 
pogrzebany, że zmartwychwstał trzeciego dnia, zgodnie z Pismem; i że ukazał się 
Kefasowi, a potem Dwunastu" (1 Kor 15, 3-4). Apostoł mówi tu o żywej tradycji 
Zmartwychwstania, którą przejął po swoim nawróceniu pod Damaszkiem482.

Pusty grób

640	"Dlaczego szukacie żyjącego wśród umarłych? Nie ma Go tutaj; 
zmartwychwstał" (Łk 24, 5-6). Pierwszym elementem w ramach wydarzeń 
paschalnych jest pusty grób. Nie jest to sam w sobie bezpośredni dowód. 
Nieobecność ciała Chrystusa w grobie można by wytłumaczyć inaczej483. Mimo to 
pusty grób stanowił dla wszystkich istotny znak. Jego odkrycie przez uczniów było 
pierwszym krokiem w kierunku rozpoznania samego faktu zmartwychwstania 
Chrystusa. Najpierw miało to miejsce w przypadku pobożnych kobiet484, a potem 
Piotra485. Uczeń, "którego Jezus kochał" (J 20, 2), stwierdza, że wchodząc do 
pustego grobu i widząc "leżące płótna" (J 20, 6), "ujrzał i uwierzył" (J 20, 8). Zakłada 
to, że widząc pusty grób486, qznał, iż nieobecność ciała Jezusa nie mogła być 
dziełem ludzkim i że Jezus nie powrócił po prostu do życia ziemskiego, jak stało się w 
przypadku Łazarza487.

Ukazywanie się Zmartwychwstałego

641	Maria Magdalena i pobożne kobiety, które przyszły, by dokonać namaszczenia 
ciała Jezusa488, pogrzebanego pospiesznie w Wielki Piątek wieczorem z powodu 
zbliżającego się szabatu489, pierwsze spotkały Zmartwychwstałego490. Tak więc 
były one pierwszymi zwiastunami Zmartwychwstania Chrystusa dla samych 
Apostołów. Następnie Jezus ukazuje się właśnie tym ostatnim, najpierw Piotrowi, a 
potem Dwunastu491. Piotr, powołany do umacniania wiary swoich braci492, widzi 
więc Zmartwychwstałego pierwszy i na podstawie jego świadectwa wspólnota 
stwierdza: "Pan rzeczywiście zmartwychwstał i ukazał się Szymonowi!" (Łk 24, 34. 
36).

642	Wszystko, co wydarzyło się w czasie tych dni paschalnych, angażuje każdego 
z Apostołów  szczególnie Piotra  w budowanie nowej ery, która rozpoczęła się w 
poranek wielkanocny. Jako świadkowie Zmartwychwstałego będą oni fundamentami 
Jego Kościoła. Wiara pierwszej wspólnoty wierzących opiera się na świadectwie 
konkretnych ludzi, znanych chrześcijanom i w większości żyjących jeszcze pośród 
nich. Tymi "świadkami Zmartwychwstania Chrystusa"493 są przede wszystkim Piotr i 
Dwunastu, ale nie tylko oni: Paweł mówi bardzo jasno, że Jezus ukazał się pięciuset 
osobom równocześnie, a ponadto Jakubowi i wszystkim Apostołom494.

643	Wobec tych świadectw nie można interpretować Zmartwychwstania Chrystusa 
poza porządkiem fizycznym i nie uznawać go za fakt historyczny. Z faktów wynika, że 
wiara uczniów została poddana radykalnej próbie przez mękę ich Nauczyciela i Jego 
zapowiedzianą wcześniej śmierć na krzyżu495. Wstrząs wywołany przez mękę był tak 
wielki, że uczniowie (a przynajmniej niektórzy z nich) nie uwierzyli od razu w 
wiadomość o Zmartwychwstaniu. Ewangelie są dalekie od pokazania nam wspólnoty 
opanowanej jakąś mistyczną egzaltacją; przeciwnie, pokazują uczniów zasmuconych 
("zatrzymali się smutni": Łk 24, 17) i przerażonych496. Dlatego nie uwierzyli oni 
pobożnym kobietom wracającym od grobu i "słowa te wydały im się czczą gadaniną" 
(Łk 24, 11)497. Gdy Jezus ukazuje się Jedenastu w wieczór Paschy, "wyrzuca im 
brak wiary i upór, że nie wierzyli tym, którzy widzieli Go zmartwychwstałego" (Mk 16, 
14).

644	Uczniowie wątpią nawet wtedy, gdy stają w obliczu samego Jezusa 
Zmartwychwstałego498, tak bardzo wydaje się im to niemożliwe; sądzą, że widzą 
ducha499. "Z radości jeszcze nie wierzyli i pełni byli zdumienia" (Łk 24, 41). Tomasz 
doświadczy takiej próby wątpliwości500; a mimo ostatniego ukazania się Jezusa w 
Galilei, o czym wspomina Mateusz, "niektórzy jednak wątpili" (Mt 28, 17). Jest więc 
bezpodstawna hipoteza, według której Zmartwychwstanie byłoby "wytworem" wiary 
(czy łatwowierności) Apostołów. Przeciwnie, ich wiara w Zmartwychwstanie zrodziła 
się  pod działaniem łaski Bożej  z bezpośredniego doświadczenia rzeczywistości 
Jezusa Zmartwychwstałego.

Stan człowieczeństwa Chrystusa Zmartwychwstałego

645	Jezus Zmartwychwstały nawiązuje z uczniami bezpośredni kontakt przez 
dotyk50l i wspólny posiłek502. Zaprasza ich w ten sposób do uznania, że nie jest 
duchem503, ale przede wszystkim do stwierdzenia, że zmartwychwstałe  ciało, w 
którym się im ukazuje, jest tym samym ciałem, które zostało umęczone i 
ukrzyżowane, ponieważ nosi On jeszcze ślady swojej męki504. To autentyczne i 
rzeczywiste ciało posiada jednak równocześnie nowe właściwości ciała uwielbionego: 
nie sytuuje się ono już w czasie i przestrzeni, ale może uobecnić się na swój sposób, 
gdzie i kiedy chce505, ponieważ Jego człowieczeństwo nie może już być związane z 
ziemią i należy wyłącznie do Boskiego panowania Ojca506. Z tego powodu Jezus 
Zmartwychwstały jest całkowicie wolny w wyborze form ukazywania się: w postaci 
ogrodnika507 lub "w innej postaci" (Mk 16,12) niż ta, jaką znali uczniowie, by w ten 
sposób wzbudzić ich wiarę508.

646 	Zmartwychwstanie Chrystusa nie było powrotem do życia ziemskiego, jak to 
miało miejsce w przypadku wskrzeszeń, których dokonał Jezus przed Paschą: córki 
Jaira, młodzieńca z Naim, Łazarza. Te fakty były wydarzeniami cudownymi, ale osoby 
cudownie wskrzeszone mocą Jezusa powróciły do  "zwyczajnego" życia ziemskiego. 
W pewnej chwili znów umrą. Zmartwychwstanie Chrystusa jest istotowo różne. W 
swoim zmartwychwstałym ciele Jezus przechodzi ze stanu śmierci do innego życia 
poza czasem i przestrzenią. Ciało Jezusa zostaje w Zmartwychwstaniu napełnione 
mocą Ducha Świętego; uczestniczy On w Boskim życiu w stanie chwały, tak że św. 
Paweł może powiedzieć o Chrystusie, że jest "człowiekiem niebieskim"509.

Zmartwychwstanie jako wydarzenie transcendentne

647	"O, zaiste błogosławiona noc, jedyna, która była godna poznać czas i godzinę 
zmartwychwstania Chrystusa"  śpiewa Kościół w wielkanocnym Exsultet. 
Rzeczywiście, nikt nie był naocznym świadkiem samego wydarzenia 
Zmartwychwstania i nie opisuje go żaden Ewangelista. Nikt nie mógł powiedzieć , jak 
dokonało się ono z fizycznego punktu widzenia. Tym bardziej była nieuchwytna dla 
zmysłów jego najbardziej wewnętrzna istota, przejście ze śmierci do życia. 
Zmartwychwstanie jako wydarzenie historyczne, które można stwierdzić na podstawie 
znaku pustego grobu i rzeczywistości spotkań Apostołów z Chrystusem 
Zmartwychwstałym, pozostaje jednak, przez to, że przekracza historię, w sercu 
tajemnicy wiary. Dlatego Chrystus Zmartwychwstały nie ukazuje się światu510, ale 
swoim uczniom, "tym, którzy z Nim razem poszli z Galilei do Jerozolimy, a teraz dają 
świadectwo o Nim przed ludem" (Dz 13, 31).

II. Zmartwychwstanie  dzieło Trójcy Świętej

648	Zmartwychwstanie Chrystusa jako transcendentne wkroczenie Boga  w 
stworzenie i w historię jest przedmiotem wiary. Działają w nim równocześnie trzy 
Osoby Boskie i ukazują swoją własną oryginalność. Zmartwychwstanie dokonało się 
mocą Ojca, który "wskrzesił"511 Chrystusa, swego Syna, i przez to w doskonały 
sposób wprowadził Jego człowieczeństwo  wraz z Jego ciałem   do Trójcy. Jezus 
zostaje ostatecznie objawiony jako "ustanowiony według  Ducha Świętości przez 
powstanie z martwych pełnym mocy Synem Bożym"  (Rz 1, 3-4). Św. Paweł 
podkreśla ukazanie się mocy Bożej512 przez dzieło Ducha, który ożywił martwe 
człowieczeństwo Jezusa i powołał go do chwalebnego stanu Pana.

649	Jeśli chodzi o Syna, to dokonuje On swego własnego zmartwychwstania swoją 
Boską mocą. Jezus zapowiada, że Syn Człowieczy będzie musiał wiele cierpieć i 
umrzeć, a następnie zmartwychwstanie (w czynnym znaczeniu tego słowa)513. A w 
innym miejscu stwierdza wprost: "Życie moje oddaję, aby je... znów odzyskać... Mam 
moc je oddać i mam moc je znów odzyskać" (J 10, 17-18). "Wierzymy, że Jezus 
istotnie umarł i zmartwychwstał" (1 Tes 4, 14).

650	Ojcowie Kościoła kontemplują Zmartwychwstanie, wychodząc od Boskiej 
Osoby Chrystusa, która pozostała zjednoczona z Jego duszą i Jego  ciałem, 
rozdzielonymi od siebie przez śmierć: "Przez jedność Boskiej natury, która pozostaje 
obecna w każdej z dwóch części człowieka, jednoczą się one na nowo. W ten sposób 
śmierć dokonuje się przez rozdzielenie elementu ludzkiego, a zmartwychwstanie 
przez połączenie dwóch rozdzielonych części"514.

III. Sens i znaczenie zbawcze Zmartwychwstania

651	"Jeśli Chrystus nie zmartwychwstał, daremne jest nasze nauczanie, próżna 
jest także wasza wiara" (1 Kor 15, 14). Zmartwychwstanie stanowi przede wszystkim 
potwierdzenie tego wszystkiego, co sam Chrystus czynił i czego nauczał. Wszystkie 
prawdy, nawet najbardziej niedostępne dla umysłu  ludzkiego, znajdują swoje 
uzasadnienie, gdyż Chrystus dał ich ostateczne, obiecane przez siebie potwierdzenie 
swoim Boskim autorytetem.

652	Zmartwychwstanie Chrystusa jest wypełnieniem obietnic Starego 
Testamentu515 i obietnic samego Jezusa w czasie Jego życia ziemskiego516. 
Wyrażenie "zgodnie z Pismem"517 wskazuje, że Zmartwychwstanie Chrystusa 
wypełnia te zapowiedzi.

653	Zmartwychwstanie potwierdza prawdę o Boskości Jezusa: "Gdy wywyższycie 
Syna Człowieczego, wtedy poznacie, że JA JESTEM" (J 8, 28). Zmartwychwstanie  
Ukrzyżowanego pokazało, że On prawdziwie był "JA JESTEM", Synem Bożym i 
samym Bogiem. Św. Paweł mógł oświadczyć Żydom: "Głosimy wam Dobrą Nowinę o 
obietnicy danej ojcom: że Bóg spełnił ją wobec nas... wskrzesiwszy Jezusa. Tak też 
jest napisane w psalmie drugim: Ty jesteś moim Synem, Jam Ciebie dziś zrodził" (Dz 
13, 32-33)518. Zmartwychwstanie Chrystusa jest ściśle związane z misterium 
Wcielenia Syna Bożego. Jest jego wypełnieniem według wiecznego zamysłu Ojca.

654	Misterium Paschalne ma dwa aspekty: przez swoją śmierć Chrystus wyzwala 
nas od grzechu; przez swoje Zmartwychwstanie otwiera nam dostęp do nowego 
życia. Jest ono przede wszystkim usprawiedliwieniem, które przywraca nam łaskę 
Bożą519, "abyśmy i my wkroczyli w nowe życie  jak Chrystus powstał z martwych" 
(Rz 6, 4). Polega ono na zwycięstwie nad śmiercią grzechu i na nowym uczestnictwie 
w łasce520. Dokonuje ono przybrania za synów, ponieważ ludzie stają się braćmi 
Chrystusa, jak sam Jezus nazywał uczniów po Zmartwychwstaniu: "Idźcie i 
oznajmijcie moim braciom" (Mt 28, 10; J 20, 17). Stają się oni braćmi nie przez 
naturę, ale przez dar łaski, ponieważ to przybrane synostwo udziela rzeczywistego 
uczestnictwa w życiu jedynego Syna, który objawił się w pełni w swoim 
Zmartwychwstaniu.

655	Wreszcie Zmartwychwstanie Chrystusa  i sam Chrystus Zmartwychwstały  
jest zasadą i źródłem naszego przyszłego zmartwychwstania: "Chrystus 
zmartwychwstał jako pierwszy spośród tych, co pomarli... I jak w Adamie wszyscy 
umierają, tak też w Chrystusie wszyscy będą ożywieni"  (1 Kor 15, 20-22). W 
oczekiwaniu na to wypełnienie, Chrystus Zmartwychwstały żyje w sercach wiernych. 
W Nim chrześcijanie "kosztują mocy przyszłego wieku" (Hbr 6, 5), a ich życie zostało 
wprowadzone przez Chrystusa do wnętrza życia Bożego52l, aby "już nie żyli dla 
siebie, lecz dla Tego, który za nich umarł i zmartwychwstał" (2 Kor 5, 15).

W skrócie

656	Przedmiotem wiary w Zmartwychwstanie jest wydarzenie historyczne 
poświadczone przez uczniów, którzy rzeczywiście spotkali Zmartwychwstałego, 
a równocześnie wydarzenie tajemniczo transcendentne jako wejście 
człowieczeństwa Chrystusa do chwały Bożej.

657	Pusty grób i leżące płótna oznaczają, że ciało Chrystusa dzięki mocy 
Bożej uniknęło więzów śmierci i zniszczenia; przygotowują one uczniów na 
spotkanie Zmartwychwstałego.

658	Chrystus, "Pierworodny spośród umarłych" (Kol 1, 18), jest zasadą 
naszego zmartwychwstania: już teraz przez usprawiedliwienie naszej 
duszy522, a później przez ożywienie naszego ciała523.

Artykuł szósty

"JEZUS WSTĄPIŁ DO NIEBA,
SIEDZI PO PRAWICY BOGA, OJCA WSZECHMOGĄCEGO"

659	"Po rozmowie z nimi Pan Jezus został wzięty do nieba" (Mk 16, 19). Ciało 
Chrystusa zostało uwielbione od chwili Jego zmartwychwstania, jak  dowodzą tego 
nowe i nadprzyrodzone właściwości, które posiada już na stałe524. Jednak przez 
czterdzieści dni, gdy Jezus jadł i pił ze swoimi uczniami525oraz pouczał ich o 
Królestwie526, Jego chwała pozostawała jeszcze zakryta pod postacią zwyczajnego 
człowieczeństwa527. Ostatnie ukazanie się Jezusa kończy się nieodwracalnym 
wejściem Jego człowieczeństwa do chwały Bożej, symbolizowanej przez obłok528 i 
niebo529, gdzie zasiada odtąd po prawicy Boga530, W sposób zupełnie wyjątkowy i 
jedyny ukaże się jeszcze Pawłowi "jako poronionemu płodowi" (1 Kor 15, 8) w swoim 
ostatnim ukazaniu się, w którym531ustanowi go apostołem.

660	Ukryty charakter chwały Zmartwychwstałego przejawia się w tym czasie w 
Jego tajemniczych słowach skierowanych do Marii Magdaleny: "Jeszcze... nie 
wstąpiłem do Ojca. Natomiast udaj się do moich braci i powiedz im: ŤWstępuję do 
Ojca mego i Ojca waszego oraz do Boga mego i Boga waszegoť" (J 20,17). 
Wskazuje to na różnicę między ukazywaniem się chwały Chrystusa 
Zmartwychwstałego i chwały Chrystusa wywyższonego po prawicy Ojca. Historyczne, 
a zarazem transcendentne wydarzenie Wniebowstąpienia określa przejście z jednej 
chwały do drugiej.

661	Ten ostatni etap pozostaje ściśle związany z pierwszym, to znaczy ze 
zstąpieniem z nieba zrealizowanym we Wcieleniu. Tylko Chrystus, Ten, który 
"wyszedł od Ojca", może "wrócić do Ojca"532. "Nikt nie wstąpił do nieba oprócz Tego, 
który z nieba zstąpił  Syna Człowieczego" (J 3, 13)533. Człowieczeństwo 
pozostawione swoim własnym siłom nie ma dostępu do "domu Ojca" (J 14, 2), do 
życia i do szczęścia Bożego. Jedynie Chrystus mógł otworzyć człowiekowi taki 
dostęp: "Jako nasza Głowa wyprzedził nas do niebieskiej Ojczyzny, aby umocnić 
naszą nadzieję, że jako członki Mistycznego  Ciała również tam wejdziemy"534.

662	"A Ja, gdy zostanę nad ziemię wywyższony, przyciągnę wszystkich do siebie" 
(J 12, 32). Wywyższenie na krzyżu oznacza i zapowiada wywyższenie  
Wniebowstąpienia. Jest jego początkiem. Jezus Chrystus, jedyny Kapłan nowego i 
wiecznego Przymierza, "wszedł nie do świątyni zbudowanej rękami ludzkimi... ale do 
samego nieba, aby teraz wstawiać się za nami przed obliczem Boga" (Hbr 9, 24). W 
niebie Chrystus nieustannie urzeczywistnia swoje kapłaństwo, "bo zawsze żyje, aby 
się wstawiać za tymi, którzy przez Niego zbliżają się do Boga" (Hbr 7, 25). "Jako 
Arcykapłan dóbr przyszłych"  (Hbr 9, 11) Chrystus stanowi centrum i jest głównym 
celebransem liturgii, przez którą czci Ojca w niebie535.

663	Chrystus zasiada już po prawicy Ojca. "Przez prawicę Ojca rozumiemy chwałę 
i cześć Bóstwa, gdzie Ten, który istniał jako Syn Boży przed wszystkimi  wiekami, 
jako Bóg i współistotny Ojcu, zasiadł cieleśnie po Wcieleniu i uwielbieniu Jego 
ciała"536.

664	Zasiadanie po prawicy Ojca oznacza zapoczątkowanie Królestwa Mesjasza, 
wypełnienie wizji proroka Daniela dotyczącej Syna Człowieczego: "Powierzono Mu 
panowanie, chwałę i władzę królewską, a służyły Mu wszystkie narody, ludy i języki. 
Panowanie Jego jest wiecznym panowaniem, które nie przeminie, a Jego Królestwo 
nie ulegnie zagładzie" (Dn 7, 14). Od tej chwili Apostołowie stali się świadkami 
"Królestwa, któremu nie będzie końca" 537.

W skrócie

665	Wniebowstąpienie Chrystusa określa ostateczne wejście 
człowieczeństwa Jezusa do niebieskiego panowania Boga, skąd kiedyś 
powróci538, które jednak obecnie zakrywa Go przed wzrokiem ludzi539

666	Jezus Chrystus, Głowa Kościoła, poprzedza nas w chwalebnym 
Królestwie Ojca, abyśmy jako członki Jego Ciała żyli w nadziei, że pewnego 
dnia będziemy z Nim na wieki.

667	Jezus Chrystus, po wejściu raz na zawsze do sanktuarium niebieskiego, 
wstawia się nieustannie za nami jako Pośrednik, który zapewnia nam 
nieustannie wylanie Ducha Świętego.


Artykuł siódmy

"STAMTĄD PRZYJDZIE SĄDZIĆ
ŻYWYCH I UMARŁYCH"

I. Powróci w chwale

Chrystus króluje już przez Kościół

668	"Po to bowiem Chrystus umarł i powrócił do życia, by zapanować tak nad 
umarłymi, jak nad żywymi" (Rz 14, 9). Wniebowstąpienie Chrystusa oznacza Jego 
uczestnictwo, razem z człowieczeństwem, w mocy i władzy samego Boga. Jezus 
Chrystus jest Panem i dlatego posiada wszelką władzę w niebie i na ziemi. Jest On 
"ponad wszelką Zwierzchnością i Władzą, i Mocą, i Panowaniem", ponieważ Ojciec 
"wszystko poddał pod Jego stopy" (Ef 1, 20-22). Chrystus jest Panem 
wszechświata540 i historii. W Nim historia człowieka, a nawet całe stworzenie osiąga 
swoją "rekapitulację"541, Swoje transcendentne wypełnienie. 

669	Chrystus jako Pan jest także Głową Kościoła, który jest Jego Ciałem542. 
Wyniesiony do nieba i uwielbiony, po wypełnieniu w ten sposób do końca  swojego 
posłania, pozostaje On na ziemi w swoim Kościele. Odkupienie jest źródłem władzy, 
którą Chrystus w mocy Ducha Świętego posiada nad Kościołem543. "Kościół, czyli 
Królestwo Chrystusowe, już teraz obecne w tajemnicy", "stanowi zalążek oraz 
zaczątek tego Królestwa na ziemi"544.

670	Od Wniebowstąpienia zamysł Boży wchodzi w swoje spełnienie. Jesteśmy już 
w "ostatniej godzinie" (1 J 2, 18)545. "Już przyszedł zatem do nas kres wieków, już 
ustanowione zostało nieodwołalnie odnowienie świata i w pewien  rzeczywisty sposób 
już w doczesności jest ono antycypowane: albowiem Kościół już na ziemi naznaczony 
jest prawdziwą, choć niedoskonałą jeszcze świętością"546. Królestwo Chrystusa 
ukazuje już swoją obecność przez cudowne  znaki547, które towarzyszą głoszeniu go 
przez Kościół548.

...w oczekiwaniu aż wszystko zostanie Mu poddane

671	Królestwo Chrystusa, obecne już w Jego Kościele, nie jest jeszcze całkowicie 
wypełnione "z wielką mocą i chwałą" (Łk 21, 27)549 przez przyjście Króla na ziemię. 
W Królestwo to uderzają jeszcze złe moce55, nawet jeśli zostały one zwyciężone u 
podstaw przez Paschę Chrystusa; do chwili, gdy  wszystko zostanie Mu poddane551. 
"Dopóki jednak nie powstaną nowe  niebiosa i nowa ziemia, w których sprawiedliwość 
mieszka, Kościół pielgrzymujący, w swoich sakramentach i instytucjach, które należą 
do obecnego wieku, posiada postać tego przemijającego świata i żyje pośród 
stworzeń, które wzdychają dotąd w bólach porodu i oczekują objawienia synów 
Bożych"552. Dlatego chrześcijanie modlą się, szczególnie podczas Eucharystii553, by 
przyspieszyć powrót Chrystusa554, mówiąc do Niego: "Przyjdź, Panie!"555

672	Chrystus powiedział przed swoim Wniebowstąpieniem, że nie nadeszła 
jeszcze godzina chwalebnego ustanowienia Królestwa mesjańskiego oczekiwanego 
przez Izraela556, które według proroków557 miało przynieść wszystkim ludziom 
ostateczny porządek sprawiedliwości, miłości i pokoju. Czas obecny jest według 
Chrystusa czasem Ducha i świadectwa558, ale jest to także czas naznaczony jeszcze 
"utrapieniami" (1 Kor 7, 26) oraz doświadczaniem zła559 które nie oszczędza 
Kościoła560 i zapoczątkowuje walkę ostatnich dni56l. Jest to czas oczekiwania i 
czuwania562

Chwalebne przyjście Chrystusa  nadzieja Izraela

673	Od Wniebowstąpienia przyjście Chrystusa w chwale jest bliskie563, nawet  
jeśli nie do nas należy "znać czasy i chwile, które Ojciec ustalił swoją władzą" (Dz 1, 
7)564. Przyjście eschatologiczne może wypełnić się w każdej chwili565 nawet jeśli to 
przyjście i ostateczna próba, która je poprzedzi, są jeszcze "zatrzymane"566

674	Przyjście Mesjasza w chwale jest zatrzymane w każdej chwili historii567 do 
momentu uznania Go przez "całego Izraela" (Rz 11, 26; Mt 23, 39), którego część 
została dotknięta "zatwardziałością" (Rz 11, 25) w "niewierze" (Rz 11, 20) w Jezusa. 
Św. Piotr mówi do Żydów w Jerozolimie po Pięćdziesiątnicy: "Pokutujcie więc i 
nawróćcie się, aby grzechy wasze zostały zgładzone, aby nadeszły od Pana dni 
ochłody, aby też posłał wam zapowiedzianego Mesjasza, Jezusa, którego niebo musi 
zatrzymać aż do czasu odnowienia wszystkich rzeczy, co od wieków przepowiedział 
Bóg przez usta swoich świętych proroków" (Dz 3, 19-21). Św. Paweł kontynuuje za 
nim: "Jeżeli ich odrzucenie przyniosło światu pojednanie, to czymże będzie ich 
przyjęcie, jeżeli nie powstaniem ze śmierci do życia?" (Rz 11, 15). Wejście "całości" 
Izraela (Rz 11, 12) do zbawienia mesjańskiego, w ślad za wejściem "pełni pogan" (Rz 
1 l, 25)568, pozwoli Ludowi Bożemu zrealizować "miarę wielkości według Pełni 
Chrystusa" (Ef 4, 13), gdy  Bóg będzie "wszystkim we wszystkich" (1 Kor 15, 28).

Ostatnia próba Kościoła

675	Przed przyjściem Chrystusa Kościół ma przejść przez końcową próbę, która 
zachwieje wiarą wielu wierzących569. Prześladowanie, które towarzyszy  jego 
pielgrzymce przez ziemię570, odsłoni "tajemnicę bezbożności" pod postacią 
oszukańczej religii, dającej ludziom pozorne rozwiązanie ich problemów za cenę 
odstępstwa od prawdy. Największym oszustwem religijnym jest oszustwo 
Antychrysta, czyli oszustwo pseudomesjanizmu, w którym człowiek uwielbia samego 
siebie zamiast Boga i Jego Mesjasza, który przyszedł w ciele571.

676	To oszustwo Antychrysta ukazuje się w świecie za każdym razem, gdy dąży 
się do wypełnienia w historii nadziei mesjańskiej, która może zrealizować się 
wyłącznie poza historią przez sąd eschatologiczny. Kościół odrzucił to zafałszowanie 
Królestwa, nawet w formie złagodzonej, które pojawiło się pod nazwą 
millenaryzmu572, przede wszystkim zaś w formie politycznej świeckiego mesjanizmu, 
"wewnętrznie perwersyjnego"573.

677	Kościół wejdzie do Królestwa jedynie przez tę ostateczną Paschę, w której 
podąży za swoim Panem w Jego Śmierci i Jego Zmartwychwstaniu574. Królestwo 
wypełni się więc nie przez historyczny triumf Kościoła575 zgodnie ze stopniowym 
rozwojem, lecz przez zwycięstwo Boga nad końcowym rozpętaniem się zła576, które 
sprawi, że z nieba zstąpi Jego Oblubienica577. Triumf Boga nad buntem zła przyjmie 
formę Sądu Ostatecznego578 po ostatnim wstrząsie kosmicznym tego świata, który 
przemija51.

II. Aby sądzić żywych i umarłych

678	W ślad za prorokami580 i Janem Chrzcicielem58l Jezus zapowiedział w swoim 
przepowiadaniu sąd, który nastąpi w dniu ostatecznym. Zostanie wtedy ujawnione 
postępowanie każdego człowieka582 i wyjdą na jaw tajemnice serc583. Nastąpi 
wtedy potępienie zawinionej niewiary, która lekceważyła łaskę ofiarowaną przez 
Boga584. Postawa wobec bliźniego objawi przyjęcie lub odrzucenie łaski i miłości 
Bożej585. Jezus powie w dniu ostatecznym: "Wszystko, co uczyniliście jednemu z 
tych braci moich najmniejszych, Mnieście uczynili" (Mt 25, 40).

679	Chrystus jest Panem życia wiecznego. Do Niego jako do Odkupiciela świata 
należy pełne prawo ostatecznego osądzenia czynów i serc ludzi. "Nabył" On to prawo 
przez swój Krzyż. W taki sposób Ojciec "cały sąd przekazał Synowi" (J 5, 22)586. 
Syn jednak nie przyszedł, by sądzić, ale by zbawi587 i dać życie, które jest w Nim588. 
Przez odrzucenie łaski w tym życiu każdy osądza już samego siebie589, otrzymuje 
według swoich uczynków590 i może nawet potępić się na wieczność, odrzucając 
Ducha miłości591.

W skrócie

680	Chrystus Pan króluje już przez Kościół, ale jeszcze nie wszystkie rzeczy 
tego świata są Mu poddane. Triumf Królestwa Chrystusa nie nastąpi bez 
ostatniego ataku mocy zła.

681	W dniu sądu na końcu świata Chrystus przyjdzie w chwale, aby 
doprowadzić do ostatecznego triumfu dobra nad złem, które w historii, jak 
pszenica i kąkol, rosły razem.

682	Przychodząc na końcu czasów sądzić żywych i umarłych, chwalebny 
Chrystus objawi ukryte zamiary serc i odda każdemu człowiekowi w zależności 
od jego uczynków oraz jego przyjęcia lub odrzucenia laski.



Rozdział trzeci

WIERZĘ W DUCHA ŚWIĘTEGO

683	"Nikt... nie może powiedzieć bez pomocy Ducha Świętego: ŤPanem jest 
Jezusť" (1 Kor 12, 3). "Bóg wysłał do serc naszych Ducha Syna swego, który 
	woła: Abba, Ojcze!" (Ga 4, 6). Poznanie wiary jest możliwe tylko w Duchu 
Świętym. Aby pozostawać w jedności z Chrystusem, trzeba najpierw zostać 
poruszonym przez Ducha Świętego. To On wychodzi naprzeciw nas i wzbudza w nas 
wiarę. Mocą naszego chrztu, pierwszego sakramentu wiary, życie, które ma swoje 
źródło w Ojcu i zostaje nam ofiarowane w Synu, jest nam udzielane wewnętrznie i 
osobowo przez Ducha Świętego w Kościele:

Chrzest udziela nam łaski nowego narodzenia w Bogu Ojcu, za pośrednictwem 
Jego Syna w Duchu Świętym. Ci bowiem, którzy noszą Ducha Bożego, są 
prowadzeni do Słowa, to znaczy do Syna; Syn przedstawia ich jednak Ojcu, a 
Ojciec udziela im niezniszczalności. Bez Ducha nie można więc widzieć Ojca, 
a bez Syna nikt nie może zbliżyć się do Ojca, ponieważ Syn jest poznaniem 
Ojca, a poznanie Syna Bożego dokonuje się przez Ducha Świętego1.

684	Duch Święty przez swoją łaskę pierwszy wzbudza naszą wiarę i udziela 
nowego życia, które polega na tym, abyśmy znali "jedynego prawdziwego Boga oraz 
Tego, którego posłał, Jezusa Chrystusa" (J 17, 3). Jest On jednak ostatni  w 
objawieniu Osób Trójcy Świętej. Św. Grzegorz z Nazjanzu, "Teolog", wyjaśnia ten 
rozwój pedagogią Boskiego "zstępowania":

Stary Testament głosił wyraźnie Ojca, Syna zaś bardzo niejasno. Nowy objawił 
Syna i pozwolił dostrzec Bóstwo Ducha. Teraz Duch mieszka pośród nas i 
udziela nam jaśniejszego widzenia samego siebie. Nie było bowiem rzeczą 
roztropną głosić otwarcie Syna, gdy nie uznawano jeszcze Bóstwa Ojca, i 
dodawać Ducha Świętego jako nowy ciężar, jeśli można użyć nieco śmiałego 
wyrażenia, kiedy jeszcze Bóstwo Syna nie było uznane... Jedynie na drodze 
postępu i przechodzenia "od chwały do chwały" światło Trójcy Świętej 
zajaśnieje w pełniejszym blasku2.

685	Wierzyć w Ducha Świętego oznacza wyznawać, że Duch Święty jest jedną z 
Osób Trójcy Świętej, współistotny Ojcu i Synowi i "z Ojcem i Synem wspólnie odbiera 
uwielbienie i chwałę"3. Dlatego zagadnienie Boskiej tajemnicy Ducha Świętego 
znalazło się już w "teologii" trynitarnej. Tutaj będzie chodziło  o miejsce Ducha 
Świętego w "ekonomii" Bożej.

686	Duch Święty działa z Ojcem i Synem od początku aż do wypełnienia zamysłu 
naszego zbawienia. Dopiero jednak w "czasach ostatecznych", zapoczątkowanych 
odkupieńczym Wcieleniem Syna, zostaje On objawiony i udzielony, uznany i przyjęty 
jako Osoba. Wtedy Boski zamysł, zrealizowany w Chrystusie, "Pierworodnym" i 
Głowie nowego stworzenia, będzie mógł urzeczywistnić się w ludzkości przez wylanie 
Ducha Świętego jako Kościół, komunia świętych, odpuszczenie grzechów, 
zmartwychwstanie ciała, życie wieczne.

Artykuł ósmy

"WIERZĘ W DUCHA ŚWIĘTEGO"

687	"Tego, co Boskie, nie zna nikt, tylko Duch Boży" (1 Kor 2, 11). Teraz Jego 
Duch jest Tym, który objawia Boga, pozwala nam poznać Chrystusa, Słowo Boga, 
Jego żywe Słowo, ale nie wypowiada samego siebie. Ten, który "mówił przez 
proroków", pozwala nam usłyszeć Słowo Ojca. Jego samego jednak nie słyszymy. 
Poznajemy Go, gdy objawia nam Słowo i czyni nas zdolnymi do przyjęcia Go w 
wierze. Duch Prawdy, który "odsłania" nam Chrystusa, nie mówi "od siebie" (J 16, 
13). Takie prawdziwie Boskie wyniszczenie wyjaśnia, dlaczego Go "świat przyjąć nie 
może, ponieważ Go nie widzi ani nie zna" (J 14,17), podczas gdy znają Go wierzący 
w Chrystusa, ponieważ w nich przebywa.

688	Kościół, wspólnota żyjąca w wierze Apostołów, który tę wiarę przekazuje, jest 
miejscem naszego poznania Ducha Świętego:
  w Pismach, które On natchnął;
  w Tradycji, której zawsze aktualnymi świadkami są Ojcowie Kościoła;
 w Nauczycielskim Urzędzie Kościoła, któremu On asystuje;
 w liturgii sakramentalnej, w której przez jej słowa i symbole Duch Święty 
prowadzi nas do komunii z Chrystusem;
 w modlitwie, w której wstawia się za nami;
 w charyzmatach i urzędach, które budują Kościół;
 w znakach życia apostolskiego i misyjnego;
 w świadectwie świętych, w którym ukazuje swoją świętość i kontynuuje 
dzieło zbawienia.

I. Wspólne posłanie Syna i Ducha Świętego

689	Ten, którego Ojciec posłał do naszych serc, Duch Jego Syna4, jest  
rzeczywiście Bogiem. Współistotny Ojcu i Synowi, zarówno w wewnętrznym życiu 
Trójcy, jak i w Jej darze miłości dla świata, jest od Nich nierozdzielny. Adorując 
jednak Trójcę Świętą, ożywiającą, współistotną i niepodzielną, wiara Kościoła wyznaje 
także odrębność Osób. Gdy Ojciec posyła swoje Słowo, posyła zawsze swoje 
Tchnienie: jest to wspólne posłanie, w którym Syn i Duch Święty są odrębni, ale 
nierozdzielni. Oczywiście, Chrystus jest Tym, który ukazuje się, On, Obraz widzialny 
Boga niewidzialnego, ale objawia Go Duch Święty.

690	Jezus jest Chrystusem, "namaszczonym", ponieważ Duch Święty jest  Jego 
namaszczeniem i wszystko, co dokonuje się od chwili Wcielenia, wypływa z tej pełni5. 
Gdy Chrystus zostaje uwielbiony6, może tym, którzy w Niego wierzą, posłać od Ojca 
Ducha Świętego: przekazuje im swoją chwałę7, czyli Ducha Świętego, który Go 
otacza chwałą8. Wspólne posłanie będzie odtąd  realizowane wobec przybranych 
synów Ojca w Ciele Jego Syna: posłanie Ducha przybrania za synów będzie ich 
jednoczyć z Chrystusem i ożywiać ich w Nim:

Pojęcie namaszczenia wskazuje... że nie istnieje żaden dystans między Synem 
i Duchem. Jak bowiem między powierzchnią ciała a namaszczeniem olejem 
ani rozum, ani odczuwanie nie znają żadnego pośrednika, tak samo istnieje 
bezpośredni kontakt Syna z Duchem; każdy, kto przez wiarę pragnie nawiązać 
kontakt z Synem, musi najpierw zostać namaszczony olejem. Nie ma bowiem 
w nim takiej części, która byłaby pozbawiona Ducha Świętego. Dlatego 
wyznanie, że Syn jest Panem, dokonuje się w Duchu Świętym u tych, którzy 
przyjmują Jego panowanie, bo Duch ze wszystkich stron wychodzi naprzeciw 
tych, którzy zbliżają się do Niego przez wiarę9.

II. Imię, określenia i symbole Ducha Świętego

Imię własne Ducha Świętego

691	"Duch Święty" jest imieniem własnym Tego, którego wielbimy i któremu 
oddajemy chwałę wraz z Ojcem i Synem. Kościół otrzymał Go od Pana i wyznaje Go 
w czasie chrztu swoich nowych dzieci10.

	Pojęcie "Duch" jest tłumaczeniem hebrajskiego słowa Ruah, które przede 
wszystkim oznacza tchnienie, powietrze, wiatr. Jezus posługuje się obrazem wiatru, 
aby zasugerować Nikodemowi transcendentną nowość Tego, który jest w sposób 
osobowy Tchnieniem Boga, Duchem Bożym11. Z drugiej strony, Duch i Święty to 
przymioty Boże wspólne Trzem Osobom Boskim. Łącząc jednak te dwa pojęcia, 
Pismo święte, liturgia i język teologiczny określają niewymowną Osobę Ducha 
Świętego, unikając możliwej dwuznaczności z innym sposobem posługiwania się 
pojęciami "duch" i "święty".

Określenia Ducha Świętego

692	Gdy Jezus zapowiada i obiecuje Ducha Świętego, nazywa Go "Parakletem", 
co dosłownie oznacza: "Ten, który jest wzywany przy czymś" ad-vocatus (J 14, 16. 
26; 15, 26; 16, 7). "Paraklet" tłumaczy się zazwyczaj jako  "Pocieszyciel"; Jezus jest 
pierwszym Pocieszycielem12. Sam Pan nazywa Ducha Świętego "Duchem Prawdy" 
(J 16,13).

693	Poza imieniem własnym, które jest najczęściej używane w Dziejach 
Apostolskich i Listach, u św. Pawła znajdują się określenia: Duch obietnicy (Ga 3, 14; 
Ef 1, 13), Duch przybrania za synów (Rz 8, 15; Ga 4, 6), Duch Chrystusa (Rz 8, 11), 
Duch Pana (2 Kor 3, 17), Duch Boży (Rz 8, 9. 14; 15, 19; 1 Kor 6, 11; 7, 40); u św. 
Piotra znajduje się określenie: Duch chwały (1 P 4,14).

Symbole Ducha Świętego

694	Woda. Symbolika wody oznacza działanie Ducha Świętego w sakramencie 
chrztu, ponieważ po wezwaniu Ducha Świętego staje się ona skutecznym znakiem 
sakramentalnym nowego narodzenia; jak nasze pierwsze naturalne narodzenie 
dokonało się w wodzie, tak woda chrzcielna rzeczywiście oznacza nasze narodzenie 
do życia Bożego, które jest nam udzielane w Duchu Świętym. "Ochrzczeni w jednym 
Duchu" zostaliśmy również, napojeni jednym Duchem" (1 Kor 12, 13): Duch jest więc 
także w sposób osobowy Wodą żywą, która wypływa z boku Chrystusa 
ukrzyżowanego13 jak ze swego źródła i która tryska w nas na życie wieczne14.

695	Namaszczenie. Symbolika namaszczenia olejem także oznacza Ducha 
Świętego, a nawet staje się Jego synonimem15. We wtajemniczeniu chrześcijańskim 
jest ono znakiem  sakramentalnym bierzmowania, słusznie nazywanego w Kościołach 
wschodnich "chryzmacją". Chcąc jednak ująć w pełni całą wymowę tej symboliki, 
trzeba odwołać się do pierwszego namaszczenia dokonanego przez Ducha Świętego, 
którym było namaszczenie Jezusa. Chrystus (w języku hebrajskim "Mesjasz") 
oznacza "namaszczony" Duchem Bożym. "Namaszczeni" Pana byli już w Starym 
Przymierzu16 w sposób szczególny król Dawid17. Jezus jest Namaszczonym Boga w 
sposób zupełnie wyjątkowy, ponieważ człowieczeństwo, które przyjmuje Syn, jest 
całkowicie "namaszczone Duchem Świętym". Jezus jest ustanowiony "Chrystusem" 
przez Ducha Świętego18. Dziewica Maryja poczęła Chrystusa z Ducha Świętego, 
który przez anioła ogłasza Go jako Chrystusa podczas Jego narodzenia19 i który 
poleca Symeonowi iść do Świątyni, by zobaczył Mesjasza Pańskiego20; On napełnia 
Chrystusa21 i Jego moc wychodzi z Chrystusa, gdy uzdrawia i leczy choroby22. On 
wreszcie wskrzesza Jezusa z martwych23. Jezus, ustanowiony w pełni ,Chrystusem" 
w Jego człowieczeństwie zwyciężającym śmierć24, wylewa obficie Ducha Świętego, 
aby święci", zjednoczeni z człowieczeństwem Syna Bożego, przyoblekli się  w 
"człowieka doskonałego", który realizuje "Pełnię Chrystusa" (Ef 4, 13): "całego 
Chrystusa", według wyrażenia św. Augustyna.

696	Ogień. Podczas gdy woda oznaczała narodzenie i płodność życia udzielanego  
w Duchu Świętym, ogień symbolizuje przekształcającą energię dzieł Ducha Świętego. 
Prorok Eliasz, który "powstał jak ogień, a słowo jego płonęło jak pochodnia"  (Syr 
48,1), swoją modlitwą sprowadza ogień z nieba na ofiarę na górze Karmel25; jest on 
figurą ognia Ducha Świętego, który przekształca wszystko, czego dotknie. Jan 
Chrzciciel, który pójdzie przed Panem w duchu i mocy Eliasza" (Łk 1,17), zapowiada  
Chrystusa jako Tego, który "chrzcić... będzie Duchem Świętym i ogniem" (Łk 3, 16), 
tym Duchem, o którym Jezus powie: "Przyszedłem rzuciâ ogień na ziemię, i jakże 
bardzo pragnę, żeby on już zapłonął" (Łk 12, 49). W postaci języków "jakby z ognia" 
Duch Święty spoczywa na uczniach w poranek Pięćdziesiątnicy i napełnia ich sobą 
(Dz 2, 3-4). Tradycja duchowa zachowa tę symbolikę ognia jako jedną z najlepiej 
wyrażających działanie Ducha Świętego26: "Ducha nie gaście" (1 Tes 5, 19).

697	Obłok i światło. Te dwa symbole są nierozłączne w objawieniach Ducha 
Świętego. Począwszy od teofanii Starego Testamentu, obłok  raz ciemny, a raz 
świetlisty  objawia Boga żywego i zbawiającego, osłaniając transcendencję Jego 
chwały. Pojawia się, gdy Mojżesz wstępuje na górę Synaj27, nad Namiotem 
Spotkania28, podczas wędrówki przez pustynię29 i poświęcenia Świątyni 
Salomona30. Figury te następnie zostają wypełnione przez Chrystusa w Duchu 
Świętym. Duch Święty zstępuje na Maryję Dziewicę i osłania  Ją "swoim cieniem", by 
poczęła i urodziła Jezusa (Łk I, 35). To On zjawia się na Górze  Przemienienia: "zjawił 
się obłok i osłonił ich"  Jezusa, Mojżesza, Eliasza, Piotra, Jakuba i Jana, a z obłoku 
odezwał się głos: ŤTo jest Syn mój, Wybrany, Jego słuchajcie!ť" (Łk 9, 34-35). W 
końcu ten sam "obłok zabrał" Jezusa sprzed oczu uczniów w dniu Wniebowstąpienia 
(Dz 1, 9) i objawi Syna Człowieczego w chwale w dniu Jego Przyjścia31.

698	Pieczęć jest symbolem bliskim symbolowi namaszczenia. "Pieczęcią swą 
naznaczył  Bóg" (J 6 27) Chrystusa i w Nim Ojciec naznacza swą "pieczęcią" także 
nas (2 Kor 1, 22; Ef 1,13; 4, 30). Ponieważ obraz pieczęci (sphragis) wskazuje na 
niezatarte znamię namaszczenia Ducha Świętego w sakramentach chrztu, 
bierzmowania i kapłaństwa, został on wykorzystany w niektórych tradycjach 
teologicznych dla wyrażenia niezatartego "charakteru" wyciskanego przez te 
sakramenty, które nie mogą być powtórzone.

699	Ręka. Wkładając ręce, Jezus leczy chorych32 i błogosławi dzieci33. 
Apostołowie będą czynić to samo w Jego imię34, a ponadto właśnie przez włożenie 
rąk Apostołów jest udzielany Duch Święty35. List do Hebrajczyków wymienia 
wkładanie rąk wśród "fundamentalnych elementów" swego nauczania36. Ten znak 
wszechmogącego wylania  Ducha Świętego zachował Kościół w epiklezach 
sakramentalnych. 
700	Palec. Jezus "palcem Bożym wyrzuca złe duchy" (Łk 11, 20). Jeśli Prawo Boże 
zostało napisane na kamiennych tablicach "palcem Bożym" (Wj 31, 18), to "list  
Chrystusa" powierzony Apostołom jest napisany "Duchem Boga żywego nie na 
kamiennych tablicach, lecz na żywych tablicach serc" (2 Kor 3, 3). Hymn Veni Creator 
Spiritus wzywa Ducha Świętego jako digitus paternae dexterae  "palec prawicy 
Ojca".

701	Gołębica. Na końcu potopu (którego symbolika odnosi się do chrztu) 
wypuszczona przez Noego gołębica powraca, niosąc w dziobie świeżą gałązkę z 
drzewa oliwnego  na znak, że ziemia znowu nadaje się do zamieszkania37. Gdy 
Chrystus wychodzi z wody po swoim chrzcie, zstępuje na Niego Duch Święty w 
postaci gołębicy i spoczywa na  Nim38. Duch Święty zstępuje do oczyszczonego 
serca ochrzczonych i w nim przebywa. W niektórych kościołach święte Postacie 
eucharystyczne są przechowywane w metalowym naczyniu w formie gołębicy 
(columbarium), zawieszonym nad ołtarzem. Symbol gołębicy na oznaczenie Ducha 
Świętego jest tradycyjny w ikonografii chrześcijańskiej.

III. Duch i Słowo Boże w okresie obietnic

702	Od początku aż do "pełni czasu" (Ga 4, 4) współne posłanie Słowa i Ducha 
Ojca pozostaje ukryte, ale wciąż działa. Duch Boży przygotowuje czas Mesjasza i 
chociaż ani Duch, ani Słowo nie są jeszcze w pełni objawieni, są już obiecani, aby ich 
oczekiwano i przyjęto, gdy się objawią. Dlatego gdy Kościół czyta Stary Testament39, 
zgłębia w nim40 to, co Duch Święty, "który mówił przez proroków", chce nam 
powiedzieć o Chrystusie.

	Przez "proroków" wiara Kościoła rozumie tych wszystkich, których Duch 
Święty  natchnął przy redagowaniu ksiąg świętych, zarówno Starego, jak Nowego 
Testamentu. Tradycja żydowska rozróżnia Prawo (pięć pierwszych ksiąg, czyli 
Pięcioksiąg), Proroków (księgi nazywane w tradycji chrześcijańskiej historycznymi i 
prorockimi) oraz Pisma (przede wszystkim księgi mądrościowe, a szczególnie 
Psalmy)41.

W stworzeniu

703	Słowo Boga i Jego Tchnienie znajdują się u początku bytu i życia całego 
stworzenia42 

Jest rzeczą właściwą, aby Duch Święty rządził stworzeniem, uświęcał je i 
ożywiał, ponieważ jest Bogiem współistotnym Ojcu i Synowi... Do Niego należy 
panowanie nad życiem, ponieważ będąc Bogiem, zachowuje stworzenie w 
Ojcu przez Syna43

704	"W przypadku człowieka Bóg ukształtował go własnymi rękami (to znaczy 
przez Syna i Ducha Świętego)... i wycisnął na ukształtowanym ciele  własną formę w 
taki sposób, by nawet to, co widzialne, miało Boski kształt"44.

Duch obietnicy

705	Człowiek, zdeformowany przez grzech i śmierć, pozostaje "obrazem Bożym", 
obrazem Syna, ale jest "pozbawiony chwały Bożej" (Rz 3, 23), pozbawiony 
"podobieństwa". Obietnica dana Abrahamowi zapoczątkowuje ekonomię zbawienia, 
na końcu której sam Syn przyjmie "obraz"45 i odnowi go w jego "podobieństwie" do 
Ojca, przywracając Mu chwałę, czyli "Ducha Ożywiciela".

706	Wbrew wszelkiej ludzkiej nadziei Bóg obiecuje Abrahamowi potomstwo 	 
jako owoc wiary i mocy Ducha Świętego46. W nim będą błogosławione wszystkie 
narody ziemi47. Potomstwem tym będzie Chrystus48, w którym wylanie Ducha 
Świętego sprawi, że "rozproszone dzieci Boże zostaną zgromadzone w jedno"49. 
Zobowiązując się przysięgą50, Bóg przyrzeka już w darze swojego umiłowanego 
Syna51 i Ducha obietnicy... "w oczekiwaniu na Odkupienie, które nas uczyni 
własnością Boga" (Ef  1, 13-14)52.

W teofaniach i Prawie

707	Teofanie (objawienia Boga) rozjaśniają drogę obietnicy, od patriarchów do 
Mojżesza i od Jozuego aż do wizji, które zapoczątkowują misję wielkich proroków. 
Tradycja chrześcijańska zawsze uważała, że w tych teofaniach pozwalało się widzieć 
i słyszeć Słowo Boże, równocześnie objawione i "zacienione" w obłoku Ducha 
Świętego.

708	Ta pedagogia Boża ukazuje się szczególnie w darze Prawa53. Litera Prawa 
została dana jako "wychowawca", aby prowadzić Lud do Chrystusa  (Ga 3, 24). 
Jednak niemoc Prawa, aby zbawić człowieka pozbawionego "podobieństwa" Bożego, 
i rosnąca znajomość grzechu54, jaką ono daje, budzą pragnienie Ducha Świętego. 
Świadczą o tym błagalne westchnienia Psalmów. 

W okresie Królestwa i na Wygnaniu

709	Prawo, jako znak obietnicy i przymierza, miało rządzić sercami i instytucjami 
ludu narodzonego z wiary Abrahama. "Jeśli pilnie słuchać będziecie głosu mego i 
strzec mojego przymierza, będziecie Mi królestwem kapłanów i ludem świętym" (Wj 
19, 5-6)55. Po panowaniu Dawida Izrael ulega pokusie, by stać się królestwem jak 
inne narody. Tymczasem Królestwo, które jest przedmiotem obietnicy danej 
Dawidowi56, będzie dziełem Ducha Świętego; będzie ono  należało do ubogich 
według Ducha. 

710	Zapomnienie o Prawie i niewierność przymierzu prowadzą do śmierci. 
Przychodzi Wygnanie  pozorne przekreślenie obietnic, a w rzeczywistości 
tajemnicza wierność Boga Zbawiciela i początek obiecanego odnowienia, ale według 
Ducha. Było rzeczą konieczną, aby lud Boży przeszedł to oczyszczenie57. Wygnanie 
przynosi już w zamyśle Bożym cień Krzyża, a Reszta ubogich, która powraca z 
Wygnania, jest jedną z najbardziej wyraźnych figur Kościoła.

Oczekiwanie Mesjasza i Jego Ducha

711	"Oto Ja dokonuję rzeczy nowej" (Iz 43, 19). Zarysowują się dwie linie 
profetyczne; jedna kieruje do oczekiwania Mesjasza, druga do głoszenia  nowego 
Ducha, a zbiegają się one w niewielkiej Reszcie, w ludzie ubogich58, który w nadziei 
oczekuje "pociechy Izraela" i "wyzwolenia Jerozolimy"59.

	Widzieliśmy wyżej, jak Jezus wypełnił proroctwa, które odnosiły się do Jego 
osoby. Tutaj ograniczymy się jedynie do tych proroctw, w których jest wyraźnie 
ukazana relacja między Mesjaszem i Jego Duchem.

712	Postać oczekiwanego Mesjasza zaczyna pojawiać się w "Księdze 
Emmanuela"60 ("Tak powiedział Izajasz, ponieważ ujrzał chwałę" Chrystusa: J 12, 
41), szczególnie w Iz 11,1-2:

Wyrośnie różdżka z pnia Jessego, 
wypuści się odrośl z jego korzeni. 
I spocznie na niej Duch Pański, 
duch mądrości i rozumu,
duch rady i męstwa,
duch wiedzy i bojaźni Pańskiej.

713	Postać Mesjasza zostanie objawiona przede wszystkim w Pieśniach Sługi61. 
Pieśni te zapowiadają znaczenie męki Jezusa i wskazują sposób, w jaki wyleje On 
Ducha Świętego, aby ożywić wielu: nie od zewnątrz, ale przyjmując "postać sługi" (Flp 
2, 7). Wziąwszy na siebie naszą śmierć, może nam udzielać swego Ducha życia.

714	Dlatego Chrystus rozpoczyna głoszenie Dobrej Nowiny, odnosząc do siebie 
następujący fragment proroctwa Izajasza (Łk 4,18-19)62:

Duch Pański spoczywa na Mnie, 
ponieważ Mnie namaścił i posłał Mnie, 
abym ubogim niósł dobrą nowinę, 
bym opatrywał rany serc złamanych, 
więźniom głosił wolność,
a niewidomym przejrzenie;
abym uciśnionych odsyłał wolnymi, 
abym obwoływał rok łaski od Pana.

715	Teksty prorockie dotyczące wprost zesłania Ducha Świętego są wyroczniami, 
przez które Bóg mówi do serca swego ludu językiem obietnicy, z akcentami "miłości i 
wierności"63; ich wypełnienie ogłosi Piotr w poranek Pięćdziesiątnicy64. Według tych 
obietnic, w "czasach ostatecznych" Duch Pana odnowi serca ludzi, wypisując w nich 
nowe prawo; On zgromadzi i pojedna rozproszone i podzielone narody; przekształci 
pierwsze stworzenie i Bóg zamieszka w nim razem z ludźmi w pokoju.

716	Lud "ubogich"65, pokorni i cisi, którzy pełni ufności powierzają się tajemniczym 
zamysłom Bożym i oczekują nie ludzkiej, ale mesjańskiej sprawiedliwości, jest wielkim 
dziełem ukrytego posłania Ducha Świętego, przygotowującego w czasie obietnic 
przyjście Chrystusa. Głębia ich serca, oczyszczonego i oświeconego przez Ducha 
Świętego, wyraża się w Psalmach. W tych ubogich Duch przygotowuje Panu "lud 
doskonały"66.

IV. Duch Chrystusa w pełni czasu

Jan  Poprzednik, Prorok i Chrzciciel

717	"Pojawił się człowiek posłany przez Boga  Jan mu było na imię" (J 1, 6). Jan 
"już w łonie matki napełniony będzie Duchem Świętym"  (Łk 1, 15. 41) przez samego 
Chrystusa, którego Dziewica Maryja poczęła z Ducha Świętego. "Nawiedzenie" 
Elżbiety przez Maryję stało się przyjściem Boga, który "nawiedził lud swój" (Łk 1, 68).

718	Jan jest "Eliaszem, który ma przyjść" (Mt 17, 10-13): mieszka w nim ogień 
Ducha Świętego i nakazuje mu "iść" (jako "poprzednikowi") przed  Panem, który 
przychodzi. W Janie Poprzedniku Duch Święty dopełnia "przygotowania Panu ludu 
doskonałego" (Łk 1,17).

719	Jan jest "więcej niż prorokiem" (Łk 7, 26). Duch Święty wypełnia w nim swoje 
"mówienie przez proroków". Jan jest ostatni w szeregu proroków zapoczątkowanym 
przez Eliasza67. Zapowiada bliskość pociechy Izraela, jest  "głosem" Pocieszyciela, 
który przychodzi (J 1, 23)68. Dzięki Duchowi Prawdy "przychodzi on na świadectwo, 
aby zaświadczyć o światłości" (J 1, 7)69. Na oczach Jana Duch Święty wypełnia to, 
co było przedmiotem "poszukiwania i badania proroków", i to, co "pragną (zobaczyć) 
aniołowie" (1 P 1, 10-12): "ŤTen, nad którym ujrzysz Ducha zstępującego i 
spoczywającego nad Nim, jest Tym, który chrzci Duchem Świętymť. Ja to ujrzałem i 
daję świadectwo, że On jest Synem Bożym... ŤOto Baranek Bożyť" (J 1, 33-36). 

720	Wreszcie przez Jana Chrzciciela Duch Święty zapoczątkowuje to, co spełni z 
Chrystusem i w Chrystusie: przywróci człowiekowi "podobieństwo" Boże. Chrzest 
Jana był chrztem pokuty; chrzest z wody i Ducha będzie nowym  narodzeniem70.

"Raduj się, pełna łaski"

721	Maryja, Najświętsza Matka Boga, zawsze Dziewica, jest arcydziełem posłania 
Syna i Ducha Świętego w pełni czasu. Po raz pierwszy w zamyśle  zbawienia, dzięki 
przygotowaniu przez Ducha Świętego, Ojciec znajduje Mieszkanie, w którym Jego 
Syn i Jego Duch mogą mieszkać wśród ludzi. W tym właśnie sensie Tradycja 
Kościoła często odczytywała w relacji do Maryi najpiękniejsze teksty mówiące o 
Mądrości71: Maryja jest opiewana i przedstawiana w liturgii jako "Stolica Mądrości". 
	W Maryi zostają zapoczątkowane "wielkie sprawy Boże", które Duch będzie 
wypełniał w Chrystusie i w Kościele:

722	Duch Święty przygotował Maryję przez swoją łaskę. Było czymś  odpowiednim, 
aby Matka Tego, w którym "mieszka cała Pełnia: Bóstwo na sposób ciała" (Kol 2, 9), 
była "pełna łaski". Tylko dzięki łasce została Ona poczęta bez grzechu pierworodnego 
jako najpokorniejsza ze stworzeń, najbardziej zdolna do przyjęcia niewymownego 
Daru Wszechmogącego. Słusznie więc anioł Gabriel pozdrawia Ją jako "Córę 
Syjonu": "Raduj się"72. Dziękczynienie, które Maryja kieruje do Ojca w Duchu 
Świętym w Magnficat73, gdy nosi w sobie Syna Wiecznego, jest dziękczynieniem 
całego Ludu Bożego, a więc i Kościoła.

723	W Maryi Duch Święty wypełnia zamysł życzliwości Ojca. W Duchu  Świętym i 
przez Ducha Świętego Maryja poczęła i zrodziła Syna Bożego. Jej dziewictwo staje 
się wyjątkową płodnością przez moc Ducha Świętego i przez wiarę74.

724	W Maryi Duch Święty objawia Syna Ojca, który staje się Synem Dziewicy.  
Ona jest krzewem gorejącym ostatecznej teofanii; napełniona Duchem Świętym, 
pokazuje Słowo w uniżeniu Jego ciała i pozwala Go poznać ubogim75 i pierwocinom 
narodów76.

725	Przez Maryję wreszcie Duch Święty zaczyna prowadzić do komunii  z 
Chrystusem ludzi, "w których Bóg upodobał sobie"77. Pokorni są zawsze 
uprzywilejowani w przyjmowaniu Go: pasterze, mędrcy, Symeon i Anna, nowożeńcy z 
Kany i pierwsi uczniowie.

726	Na końcu tego posłania Ducha, Maryja staje się "Niewiastą", nową Ewą,  
"Matką żyjących", Matką "całego Chrystusa"78. Jako taka jest Ona obecna z 
Dwunastoma trwającymi "jednomyślnie na modlitwie" (Dz 1,14) na początku" czasów 
ostatecznych", które zapoczątkowuje Duch Święty w poranek Pięćdziesiątnicy wraz z 
ukazaniem się Kościoła.

Chrystus Jezus

727	Całe posłanie Syna i Ducha Świętego w pełni czasu jest zawarte w fakcie, że 
Syn od chwili Wcielenia jest namaszczony Duchem Ojca: Jezus jest Chrystusem, 
Mesjaszem. 

	W tym świetle należy czytać rozdział drugi Symbolu wiary. Całe dzieło 
Chrystusa jest wspólnym posłaniem Syna i Ducha Świętego. W tym miejscu zostanie 
omówione tylko to, co dotyczy obietnicy Ducha Świętego danej przez Jezusa i Jego 
daru udzielonego przez uwielbionego Pana.

728	Jezus nie objawia w pełni Ducha Świętego, dopóki sam nie zostanie 
uwielbiony przez swoją Śmierć i swoje Zmartwychwstanie. Powoli jednak wskazuje na 
Niego, nauczając tłumy, gdy objawia, że Jego Ciało będzie pokarmem na życie 
świata79. Wskazuje Go Nikodemowi80, Samarytance81 i uczestnikom Święta 
Namiotów82. Swoim uczniom mówi otwarcie o Duchu Świętym w związku z 
modlitwą83 i świadectwem, które powinni dawać84.

729	Dopiero wtedy, gdy nadeszła godzina, w której Jezus miał być uwielbiony, 
obiecuje On przyjście Ducha Świętego, ponieważ Jego Śmierć i Zmartwychwstanie 
będą wypełnieniem obietnicy danej ojcom85. Duch Prawdy, inny Paraklet, zostanie 
dany przez Ojca na prośbę Jezusa; zostanie posłany przez Ojca w imię Jezusa; 
Jezus pośle Go od Ojca, ponieważ On wyszedł od Ojca. Duch Święty przyjdzie, 
poznamy Go, będzie z nami na zawsze, zamieszka z nami, nauczy nas wszystkiego i 
przypomni nam wszystko, co powiedział nam Chrystus, i zaświadczy o Nim. On 
doprowadzi nas do całej prawdy i uwielbi Chrystusa; przekona świat o grzechu, o 
sprawiedliwości i o sądzie. 

730	Przychodzi w końcu godzina Jezusa86. Jezus oddaje ducha w ręce Ojca87 w 
tej chwili, w której przez swoją Śmierć staje się zwycięzcą śmierci. Gdy więc powstaje 
"z martwych dzięki chwale Ojca" (Rz 6, 4), zaraz daje Ducha Świętego, "tchnąc" na 
uczniów88. Od tej godziny posłanie Chrystusa i Ducha staje się posłaniem Kościoła: 
"Jak Ojciec Mnie posłał, tak i Ja was posyłam" (J 20, 21)89.

V. Duch i Kościół w czasach ostatecznych

Pięćdziesiątnica

731	W dzień Pięćdziesiątnicy (po upływie siedmiu tygodni paschalnych)  Pascha 
Chrystusa wypełnia się przez wylanie Ducha Świętego, który zostaje objawiony, dany 
i udzielony jako Osoba Boska: Chrystus, Pan, ze swojej Pełni  wylewa obficie 
Ducha90.

732	W tym dniu zostaje w pełni objawiona Trójca Święta. Od tego dnia  
zapowiedziane przez Chrystusa Królestwo zostaje otwarte dla tych, którzy w Niego 
wierzą; w pokorze ciała i w wierze uczestniczą oni już w komunii Trójcy Świętej. Przez 
swoje przyjście, które ciągle trwa, Duch Święty pozwala światu wejść w "czasy 
ostateczne", w czas Kościoła, Królestwo już odziedziczone, ale jeszcze nie spełnione:

Widzieliśmy prawdziwe Światło, otrzymaliśmy Ducha niebieskiego, znaleźliśmy 
prawdziwą wiarę: wielbimy niepodzielną Trójcę, ponieważ nas zbawiła91.

Duch Święty  Dar Boży

733	"Bóg jest miłością" (1 J 4, 8. 16) i miłość jest pierwszym darem, zawierającym 
wszystkie inne. Ta miłość "rozlana jest w sercach naszych przez Ducha Świętego, 
który został nam dany" (Rz 5, 5).

734	Ponieważ umarliśmy lub przynajmniej zostaliśmy zranieni z powodu grzechu, 
dlateco pierwszym skutkiem daru miłości jest odpuszczenie naszych grzechów. 
Jedność w Duchu Świętym (2 Kor 13, 13) przywraca ochrzczonym w Kościele 
utracone przez grzech podobieństwo Boże.

735	Duch Święty udziela wówczas "zadatku", czyli "pierwocin" naszego  
dziedzictwa92; jest nim samo życie Trójcy Świętej, zdolność miłowania, jak On nas 
umiłował"93. Ta miłość (opisana w 1 Kor 13) jest zasadą nowego życia w Chrystusie, 
które stało się możliwe, ponieważ otrzymaliśmy "Jego moc" (Dz 1, 8), moc Ducha 
Świętego.

736	Dzięki tej mocy Ducha dzieci Boże mogą przynosić owoc. Ten, który 
zaszczepił nas na prawdziwym Krzewie winnym, sprawi, że będziemy przynosić owoc 
Ducha, którym jest: "miłość, radość, pokój, cierpliwość, uprzejmość, dobroć, 
wierność, łagodność, opanowanie" (Ga 5, 22-23). "Duch jest naszym życiem"; im 
bardziej wyrzekamy się siebie94, tym bardziej "stosujemy się do Ducha" (Ga 5, 25):

Jeśli jesteśmy w komunii z Duchem Świętym, to On daje nam powrót do raju, 
otwiera nam bramy nieba i czyni nas przybranymi dziećmi Bożymi. Dzięki 
Niemu możemy z ufnością nazywać Boga naszym Ojcem. On daje nam 
uczestnictwo w łasce Chrystusa i sprawia, że stajemy się synami światłości. 
On również jest zadatkiem przyszłej chwały95.

Duch Święty i Kościół

737	Posłanie Chrystusa i Ducha Świętego wypełnia się w Kościele, Ciele 
Chrystusa i Świątyni Ducha Świętego. To wspólne posłanie włącza już idących za 
Chrystusem do Jego komunii z Ojcem w Duchu Świętym: Duch  przygotowuje ludzi, 
uprzedza ich swoją łaską, aby pociągnąć ich do Chrystusa. On ukazuje im 
zmartwychwstałego Pana, przypomina im Jego słowa i otwiera ich umysły na 
zrozumienie Jego Śmierci i Jego Zmartwychwstania. Uobecnia im misterium 
Chrystusa, szczególnie w Eucharystii, aby pojednać ich z Bogiem i doprowadzić do 
komunii z Nim, aby przynosili "obfity owoc" (J 15, 5. 8. 16).

738	W ten sposób posłanie Kościoła nie dodaje niczego do posłania Chrystusa i 
Ducha Świętego, ale jest jego sakramentem. Całą swoją istotą i we wszystkich  
swoich członkach Kościół jest posłany, aby głosić i świadczyć, aktualizować i 
upowszechniać misterium komunii Trójcy Świętej (będzie to treścią następnego 
artykułu):

Wszyscy, którzy otrzymaliśmy jednego i tego samego Ducha, to znaczy Ducha 
Świętego, jesteśmy zespoleni między sobą i z Bogiem. Chociaż brani 
pojedynczo jesteśmy liczni, a Chrystus sprawia, że Duch Ojca i Jego Duch 
zamieszkuje w każdym z nas, to jednak ten jedyny i niepodzielny Duch 
prowadzi do jedności tych, którzy różnią się między sobą... i sprawia że 
wszyscy okazują się jedno w Nim. Jak moc świętego człowieczeństwa 
Chrystusa sprawia, że wszyscy, w których jest ona obecna, tworzą jedno ciało, 
myślę, że w ten sam sposób Duch Boży, który mieszka we wszystkich, jeden i 
niepodzielny, prowadzi wszystkich do duchowej jedności96.

739	Ponieważ Duch Święty jest namaszczeniem Chrystusa, Chrystus  Głowa 
Ciała  rozlewa Go na swoje członki, aby je karmić, uzdrawiać, ustalać ich wzajemne 
funkcje, ożywiać, posyłać, by dawały świadectwo, włączać je do swojej ofiary 
składanej Ojcu i do swojego wstawiennictwa za cały świat. Przez sakramenty 
Kościoła Chrystus udziela członkom swego Ciała Ducha Świętego i Uświęciciela (to 
będzie przedmiotem części drugiej Katechizmu).

740	"Wielkie dzieła Boże", ofiarowane wierzącym w sakramentach Kościoła, 
przynoszą swoje owoce w nowym życiu, w Chrystusie, według Ducha (to będzie 
przedmiotem części trzeciej Katechizmu).

741	"Duch przychodzi z pomocą naszej słabości. Gdy bowiem nie umiemy się 
modlić tak, jak trzeba, sam Duch przyczynia się za nami w błaganiach, których nie 
można wyrazić słowami" (Rz 8, 26). Duch Święty, Sprawca dzieł Bożych, jest 
Nauczycielem modlitwy (to będzie przedmiotem części czwartej Katechizmu).

W skrócie

742	"Na dowód tego, że jesteście synami, Bóg wysłał do serc naszych 
Ducha Syna swego, który woła: ŤAbba, Ojcze!ť" (Ga 4, 6).

743	Od początku aż do wypełnienia czasu Bóg, posyłając swego Syna, 
posyła zawsze swego Ducha: Ich posłanie jest wspólne i nierozdzielne.

744	W pełni czasu Duch Święty wypełnia w Maryi wszystkie przygotowania 
na przyjście Chrystusa do Ludu Bożego. Przez działanie w Niej Ducha 
Świętego Ojciec daje światu Emmanuela, "Boga z nami" (Mt I, 23).

745	Syn Boży w czasie swego Wcielenia jest konsekrowany na Chrystusa 
(Mesjasza) przez namaszczenie Duchem Świętym97.

746	Przez swoją Śmierć i swoje Zmartwychwstanie Jezus zostaje 
ustanowiony w chwale Panem i Chrystusem (Dz 2, 36). Ze swojej Pełni 
wylewa On Ducha Świętego na Apostołów i Kościół.

747	Duch Święty, którego Chrystus  Głowa Ciała  wylewa na swoje 
członki, buduje, ożywia i uświęca Kościół, będący sakramentem komunii Trójcy 
Świętej i ludzi.



Artykuł dziewiąty

"WIERZĘ W ŚWIĘTY KOŚCIÓŁ POWSZECHNY"

748	"Chrystus jest światłem narodów; obecny Święty Sobór, zgromadzony w 
Duchu Świętym, gorąco pragnie oświecić wszystkich ludzi Jego jasnością 
promieniującą na obliczu Kościoła, głosząc Ewangelię wszelkiemu stworzeniu". Tymi 
słowami rozpoczyna się Konstytucja dogmatyczna o Kościele Soboru Watykańskiego 
II. Sobór wskazuje w ten sposób, że artykuł wiary o Kościele całkowicie zależy od 
artykułów dotyczących Jezusa Chrystusa. Kościół nie ma innego światła niż światło 
Chrystusa. Według obrazu drogiego Ojcom Kościoła jest on podobny do księżyca, 
którego całe światło jest odbiciem światła słońca.

749	Artykuł o Kościele zależy także całkowicie od artykułu o Duchu Świętym, który 
go poprzedza. "W pierwszym więc Duch Święty ukazuje się jako absolutne źródło 
wszelkiej świętości; w drugim Boski Duch ukazuje się jako bijące źródło świętości 
Kościoła"98. Według określenia Ojców Kościoła, Kościół jest miejscem, "gdzie 
zakwita Duch"99

750	Wiara, że Kościół jest "święty" i "powszechny" ("katolicki") oraz że jest "jeden" i 
"apostolski" (jak dodaje Symbol Nicejsko-Konstantynopolitański), jest nieodłączna od 
wiary w Boga Ojca, Syna i Ducha Świętego. W Symbolu Apostolskim wyznajemy 
wiarę w święty Kościół (Credo... Ecclesiam), ale składnia łacińska używa tu innej 
formy niż w artykule odnoszącym się do wiary w Boga (Credo in Deum), by nie 
mieszać Boga i Jego dzieł, lecz by wyraźnie  przypisać dobroci Bożej wszystkie dary, 
jakich udzielił swojemu Kościołowi100.

Paragraf pierwszy

KOŚCIÓŁ W ZAMYŚLE BOŻYM

I. Nazwy i obrazy Kościoła

751	Słowo "Kościół" (ekklesia, z greckiego ek-kalein  "wołać poza") oznacza 
"zwołanie". Określa ono zgromadzenie ludu101, na ogół o charakterze religijnym. Jest 
to pojęcie często używane w Starym Testamencie w języku greckim w odniesieniu do 
zgromadzenia ludu wybranego przed Bogiem, przede wszystkim zgromadzenia pod 
górą Synaj, gdzie Izrael otrzymał Prawo i został ustanowiony przez Boga Jego 
świętym ludem102. pierwsza wspólnota tych, którzy uwierzyli w Chrystusa, określając 
się jako "Kościół", uznaje się za spadkobierczynię tamtego zgromadzenia. W niej Bóg 
"zwołuje" swój lud ze wszystkich krańców ziemi. Pojęcie Kyriakč, od którego 
pochodzą Church, Kirche, znaczy: "ta, która należ do Pana".

752	W języku chrześcijańskim pojęcie "Kościół" oznacza zgromadzenie 
liturgiczne103, a także wspólnotę lokalną104 lub całą powszechną wspólnotę 
wierzących105. Te trzy znaczenia są zresztą nierozłączne. "Kościół" jest ludem, który 
Bóg gromadzi na całym świecie. Istnieje on we wspólnotach lokalnych i 
urzeczywistnia się jako zgromadzenie liturgiczne, przede wszystkim eucharystyczne. 
Kościół żyje Słowem i Ciałem Chrystusa, sam stając się w ten sposób Jego Ciałem.

Symbole Kościoła

753	W Piśmie świętym znajdujemy bardzo liczne obrazy i figury powiązane między 
sobą; za ich pośrednictwem Objawienie mówi o niezgłębionej tajemnicy  Kościoła. 
Obrazy wzięte ze Starego Testamentu są różnymi wariantami pod  stawowej idei, 
jaką jest idea "Ludu Bożego". W Nowym Testamencie106 wszystkie te obrazy 
nabierają nowego znaczenia przez fakt, że Chrystus staje się "Głową" tego Ludu107, 
który jest więc Jego Ciałem. Pierwsze miejsce zajmują obrazy "wzięte z życia 
pasterskiego, z rolnictwa, z budownictwa, także z życia rodzinnego i zaślubin"108.

754	"Kościół jest owczarnią, której jedyną i konieczną bramą jest Chrystus109 Jest 
trzodą, której sam Bóg zapowiedział, że będzie jej pasterzem110, i której owce, 
chociaż rządzone przez pasterzy - ludzi, są jednak nieustannie prowadzone i 
karmione przez samego Chrystusa, Dobrego Pasterza i Księcia pasterzy111, który 
oddał swoje życie za owce112.

755	Kościół jest polem uprawnym lub Ťrolą Bożąť (1 Kor 3, 9). Na tej roli rośnie 
stare drzewo oliwne, którego świętym korzeniem byli patriarchowie i na którym to 
drzewie dokonało się i dokona pojednanie Żydów i pogan113. Rola ta jest uprawiana 
przez niebieskiego Rolnika jako winnica wybrana114. prawdziwym Krzewem winnym 
jest Chrystus, udzielający życia i wzrostu latoroślom, którymi my jesteśmy; za 
pośrednictwem Kościoła trwamy w Nim, i bez Niego nic nie możemy uczynić115.

756	Bardzo często Kościół jest nazywany ŤBożą budowląť (1 Kor 3, 9). Pan 
porównał siebie samego do kamienia odrzuconego przez budujących, który jednak 
stał się kamieniem węgielnym116. Na tym fundamencie Apostołowie zbudowali 
Kościół117; od  tego fundamentu wziął on trwałość i spoistość. Ta budowla jest 
ozdabiana różnymi określeniami: Ťjest domem Bogať, w którym mieszka Jego 
rodzina; jest mieszkaniem Boga w Duchu118; Ťprzybytkiem Boga z ludźmiť (Ap 21, 
3), a przede wszystkim świętą świątynią, która ukazywana jako sanktuarium 
zbudowane z kamieni, jest czczona przez świętych Ojców, a w liturgii jest słusznie 
upodobniona do Miasta świętego, nowego  Jeruzalem. W tę świątynię, niby żywe 
kamienie, jesteśmy wbudowani tu na ziemi119. Jan Ewangelista kontempluje to 
Miasto Święte, przy odnowieniu świata Ťzstępujące z nieba od Boga, przystrojone jak 
oblubienica zdobna w klejnoty dla swego mężať (Ap 21,1-2).

757	Kościół, nazywany także Ťgórnym Jeruzalemť i Ťnaszą matkąť (Ga 4, 26)120, 
jest przedstawiany jako niepokalana oblubienica niepokalanego Baranka121, którą 
Chrystus  Ťumiłował... i wydał za nią samego siebie, aby ją uświęcićť (Ef 5, 25-26), 
którą złączył  ze sobą węzłem nierozerwalnym i nieustannie ją Ťżywi i pielęgnujeť (Ef 
5, 29)"122.

II. Początek, założenie i posłanie Kościoła

758	Aby zgłębić tajemnicę Kościoła, trzeba rozważyć przede wszystkim jego 
początek w zamyśle Trójcy Świętej oraz jego stopniową realizację w historii. 
Zamysł zrodzony w sercu Ojca
759	"Odwieczny Ojciec, najzupełniej wolnym i tajemniczym zamysłem swej 
mądrości i dobroci, stworzył cały świat, postanowił podnieść ludzi do uczestnictwa w 
życiu Bożym", do którego powołuje wszystkich ludzi w swoim Synu: "Wierzących w 
Chrystusa postanowił zwołać w Kościół święty". Ta "rodzina Boża" konstytuuje się i 
urzeczywistnia stopniowo w ciągu kolejnych etapów  historii ludzkiej, według 
postanowień Ojca: Kościół więc "zapowiedziany w figurach już od początku świata, 
cudownie przygotowany w historii narodu izraelskiego i w Starym Przymierzu, 
założony Ťw czasach ostatecznychť, został ukazany przez wylanie Ducha, a osiągnie 
swoje wypełnienie w chwale na końcu wieków"123

Kościół  zapowiedziany w figurach już od początku świata

760	"Świat został stworzony ze względu na Kościół"  mówili chrześcijanie 
pierwszych wieków124. Bóg stworzył świat ze względu na komunię w Jego  Boskim 
życiu, która realizuje się przez "zwołanie" ludzi w Chrystusie; tym zwołaniem" jest 
Kościół. Kościół jest celem wszystkich rzeczy125 i nawet bolesne wydarzenia, takie 
jak upadek aniołów i grzech człowieka, zostały dopuszczone przez Boga tylko jako 
okazja i środek do okazania całej mocy Jego ramienia, ogromu miłości, jakiej chciał 
udzielić światu.

Jak wolą Bożą jest czyn, a tym czynem jest "świat", tak Jego intencją jest 
zbawienie człowieka, i ta intencja nazywa się Kościołem126

Kościół  przygotowywany w Starym Przymierzu

761	Zwołanie ludu Bożego zaczyna się w chwili, w której grzech niszczy jedność 
ludzi z Bogiem oraz komunię ludzi między sobą. Zgromadzenie Kościoła jest w 
pewnym sensie reakcją Boga na chaos spowodowany przez grzech. To ponowne 
zjednoczenie dokonuje się tajemniczo w łonie wszystkich narodów: "W każdym 
narodzie miły jest Mu ten, kto się Go boi i postępuje sprawiedliwie" (Dz 10, 35)127.

762	Przygotowanie pośrednie do zgromadzenia Ludu Bożego zapoczątkowuje , 
powołanie Abrahama, któremu Bóg obiecuje, że stanie się ojcem wielkiego 
narodu128. Przygotowanie bezpośrednie następuje wraz z wybraniem Izraela jako 
ludu Bożego129. przez wybranie Izrael ma być znakiem przyszłego zjednoczenia 
wszystkich narodów130. Jednak już prorocy oskarżają Izraela, że zerwał przymierze i 
że zachował się jak nierządnica131. Zapowiadają oni nowe i wieczne Przymierze132. 
"Chrystus ustanowił to Nowe Przymierze"133.

Kościół  ustanowiony przez Jezusa Chrystusa

763	Urzeczywistnienie w pełni czasów zbawczego planu Ojca jest zadaniem Syna; 
taki jest motyw Jego "posłania"134. "pan Jezus bowiem zapoczątkował Kościół swój, 
głosząc radosną nowinę, a mianowicie nadejście Królestwa Bożego obiecanego od 
wieków w Piśmie"135. Aby wypełnić wolę Ojca, Chrystus zapoczątkował Królestwo 
niebieskie na ziemi. Kościół jest "Królestwem Chrystusa obecnym już w 
tajemnicy"136.

764	"Królestwo to zaczyna jaśnieć dla ludzi w słowie, czynach i obecności 
Chrystusa"137. Przyjąć słowo Jezusa  to przyjąć "samo Królestwo Boże"138. 
Zalążkiem i początkiem Królestwa jest "mała trzódka" (Łk 12, 32) tych, których Jezus 
przyszedł zwołać wokół siebie i których On sam jest pasterzem139. Stanowią oni 
prawdziwą rodzinę Jezusa140. Tych, których zgromadził wokół  siebie, nauczył 
nowego sposobu postępowania, a także swojej modlitwy141. 

765	Pan Jezus nadał swojej wspólnocie strukturę, która będzie trwała aż do 
całkowitego wypełnienia Królestwa. Przede wszystkim dokonał tego przez wybór 
Dwunastu z Piotrem jako ich głową142. Reprezentując dwanaście  pokoleń 
Izraela143, są oni fundamentami nowego Jeruzalem144. Dwunastu145 oraz inni 
uczniowie146 uczestniczą w posłaniu Chrystusa, w Jego władzy, a także w Jego 
losie147. Przez wszystkie te działania Chrystus przygotowuje i buduje swój Kościół.

766	Przede wszystkim jednak Kościół narodził się z całkowitego daru Chrystusa 
dla naszego zbawienia, uprzedzonego w ustanowieniu Eucharystii i zrealizowanego 
na krzyżu. "Znakiem tego początku i wzrastania [Kościoła] jest krew  i woda 
wypływające z otwartego boku Jezusa ukrzyżowanego"148. "Albowiem  z boku 
umierającego na krzyżu Chrystusa zrodził się przedziwny sakrament całego 
Kościoła"149. Jak Ewa została utworzona z boku śpiącego Adama, tak  Kościół 
narodził się z przebitego serca Chrystusa, który umarł na krzyżu150Kościół  
ukazany przez Ducha Świętego

767	"Kiedy zaś dopełniło się dzieło, którego wykonanie Ojciec powierzył Synowi na 
ziemi, zesłany został w dzień Zielonych Świąt Duch Święty, aby Kościół ustawicznie 
uświęcał i aby w ten sposób wierzący mieli przez Chrystusa w jednym Duchu dostęp 
do Ojca"151. Wtedy "Kościół publicznie ujawnił się wobec tłumów i zaczęło się 
rozszerzanie Ewangelii..."152 z Kościół, będąc "zwołaniem" wszystkich ludzi do 
zbawienia, ze swej natury  jest misyjny, posłany przez Chrystusa do wszystkich 
narodów, aby czynić je uczniami153.

768	Aby Kościół mógł wypełniać swoje posłanie, Duch Święty "uposaża go w 
rozmaite dary hierarchiczne oraz charyzmatyczne i przy ich pomocy nim kieruje..."154 
"Kościół więc, wyposażony w dary swego Założyciela i wiernie zachowujący Jego 
przykazania miłości, pokory i wyrzeczenia, otrzymuje posłanie głoszenia Królestwa 
Chrystusa i Boga i zapoczątkowania go wśród wszystkich narodów oraz stanowi 
zalążek i początek tego Królestwa na ziemi"155.

Kościół  wypełniony w chwale

769	"Kościół osiągnie swoje wypełnienie tylko w chwale nieba"156, w chwili  
chwalebnego powrotu Pana. Do tego dnia "Kościół kontynuuje swoją pielgrzymkę 
wśród prześladowań świata i pocieszeń Boga"157. Tu na ziemi czuje  się na 
wygnaniu, z daleka od Pana158, "tęskni do Królestwa w pełni dokonanego... i pragnie 
połączenia się z Królem swoim w chwale"159. Wypełnienie Kościoła w chwale  a za 
jego pośrednictwem wypełnienie świata  dokona się jedynie przez przejście ciężkich 
prób. Tylko wtedy "wszyscy sprawiedliwi, poczynając od Adama, Ťod Abla 
sprawiedliwego aż po ostatniego wybranegoť, zostaną zgromadzeni w Kościele 
powszechnym u Ojca"160

III. Misterium Kościoła

770	Kościół jest w historii, ale równocześnie ją przekracza. Jedynie "oczami  
wiary"161 można w jego rzeczywistości widzialnej dostrzec również rzeczywistość 
duchową, będącą nośnikiem życia Bożego.

Kościół  równocześnie widzialny i duchowy

771	"Chrystus, jedyny Pośrednik, ustanowił tu na ziemi swój Kościół święty, 
wspólnotę wiary, nadziei i miłości, jako organizm widzialny; nieustannie go 
podtrzymuje i przez niego rozlewa na wszystkich prawdę i łaskę". Kościół jest 
równocześnie:
	 "społecznością wyposażoną w strukturę hierarchiczną i Mistycznym Ciałem 
Chrystusa;
	 zgromadzeniem widzialnym i wspólnotą duchową;
	 Kościołem ziemskim i Kościołem obdarowanym już dobrami niebieskimi".
	Te wymiary "tworzą jedną rzeczywistość złożoną, która zrasta się z pierwiastka 
Boskiego i ludzkiego"162.

Do istoty Kościoła należy to, że "jest on... ludzki i jednocześnie Boski, 
widzialny i wyposażony w dobra niewidzialne, żarliwy w działaniu i oddany 
kontemplacji, obecny w świecie, a jednak pielgrzymujący. Wszystkie te 
właściwości posiada w taki mianowicie sposób, że to, co ludzkie, jest 
podporządkowane Bożemu i skierowane do Bożego, widzialne do 
niewidzialnego, życie czynne do kontemplacji, a to, co doczesne  do miasta 
przyszłego, którego szukamy"163.

O pokoro! O wzniosłości! Namiocie Kedaru i sanktuarium Boga; mieszkanie 
ziemskie, królewski zamku; domu z gliny i królewska komnato; śmiertelne ciało 
i świątynio światła; w końcu, przedmiocie pogardy dla pysznych i oblubienico 
Chrystusa! Smagła jesteś, ale piękna, córo jerozolimska; a chociaż zmęczenie 
i boleść długiego wygnania czynią cię wybladłą, to jednak zdobi cię wdzięk 
niebieski164.


Kościół  misterium zjednoczenia ludzi z Bogiem

772	Chrystus wypełnia i objawia w Kościele swoją własną tajemnicę jako cel 
zamysłu Bożego: "Wszystko na nowo zjednoczyć w Chrystusie" (Ef 1, 10). 518 Św. 
Paweł nazywa "wielką tajemnicą" (Ef 5, 32) oblubieńcze zjednoczenie Chrystusa z 
Kościołem. Ponieważ Kościół jest zjednoczony z Chrystusem jako  swoim 
Oblubieńcem165, także on sam staje się tajemnicą166. Kontemplując w nim tę 
tajemnicę, św. Paweł pisze: "Chrystus pośród was  nadzieja chwały" (Kol 1, 27).

773	Taka komunia ludzi z Bogiem w Kościele przez miłość, która "nigdy nie ustaje" 
(1 Kor 13, 8), jest celem, do którego dąży to wszystko, co jest w nim środkiem 
sakramentalnym, związanym z tym światem, którego przeznaczeniem  jest 
przeminięcie167. "Cała jego struktura jest całkowicie podporządkowana świętości 
członków Chrystusa. Świętość mierzy się według Ťwielkiej tajemnicyť, w której 
Oblubienica odpowiada darem miłości na dar Oblubieńca"168. Maryja wyprzedza nas 
wszystkich "na drodze do świętości", która jest tajemnicą Kościoła jako Oblubienicy 
bez "skazy czy zmarszczki" (Ef 5, 27). Z tego powodu "wymiar maryjny Kościoła 
wyprzedza jego wymiar Piotrowy"169.

Kościół  powszechny sakrament zbawienia

774 Greckie słowo mysterion zostało przetłumaczone na język łaciński za pomocą  
dwóch pojęć: mysterium i sacramentum. W późniejszej interpretacji pojęcie 
sacramentum wyraża precyzyjniej widzialny znak ukrytej rzeczywistości zbawienia, 
wskazywanej przez pojęcie mysterium  tajemnica. W tym sensie sam Chrystus jest 
"Tajemnicą (Misterium) zbawienia": Non est enim aliud Dei mysterium, nisi Christus  
"Nie ma innej Tajemnicy Boga niż Chrystus"170. Zbawczym dziełem Jego świętego i 
uświęcającego człowieczeństwa  jest sakrament zbawienia, który ujawnia się i działa 
w sakramentach Kościoła (są  one nazywane przez Kościoły wschodnie także 
"świętymi misteriami"). Siedem sakramentów to znaki i narzędzia, za pośrednictwem 
których Duch Święty rozlewa łaskę  Chrystusa-Głowy, w Kościele, który jest Jego 
Ciałem. Kościół posiada więc i rozdziela łaskę niewidzialną, którą oznacza. Właśnie w 
tym analogicznym sensie jest nazywany "sakramentem".

775	"Kościół jest w Chrystusie jakby sakramentem, czyli znakiem i narzędziem 
wewnętrznego zjednoczenia z Bogiem i jedności całego rodzaju ludzkiego"171. Bycie 
sakramentem wewnętrznego zjednoczenia ludzi z Bogiem jest pierwszym celem 
Kościoła. Ponieważ komunia między ludźmi opiera się na  zjednoczeniu z Bogiem, 
Kościół jest także sakramentem jedności rodzaju ludzkiego. Taka jedność jest już w 
nim zapoczątkowana, ponieważ gromadzi on ludzi "z każdego narodu i wszystkich 
pokoleń, ludów i języków" (Ap 7, 9); Kościół jest równocześnie "znakiem i 
narzędziem" pełnej realizacji tej jedności, która musi się jeszcze wypełnić.

776	Jako sakrament Kościół jest narzędziem Chrystusa. W Jego rękach jest  
"narzędziem Odkupienia wszystkich"172, "powszechnym sakramentem 
zbawienia"173, przez który Chrystus "ukazuje i zarazem realizuje tajemnicę miłości 
Boga do człowieka"174. Kościół "jest widzialnym planem miłości Boga do 
człowieka"175, planem, który pragnie, "aby cały rodzaj ludzki utworzył jeden Lud 
Boży, zrósł się w jedno Ciało Chrystusa i scalił się w budowie jednej świątyni Ducha 
Świętego"176.

W skrócie

777	Słowo "Kościół" oznacza "zwołanie". Wskazuje ono na zgromadzenie 
tych, których Słowo Boże zwołuje, by utworzyli Lud Boży; karmieni Ciałem 
Chrystusa, sami stają się oni Ciałem Chrystusa.

778	Kościół jest równocześnie drogą i celem zamysłu Bożego: 
zapowiedziany w figurach w stworzeniu, przygotowany w Starym Przymierzu, 
założony przez słowa i czyny Jezusa Chrystusa, urzeczywistniony za 
pośrednictwem Jego odkupieńczego Krzyża i Jego Zmartwychwstania, został 
ukazany jako misterium zbawienia przez wylanie Ducha Świętego. Osiągnie 
swoje wypełnienie w chwale nieba jako zgromadzenie wszystkich odkupionych 
ziemi177.

779	Kościół jest równocześnie widzialny i duchowy, jest społecznością 
hierarchiczną i Mistycznym Ciałem Chrystusa. Jest jeden", utworzony z 
elementu ludzkiego i elementu Boskiego. To czyni go tajemnicą, którą może 
przyjąć tylko wiara.

780	Kościół jest na tym świecie sakramentem zbawienia, znakiem i 
narzędziem jedności Boga i ludzi.


Paragraf drugi

KOŚCIÓŁ  LUD BOŻY,
CIAŁO CHRYSTUSA, ŚWIĄTYNIA DUCHA ŚWIĘTEGO

I. Kościół  Lud Boży

781	"W każdym czasie i w każdym narodzie miły jest Bogu, ktokolwiek się Go lęka 
i postępuje sprawiedliwie; podobało się jednak Bogu uświęcać i zbawiać ludzi nie 
pojedynczo, z wykluczeniem wszelkiej wzajemnej między nimi więzi, lecz uczynić z 
nich lud, który by Go poznawał w prawdzie i zbożnie Mu służył. Przeto wybrał sobie 
Bóg na lud naród izraelski, z którym zawarł przymierze i który stopniowo pouczał... 
Wszystko to jednak wydarzyło się jako przygotowanie i jako typ owego przymierza 
nowego i doskonałego, które miało być zawarte w Chrystusie... Chrystus ustanowił to 
Nowe Przymierze, to znaczy Nowy Testament, w swojej krwi, powołując spośród 
Żydów i pogan lud, który nie wedle ciała, lecz dzięki Duchowi zróść się miał w 
jedno"178

Cechy charakterystyczne Ludu Bożego

782	Lud Boży posiada cechy charakterystyczne, które zdecydowanie odróżniają go 
od ugrupowań religijnych, etnicznych, politycznych czy kulturowych w historii:
	 Jest on Ludem Bożym: Bóg nie jest własnością żadnego narodu. To On 
nabył dla siebie lud tych, którzy kiedyś nie byli ludem: "wybrane plemię, królewskie 
kapłaństwo, naród święty" (1 P 2, 9);
	 Członkiem tego Ludu staje się człowiek nie przez narodzenie fizyczne, ale 
przez "narodzenie z wysoka", "z wody i z Ducha" (J 3, 3-5), to znaczy przez wiarę w 
Chrystusa i chrzest;
	 Zwierzchnikiem (Głową) tego Ludu jest Jezus Chrystus (namaszczony, 
Mesjasz); ponieważ to samo namaszczenie, czyli Duch Święty, spływa z Głowy na 
Ciało, dlatego jest on "Ludem mesjańskim";
	 " Udziałem tego Ludu jest godność i wolność synów Bożych, w których 
sercach Duch Święty mieszka jak w świątyni";
	 "Jego prawem jest nowe przykazanie miłości, tak jak umiłował nas sam 
Chrystus"179. Jest to "nowe" prawo Ducha Świętego (Rz 8, 2; Ga 5, 25);
	 Jest posłany, aby być solą ziemi i światłem świata180. "Stanowi dla całego 
rodzaju ludzkiego potężny zalążek jedności, nadziei i zbawienia".
	 "Jego celem jest Królestwo Boże, zapoczątkowane na ziemi przez samego 
Boga, mające rozszerzać się coraz dalej, aż na końcu wieków dopełnione zostanie 
również przez Boga"181.

Lud kapłański, prorocki i królewski

783	Jezus Chrystus jest Tym, którego Ojciec namaścił Duchem Świętym i którego 
ustanowił "Kapłanem, Prorokiem i Królem". Cały Lud Boży uczestniczy  w tych trzech 
funkcjach Chrystusa i ponosi odpowiedzialność za posłanie i służbę, jakie z nich 
wynikają182.

784 Wchodząc do Ludu Bożego przez wiarę i chrzest, otrzymuje się uczestnictwo w 
szczególnym powołaniu tego ludu: w jego powołaniu kapłańskim: "Chrystus Pan, 
Kapłan wzięty spośród ludzi, nowy lud Ťuczynił królestwem i kapłanami Bogu i Ojcu 
swemuť. Ochrzczeni bowiem poświęceni są przez odrodzenie i namaszczenie 
Duchem Świętym, jako dom duchowy i święte kapłaństwo"183.

785	"Święty Lud Boży uczestniczy także w funkcji prorockiej Chrystusa". Dokonuje 
się to przede wszystkim przez nadprzyrodzony zmysł wiary, który  jest zmysłem 
całego Ludu Bożego, świeckich i hierarchii, gdy "niezachwianie trwa przy wierze raz 
podanej świętym"184, gdy pogłębia jej rozumienie i staje się świadkiem Chrystusa 
pośród tego świata.

786	Wreszcie Lud Boży uczestniczy w królewskiej funkcji Chrystusa. Chrystus 
urzeczywistnia swoją królewskość, przyciągając do siebie wszystkich ludzi przez 
swoją Śmierć i swoje Zmartwychwstanie185. Chrystus, Król i Pan wszechświata, stał 
się sługą wszystkich, "nie przyszedł, aby Mu służono, lecz aby służyć i dać swoje 
życie na okup za wielu" (Mt 20, 28). Dla chrześcijanina "służyć Mu   znaczy 
panować"186, szczególnie "w ubogich i cierpiących", w których Kościół "rozpoznaje 
obraz swego ubogiego i cierpiącego Założyciela"187. Lud Boży urzeczywistnia swoją 
"godność królewską", żyjąc zgodnie z tym powołaniem do służby z Chrystusem.

Wszystkim odrodzonym w Chrystusie znak krzyża nadaje królewską godność, 
namaszczenie zaś Duchem Świętym konsekruje ich na kapłanów. Wszyscy 
zatem chrześcijanie napełnieni Duchem i mądrością powinni być świadomi, że 
oprócz szczególnych zadań Naszego Urzędu przysługuje im godność 
królewska oraz udział w funkcji kapłańskiej. Cóż jest bowiem bardziej 
królewskiego niż to, że dusza potrafi kierować swoim ciałem w poddaniu 
Bogu? Cóż jest bardziej kapłańskiego, jak poświęcić Panu czyste sumienie i 
składać na ołtarzu serca nieskalane ofiary pobożności?188
II. Kościół  Ciało Chrystusa

Kościół jest komunią z Jezusem

787	Od początku Jezus włączył swoich uczniów do swojego życia189; objawił im 
tajemnicę Królestwa190; dał im udział w swoim posłaniu, w swojej radości191 i w 
swoich cierpieniach192. Jezus mówi o jeszcze głębszej komunii między Nim i tymi, 
którzy pójdą za Nim: "Wytrwajcie we Mnie, a Ja będę trwał w was...Ja jestem 
krzewem winnym, wy  latoroślami" (J 15, 4-5). Zapowiada także tajemniczą i 
rzeczywistą komunię między swoim i naszym ciałem: "Kto spożywa moje Ciało i Krew 
moją pije, trwa we Mnie, a Ja w nim" (J 6, 56).

788	Kiedy uczniowie Jezusa zostali pozbawieni Jego widzialnej obecności, Jezus 
nie zostawił ich jednak sierotami193. Obiecał pozostać z nimi aż do końca czasów194 
i posłał im swego Ducha195. Komunia z Jezusem stała się przez to w jakiś sposób 
jeszcze bardziej intensywna. "Udzielając bowiem Ducha swego, braci swoich, 
powołanych ze wszystkich narodów, ustanowił w sposób mistyczny jako ciało 
swoje"196.

789	Porównanie Kościoła do ciała wyjaśnia wewnętrzną więź między Kościołem i 
Chrystusem. Kościół nie jest tylko jakimś zgromadzeniem wokół Chrystusa, lecz jest 
on zjednoczony w Nim, w Jego Ciele. Należy szczególnie podkreślić trzy aspekty 
Kościoła jako Ciała Chrystusa: jedność wszystkich członków między sobą dzięki ich 
zjednoczeniu z Chrystusem; Chrystus jako Głowa Ciała; Kościół jako Oblubienica 
Chrystusa. 

"Jedno Ciało"

790	Wierzący, którzy odpowiadają na Słowo Boże i stają się członkami Ciała 
Chrystusa, zostają ściśle zjednoczeni z Chrystusem: "W Ciele tym życie Chrystusowe 
rozlewa się na wierzących, którzy przez sakramenty jednoczą się w sposób tajemny i 
rzeczywisty z umęczonym i uwielbionym Chrystusem"197. Jest to szczególnie 
prawdziwe w odniesieniu do chrztu, przez który jednoczymy się ze Śmiercią i 
Zmartwychwstaniem Chrystusa198, oraz do Eucharystii, przez którą "uczestnicząc w 
sposób rzeczywisty w Ciele Pańskim, wznosimy się do wspólnoty z Nim i nawzajem 
ze sobą"199.

791	Jedność ciała nie eliminuje różnorodności członków. "W budowaniu  Ciała 
Chrystusa bierze udział różnorodność członków i funkcji. Jeden jest Duch, który na 
pożytek Kościoła rozdziela różne swoje dary na miarę swych bogactw i potrzeb 
posługiwania". Jedność Ciała Mistycznego rodzi i pobudza wśród wiernych miłość: 
"Stąd, jeśli jeden członek cierpi, wespół z nim cierpią wszystkie członki; a jeśli jeden 
członek czci doznaje, wszystkie członki wespół z nim się radują"200. Jedność Ciała 
Mistycznego przezwycięża w końcu wszystkie podziały: "Bo wy wszyscy, którzy 
zostaliście ochrzczeni w Chrystusie, przyoblekliście się w Chrystusa. Nie ma już Żyda 
ani poganina, nie ma już niewolnika ani człowieka wolnego, nie ma już mężczyzny ani 
kobiety, wszyscy bowiem jesteście kimś jednym w Chrystusie Jezusie" (Ga 3, 27-28).

"Chrystus jest Głową tego Ciała"

792	Chrystus "jest Głową Ciała  Kościoła" (Kol 1, 18). On jest Zasadą stworzenia i 
odkupienia. Wywyższony w chwale Ojca, "aby sam zyskał  pierwszeństwo we 
wszystkim" (Kol 1, 18), ma je przede wszystkim nad  Kościołem, przez który rozciąga 
swoje Królestwo na wszystko:

793	Chrystus jednoczy nas ze swoją Paschą: Wszystkie członki powinny starać się 
upodobnić do Niego, "aż Chrystus (w nich) się ukształtuje" (Ga 4, 19). "Dlatego 
dopuszczeni jesteśmy do tajemnic Jego życia... złączeni jesteśmy  z Jego 
cierpieniami jak ciało z Głową, współcierpiąc z Nim, abyśmy też wespół z Nim byli 
uwielbieni"201.

794	Chrystus przyczynia się do naszego wzrostu202: Abyśmy wzrastali ku Niemu, 
naszej Głowie203, Chrystus rozdziela w swoim Ciele, którym jest  Kościół, dary i 
posługi, przez które pomagamy sobie wzajemnie na drodze zbawienia.

795	Chrystus i Kościół tworzą więc "całego Chrystusa" (Christus totus). Kościół 
stanowi jedno z Chrystusem. Święci mają bardzo żywą świadomość  tej jedności:

Cieszmy się więc i składajmy dziękczynienie nie tylko za to, że uczynił nas 
chrześcijanami, lecz samym Chrystusem. Czy rozumiecie, bracia, jakiej łaski 
udzielił nam Bóg, dając nam Chrystusa jako Głowę? Skoro bowiem On jest 
Głową, my jesteśmy członkami; jesteśmy całym człowiekiem, On i my... Pełnia 
Chrystusa: Głowa i członki. Jaka to Głowa i jakie to członki? Chrystus i 
Kościół204.
Nasz Odkupiciel okazał się jedną i tą samą osobą co Kościół, którą przyjął205.

Głowa i członki są jakby jedną i tą samą osobą mistyczną206.. 

Słowa św. Joanny d'Arc, skierowane do jej sędziów, streszczają wiarę 
świętych Doktorów i wyrażają właściwe odczucie wierzącego: "Uważam, że 
Jezus Chrystus i Kościół stanowią jedno, i nie nałeży robić z tego 
trudności"207.
 
Kościół jest Oblubienicą Chrystusa

796	Jedność Chrystusa i Kościoła, Głowy i członków Ciała, zawiera także różnicę 
między Chrystusem i Kościołem w relacji osobowej. Ten aspekt jest  często wyrażany 
w obrazie oblubieńca i oblubienicy. Obraz Chrystusa jako  Oblubieńca Kościoła został 
przygotowany przez proroków i zapowiedziany przez Jana Chrzciciela208. Sam Pan 
wskazał na siebie jako na Oblubieńca209. Apostoł przedstawia Kościół i każdego 
wiernego, członka jego Ciała, jako  Oblubienicę "poślubioną" Chrystusowi Panu, by 
była z Nim jednym Duchem210. Kościół jest niepokalaną Oblubienicą niepokalanego 
Baranka211, którą Chrystus umiłował, dla której wydał się, "aby ją uświęcić" (Ef 5, 
26), z którą związał się wiecznym przymierzem i nie przestaje troszczyć się o nią  jak 
o własne Ciało212

Oto cały Chrystus, Głowa i Ciało, jeden utworzony z wielu... Czy mówi Głowa, 
czy mówią członki  zawsze mówi Chrystus. Mówi jako pełniący rolę Głowy (ex 
persona capitis) lub jako pełniący rolę ciała (ex persona corporis), zgodnie z 
tym, co jest napisane: "Będą dwoje jednym ciałem. Tajemnica to wielka, a ja 
mówię: w odniesieniu do Chrystusa i do Kościoła" (Ef 5, 31-32). Sam Pan 
powiedział w Ewangelii: "A tak już nie są dwoje, lecz jedno ciało" (Mt 19, 6). 
Jak zobaczyliście, nie ma dwóch różnych osób, ale stanowią jedno w więzi 
małżeńskiej Jako Głowa nazywany jest "Oblubieńcem", jako Ciało jest 
nazywany "Oblubienicą"213

III. Kościół  świątynia Ducha Świętego

797	Quod est spiritus noster, id est anima nostra, ad membra nostra, hoc est  
Spiritus Sanctus ad membra Christi, ad Corpus Christi, quod est Ecclesia
 "Czym jest nasz duch, to znaczy nasza dusza, dla członków ciała, tym jest Duch 
Święty dla członków Chrystusa, dla Ciała Chrystusa, którym jest Kościół"214. "Duch 
Chrystusa jest tą niewidzialną przyczyną, której należy przypisać utrzymywanie 
łączności wszystkich części Ciała między sobą i z ich wzniosłą Głową, ponieważ jest 
On cały w Ciele, cały w Głowie, cały w poszczególnych członkach"215. Duch Święty 
czyni Kościół "świątynią Boga żywego" (2 Kor 6,16)216.

Istotnie, samemu Kościołowi został powierzony dar Boży... W nim zostało 
złożone zjednoczenie z Chrystusem, to znaczy Duch Święty, zadatek 
niezniszczalności, utwierdzenie naszej wiary i drabina wstępowania do Boga... 
Bowiem tam, gdzie jest Kościół, jest także Duch Boży; a tam, gdzie jest Duch 
Boży, tam jest Kościół i wszelka łaska217.

798	Duch Święty jest "Zasadą wszystkich żywotnych i rzeczywiście zbawczych 
działań w poszczególnych częściach Ciała"218. Na różne sposoby buduje On, całe 
Ciało w miłości219: przez słowo Boże, które jest "władne zbudować" (Dz 20, 32); 
przez chrzest, przez który formuje Ciało Chrystusa220; przez sakramenty, które dają 
wzrost i uzdrowienie członkom Chrystusa; przez "łaskę daną Apostołom, która 
zajmuje pierwsze miejsce wśród Jego darów"221; przez cnoty, które pozwalają 
działać zgodnie z dobrem, a wreszcie przez wiele łask nadzwyczajnych (nazywanych 
"charyzmatami"), przez które czyni wiernych  "zdatnymi i gotowymi do podejmowania 
rozmaitych dzieł lub funkcji mających na celu odnowę i dalszą pożyteczną rozbudowę 
Kościoła"222.

Charyzmaty

799	Charyzmaty, zarówno nadzwyczajne, jak również proste i zwyczajne, są 
łaskami Ducha Świętego, bezpośrednio lub pośrednio służącymi Kościołowi;  zostają 
udzielone w celu budowania Kościoła, dla dobra ludzi oraz ze względu na potrzeby 
świata.

800	Charyzmaty powinny być przyjmowane z wdzięcznością przez tego, kto je 
otrzymał, ale także przez wszystkich członków Kościoła. Są one rzeczywiście 
wspaniałym bogactwem łaski dla żywotności apostolskiej i dla świętości całego Ciała 
Chrystusa, pod warunkiem jednak, że chodzi o dary, które prawdziwie pochodzą od 
Ducha Świętego i żeby były wykorzystywane w sposób w pełni zgodny z 
autentycznymi poruszeniami tego Ducha, to znaczy w miłości, będącej prawdziwą 
miarą charyzmatów223.

801	W tym sensie okazuje się zawsze konieczne rozeznawanie charyzmatów. 
Żaden charyzmat nie zwalnia z potrzeby odniesienia się do pasterzy Kościoła i od 
podporządkowania się tym, "którzy szczególnie powołani są, by nie gasić  Ducha, ale 
doświadczać wszystkiego i zachowywać to, co dobre"224, by wszystkie charyzmaty, 
w ich różnorodności i komplementarności, współdziałały dla "wspólnego dobra" (1 Kor 
12, 7)225. 

W skrócie

802	Jezus Chrystus "wydał samego siebie za nas, aby odkupić nas od 
wszelkiej nieprawości i oczyścić sobie lud wybrany na własność" (Tt 2,14).

803	"Wy... jesteście wybranym plemieniem, królewskim kapłaństwem, 
narodem świętym, ludem Bogu na własność przeznaczonym" (1 P 2, 9).

804	Do Ludu Bożego wchodzi się przez wiarę i chrzest. "Do nowego Ludu 
Bożego powołani są wszyscy ludzie"226, aby w Chrystusie "tworzyli jedną 
rodzinę i jeden Lud Boży"227.

805	Kościół jest Ciałem Chrystusa. Przez Ducha Świętego i Jego działanie 
w sakramentach, przede wszystkim w Eucharystii, Chrystus, który umarł i 
zmartwychwstał, tworzy wspólnotę wierzących jako swoje Ciało.

806	W jedności tego Ciała istnieje różnorodność członków i funkcji. 
Wszystkie członki są złączone jedne z drugimi, a szczególnie z tymi ludźmi, 
którzy cierpią, są ubodzy i prześladowani.

807	Kościół jest Ciałem, którego Chrystus jest Głową: Kościół żyje dzięki 
Niemu, w Nim i dla Niego; Chrystus żyje z Kościołem i w Kościele.

808	Kościół jest Oblubienicą Chrystusa. Chrystus umiłował ją i samego 
siebie wydał za nią. Obmył ją swoją krwią. Uczynił z niej plodną Matkę 
wszystkich dzieci Bożych.

809	Kościół jest świątynią Ducha Świętego. Duch jest jakby duszą Ciała 
Mistycznego, zasadą jego życia, jedności w różnorodności oraz bogactwa jego 
darów i charyzmatów.

810	"Tak to cały Kościół okazuje się jako lud zjednoczony jednością Ojca i 
Syna, i Ducha Świętego"228.


Paragraf trzeci

KOŚCIÓŁ JEST JEDEN,
ŚWIĘTY, POWSZECHNY I APOSTOLSKI

811	"Jest jedyny Kościół Chrystusowy, który wyznajemy w Symbolu wiary jako 
jeden, święty, powszechny i apostolski"229. Te cztery przymioty, nierozdzielnie  ze 
sobą połączone230, wskazują na istotne rysy Kościoła i jego posłania. Kościół nie 
posiada ich sam z siebie, lecz Chrystus przez Ducha Świętego sprawia, że Jego 
Kościół jest jeden, święty, powszechny i apostolski oraz  powołuje go do 
urzeczywistniania każdego z tych przymiotów.

812	Tylko wiara może uznać, że Kościół otrzymuje te przymioty z Boskiego źródła. 
Ich przejawy historyczne są jednak znakami, które przemawiają jasno także do 
rozumu ludzkiego. "Kościół  przypomina Sobór Watykański I  z racji swojej 
wzniosłej świętości, swojej powszechnej jedności, swej niewzruszonej stałości, jest 
sam przez się wielkim i stałym motywem wiarygodności oraz niezawodnym dowodem 
swego Boskiego posłania"231.

I. Kościół jest jeden

"Święta tajemnica jedności Kościoła"232

813	Kościół jest jeden ze względu na swoje źródło: "Największym wzorem i zasadą 
tej tajemnicy jest jedność jednego Boga Ojca i Syna w Duchu Świętym,  w Troistości 
Osób"233. Kościół jest jeden ze względu na swego Założyciela: "Syn  Wcielony, 
Książę pokoju, pojednał wszystkich ludzi z Bogiem przez krzyż swój, przywracając 
wszystkim jedność w jednym Ludzie i w jednym Ciele"234. Kościół jest jeden ze 
względu na swoją "duszę": "Duch Święty, który mieszka  w wierzących i napełnia cały 
Kościół oraz nim kieruje, jest sprawcą tej dziwnej wspólnoty wiernych i tak dogłębnie 
wszystkich zespala w Chrystusie, że jest zasadą jedności Kościoła"235. Jedność 
należy więc do istoty Kościoła:

Jaka zdumiewająca tajemnica! Jest jeden Ojciec wszechświata, jest jeden 
Logos wszechświata, a także jeden Duch Święty, wszędzie ten sam; jest także 
jedna dziewica, która stała się matką, i chętnie nazywam ją Kościołem236.
 
814	Od początku ten jeden Kościół ukazuje się jednak w wielkiaj różnorodności, 
która pochodzi zarówno z rozmaitości darów Bożych, jak i wielości otrzymujących je 
osób. W jedności Ludu Bożego gromadzi się różnorodność narodów i kultur. Wśród 
członków Kościoła istnieje różnorodność darów, zadań, sytuacji i sposobów życia: 
"We wspólnocie kościelnej prawomocnie  istnieją partykularne Kościoły, korzystające 
z własnej tradycji"237. Wielkie bogactwo tej różnorodności nie sprzeciwia się jedności 
Kościoła. To grzech i ciężar jego konsekwencji zagraża nieustannie darowi jedności. 
Apostoł wzywa więc do zachowania "jedności Ducha dzięki więzi, jaką jest pokój" (Ef 
4, 3).

815	Jakie są więzy jedności Kościoła? "Na to. . . wszystko przyobleczcie miłość, 
która jest więzią doskonałości" (Kol 3,14). Jedność Kościoła pielgrzymującego  jest 
zapewniana także przez widzialne więzy komunii:  
	 wyznanie jednej wiary otrzymanej od Apostołów;
	 wspólne celebrowanie kultu Bożego, przede wszystkim sakramentów;
	 sukcesję apostolską za pośrednictwem sakramentu święceń, która to 
sukcesja strzeże braterskiej zgody rodziny Bożej238.

816	"To jest ten jedyny Kościół Chrystusowy... który Zbawiciel nasz po 
zmartwychwstaniu swoim powierzył do pasienia Piotrowi, zlecając jemu i pozostałym 
Apostołom, aby go krzewili i nim kierowali... Kościół ten, ustanowiony i zorganizowany 
na tym świecie jako społeczność, trwa w Kościele katolickim, rządzonym przez 
następcę Piotra oraz biskupów pozostających z nim we wspólnocie (communio)" 239.

Dekret o ekumenizmie Soboru Watykańskiego II wyjaśnia: "Pełnię bowiem 
zbawczych środków osiągnąć można jedynie w katolickim Kościele 
Chrystusowym, który stanowi powszechną pomoc do zbawienia. Wierzymy 
mianowicie, że jednemu Kolegium Apostolskiemu, któremu przewodzi Piotr, 
powierzył Pan wszystkie dobra Nowego Przymierza celem utworzenia jednego 
Ciała Chrystusowego na ziemi, z którym powinni zjednoczyć się całkowicie 
wszyscy, już w jakiś sposób przynależący do Ludu Bożego"240.

Rany zadane jedności

817	Istotnie, "w tym jednym i jedynym Kościele Bożym już od samego początku 
powstały pewne rozłamy, które Apostoł surowo karci jako godne potępienia. W 
następnych zaś wiekach zrodziły się jeszcze większe spory, a niemałe społeczności 
odłączyły się od pełnej wspólnoty (communio) z Kościołem katolickim, często nie bez 
winy ludzi z jednej i drugiej strony"241. Rozłamy, które ranią jedność Ciała Chrystusa 
(wyróżnia się herezję, apostazję i schizmę242), nie dokonują się bez grzechów ludzi:

Gdzie jest grzech, tam zjawia się wielość, tam schizma, tam herezja, tam 
niezgoda. Gdzie natomiast jest cnota, tam jest jedność, tam wspólnota, która 
sprawia, że wszyscy wierzący mają jedno ciało i jedną duszę243.

818	Tych, którzy rodzą się dzisiaj we wspólnotach powstałych na skutek rozłamów 
i "przepajają się wiarą w Chrystusa, nie można obwiniać o grzech odłączenia. A 
Kościół katolicki otacza ich braterskim szacunkiem i miłością... Usprawiedliwieni z 
wiary przez chrzest należą do Ciała Chrystusa, dlatego też zdobi ich należne im imię 
chrześcijańskie, a synowie Kościoła katolickiego słusznie ich uważają za braci w 
Panu"244.

819	Ponadto, "liczne pierwiastki uświęcenia i prawdy"245 istnieją poza widzialnymi 
granicami Kościoła powszechnego: "spisane słowo Boże, życie w łasce, wiara, 
nadzieja, miłość oraz inne wewnętrzne dary Ducha Świętego oraz widzialne 
elementy"246. Duch Chrystusa posługuje się tymi Kościołami i wspólnotami 
kościelnymi jako środkami zbawienia, których moc pochodzi z pełni łaski i prawdy, 
jaką Chrystus powierzył Kościołowi powszechnemu. Wszystkie te dobra pochodzą od 
Chrystusa i prowadzą do Niego247 oraz "nakłaniają do jedności katolickiej"248.

820	"Chrystus od początku użyczył (jedności) swemu Kościołowi; wierzymy, że ta 
jedność trwa nieutracalnie w Kościele katolickim i ufamy, że z dniem każdym wzrasta 
aż do skończenia wieków"249. Chrystus zawsze udziela swemu Kościołowi daru 
jedności, ale Kościół musi zawsze modlić się i pracować, by strzec, umacniać i 
doskonalić jedność, której Chrystus pragnie dla niego. Dlatego sam Jezus modlił się 
w godzinie swojej męki i nie przestaje modlić się  do Ojca o jedność swoich uczniów: 
"...aby wszyscy stanowili jedno, jak Ty, Ojcze, we Mnie, a Ja w Tobie, aby i oni 
stanowili w Nas jedno, aby świat uwierzył, żeś Ty Mnie posłał" (J 17, 21). Pragnienie 
ponownego odnalezienia jedności wszystkich chrześcijan jest darem Chrystusa i 
wezwaniem Ducha Świętego250.

821	Aby jak najlepiej odpowiedzieć na te wymagania, konieczne jest spełnienie 
następujących warunków:
	 stała odnowa Kościoła w coraz większej wierności jego powołaniu. Taka 
odnowa jest mocą ruchu zmierzającego do jedności251;
	 nawrócenie serca, "by wieść życie w duchu Ewangelii"252, ponieważ to 
niewierność członków wobec daru Chrystusa powoduje podziały;
	 wspólna modlitwa, ponieważ "nawrócenie serca i świętość życia łącznie z 
publicznymi i prywatnymi modlitwami o jedność chrześcijan należy uznać za duszę 
całego ruchu ekumenicznego, a słusznie można je zwać ekumenizmem 
duchowym"253;
	 wzajemne poznanie braterskie254;
	 formacja ekumeniczna wiernych, a zwłaszcza kapłanów255
	 dialog między teologami i spotkania między chrześcijanami różnych 
Kościołów i wspólnot256;
	 współpraca między chrześcijanami w różnych dziedzinach służby 
ludziom257.

822	 przywrócenie jedności powinien troszczyć się "cały Kościół, zarówno wierni, 
jak i ich pasterze"258 Trzeba jednak mieć świadomość, że "ten święty plan 
pojednania wszystkich chrześcijan w jedności jednego i jedynego Kościoła 
Chrystusowego przekracza ludzkie siły i zdolności". Dlatego więc pokładamy całą 
naszą nadzieję "w modlitwie Chrystusa za Kościół, w miłości Ojca ku nam, w mocy 
Ducha Świętego"259.

II. Kościół jest święty

823	"Kościół... uznawany jest przez wiarę za niezachwianie święty. Albowiem 
Chrystus, Syn Boży, który wraz z Ojcem i Duchem Świętym doznaje czci jako  Ťsam 
jeden Świętyť, umiłował Kościół jako oblubienicę swoją, siebie samego zań wydając, 
aby go uświęcić; złączył go też ze sobą jako ciało swoje i hojnie obdarzył darem 
Ducha Świętego na chwałę Bożą"260. Kościół jest więc  "świętym Ludem Bożym"261, 
a jego członkowie są nazywani "świętymi"262.

824	Kościół zjednoczony z Chrystusem jest uświęcany przez Niego; przez Niego i 
w Nim staje się on również uświęcający: "Uświęcenie człowieka w Chrystusie i 
uwielbienie Boga... jest celem wszystkich innych dzieł Kościoła"263. "To właśnie w 
Kościele złożona została pełnia środków zbawienia"264.
W nim "dzięki łasce Bożej osiągamy świętość"265.
 
825	"Kościół już na ziemi naznaczony jest prawdziwą, choć niedoskonałą jeszcze 
świętością"266. Członkowie Kościoła powinni dążyć do doskonałej  świętości: 
"Wyposażeni w tyle i tak potężnych środków zbawienia, wszyscy wierni chrześcijanie 
jakiejkolwiek sytuacji życiowej oraz stanu powołani są  przez Pana, każdy na 
właściwej sobie drodze, do świętości doskonałej, jak i sam Ojciec doskonały jest"267.

826	Miłość jest duszą świętości, do której wszyscy są powołani, "kieruje wszystkimi 
środkami uświęcenia, formuje je i do celu prowadzi"268. 

Zrozumiałam, że skoro Kościół jest ciałem złożonym z różnych członków, to 
nie brak mu najbardziej niezbędnego, najszlachetniejszego ze wszystkich. 
Zrozumiałam, że Kościół posiada Serce i że to Serce płonie Miłością. 
Zrozumiałam, że jedynie Miłość pobudza członki Kościoła do działania i gdyby 
przypadkiem zabrakło Miłości, Apostołowie przestaliby głosić Ewangelię, 
Męczennicy nie chcieliby przelewać swojej krwi... Zrozumiałam, że Miłość 
zamyka w sobie wszystkie powołania, że Miłość jest wszystkim, obejmuje 
wszystkie czasy i wszystkie miejsca... jednym słowem, jest wieczna!269.

827	"A podczas gdy Chrystus, Ťświęty, niewinny, niepokalanyť, nie znał grzechu, 
lecz przyszedł dla przebłagania jedynie za grzechy ludu, Kościół  obejmujący w łonie 
swoim grzeszników, święty i zarazem ciągle potrzebujący oczyszczenia, podejmuje 
ustawicznie pokutę i odnowienie"270. Wszyscy członkowie Kościoła, łącznie z 
pełniącymi w nim urzędy, muszą uznawać się za grzeszników271. We wszystkich 
kąkol grzechu jest jeszcze zmieszany z dobrym ziarnem ewangelicznym aż do końca 
wieków272. Kościół gromadzi więc grzeszników objętych już zbawieniem Chrystusa, 
zawsze jednak znajdujących się w drodze do uświęcenia:

Kościół jest więc święty, chociaż w swoim łonie obejmuje grzeszników, 
albowiem cieszy się nie innym życiem, jak życiem łaski; jeśli jego członki 
karmią się nią, uświęcają się, jeśli zaś odwracają się od niej, obciążają się 
grzechami i winami, które stoją na przeszkodzie w rozszerzaniu się jego 
promiennej świętości. Dlatego Kościół cierpi i czyni pokutę za te grzechy, 
mając władzę uwalniania od nich swoich synów przez Krew Chrystusa i dar 
Ducha Świętego273.

828	Kanonizując niektórych wiernych, to znaczy ogłaszając w sposób uroczysty, że 
ci wierni praktykowali heroicznie cnoty i żyli w wierności łasce Bożej, Kościół uznaje 
moc Ducha świętości, który jest w nim, oraz umacnia nadzieję wiernych, dając im 
świętych jako wzory i orędowników274. "W ciągu całej historii Kościoła w 
okolicznościach najtrudniejszych święte i święci byli zawsze  źródłem i początkiem 
odnowy"275. Istotnie, "świętość Kościoła jest tajemniczym źródłem i nieomylną miarą 
jego apostolskiego zaangażowania oraz misyjnego zapału"276.

829	"Podczas gdy Kościół w osobie Najświętszej Maryi Panny już osiąga 
doskonałość, dzięki której istnieje nieskalany i bez zmazy, chrześcijanie ciągle 
jeszcze starają się usilnie o to, aby przezwyciężając grzech wzrastać w świętości; 
dlatego wznoszą swoje oczy ku Maryi"277. W Niej Kościół jest już cały święty.

III. Kościół jest powszechny

Co to znaczy "powszechny"?

830	Słowo "powszechny" ("katolicki") oznacza "uniwersalny", czyli "cały" lub 
"zupełny". Kościół jest powszechny w podwójnym znaczeniu: Kościół jest 
powszechny, ponieważ jest w nim obecny Chrystus. "Tam gdzie jest Jezus Chrystus, 
tam jest Kościół powszechny"278. Istnieje w nim  pełnia Ciała Chrystusa zjednoczona 
z Głową279, w wyniku czego Kościół otrzymuje od Niego "pełnię środków 
zbawienia"280, której On chciał mu udzielić: poprawne i pełne wyznanie wiary, 
integralne życie sakramentalne, posługa święceń w sukcesji apostolskiej. W tym 
podstawowym znaczeniu Kościół był już powszechny w dniu Pięćdziesiątnicy281 i taki 
będzie aż do dnia Paruzji.

831	Kościół jest powszechny, ponieważ został posłany przez Chrystusa do całego 
rodzaju ludzkiego282:

Do nowego Ludu Bożego powołani są wszyscy ludzie. Toteż Lud ten, 
pozostając ciągle jednym i jedynym, winien się rozszerzać na świat cały i przez 
wszystkie wieki, aby spełnił się zamiar woli Boga, który naturę ludzką stworzył 
na początku jedną i synów swoich, którzy byli rozproszeni, postanowił w końcu 
w jedno zgromadzić... To znamię powszechności, które zdobi Lud Boży, jest 
darem samego Pana; dzięki temu darowi Kościół katolicki skutecznie i 
ustawicznie dążydo zespolenia z powrotem całej ludzkości wraz ze wszystkimi 
jej dobrami z Chrystusem-Głową w jedności Ducha Jego283.

Każdy Kościół partykularny jest "powszechny"

832	"Kościół Chrystusowy jest prawdziwie obecny we wszystkich prawowitych 
miejscowych zrzeszeniach wiernych, które trwając przy swoich pasterzach   same 
również nazywane są Kościołami w Nowym Testamencie... W nich głoszenie 
Ewangelii Chrystusowej zgromadza wiernych i w nich sprawowana jest tajemnica 
Wieczerzy Pańskiej... W tych wspólnotach, choć nieraz są one szczupłe i ubogie albo 
żyją w rozproszeniu, obecny jest Chrystus, którego mocą zgromadza się jeden, 
święty, katolicki i apostolski Kościół"284.

833	Przez Kościół partykularny, którym jest diecezja (lub eparchia), rozumie się 
wspólnotę wiernych chrześcijan w jedności wiary i sakramentów z ich biskupem 
wyświęconym w sukcesji apostolskiej285. Kościoły partykularne są  uformowane "na 
wzór Kościoła powszechnego; w nich istnieje i z nich składa się jeden i jedyny Kościół 
katolicki"286.

834	Kościoły partykularne są w pełni powszechne przez jedność z jednym z nich  
z Kościołem rzymskim, "który przewodniczy w miłości287. "Dlatego  z tym Kościołem, 
na mocy jego wyjątkowego pierwszeństwa, musiały zawsze zgadzać się w sposób 
konieczny wszystkie Kościoły, to znaczy wierni całego świata"288. "Istotnie, od 
zstąpienia do nas Słowa, które stało się ciałem, wszystkie Kościoły chrześcijańskie na 
całym świecie uznały i uznają wielki Kościół, który jest tutaj (w Rzymie), za jedyną 
podstawę i fundament, ponieważ zgodnie z obietnicą samego Zbawiciela, bramy 
piekielne nigdy go nie przemogą"289.

835 "Strzeżmy się poglądu, że Kościół powszechny jest sumą lub, jeśli wolno 
powiedzieć, federacją Kościołów partykularnych. Sam Kościół, powszechny w swoim 
powołaniu i w swoim posłaniu, skoro zapuszcza korzenie na terenach o różnych 
warunkach kulturowych, społecznych i ustrojowych, przybiera w każdej części globu 
inny wymiar zewnętrzny i odmienne rysy"290. Bogata różnorodność dyscyplin 
kościelnych, obrzędów liturgicznych oraz dziedzictwa teologicznego i duchowego, 
właściwa Kościołom lokalnym, dążąc do jedności, "jeszcze wspaniałej ujawnia 
powszechność niepodzielnego Kościoła"291.

Kto należy do Kościoła powszechnego?

836	"Do tej katolickiej jedności Ludu Bożego... powołani są wszyscy ludzie... 
należą lub są jej przyporządkowani zarówno wierni katolicy, jak inni wierzący w 
Chrystusa, jak wreszcie wszyscy w ogóle ludzie, z łaski Bożej powołani do 
zbawienia"292.

837	"Do społeczności Kościoła wcieleni są w pełni ci, co mając Ducha 
Chrystusowego w całości przyjmują przepisy Kościoła i wszystkie ustanowione w nim 
środki zbawienia i w jego widzialnym organizmie pozostają w łączności z Chrystusem 
rządzącym Kościołem przez papieża i biskupów, w łączności mianowicie polegającej 
na więzach wyznania wiary, sakramentów i zwierzchnictwa  kościelnego oraz 
wspólnoty. Nie dostępuje jednak zbawienia, choćby był wcielony do Kościoła, ten, kto 
nie trwając w miłości, pozostaje wprawdzie w łonie Kościoła Ťciałemť, ale nie 
Ťsercemť293.

838	"Co się zaś tyczy tych ludzi, którzy będąc ochrzczeni noszą zaszczytne imię 
chrześcijan, ale nie wyznają całej wiary lub nie zachowują jedności wspólnoty pod 
zwierzchnictwem następcy Piotra, to Kościół wie, że jest z nimi  związany z licznych 
powodów"294. "Ci przecież, co wierzą w Chrystusa i otrzymali ważnie chrzest, 
pozostają w jakiejś, choć niedoskonałej wspólnocie ze społecznością Kościoła 
katolickiego"295. Z Kościołami prawosławnymi  ta wspólnota jest tak głęboka, że 
"niewiele jej brakuje, by osiągnęła pełnię dopuszczającą wspólne celebrowanie 
Eucharystii Pana"296.

Kościół i niechrześcijanie

839	"Także ci, którzy jeszcze nie przyjęli Ewangelii, w rozmaity sposób  
przyporządkowani są do Ludu Bożego"297: 
	Stosunek Kościoła do narodu żydowskiego. Kościół, Lud Boży Nowego 
Przymierza, zgłębiając swoją tajemnicę, odkrywa swoją więź z narodem  
żydowskim298, "do którego przodków Pan Bóg przemawiał"299. W odróżnieniu od 
innych religii niechrześcijańskich wiara żydowska jest już odpowiedzią na Objawienie 
Boże w Starym Przymierzu. To do narodu żydowskiego "należą przybrane synostwo i 
chwała, przymierza i nadanie Prawa, pełnienie służby Bożej i obietnice. Do nich 
należą praojcowie, z nich również jest Chrystus według ciała" (Rz 9, 4-5), ponieważ 
"dary łaski i wezwania Boże są nieodwołalne" (Rz 11, 29).

840 Ponadto, gdy rozważa się przyszłość, lud Boży Starego Przymierza i nowy Lud 
Boży dążą do analogicznych celów: oczekują przyjścia (lub powrotu) Mesjasza. 
Oczekiwanie jednak z jednej strony dotyczy powrotu Mesjasza, który umarł i 
zmartwychwstał, został uznany za Pana i Syna Bożego, a z drugiej  przyjścia 
Mesjasza, którego rysy pozostają ukryte, na końcu czasów; oczekiwanie to jest 
złączone  z dramatem niewiedzy lub nieuznawania Chrystusa Jezusa.

841	Relacje Kościoła z muzułmanami. "Zamysł zbawienia obejmuje również tych, 
którzy uznają Stworzyciela, wśród nich zaś w pierwszym rzędzie muzułmanów; oni 
bowiem wyznając, iż zachowują wiarę Abrahama, czczą wraz z nami Boga jedynego i 
miłosiernego, który sądzić będzie ludzi w dzień ostateczny"300

842	Więź Kościoła z religiami niechrześcijańskimi jest przede wszystkim więzią 
pochodzenia i wspólnego celu rodzaju ludzkiego: 

Istotnie, wszystkie narody stanowią jedną społeczność; jeden mają początek, 
ponieważ Bóg sprawił, że cały rodzaj ludzki zamieszkuje cały obszar ziemi; 
jeden także mają cel ostateczny, Boga, którego Opatrzność oraz świadectwo 
dobroci i zbawienne zamysły rozciągają się na wszystkich, dopóki wybrani nie 
zostaną zjednoczeni w Mieście Świętym301.

843	Kościół uznaje, że inne religie poszukują "po omacku i wśród cielesnych 
wyobrażeń" Boga nieznanego, ale bliskiego, ponieważ to On daje wszystkim życie, 
tchnienie i wszystkie rzeczy oraz pragnie, by wszyscy ludzie zostali zbawieni. W ten 
sposób to wszystko, co znajduje się dobrego i prawdziwego w religiach, Kościół 
uważa "za przygotowanie do Ewangelii i jako dane im przez Tego, który każdego 
człowieka oświeca, aby ostatecznie posiadł życie"302.

844	Jednak w swoich postawach religijnych ludzie ukazują także ograniczenia i 
błędy, które deformują w nich obraz Boży: 

Nieraz jednak ludzie zwiedzeni przez Złego, znikczemnieli w myślach swoich i 
prawdę Bożą zamienili na kłamstwo, służąc raczej stworzeniu niż 
Stworzycielowi, albo też, żyjąc i umierając na tym świecie bez Boga, narażeni 
są na rozpacz ostateczną303,

845	Aby na nowo zgromadzić wszystkie swoje dzieci rozproszone i błądzące z 
powodu grzechu, Ojciec zechciał zwołać całą ludzkość w Kościele  swego Syna. 
Kościół jest miejscem, w którym ludzkość powinna na nowo odnaleźć swoją jedność i 
swoje zbawienie. Jest on "światem pojednanym"304, Kościół jest okrętem, który 
"żegluje pomyślnie na tym świecie, biorąc tchnienie Ducha Świętego w rozpięty żagiel 
krzyża Pana"305. Według innego obrazu drogiego Ojcom Kościoła, figurą Kościoła 
jest arka Noego, która jedyna ocala z potopu306.

"Poza Kościołem nie ma zbawienia"

846 Jak należy rozumieć to stwierdzenie często powtarzane przez Ojców Kościoła? 
Sformułowane w sposób pozytywny oznacza, że całe zbawienie pochodzi jedynie od 
Chrystusa-Głowy przez Kościół, który jest Jego Ciałem:

Sobór święty... opierając się na Piśmie świętym i Tradycji, uczy, że ten 
pielgrzymujący Kościół konieczny jest do zbawienia. Chrystus bowiem jest 
jedynym Pośrednikiem i drogą zbawienia, On, co staje się dla nas obecny w 
Ciele swoim, którym jest Kościół; On to właśnie podkreślając wyraźnie 
konieczność wiary i chrztu,  potwierdził równocześnie konieczność Kościoła, 
do którego ludzie dostają się przez chrzest jak przez bramę. Nie mogliby więc 
zostać zbawieni ludzie, którzy wiedząc, że Kościół założony został przez Boga 
za pośrednictwem Chrystusa jako konieczny, mimo to nie chcieliby bądź 
przystąpić do niego, bądź też w nim wytrwać307.

847	Stwierdzenie to nie dotyczy tych, którzy bez własnej winy nie znają Chrystusa i 
Kościoła:

Ci bowiem, którzy bez własnej winy nie znając Ewangelii Chrystusowej i 
Kościoła Chrystusowego, szczerym sercem jednak szukają Boga i wolę Jego 
przez nakaz sumienia poznaną starają się pod wpływem łaski pełnić czynem, 
mogą osiągnąć wieczne zbawienie308.

848	"Chociaż więc wiadomymi tylko sobie drogami może Bóg doprowadzić udzi, 
nie znających Ewangelii bez własnej winy, do wiary, Ťbez której niepodobna podobać 
się Boguť (Hbr 11, 6), to jednak na Kościele spoczywa konieczność i równocześnie 
święte prawo głoszenia Ewangelii"309 wszystkim ludziom. 

Misje  wymaganie powszechności Kościoła

849	Nakaz misyjny. "Kościół posłany przez Boga do narodów, aby był  
Ťpowszechnym sakramentem zbawieniať, usiłuje głosić Ewangelię wszystkim 
ludziom z najgłębszej potrzeby własnej katolickości oraz z nakazu swego 
Założyciela"310: "Idźcie więc i nauczajcie wszystkie narody, udzielając im chrztu w 
imię Ojca i Syna, i Ducha Świętego. Uczcie je zachowywać wszystko, co wam 
przykazałem. A oto Ja jestem z wami przez wszystkie dni, aż do skończenia świata" 
(Mt 28, 18-20).

850	Początek i cel misji. Nakaz misyjny Pana ma swoje ostateczne źródło w 
wiecznej miłości Trójcy Świętej: "Kościół pielgrzymujący jest misyjny ze swej  natury, 
ponieważ swój początek bierze wedle zamysłu Ojca z posłania Syna i z posłania 
Ducha Świętego"311. Ostatecznym celem misji nie jest nic innego, jak uczynienie 
ludzi uczestnikami komunii, jaka istnieje między Ojcem i Synem w Ich Duchu 
miłości312.

851	Motyw misji. Od najdawniejszych czasów Kościół czerpie zobowiązanie i zapał 
misyjny z miłości Boga do wszystkich ludzi: "Albowiem miłość Chrystusa przynagla 
nas..." (2 Kor 5,14)313. Istotnie, Bóg "pragnie, by wszyscy  ludzie zostali zbawieni i 
doszli do poznania prawdy" (1 Tm 2, 4). Bóg pragnie , zbawienia wszystkich przez 
poznanie prawdy. Zbawienie znajduje się w prawdzie. Ci, którzy są posłuszni 
natchnieniom Ducha Prawdy, znajdują się już na drodze zbawienia; Kościół jednak, 
któremu ta prawda została powierzona, musi wychodzić naprzeciw ich pragnieniu, 
aby im ją zanieść. Właśnie dlatego że Kościół wierzy w powszechny zamysł 
zbawienia, musi on być misyjny.

852	Drogi misji. "Duch Święty jest rzeczywiście nadrzędnym podmiotem całej misji 
kościelnej"314. To On prowadzi Kościół na drogach misji. Kościół "trwa nadal i rozwija 
w ciągu dziejów posłannictwo samego Chrystusa, który został posłany, aby nieść 
ubogim Dobrą Nowinę. . . winien kroczyć tą samą drogą, pod działaniem Ducha 
Chrystusowego, jaką kroczył Chrystus, mianowicie  drogą ubóstwa, posłuszeństwa, 
służby i ofiary z siebie aż do śmierci, z której przez zmartwychwstanie swoje powstał 
Chrystus zwycięzcą"315. W ten sposób 2473 "krew męczenników jest zasiewem 
chrześcijan"316.

853	W swojej pielgrzymce Kościół doświadcza jednak "rozbieżności między nauką, 
którą głosi, a ludzką słabością tych, którym powierzona jest Ewangelia"317. Jedynie 
idąc drogą "ustawicznej pokuty i odnowy"318 oraz "krocząc wąską drogą Krzyża"319, 
Lud Boży może rozszerzać Królestwo Chrystusa320. Istotnie, "jak Chrystus dokonał 
dzieła Odkupienia w ubóstwie i wśród prześladowań, tak i Kościół powołany jest do 
wejścia na tę samą drogę, by udzielać ludziom owoców zbawienia"321.

854	Kościół wypełniając swoje posłanie, "kroczy razem z całą ludzkością i 
doświadcza tego samego losu ziemskiego co świat, istniejąc w nim jako zaczyn i 
niejako dusza społeczności ludzkiej, która ma się w Chrystusie odnowić i przemienić 
w rodzinę  Bożą"322, Zadanie misyjne wymaga zatem cierpliwości. Zaczyna się od 
głoszenia Ewangelii ludom i grupom, które jeszcze nie wierzą w Chrystusa323; jest 
kontynuowane przez zakładanie wspólnot chrześcijańskich, aby stawały się "znakami 
obecności  Bożej w świecie"324, oraz przez zakładanie Kościołów lokalnych325; 
rozwija proces inkulturacji, aby wcielać Ewangelię w kultury narodów326. nie ominą 
go także niepowodzenia. "Jeśli chodzi o poszczególnych ludzi, grupy ludzkie i narody, 
Kościół podchodzi do nich i przenika ich tylko stopniowo, wprowadzając ich w ten 
sposób w katolicką pełnię"327

855	Posłanie Kościoła wymaga wysiłku na rzecz jedności chrześcijan328. Istotnie,  
"rozbicie między chrześcijanami jest jednak dla Kościoła zaporą na drodze do 
urzeczywistnienia właściwej mu pełni katolickości w tych dzieciach, które przez 
chrzest wprawdzie do niego przynależą, ale odłączyły się od pełnej wspólnoty z nim. 
Owszem, nawet samemu Kościołowi utrudnia to w konkretnym życiu uwypuklenie 
pełni katolickości pod każdym względem"329.

856	Działalność misyjna wymaga pełnego szacunku dialogu z tymi, którzy jeszcze 
nie 839 przyjmują Ewangelii330. Wierzący mogą wyciągnąć dla siebie korzyść z tego 
dialogu, ucząc się lepiej poznawać "cokolwiek... z prawdy i łaski znajdowało się już u 
narodów, dzięki jakby ukrytej obecności Boga"331. Jeśli głoszą oni Dobrą Nowinę 
tym, którzy 843 jej nie znają, to chcą przez to umocnić, uzupełnić i pogłębić prawdę i 
dobro, jakich Bóg udzielił ludziom i narodom, a także oczyścić ich z błędu i zła "na 
chwałę Bożą, na zawstydzenie szatana i dla szczęścia człowieka"332.

IV. Kościół jest apostolski

857 Kościół jest apostolski, ponieważ jest zbudowany na Apostołach. Jest on  
apostolski w potrójnym znaczeniu:
	 był i pozostaje oparty na "fundamencie Apostołów" (Ef 2, 20; Ap 21, 14), 
świadków wybranych i posłanych przez samego Chrystusa333;
	 zachowuje i przekazuje, z pomocą Ducha Świętego, który w nim mieszka, 
nauczanie334, dobry depozyt i zdrowe zasady usłyszane od Apostołów335.
	 w dalszym ciągu  aż do powrotu Chrystusa  jest nauczany, uświęcany i 
prowadzony przez Apostołów dzięki tym, którzy są ich następcami w misji  
pasterskiej, to znaczy Kolegium Biskupów; są w tym wspomagani "przez kapłanów" w 
jedności "z następcą Piotra, Najwyższym Pasterzem Kościoła"336.

Ty bowiem, wiekuisty Pasterzu, nie opuszczasz swojej owczarni, lecz przez 
świętych Apostołów otaczasz ją nieustanną opieką, aby kierowali nią ci 
zwierzchnicy, którym jako namiestnikom swojego Syna zleciłeś władzę 
pasterską337.

Posłanie Apostołów

858	Jezus jest Posłanym Ojca. Na początku swojego posłania "przywołał do siebie 
tych, których sam chciał... i ustanowił Dwunastu, aby Mu towarzyszyli, by mógł 
wysyłać ich na głoszenie nauki" (Mk 3,13-14). Od tej chwili będą oni "posłani" (takie 
jest znaczenie greckiego słowa apostoloi). Jezus kontynuuje w nich swoje własne 
posłanie: "Jak Ojciec Mnie posłał, tak i Ja was posyłam" (J 20, 21)338. Ich posłanie 
jest więc kontynuacją Jego posłania: "Kto was przyjmuje, Mnie przyjmuje"  mówi 
Jezus do Dwunastu (Mt 10, 40)339.

859	Jezus włącza Apostołów do swego posłania otrzymanego od Ojca: jak "Syn nie 
mógłby niczego czynić sam z siebie" (J 5, 19. 30), ale otrzymuje wszystko od Ojca, 
który Go posłał, tak ci, których Jezus posyła, nie mogą nic uczynić bez Niego340, od 
którego otrzymali nakaz misyjny i moc do jego wypełnienia. Apostołowie Chrystusa 
wiedzą więc, że są uznani przez Boga za  "sługi Nowego Przymierza" (2 Kor 3, 6) i 
"sługi Boga" (2 Kor 6, 4), że w imieniu Chrystusa "spełniają posłannictwo" (2 Kor 5, 
20) i są "sługami Chrystusa i szafarzami tajemnic Bożych" (1 Kor 4, 1).

860	W misji Apostołów jest pewien element nieprzekazywalny: są oni wybranymi 
świadkami Zmartwychwstania i fundamentami Kościoła. Jest jednak  także pewien 
element stały ich misji. Chrystus obiecał im, że pozostanie z nimi aż do skończenia 
świata341. "Boskie posłannictwo, powierzone przez Chrystusa Apostołom, trwać 
będzie do końca wieków, ponieważ Ewangelia, którą mają  przekazywać, jest dla 
Kościoła po wszystkie czasy źródłem całego jego życia. Dlatego... Apostołowie... 
zatroszczyli się o to, by ustanowić swych następców"342.

Biskupi  następcy Apostołów

861	"Aby powierzona im misja była kontynuowana po ich śmierci, bezpośrednim 
swoim współpracownikom przekazali, jak w testamencie, zadanie prowadzenia dalej i 
umacniania rozpoczętego przez siebie dzieła, zalecając im czuwanie nad całą trzodą, 
w której Duch Święty ich umieścił, aby byli pasterzami Kościoła Bożego. Ustanowili 
więc takich mężów, a następnie zarządzili, aby gdy tamci umrą, posługiwanie ich 
przejęli inni doświadczeni mężowie"343.

862	"Jak więc trwa misja (munus) powierzona przez Pana indywidualnie  Piotrowi, 
pierwszemu z Apostołów, i ma być przekazywana jego następcom, tak trwa 
apostolska misja pasterzowania w Kościele, aby była nieprzerwanie  sprawowana 
przez święty stan biskupów". Dlatego Kościół naucza, że "biskupi z ustanowienia 
Bożego stali się następcami Apostołów jako pasterze Kościoła; kto więc ich słucha, 
słucha Chrystusa, a kto nimi gardzi, gardzi Chrystusem i Tym, który posłał 
Chrystusa"344.

Apostolstwo

863	Cały Kościół jest apostolski, ponieważ pozostaje, przez następców św. 900 
Piotra i Apostołów, w komunii wiary i życia ze swoim początkiem. Cały Kościół jest 
apostolski, ponieważ jest "posłany" na cały świat. Wszyscy członkowie Kościoła, choć 
na różne sposoby, uczestniczą w tym posłaniu. "Powołanie chrześcijańskie jest 
również ze swojej natury powołaniem do apostolstwa". "Apostolstwem" nazywa się 
"wszelką działalność Ciała Mistycznego", która zmierza do rozszerzenia "Królestwa 
Chrystusa po całej ziemi"345.

864	"Chrystus posłany przez Ojca jest źródłem i początkiem całego apostolstwa w 
Kościele", jest więc oczywiste, że skuteczność apostolstwa zarówno tych, którzy 
zostali wyświęceni, jak i świeckich, zależy od ich żywego zjednoczenia z 
Chrystusem346. Stosownie do powołań, wymagań czasów i darów Ducha  Świętego 
apostolstwo przyjmuje bardzo zróżnicowane formy. Zawsze jednak  miłość, czerpana 
przede wszystkim z Eucharystii, "jest jakby duszą całego apostolstwa"347.

865	Kościół jest jeden, święty, powszechny i apostolski w swojej głębokiej i 
ostatecznej tożsamości, ponieważ już w nim istnieje i wypełni się na końcu czasów 
"Królestwo niebieskie", "Królestwo Boże"348, które przyszło w Osobie Chrystusa i 
wzrasta w sposób tajemniczy w sercach tych, którzy są w Niego wszczepieni, aż do 
jego eschatologicznego ukazania się w całej pełni. Wówczas wszyscy ludzie 
odkupieni przez Niego, uczynieni w Nim "świętymi i nieskalanymi przed Jego obliczem 
w miłości"349, zostaną zgromadzeni jako jedyny Lud Boży, "Małżonka Baranka" (Ap 
21, 9), "Miasto święte... zstępujące z nieba od Boga, mające chwałę Boga" (Ap 21, 
10-11); "a mur Miasta ma dwanaście warstw fundamentu, a na nich dwanaście imion 
dwunastu Apostołów Baranka" (Ap 21, 14).

W skrócie

866	Kościół jest "jeden": ma jednego Pana, wyznaje jedną wiarę, rodzi się z 
jednego chrztu, tworzy jedno Ciało, jest ożywiany przez jednego Ducha ze 
względu na jedną nadzieję350, u której kresu zostaną przezwyciężone 
wszystkie podziały.

867	Kościół jest "święty": jego twórcą jest najświętszy Bóg; Chrystus, Jego 
Oblubieniec, wydał się na ofiarę, aby go uświęcić; ożywia go Duch świętości. 
Chociaż obejmuje grzeszników, jest "nieskalany, choć złożony z grzeszników". 
Świętość Kościoła jaśnieje w świętych, a w Maryi już cały jest święty.

868	Kościół jest "powszechny": głosi całość wiary; nosi w sobie pełnię 
środków zbawienia i rozdziela je; jest posłany do wszystkich narodów; zwraca 
się do wszystkich ludzi; obejmuje wszystkie czasy. "Kościół ze swej natury jest 
misyjny"351.

869	Kościół jest "apostolski": jest zbudowany na trwałych fundamentach 
"dwunastu Apostołów Baranka" (Ap 21, 14); jest niezniszczalny352; jest 
nieomylnie zachowywany w prawdzie. Chrystus rządzi Kościołem przez Piotra i 
innych Apostołów, obecnych w ich następcach, papieżu i Kolegium Biskupów.

870	"Jedyny Kościół Chrystusowy, który wyznajemy w Symbolu wiary jako 
jeden, święty, powszechny i apostolski... trwa w Kościele powszechnym, 
rządzonym przez następcę Piotra oraz biskupów pozostających z nim we 
wspólnocie, choć i poza jego organizmem znajdują się liczne pierwiastki 
uświęcenia i prawdy"353.

Paragraf czwarty

WIERNI:
HIERARCHIA, ŚWIECCY, ŻYCIE KONSEKROWANE

871	"Wiernymi są ci, którzy przez chrzest wszczepieni w Chrystusa, zostali  
ukonstytuowani Ludem Bożym i stawszy się z tej racji na swój sposób uczestnikami 
kapłańskiej, prorockiej i królewskiej misji Chrystusa, zgodnie  z własną pozycją 
każdego, są powołani do wypełniania posłania, jakie Bóg powierzył Kościołowi w 
świecie"354.

872	"Z racji odrodzenia w Chrystusie wszyscy wierni są równi co do godności  i 
działania, na skutek czego każdy, zgodnie z własną pozycją i zadaniem, współpracuje 
w budowaniu Ciała Chrystusa"355.

873	Nawet różnice, które Pan chciał wprowadzić między członkami swojego  Ciała, 
służą jego jedności i jego posłaniu. Istotnie, "istnieje w Kościele różnorodność 
posługiwania, ale jedność posłannictwa. Apostołom i ich następcom powierzył 
Chrystus urząd nauczania, uświęcania i rządzenia w Jego imieniu i Jego mocą. 
Jednak i ludzie świeccy, stawszy się uczestnikami funkcji kapłańskiej, prorockiej i 
królewskiej Chrystusa, mają swój udział w posłannictwie całego Ludu Bożego w 
Kościele i w świecie"356. Są także "wierni, którzy należą do jednej i do drugiej 
kategorii (hierarchia i świeccy), którzy przez profesję rad ewangelicznych... 
poświęcają się Bogu i pomagają w zbawczej misji Kościoła"357.

I. Hierarchiczna struktura Kościoła

Dlaczego posługa kościelna (urząd)?

874	Sam Chrystus jest źródłem posługi w Kościele. On ją ustanowił, wyposażył we 
władzę oraz wyznaczył posłanie, ukierunkowanie i cel:

Chrystus Pan dla pasterzowania Ludowi Bożemu i ustawicznego ludu tego 
pomnażania ustanowił w Kościele swym rozmaite posługi święte, które mają 
na celu dobro całego Ciała. Wyposażeni bowiem we władzę świętą szafarze 
służą braciom swoim, aby wszyscy, którzy są z Ludu Bożego... osiągnęli 
zbawienie358.

875	"Jakże mieli uwierzyć w Tego, którego nie słyszeli? Jakże mieli usłyszeć, gdy 
im nikt nie głosił? Jakże mogliby im głosić, jeśliby nie zostali posłani?" (Rz 10, 14-15). 
Nikt, żadna pojedyncza osoba ani żadna wspólnota, nie może  sam sobie głosić 
Ewangelii. "Wiara rodzi się z tego, co się słyszy" (Rz 10,17). Nikt nie może sam siebie 
upoważnić do głoszenia Ewangelii. Posłany przez Pana mówi i działa nie przez swój 
własny autorytet, ale na mocy autorytetu Chrystusa; nie jako członek wspólnoty, ale 
mówiący do niej w imieniu Chrystusa. Nikt nie może sam sobie udzielić łaski, ale musi 
być ona dana i ofiarowana. Zakłada to szafarzy (ministri) łaski, upoważnionych i 
uzdolnionych przez Chrystusa. Od Niego otrzymują oni "świętą władzę" działania in 
persona Christi Capitis. Władzę, dzięki której posłani przez Chrystusa czynią  i dają 
na mocy daru Bożego to, czego nie mogą czynić i dawać sami z siebie, tradycja 
Kościoła nazywa "sakramentem". Ta władza jest przekazywana w Kościele za 
pośrednictwem osobnego sakramentu. 

876	Z naturą sakramentalną posługi kościelnej jest wewnętrznie związany jej 
charakter służebny. Istotnie, całkowicie zależąc od Chrystusa, który posyła i 
wyposaża we władzę, pełniący posługę są rzeczywiście "sługami Chrystusa" (Rz 1,1), 
na obraz Chrystusa, który dobrowolnie przyjął "postać sługi" (Flp 2, 7). Ponieważ 
słowo i łaska, których są szafarzami (ministri), nie   należą do nich, ale są słowem i 
łaską Chrystusa, który powierzył im je dla innych, stają się oni dobrowolnie sługami 
wszystkich359.

877	Do natury sakramentalnej posługi kościelnej należy także jej charakter 
kolegialny. Istotnie, od początku swojej misji Pan Jezus ustanawia Dwunastu, którzy 
byli "zaczątkiem Nowego Izraela i początkiem świętej hierarchii"360. Razem wybrani, 
zostali także razem posłani, a ich braterska jedność będzie służyć komunii braterskiej 
wszystkich wiernych; będzie ona jakby odbiciem i świadectwem komunii Osób 
Bożych361. Dlatego każdy biskup pełni swoją posługę w ramach Kolegium 
Biskupiego, w komunii z Biskupem Rzymu  następcą św. Piotra i głową kolegium; 
prezbiterzy zaś pełnią swoją posługę w ramach prezbiterium diecezji pod kierunkiem 
swojego biskupa.

878	Do natury sakramentalnej posługi kościelnej należy wreszcie jej charakter 
osobowy. Chociaż pełniący posługę Chrystusa działają we wspólnocie, to zawsze 
działają także w sposób osobowy. Każdy zostaje powołany jako osoba: "Ty pójdź za 
Mną!" (J 21, 22)362, by być we wspólnym posłaniu osobowym świadkiem, ponosząc 
osobistą odpowiedzialność przed Tym, który posyła, działając "w Jego osobie" i dla 
osób: "Ja ciebie chrzczę w imię Ojca...", "Ja odpuszczam tobie grzechy..."

879	Posługa sakramentalna w Kościele jest więc równocześnie służbą kolegialną i 
osobową, pełnioną w imię Chrystusa. Potwierdza się to w więzach między Kolegium 
Biskupim i jego głową, następcą św. Piotra, oraz w relacji między odpowiedzialnością 
pasterską biskupa za jego Kościół partykularny i wspólną troską Kolegium Biskupiego 
o Kościół powszechny.

Kolegium Biskupów i jego głowa  Papież

880	Chrystus, ustanawiając Dwunastu, nadał im formę "kolegium, czyli stałego 
zespołu, na czele którego postawił wybranego spośród nich Piotra"363. "Jak z 
ustanowienia Pańskiego święty Piotr i reszta Apostołów stanowią jedno Kolegium 
Apostolskie, w podobny sposób Biskup Rzymski, następca Piotra, i biskupi, następcy 
Apostołów, pozostają we wzajemnej łączności"364.

881	Jedynie Szymona uczynił Pan Opoką swojego Kościoła, nadając mu imię Piotr. 
Powierzył mu klucze Kościoła365; ustanowił go pasterzem całej trzody366. "Dar 
związywania i rozwiązywania, dany Piotrowi, został udzielony także Kolegium 
Apostołów pozostającemu w łączności z głową swoją"367. Ta pasterska misja Piotra i 
innych Apostołów stanowi jeden z fundamentów Kościoła. Jest ona kontynuowana 
przez biskupów pod prymatem Piotra.

882	Papież, Biskup Rzymu i następca św. Piotra, jest "trwałym i widzialnym 
źródłem i fundamentem jedności zarówno biskupów, jak rzeszy wiernych"368. "Biskup 
Rzymski z racji swego urzędu, mianowicie urzędu Zastępcy Chrystusa i Pasterza 
całego Kościoła, ma pełną, najwyższą i powszechną władzę nad Kościołem i władzę 
tę zawsze ma prawo wykonywać w sposób nieskrępowany"369.

883	"Kolegium, albo ciało biskupie, posiada władzę autorytatywną jedynie wtedy, 
gdy się je bierze łącznie z Biskupem Rzymu, następcą Piotra, jako jego głową". 
Kolegium to jako takie jest również "podmiotem najwyższej i pełnej władzy nad całym 
Kościołem, chociaż nie może wypełniać tej władzy inaczej, jak tylko za zgodą Biskupa 
Rzymu"370.

884	"Kolegium Biskupów wypełnia w sposób uroczysty władzę w całym Kościele na 
soborze powszechnym"371. "Nigdy nie istnieje sobór powszechny, który by nie był 
jako taki zatwierdzony lub przynajmniej uznany przez następcę Piotra"372.

885	"Kolegium Biskupów, jako złożone z wielu jednostek, wyraża rozmaitość i 
powszechność Ludu Bożego, jako zaś zgromadzone pod jedną głową wyraża jedność 
trzody Chrystusowej"373.

886	"Poszczególni biskupi są widzialnym źródłem i fundamentem jedności w 
swoich Kościołach partykularnych"374. Jako tacy "sprawują swoje rządy 1pasterskie, 
każdy nad powierzoną sobie cząstką Ludu Bożego"375, wspomagani przez 
prezbiterów i diakonów. Każdy biskup jednak, jako członek Kolegium Biskupiego, 
podziela troskę o wszystkie Kościoły376, przede wszystkim "dobrze zarządzając 
własnym Kościołem jako cząstką Kościoła powszechnego", przyczyniając się w ten 
sposób "do dobra całego Ciała Mistycznego, które jest także Ciałem Kościołów"377. 
Troska ta będzie obejmować szczególnie ubogich378 prześladowanych za wiarę, a 
także misjonarzy, którzy pracują na całej ziemi.

887	Kościoły partykularne sąsiadujące ze sobą oraz posiadające jednorodną 
kulturę tworzą prowincje kościelne lub większe jednostki nazywane patriarchatami lub 
regionami379. Biskupi tych całości mogą gromadzić się na synodach lub soborach 
prowincjalnych. "W podobny sposób Konferencje Biskupów mogą dzisiaj wnieść 
różnorodny i owocny wkład do konkretnego urzeczywistnienia się pragnienia 
kolegialności"380.

Misja nauczania 

888	Biskupi razem z prezbiterami, swymi współpracownikami, "mają przede 
wszystkim obowiązek głoszenia Ewangelii Bożej"381, zgodnie z poleceniem 
Pana382. Są oni "zwiastunami wiary prowadzącymi nowych uczniów do Chrystusa i 
autentycznymi, czyli upoważnionymi przez Chrystusa, nauczycielami"383.

889	Dla zachowania Kościoła w czystości wiary przekazanej przez Apostołów, sam 
Chrystus, który jest prawdą, zechciał udzielić swojemu Kościołowi uczestnictwa w 
swojej nieomylności. Przez "nadprzyrodzony zmysł wiary" Lud Boży "trwa 
niezachwianie w wierze" pod przewodnictwem żywego Urzędu Nauczycielskiego 
Kościoła384.

890	Misja Urzędu Nauczycielskiego jest związana z ostatecznym charakterem 
przymierza zawartego przez Boga w Chrystusie z Jego Ludem; Urząd Nauczycielski 
musi chronić go przed wypaczeniami i słabościami oraz zapewnić mu obiektywną 
możliwość wyznawania bez błędu autentycznej wiary. Misja pasterska Urzędu 
Nauczycielskiego jest ukierunkowana na czuwanie, by Lud Boży 1785 trwał w 
prawdzie, która wyzwala. Do wypełniania tej służby Chrystus udzielił pasterzom 
charyzmatu nieomylności w dziedzinie wiary i moralności. Realizacja tego charyzmatu 
może przybierać liczne formy.

891	"Nieomylnością tą z tytułu swego urzędu cieszy się Biskup Rzymu, głowa 
Kolegium Biskupów, gdy jako najwyższy pasterz i nauczyciel wszystkich wiernych 
Chrystusowych, który braci swych umacnia w wierze, ogłasza definitywnym aktem 
naukę dotyczącą wiary i obyczajów... Nieomylność obiecana Kościołowi przysługuje 
także Kolegium Biskupów, gdy wraz z następcą Piotra sprawuje ono najwyższy Urząd 
Nauczycielski"385, przede wszystkim na soborze powszechnym. Gdy Kościół przez 
swój najwyższy Urząd Nauczycielski przedkłada coś "do wierzenia jako objawione 
przez Boga"386 i jako nauczanie Chrystusa, "do takich definicji należy przylgnąć 
posłuszeństwem wiary"387. Taka nieomylność rozciąga się na cały depozyt 
Objawienia Bożego388.

892	Boska asystencja jest także udzielona następcom Apostołów, nauczającym w 
komunii z następcą Piotra, a w sposób szczególny Biskupowi Rzymu, pasterzowi 
całego Kościoła, gdy  nie formułując definicji nieomylnej i nie wypowiadając się w 
"sposób definitywny"  wykonuje swoje nauczanie zwyczajne, podaje pouczenia, 
które prowadzą do lepszego zrozumienia Objawienia w dziedzinie wiary i moralności. 
Nauczaniu zwyczajnemu wierni powinni okazać "religijną uległość ich ducha"389, 
która różni się od uległości wiary, a jednak jest jej przedłużeniem.

Misja uświęcania

893	Biskup jest również "szafarzem łaski najwyższego kapłaństwa"390, w 
szczególności w Eucharystii, którą ofiaruje sam lub troszczy się o jej ofiarowanie za 
pośrednictwem prezbiterów, swoich współpracowników. Eucharystia bowiem stanowi 
centrum życia Kościoła partykularnego. Biskup i prezbiterzy uświęcają Kościół przez 
swoją modlitwę i pracę, przez posługę słowa i sakramentów. Uświęcają go swoim 
przykładem "nie jak ci, którzy ciemiężą gminy, ale jako żywe przykłady dla stada" (1 P 
5, 3). W ten sposób mogą "razem z powierzoną sobie trzodą osiągnąć życie 
wieczne"391.

Misja rządzenia

894	"Biskupi kierują powierzonymi sobie poszczególnymi Kościołami jako zastępcy 
i legaci Chrystusa radami, zachętami i przykładami, ale także mocą swego autorytetu 
i władzy świętej"392, którą powinni jednak sprawować w sposób budujący, w duchu 
służby, który jest duchem ich Mistrza393

895 "Ta władza, którą w imieniu Chrystusa osobiście sprawują, jest własna, 
zwyczajna i bezpośrednia, choć jej wykonywanie kierowane jest w ostatecznej 
instancji przez najwyższą władzę Kościoła"394. Nie można jednak uważać biskupów 
za zastępców papieża, którego zwyczajna i bezpośrednia władza nad całym 
Kościołem nie przekreśla władzy biskupów, ale ją potwierdza i jej broni. Władza ta 
powinna być wykonywana w jedności z całym Kościołem pod przewodnictwem 
papieża.

896	Dobry Pasterz powinien być wzorem i "formą" misji pasterskiej biskupa. 
Biskup, świadomy swoich słabości, "potrafi współczuć z tymi, którzy trwają w 
nieświadomości i błędzie. Niech się nie wzbrania wysłuchiwać swoich poddanych, 
których jak dzieci własne bierze w opiekę... Wierni zaś winni pozostawać w łączności 
z biskupem, jak Kościół z Chrystusem, a Jezus Chrystus z Ojcem"395.

Wszyscy idźcie za biskupem jak Jezus Chrystus za Ojcem, a za waszymi 
kapłanami jak za Apostołami; szanujcie diakonów jak przykazania Boże. Niech 
nikt w sprawach dotyczących Kościoła nie robi niczego bez biskupa396.

II. Wierni świeccy

897	"Pod nazwą świeckich rozumie się... wszystkich wiernych chrześcijan nie 
będących członkami stanu kapłańskiego i stanu zakonnego prawnie ustanowionego w 
Kościele, mianowicie wiernych chrześcijan, którzy jako wcieleni przez chrzest w 
Chrystusa, ustanowieni jako Lud Boży i uczynieni na swój sposób uczestnikami 
kapłańskiego, prorockiego i królewskiego urzędu Chrystusowego, ze swej strony 
sprawują właściwe całemu ludowi chrześcijańskiemu posłannictwo w Kościele i w 
świecie"397

Powołanie świeckich

898	"Zadaniem ludzi świeckich, z tytułu właściwego im powołania, jest szukać 
Królestwa Bożego, zajmując się sprawami świeckimi i kierując nimi po myśli Bożej... 
Szczególnym więc ich zadaniem jest tak rozświetlać wszystkie sprawy doczesne... i 
tak nimi kierować, aby się ustawicznie dokonywały i rozwijały po myśli Chrystusa i aby 
służyły chwale Stworzyciela i Odkupiciela"398.

899	Inicjatywa chrześcijan świeckich jest szczególnie konieczna, gdy chodzi o 
odkrywanie i poszukiwanie sposobów, by rzeczywistości społeczne, polityczne i 
ekonomiczne przeniknąć wymaganiami nauki i życia chrześcijańskiego. Taka 
inicjatywa jest zwyczajnym elementem życia Kościoła:

Wierni świeccy zajmują miejsce w pierwszych szeregach Kościoła. Dla nich 
Kościół stanowi życiową zasadę społeczności ludzkiej. Dlatego to oni i przede 
wszystkim oni powinni uświadamiać sobie coraz wyraźniej nie tylko to, że 
należą do Kościoła, ale że sami są Kościołem, to znaczy wspólnotą wiernych 
żyjących na ziemi pod jednym przewodnictwem papieża oraz biskupów 
pozostających z nim w łączności. Oni są Kościołem399.

900	Ponieważ świeccy, jak wszyscy wierni, wezwani są przez Boga do apostolstwa 
na mocy chrztu i bierzmowania, dlatego mają obowiązek i prawo, indywidualnie lub 
zjednoczeni w stowarzyszeniach, starania się, by orędzie zbawienia zostało poznane i 
przyjęte przez wszystkich ludzi na całej ziemi. Obowiązek ten jest tym bardziej 
naglący tam, gdzie jedynie przez nich inni ludzie mogą usłyszeć Ewangelię i poznać 
Chrystusa. Ich działalność we wspólnotach eklezjalnych jest tak konieczna, że bez 
niej w większości przypadków apostolstwo pasterzy nie może być w pełni 
skuteczne400.0

Uczestnictwo świeckich w misji kapłańskiej Chrystusa

901	"Świeccy, jako poświęceni Chrystusowi i namaszczeni Duchem Świętym, w 
przedziwny sposób są powołani i przygotowani do tego, aby rodziły się w nich zawsze 
coraz obfitsze owoce Ducha. Wszystkie bowiem ich uczynki, modlitwy i apostolskie 
przedsięwzięcia, życie małżeńskie i rodzinne, codzienna praca, wypoczynek ducha i 
ciała, jeśli odbywają się w Duchu, a nawet utrapienia życia, jeśli cierpliwie są 
znoszone, stają się duchowymi ofiarami, miłymi Bogu przez Jezusa Chrystusa; ofiary 
te składane są zbożnie Ojcu w eucharystycznym obrzędzie wraz z ofiarą Ciała 
Pańskiego. W ten sposób i ludzie świeccy, jako zbożnie działający wszędzie czciciele 
Boga, sam świat Jemu poświęcają"401.

902	W sposób szczególny w misji uświęcania uczestniczą rodzice, "prowadząc w 
duchu chrześcijańskim życie małżeńskie i podejmując chrześcijańskie wychowanie 
dzieci"402.

903	Świeccy, którzy posiadają wymagane przymioty, mogą być przyjęci na stałe do 
poshugi lektora i akolity403. "Tam gdzie to doradza konieczność Kościoła, z braku 
szafarzy także świeccy, chociażby nie byli lektorami lub akolitami, mogą wykonywać 
pewne obowiązki w ich zastępstwie, mianowicie: posługę słowa, przewodniczenie 
modlitwom liturgicznym, udzielanie chrztu, a także rozdzielanie Komunii świętej, 
zgodnie z przepisami prawa"404.

Uczestnictwo świeckich w misji prorockiej Chrystusa

904	"Chrystus... pełni swe prorocze zadanie... nie tylko przez hierarchię... ale także 
przez świeckich, których po to ustanowił świadkami oraz wyposażył w zmysł wiary i 
łaskę słowa"405: 

Pouczanie kogoś, by doprowadzić go do wiary, jest zadaniem każdego 
kaznodziei, a nawet każdego wierzącego406.

905	Świeccy wypełniają swoją misję prorocką również przez ewangelizację, "to 
znaczy głoszenie Chrystusa... zarówno świadectwem życia, jak i słowem". W 
przypadku świeckich "ta ewangelizacja... nabiera swoistego charakteru i szczególnej 
skuteczności przez to, że dokonuje się w zwykłych warunkach właściwych 
światu"407.

Tego rodzaju apostolstwo nie polega jednak na samym tylko świadectwie 
życia. Prawdziwy apostoł szuka okazji głoszenia Chrystusa również słowem, 
bądź to niewierzącym. . . bądź wierzącym408.

906	Wierni świeccy, którzy są do tego zdolni i przygotowani, mogą wnosić swój 
wkład w formację katechetyczną409, w nauczanie świętej nauki410 i w wykorzystanie 
środków społecznego przekazu411.

907	"Stosownie do posiadanej wiedzy, kompetencji i zdolności, jakie posiadają, 
przysługuje im prawo, a niekiedy nawet obowiązek wyjawiania swego zdania świętym 
pasterzom w sprawach dotyczących dobra Kościoła oraz  zachowując 
nienaruszalność wiary i obyczajów, szacunek wobec pasterzy, biorąc pod uwagę 
wspólny pożytek i godność osoby  podawania go do wiadomości innym 
wiernym"412.

Uczestnictwo świeckich w misji królewskiej Chrystusa

908	Chrystus, przez swoje posłuszeństwo aż do śmierci413, udzielił swoim 
wiernym daru królewskiej wolności, by "przez zaparcie się siebie oraz przez życie 
święte pokonywali w sobie samych panowanie grzechu"414.

Ten, kto utrzymuje w karności swoje ciało i kieruje swoją duszą, nie 
pozwalając, by była ona niepokojona namiętnościami, jest panem siebie; 
słusznie może być nazwany królem, ponieważ umie panować nad samym 
sobą; jest wolny i niezależny oraz nie poddaje się w niewolę grzechu415.

909	"Ponadto świeccy winni wspólnymi siłami tak uzdrawiać istniejące na świecie 
urządzenia i warunki, jeśli one gdzieś skłaniają do grzechu, by to wszystko stosowało 
się do norm sprawiedliwości i raczej sprzyjało praktykowaniu cnót, niż mu 
przeszkadzało. Tak postępując, przepoją kulturę i dzieła ludzkie wartością 
moralną"416.

910	"Świeccy mogą czuć się powołani do współdziałania ze swymi pasterzami w 
służbie dla wspólnoty kościelnej, dla jej wzrostu i żywotności, wybierając rozmaite 
posługi, według łaski i charyzmatów, jakich im Pan udzieli"417.

911	W Kościele "wierni świeccy mogą współdziałać w wykonywaniu władzy, 
zgodnie z przepisami prawa"418. Dotyczy to ich obecności na synodach 
partykularnych419 synodach diecezjalnych420, w radach duszpasterskich421; 
sprawowania in solidum misji duszpasterskiej w parafii422; współpracy w radach 
ekonomicznych423; udziału w trybunałach kościelnych424 itd.

912	Wierni powinni "pilnie wyróżniać prawa i obowiązki, jakie spoczywają na nich 
jako na członkach Kościoła, od tych, które przysługują im jako członkom społeczności 
ludzkiej. I mają starać się harmonijnie godzić jedne z drugimi, pamiętając o tym, że w 
każdej sprawie doczesnej kierować się winni sumieniem chrześcijańskim, bo żadna 
działalność ludzka, nawet w sprawach doczesnych, nie może być wyjęta spod władzy 
Boga"425.

913	"W ten sposób każdy świecki na mocy samych darów, jakie otrzymał, staje się 
świadkiem i zarazem żywym narzędziem posłannictwa samego Kościoła Ťwedług 
miary daru Chrystusowegoť (Ef 4, 7)"426.

III. Życie konsekrowane

914	"Stan, który opiera się na profesji rad ewangelicznych, nie dotyczy 
hierarchicznej struktury Kościoła, należy jednak nienaruszalnie do jego życia i 
świętości"427.

Rady ewangeliczne, życie konsekrowane

915	Rady ewangeliczne, w ich wielości, są proponowane wszystkim uczniom 
Chrystusa. Doskonałość miłości, do której są powołani wszyscy wierni, nakłada na 
tych, którzy w sposób wolny przyjmują wezwanie do życia konsekrowanego, 
obowiązek praktykowania czystości w bezżenności dla Królestwa, obowiązek 
ubóstwa i posłuszeństwa. Profesja rad ewangelicznych, w trwałym stanie życia 
uznanym przez Kościół, jest znakiem charakterystycznym "życia poświęconego" 
Bogu428.

916	Stan zakonny ukazuje się zatem jako jeden ze sposobów przeżywania 
"bardziej wewnętrznej" konsekracji, która opiera się na chrzcie i polega na całkowitym 
oddaniu się Bogu429. W życiu konsekrowanym wierni, za natchnieniem Ducha 
Świętego, decydują się w sposób doskonalszy iść za Chrystusem, poświęcić się 
umiłowanemu nade wszystko Bogu oraz, dążąc do doskonałej miłości w służbie 
Królestwa, głosić w Kościele chwałę świata, który ma przyjść, oraz być jego 
znakiem430.

Wielkie drzewo o licznych gałęziach

917	"Wyrosły niby na drzewie, które się cudownie i bujnie rozkrzewiło na Pańskiej z 
danego przez Boga zalążka, rozmaite formy życia samotnego lub wspólnego, 
rozmaite rodziny zakonne, które pomnażają to, co służy zarówno pożytkowi ich 
członków, jak i dobru całego Ciała Chrystusa"431.

918	"Już od początku byli w Kościele zarówno mężczyźni, jak i niewiasty, którzy 
chcieli przez praktykę rad ewangelicznych z większą swobodą iść za Chrystusem i 
wierniej Go naśladować, prowadząc na swój sposób życie Bogu poświęcone. Wielu 
spośród nich, z natchnienia Ducha Świętego, prowadziło życie pustelnicze lub 
tworzyło rodziny zakonne, które Kościół chętnie objął swą powagą i zatwierdził"432.

919	Biskupi powinni zawsze starać się rozpoznawać nowe dary życia 
konsekrowanego powierzane przez Ducha Świętego Jego Kościołowi; zatwierdzanie 
nowych form życia konsekrowanego jest zarezerwowane Stolicy Apostolskiej433.

Życie pustelnicze

920	Pustelnicy nie zawsze składają publicznie profesję trzech rad ewangelicznych, 
ale "przez surowe odsunięcie się od świata, milczenie, samotność, gorliwą modlitwę i 
pokutę poświęcają swoje życie na chwałę Boga i zbawienie świata"434.

921	Ukazują oni każdemu wewnętrzny aspekt tajemnicy Kościoła, którym jest 
osobowa bliskość z Chrystusem. Ukryte przed światem życie pustelnika jest 
milczącym przepowiadaniem Chrystusa, któremu oddał swoje życie, ponieważ jest On 
dla niego wszystkim. Na tym polega to szczególne powołanie, by na pustyni, właśnie 
w walce wewnętrznej, znaleźć chwałę Ukrzyżowanego.

Dziewice konsekrowane

922 Począwszy od czasów apostolskich dziewice chrześcijańskie, powołane przez 
Pana, by poświęcić się Mu w sposób niepodzielny435 w większej wolności serca, 
ciała i ducha, podejmowały za aprobatą Kościoła decyzję życia w stanie dziewictwa 
"dla Królestwa niebieskiego" (Mt 19, 12).

923	"Wyrażając święty zamiar wierniejszego pójścia za Chrystusem, dziewice 
zostają poświęcone Bogu przez biskupa diecezjalnego według zaaprobowanego 
obrzędu liturgicznego oraz mistycznie poślubione Chrystusowi, Synowi Bożemu, i 
włączone w służbę Kościoła"436. Przez ten uroczysty obrzęd (Consecratio  virginum) 
"dziewica staje się osobą konsekrowaną, transcendentnym znakiem miłości Kościoła 
do Chrystusa, eschatologicznym obrazem tej niebieskiej Oblubienicy i przyszłego 
życia"437.

924	"Obok wspomnianych form życia konsekrowanego"438 stan dziewic obejmuje 
kobiety żyjące w świecie (lub mniszki), które poświęcają się modlitwie, pokucie, 
służbie braciom i pracy apostolskiej, stosownie do ich stanu i odpowiednich 
charyzmatów ofiarowanych każdej z nich439. Dziewice konsekrowane mogą się 
zrzeszać, by wierniej wypełniać swoje postanowienie440.

Życie zakonne

925	Życie zakonne, powstałe w pierwszych wiekach chrześcijaństwa na 
Wschodzie441 i praktykowane w instytutach kanonicznie erygowanych przez 
Kościół442, różni się od innych form życia konsekrowanego przez swój aspekt 
kultowy, publiczną profesję rad ewangelicznych, życie braterskie prowadzone we 
wspólnocie, świadectwo dawane zjednoczeniu z Chrystusem i Kościołem443.

926	Życie zakonne wypływa z tajemnicy Kościoła. Jest ono darem, który Kościół 
otrzymuje od swojego Pana i który ofiaruje jako trwały stan życia osobie powołanej 
przez Boga w profesji rad ewangelicznych. W ten sposób Kościół może ukazywać 
równocześnie Chrystusa i rozpoznawać się jako Oblubienica Zbawiciela. Życie 
zakonne w swoich różnych formach zmierza do tego, by było znakiem miłości Bożej 
wyrażonej językiem naszych czasów.

927	Wszyscy zakonnicy, podlegający lub nie podlegający władzy ordynariusza444, 
należą do współpracowników biskupa diecezjalnego w jego misji pasterskiej445. 
Zakładanie i misyjne rozszerzanie się Kościoła domagają się obecności życia 
zakonnego w jego różnych formach od samych początków ewangelizacji446. "Historia 
odnotowuje wielkie zasługi rodzin zakonnych w krzewieniu wiary i formowaniu nowych 
Kościołów od starożytnych instytucji monastycznych przez zakony średniowieczne aż 
po współczesne zgromadzenia"447.

Instytuty świeckie

928	"Instytut świecki jest instytutem życia konsekrowanego, w którym wierni żyjący 
w świecie dążą do doskonałej miłości i starają się przyczynić do uświęcenia świata, 
zwłaszcza od wewnątrz"448.

929	Przez "życie całkowicie i doskonale poświęcone (temu) uświęceniu"449 
członkowie instytutów uczestniczą w misji ewangelizacyjnej Kościoła "w świecie i 
jakby od strony świata", gdzie ich obecność jest "zaczynem do wzmocnienia i wzrostu 
Ciała Chrystusa"450. Ich "świadectwo życia chrześcijańskiego" zmierza do "układania 
spraw doczesnych po Bożemu i przepajania świata mocą Ewangelii". Przez święte 
więzy przyjmują oni rady ewangeliczne i strzegą między sobą wspólnoty i braterstwa 
"zgodnie z własnym świeckim sposobem życia"451.

Stowarzyszenia życia apostolskiego

930	Obok różnych form życia konsekrowanego istnieją "stowarzyszenia życia 
apostolskiego, których członkowie  bez ślubów zakonnych  realizują własny cel 
apostolski stowarzyszenia i prowadzą życie braterskie we wspólnocie, zgodnie z 
własnym sposobem życia, dążą do doskonałej miłości przez zachowanie konstytucji. 
Wśród nich są stowarzyszenia, których członkowie podejmują rady ewangeliczne" 
według ich konstytucji452.

Konsekracja i posłanie: zwiastować Króla, który przychodzi

931	Człowiek oddany umiłowanemu nade wszystko Bogu, ofiarowany Mu już przez 
chrzest, poświęca się w ten sposób głębiej służbie Bożej i oddaje się dla dobra 
Kościoła. Przez stan konsekracji Bogu Kościół objawia Chrystusa i pokazuje, w jak 
przedziwny sposób działa w nim Duch Święty. Zadaniem składających profesję rad 
ewangelicznych jest przede wszystkim życie swoją konsekracją. Ponieważ jednak "na 
mocy samej konsekracji poświęcają się na służbę Kościołowi, powinni w sposób 
właściwy ich instytutowi mieć szczególny udział w działalności misyjnej"453.

932	W Kościele, który jest jakby sakramentem, to znaczy znakiem i narzędziem 
życia Bożego, życie konsekrowane jawi się jako szczególny znak tajemnicy 
Odkupienia. "Wierniej" iść za Chrystusem i naśladować Go, "wyraźniej" ukazywać 
Jego wyniszczenie, oznacza być "głębiej" obecnym w sercu Chrystusa dla sobie 
współczesnych. Ci bowiem, którzy idą tą "węższą" drogą, pobudzają swoim 
przykładem braci oraz "dają wspaniałe i zaszczytne świadectwo temu, iż świat nie 
może się przemienić i ofiarować się Bogu bez ducha błogosławieństw"454.

933	Zarówno gdy to świadectwo jest publiczne, na przykład w stanie zakonnym, 
jak również prywatne czy nawet ukryte, przyjście Chrystusa pozostaje dla wszystkich 
konsekrowanych początkiem i światłem ich życia:

Ponieważ Lud Boży nie ma tutaj trwałego miasta... to stan zakonny... ukazuje 
także wszystkim wierzącym dobra niebieskie już na tym świecie obecne, jak i 
daje świadectwo nowemu i wiekuistemu życiu zyskanemu dzięki odkupieniu 
przez Chrystusa oraz zapowiada przyszłe zmartwychwstanie i chwałę 
Królestwa niebieskiego455.

W skrócie

934	"Z ustanowienia Bożego są w Kościele wśród wiernych święci szafarze, 
których w prawie nazywa się także duchownymi; pozostałych nazywa się 
świeckimi". Są także wierni, należący do jednej i do drugiej kategorii, którzy 
przez profesję rad ewangelicznych poświęcili się szczególnie Bogu i w taki 
sposób służą posłaniu Kościoła456.

935	Chrystus posyła swoich Apostołów i ich następców, aby głosili wiarę i 
rozszerzali Jego Królestwo. Daje im udział w swoim posłaniu. Otrzymują oni od 
Niego władzę działania w Jego Osobie.

936	Pan uczynił Piotra widzialnym fundamentem swojego Kościoła i 
powierzył mu jego "klucze". Biskup Kościoła w Rzymie, następca św. Piotra, 
"jest głową Kolegium Biskupów, zastępcą Chrystusa i pasterzem całego 
Kościoła tu na ziemi"457.

937	Papież "cieszy się z ustanowienia Bożego najwyższą, pełną, 
bezpośrednią i powszechną władzą duszpasterską"458.

938	Biskupi, ustanowieni przez Ducha Świętego, są następcami Apostołów; 
każdy z nich jest "widzialnym źródłem i fundamentem jedności w swoim 
Kościele partykularnym"459.

939	Biskupi przy pomocy prezbiterów, swoich współpracowników, i 
diakonów pełnią misję autentycznego nauczania wiary, sprawowania kultu 
Bożego, przede wszystkim Eucharystii, i rządzenia Kościołem jako prawdziwi 
pasterze. Do ich funkcji należy także troska o wszystkie Kościoły, razem z 
papieżem i pod jego zwierzchnictwem.

940	"Ponieważ właściwością stanu ludzi świeckich jest życie wśród świata i 
spraw doczesnych, dlatego wzywa ich Bóg, by ożywieni duchem 
chrześcijańskim, sprawowali niczym zaczyn swoje apostolstwo w świecie"460.

941	Świeccy uczestniczą w kapłaństwie Chrystusa; coraz bardziej z Nim 
zjednoczeni, pomnażają łaskę chrztu i bierzmowania we wszystkich wymiarach 
życia osobistego, rodzinnego, społecznego i kościelnego. Urzeczywistniają w 
ten sposób powołanie do świętości, do której są wezwani wszyscy ochrzczeni.

942	Dzięki swej misji prorockiej świeccy "są też powołani i do tego, aby we 
wszystkim pośród wspólnoty ludzkiej byli świadkami Chrystusa"461.

943	Dzięki swej misji królewskiej świeccy mają moc zwyciężania w sobie i w 
świecie panowania grzechu przez wyrzeczenie się siebie oraz przez świętość 
życia462.

944	Życie konsekrowane Bogu charakteryzuje się publiczną profesją rad 
ewangelicznych: ubóstwa, czystości i posłuszeństwa w trwałym stanie życia 
uznanym przez Kościół.

945	Człowiek oddany umiłowanemu nade wszystko Bogu, ofiarowany Mu 
już przez chrzest, w stanie życia konsekrowanego bardziej wewnętrznie 
poświęca się służbie Bożej i oddaje się dla dobra całego Kościoła.


Paragraf piąty

KOMUNIA ŚWIĘTYCH

946	Po wyznaniu wiary w "święty Kościół powszechny", Symbol Apostolski dodaje 
"świętych obcowanie" (komunia świętych). Artykuł ten jest w pewnym sensie dalszym 
ciągiem poprzedniego: "Czymże jest Kościół, jak nie zgromadzeniem wszystkich 
świętych?"463 Kościół jest właśnie komunią świętych.

947	"Skoro wszyscy wierzący tworzą jedno ciało, dobro jednego jest przekazywane 
innym... Należy więc wierzyć, że istnieje w Kościele wspólnota dóbr. Najważniejszym 
członkiem jest jednak Chrystus, ponieważ On jest Głową... Dlatego dobro Chrystusa 
jest przekazywane wszystkim członkom, a dokonuje się to przez sakramenty 
Kościoła"464. "Jedność Ducha Świętego, który ożywia Kościół i nim kieruje, sprawia, 
że wszystko to, co Kościół posiada, jest wspólne tym, którzy do niego należą"465.

948	Pojęcie "komunia świętych" ma więc dwa znaczenia, ściśle ze sobą 
powiązane: "komunia w rzeczach świętych (sancta)" i "komunia między osobami 
świętymi (sancti)".

	Sancta sanctis!  "To, co święte, dla tych, którzy są święci"  taką aklamację 
wypowiada celebrans w większości liturgii wschodnich w czasie podniesienia 
świętych Darów przed udzieleniem Komunii. Wierni (sancti) są karmieni Ciałem i 
Krwią Chrystusa (sancta), by wzrastać w komunii Ducha Świętego (Koinonia) i 
przekazywać ją światu.

I. Komunia dóbr duchowych

949	Uczniowie w pierwotnej wspólnocie w Jerozolimie "trwali w nauce Apostołów i 
we wspólnocie, w łamaniu chleba i w modlitwach" (Dz 2, 42):

	Komunia wiary. Wiara wiernych jest wiarą Kościoła otrzymaną od Apostołów; 
jest skarbem życia, który się pomnaża, gdy jest rozdzielany.

950	Komunia sakramentów. "Owoc wszystkich sakramentów należy do wszystkich 
wiernych, którzy przez pośrednictwo tych samych sakramentów, będących również 
tajemniczymi arteriami, zostają zjednoczeni z Chrystusem i wszczepieni w Niego. 
Przede wszystkim chrzest jest jakby bramą, przez którą wchodzi się do Kościoła, i 
więzią jedności. Komunia świętych jest komunią sakramentów... Pojęcie komunii 
może być stosowane do każdego z nich, ponieważ każdy z nich jednoczy nas z 
Bogiem... Pojęcie to jest właściwe Eucharystii bardziej niż innym sakramentom, 
ponieważ przede wszystkim ona urzeczywistnia tę komunię"466.

951	Komunia charyzmatów. We wspólnocie Kościoła Duch Święty "rozdziela 
między wiernych wszystkich stanów... szczególne łaski" w celu budowania 
Kościoła467. "Wszystkim objawia się Duch dla wspólnego dobra"468.

952	"Wszystko mieli wspólne" (Dz 4, 32). "Wszystko, co posiada prawdziwy 
chrześcijanin, powinien traktować jako dobro, które ma wspólne z innymi, oraz 
zawsze powinien być gotowy i chętny przyjść z pomocą najbardziej 
potrzebującym"469. Chrześcijanin jest zarządcą dóbr Pana470.

953	Komunia miłości. W sanctorum communio "nikt... z nas nie żyje dla siebie i nikt 
nie umiera dla siebie" (Rz 14, 7). "Gdy cierpi jeden członek, współcierpią wszystkie 
inne członki; podobnie gdy jednemu członkowi okazywane jest poszanowanie, 
współweselą się wszystkie członki. Wy przeto jesteście Ciałem Chrystusa i 
poszczególnymi członkami" (1 Kor 12, 26-27). "Miłość... nie szuka swego" (1 Kor 13, 
5)471. Najmniejszy nasz czyn spełniony w miłości przynosi korzyść wszystkim, w 
solidarności z wszystkimi ludźmi, żywymi czy zmarłymi, która opiera się na komunii 
świętych. Każdy grzech szkodzi tej komunii.

II. Komunia Kościoła w niebie i na ziemi

954	Trzy stany w Kościele. "Dopóki Pan nie przyjdzie w majestacie swoim, a wraz 
z Nim wszyscy aniołowie, dopóki po zniszczeniu śmierci wszystko nie zostanie Mu 
poddane, jedni spośród Jego uczniów pielgrzymują na ziemi, inni, dokonawszy 
żywota, poddają się oczyszczeniu, jeszcze inni zażywają chwały, widząc Ťwyraźnie 
samego Boga troistego i jedynego, jako jestť"472.

Wszyscy jednak, w różnym stopniu i w rozmaity sposób, złączeni jesteśmy 
wzajemnie w tej samej miłości Boga i bliźniego i ten sam hymn chwały 
śpiewamy Bogu naszemu. Wszyscy bowiem, którzy należą do Chrystusa, 
mając Jego Ducha, zrastają się w jeden Kościół i zespalają się wzajemnie ze 
sobą w Chrystusie473.

955	"Łączność pielgrzymów z braćmi, którzy zasnęli w pokoju Chrystusowym, 
bynajmniej nie ustaje; przeciwnie, według nieustannej wiary Kościoła umacnia się 
jeszcze dzięki wzajemnemu udzielaniu sobie dóbr duchowych"474.

956	Wstawiennictwo świętych. "Ponieważ mieszkańcy nieba, będąc głębiej 
zjednoczeni z Chrystusem, jeszcze mocniej utwierdzają cały Kościół w świętości... 
nieustannie wstawiają się za nas u Ojca, ofiarując Mu zasługi, które przez jedynego 
Pośrednika między Bogiem i ludźmi, Jezusa Chrystusa, zdobyli na ziemi... Ich przeto 
troska braterska wspomaga wydatnie słabość naszą"475.

Nie płaczcie, będziecie mieli ze mnie większy pożytek i będę wam skuteczniej 
pomagał niż za życia476.

Przejdę do mojego nieba, by czynić dobrze na ziemi477

957	Komunia ze świętymi. "Nie tylko jednak ze względu na sam ich przykład 
czcimy pamięć mieszkańców nieba, ale bardziej jeszcze dlatego, żeby umacniała się 
jedność całego Kościoła w Duchu przez praktykowanie braterskiej miłości. Bo jak 
wzajemna łączność chrześcijańska między pielgrzymami prowadzi nas bliżej 
Chrystusa, tak obcowanie ze świętymi łączy nas z Chrystusem, z którego, niby ze 
Źródła i Głowy, wypływa wszelka łaska i życie Ludu Bożego"478.

Składamy hołd (Chrystusowi) w naszej adoracji, gdyż jest Synem Bożym, 
męczenników zaś kochamy jako uczniów i naśladowców Pana, a to jest rzeczą 
słuszną, gdyż w niezrównanym stopniu oddali się oni na służbę swojemu 
Królowi i Mistrzowi. Obyśmy również i my mogli stać się ich towarzyszami i 
współuczniami479.

958 Komunia ze zmarłymi. "Uznając w pełni tę wspólnotę całego Mistycznego Ciała 
Jezusa Chrystusa, Kościół pielgrzymów od zarania religii chrześcijańskiej czcił z 
wielkim pietyzmem pamięć zmarłych, a Ťponieważ święta i zbawienna jest myśl 
modlić się za umarłych, aby byli od grzechów uwolnieniť (2 Mch 12, 45), także modły 
za nich ofiarowywał"480. Nasza modlitwa za zmarłych nie tylko może im pomóc, lecz 
także sprawia, że staje się skuteczne ich wstawiennictwo za nami.

959	W jednej rodzinie Bożej. "Wszyscy, którzy jesteśmy synami Bożymi i 
stanowimy jedną rodzinę w Chrystusie, gdy łączymy się ze sobą we wzajemnej 
miłości i w jednej chwale Trójcy Przenajświętszej, odpowiadamy najgłębszemu 
powołaniu Kościoła"481.

W skrócie

960	Kościół jest "komunią świętych": wyrażenie to oznacza najpierw "rzeczy 
święte" (sancta), a przede wszystkim Eucharystię, przez którą jest 
reprezentowana i realizowana "jedność wiernych, którzy stanowią jedno ciało 
w Chrystusie"482.

961	Wyrażenie to oznacza także komunię "osób świętych" (sancti) w 
Chrystusie, który "umarł za wszystkich", tak że każdy czyn lub cierpienie w 
Chrystusie i dla Chrystusa przynosi owoce dla wszystkich.

962	"Wierzymy we wspólnotę wszystkich wiernych chrześcijan, a 
mianowicie tych, którzy pielgrzymują na ziemi, zmarłych, którzy jeszcze 
oczyszczają się, oraz tych, którzy cieszą się już szczęściem nieba, i że 
wszyscy łączą się w jeden Kościół; wierzymy również, że w tej wspólnocie 
mamy zwróconą ku sobie miłość miłosiernego Boga i Jego świętych, którzy 
zawsze są gotowi na słuchanie naszych próśb"483.


Paragraf szósty

MARYJA  MATKA CHRYSTUSA, MATKA KOŚCIOŁA

963	Po omówieniu roli Maryi Dziewícy w misterium Chrystusa i Ducha Świętego 
należy teraz rozważyć Jej miejsce w misterium Kościoła. "Istotnie, Maryja Dziewica... 
jest uznawana i czczona jako prawdziwa Matka Boga i Odkupiciela... co więcej, jest 
Ťrównież Matką członków (Chrystusa)... ponieważ swoją miłością współdziałała w 
tym, by w Kościele rodzili się wierni, którzy są członkami owej Głowyť"484. "...Maryja, 
Matka Chrystusa, Matka Kościoła"485.

I. Macierzyństwo Maryi wobec Kościoła

Cała zjednoczona ze swoim Synem...

964	Rola Maryi wobec Kościoła jest nieodłączna od Jej zjednoczenia z Chrystusem 
i wprost z niego wynika. "Ta zaś łączność Matki z Synem w dziele zbawczym 
uwidacznia się od chwili dziewiczego poczęcia Chrystusa aż do Jego śmierci"486. W 
sposób szczególny ukazuje się w godzinie Jego męki:

Błogosławiona Dziewica szła naprzód w pielgrzymce wiary i utrzymała wiernie 
swoje zjednoczenie z Synem aż do krzyża, przy którym nie bez postanowienia 
Bożego stanęła, najgłębiej ze swoim Jednorodzonym współcierpiała i z ofiarą 
Jego złączyła się matczynym duchem, z miłością godząc się, aby doznała 
ofiarniczego 618 wyniszczenia żertwa z Niej zrodzona; a wreszcie przez tegoż 
Jezusa Chrystusa umierającego na krzyżu oddana została uczniowi jako 
matka tymi słowami: "Niewiasto, oto syn Twój" (J 19, 26-27)487.

965	Po Wniebowstąpieniu swego Syna "modlitwami swymi wspierała początki 
Kościoła"488. Razem z Apostołami i kilkoma kobietami widzimy "także Maryję 
błagającą w modlitwach o dar Ducha, który podczas Zwiastowania już Ją był 
zacienił"489.

...także w swoim Wniebowzięciu...

966	"Na koniec Niepokalana Dziewica, zachowana wolną od wszelkiej skazy winy 
pierworodnej, dopełniwszy biegu życia ziemskiego z ciałem i duszą wzięta została do 
chwały niebieskiej i wywyższona przez Pana jako Królowa wszystkiego, aby bardziej 
upodobniła się do Syna swego, Pana panujących oraz Zwycięzcy grzechu i 
śmierci"490. Wniebowzięcie Maryi jest szczególnym uczestniczeniem w 
Zmartwychwstaniu Jej Syna i uprzedzeniem zmartwychwstania innych chrześcijan:

W narodzeniu Syna zachowałaś dziewictwo, w zaśnięciu nie opuściłaś świata, 
o Matko Boża: połączyłaś się ze źródłem życia, Ty, która poczęłaś Boga 
Żywego, a przez swoje modlitwy uwalniasz nas od śmierci491.

...jest naszą Matką w porządku łaski

967	Przez całkowite przylgnięcie do woli Ojca, do odkupieńczego dzieła swego 
Syna, do każdego natchnienia Ducha Świętego, Maryja Dziewica jest dla Kościoła 
wzorem wiary i miłości. Przez to właśnie jest Ona "najznakomitszym i całkiem 
szczególnym członkiem Kościoła"492; Maryja jest "figurą" Kościoła (typus 
Ecclesiae)493.

968	Rola Maryi w stosunku do Kościoła i całej ludzkości ma jeszcze inny wymiar. 
"W szczególny zaiste sposób współpracowała z dziełem Zbawiciela przez wiarę, 
nadzieję i miłość żarliwą dla odnowienia nadprzyrodzonego życia dusz ludzkich. 
Dlatego to stała się nam Matką w porządku łaski"494.

969	"To macierzyństwo Maryi w ekonomii łaski trwa nieustannie, poczynając od 
aktu zgody, którą przy Zwiastowaniu wiernie wyraziła i którą zachowała bez wahania 
pod krzyżem, aż do wiekuistego dopełnienia się zbawienia wszystkich wybranych. 
Albowiem wzięta do nieba, nie zaprzestała tego zbawczego zadania, lecz poprzez 
wielorakie swoje wstawiennictwo ustawicznie zjednuje nam dary zbawienia 
wiecznego... Dlatego to do Błogosławionej Dziewicy stosuje się w Kościele tytuły: 
Orędowniczki, Wspomożycielki, Pomocnicy, Pośredniczki"495.

970	"Macierzyńska zaś rola Maryi w stosunku do ludzi żadną miarą nie przyćmiewa 
i nie umniejsza tego jedynego pośrednictwa Chrystusowego, lecz ukazuje jego moc. 
Cały bowiem wpływ zbawienny Błogosławionej Dziewicy na ludzi... wywodzi się z 
nadmiaru zasług Chrystusowych, na Jego pośrednictwie się opiera, od tego 
pośrednictwa całkowicie jest zależny i z niego czerpie całą moc swoją"496. "Żadne 
bowiem stworzenie nie może być nigdy stawiane na równi ze Słowem Wcielonym i 
Odkupicielem; ale jak kapłaństwo Chrystusa w rozmaity sposób staje się udziałem 
zarówno świętych szafarzy, jak i wiernego ludu i jak jedna dobroć Boża w rozmaity 
sposób rozlewa się realnie w stworzeniach, tak też jedyne pośrednictwo Odkupiciela 
nie wyklucza, ale wzbudza u stworzeń rozmaite współdziałanie, pochodzące z 
uczestnictwa w jednym źródle"497.

II. Kult Najświętszej Dziewicy

971 "Błogosławić mnie będą wszystkie pokolenia" (Łk 1, 48). "Pobożność Kościoła 
względem Świętej Dziewicy jest wewnętrznym elementem kultu 
chrześcijańskiego"498. Najświętsza Dziewica "słusznie doznaje od Kościoła czci 
szczególnej. Już też od najdawniejszych czasów Błogosławiona Dziewica czczona 
jest pod zaszczytnym imieniem Bożej Rodzicielki, pod której obronę uciekają się w 
modlitwach wierni we wszystkich swoich przeciwnościach i potrzebach... Kult ten... 
choć zgoła wyjątkowy, różni się przecież w sposób istotny od kultu uwielbienia, który 
oddawany jest Słowu Wcielonemu na równi z Ojcem i Duchem Świętym, i jak 
najbardziej sprzyja temu kultowi"499. Wyraża się on w świętach liturgicznych 
poświęconych Matce Bożej500 oraz w modlitwie maryjnej, takiej jak różaniec, który 
jest "streszczeniem całej Ewangelii"501.

III. Maryja  eschatologiczna ikona Kościoła

972	Po omówieniu rzeczywistości Kościoła, jego początku, posłania i 
przeznaczenia, możemy jedynie spojrzeć na Maryję, by kontemplować w Niej to, 
7czym jest Kościół w swoim misterium, w swojej "pielgrzymce wiary", i czym będzie w 
ojczyźnie na końcu swojej drogi, gdzie go oczekuje "w chwale Przenajświętszej i 
nierozdzielnej Trójcy", "we wspólnocie wszystkich świętych"502, Ta, którą Kościół 
czci jako Matkę swego Pana i jako swoją Matkę: 

Tymczasem zaś Matka Jezusowa, jak w niebie doznaje już chwały co do ciała i 
duszy, będąc obrazem i początkiem Kościoła mającego osiągnąć pełnię w 
przyszłym wieku, tak tu na ziemi, póki nie nadejdzie dzień Pański, przyświeca 
Ludowi Bożemu pielgrzymującemu jako znak pewnej nadziei i pociechy503.

W skrócie

973	Maryja, wypowiadając "Fiat" ("Niech mi się stanie") w chwili 
Zwiastowania i dając swoje przyzwolenie na misterium Wcielenia, 
współdziałała już w całym dziele, jakie miał wypełnić Jej Syn. Jest Ona Matką 
wszędzie tam, gdzie On jest Zbawicielem i Głową Mistycznego Ciała.

974	Po dopełnieniu swego ziemskiego życia Najświętsza Dziewica Maryja 
została wzięta z ciałem i duszą do chwały nieba, gdzie uczestniczy już w 
chwale Zmartwychwstania swojego Syna, uprzedzając zmartwychwstanie 
wszystkich członków Jego Ciała.

975	"Wierzymy, że Najświętsza Boża Rodzicielka, Nowa Ewa, Matka 
Kościoła, kontynuuje w niebie swoją macierzyńską rolę wobec członków 
Chrystusa"504.


Artykuł dziesiąty

"WIERZĘ W ODPUSZCZENIE GRZECHÓW"

976	Symbol Apostolski łączy wiarę w odpuszczenie grzechów z wiarą w Ducha 
Świętego, a także z wiarą w Kościół i w komunię świętych. Chrystus 
Zmartwychwstały, dając Apostołom Ducha Świętego, udzielił im swojej Boskiej władzy 
odpuszczania grzechów: "Weźmijcie Ducha Świętego! Którym odpuścicie grzechy, są 
im odpuszczone, a którym zatrzymacie, są im zatrzymane" (J 20, 22-23).

(Część druga Katechizmu omówi bardziej bezpośrednio odpuszczenie 
grzechów przez chrzest, sakrament pokuty i inne sakramenty, przede 
wszystkim Eucharystię. W tym miejscu wystarczy krótko przypomnieć niektóre 
podstawowe prawdy.)

I. Jeden chrzest na odpuszczenie grzechów

977	Nasz Pan połączył odpuszczenie grzechów z wiarą i z sakramentem chrztu: 
"Idźcie na cały świat i głoście Ewangelię wszelkiemu stworzeniu. Kto uwierzy i 
przyjmie chrzest, będzie zbawiony" (Mk 16, 15-16). Chrzest jest pierwszym i 
podstawowym sakramentem odpuszczenia grzechów, ponieważ jednoczy nas z 
Chrystusem, który umarł za nasze grzechy i zmartwychwstał dla naszego 
usprawiedliwienia505, "abyśmy i my wkroczyli w nowe życie" (Rz 6, 4).

978	"Odpuszczenie grzechów w Kościele ma miejsce przede wszystkim, gdy po raz 
pierwszy wyznaje się wiarę. Z wodą chrzcielną zostaje bowiem udzielone pełne 
przebaczenie i nie pozostaje już żadna wina: ani pierworodna, ani inna popełniona 
później; nie pozostaje też żadna kara do odpokutowania, by zadośćuczynić za te 
grzechy... Łaska chrztu nie uwalnia jednak naszej natury od jej słabości; przeciwnie, 
nie ma takiego człowieka, który nie musiałby walczyć z pożądliwością, gdyż nie 
przestaje ona skłaniać do złego"506.

979	Kto w walce ze skłonnością do złego byłby tak mocny i czujny, by uniknąć 
wszelkiej rany grzechu? "Było więc konieczne, aby Kościół miał moc odpuszczania 
grzechów także w inny sposób niż przez sakrament chrztu. Z tej racji Chrystus dał 
Kościołowi Ťkluczeť Królestwa niebieskiego, mocą których mógłby przebaczyć 
każdemu grzesznikowi żałującemu za grzechy popełnione po chrzcie świętym aż do 
ostatniego dnia życia"507.

980	Ochrzczony może być pojednany z Bogiem i Kościołem przez sakrament 
pokuty:

Ojcowie Kościoła słusznie nazywali pokutę "mozolnym chrztem"508. 
Sakrament pokuty jest konieczny do zbawienia dla tych, którzy upadli po 
chrzcie, jak chrzest jest konieczny dla tych, którzy nie zostali jeszcze 
odrodzeni509.

II. Władza "kluczy"

981	Chrystus po swoim zmartwychwstaniu posłał Apostołów, by w Jego imię głosili 
"nawrócenie i odpuszczenie grzechów wszystkim narodom" (Łk 24, 47). Apostołowie i 
ich następcy pełnią tę "posługę jednania" (2 Kor 5,18), nie tylko głosząc ludziom 
przebaczenie Boże wysłużone nam przez Chrystusa i wzywając ich do nawrócenia i 
wiary, lecz także udzielając im odpuszczenia grzechów  przez chrzest oraz jednając 
ich z Bogiem i z Kościołem dzięki władzy "kluczy" otrzymanej od Chrystusa:

Kościół otrzymał klucze Królestwa niebieskiego, by dokonywało się w nim 
odpuszczenie grzechów przez Krew Chrystusa i działanie Ducha Świętego. 
Dusza, która umarła z powodu grzechu, zostaje ożywiona w Kościele, by żyć z 
Chrystusem, którego łaska nas zbawiła510.

982	Nie ma takiej winy, nawet najcięższej, której nie mógłby odpuścić Kościół 
święty. "Nie ma nikogo tak niegodziwego i winnego, kto nie powinien być pewny 
przebaczenia, jeśli tylko jego żal jest szczery"511. Chrystus, który umarł za 
wszystkich ludzi, pragnie, by w Jego Kościele bramy przebaczenia były zawsze 
otwarte dla każdego, kto odwraca się od grzechu512.

983	Katecheza będzie starać się budzić i podtrzymywać u wiernych wiarę w 
niezrównaną wielkość daru, jakiego Chrystus Zmartwychwstały udzielił swemu 
Kościołowi. Tym darem jest misja i władza prawdziwego odpuszczania grzechów 
przez posługę Apostołów i ich następców:

Pan chce, aby Jego uczniowie mieli niezrównaną władzę; chce, by Jego słudzy 
spełniali w Jego imię to wszystko, co On czynił, gdy był na ziemi513.

Kapłani otrzymali władzę, jakiej Bóg nie dał ani aniołom, ani archaniołom... Bóg 
potwierdza w górze to wszystko, co kapłani czynią na ziemi514.

Gdyby w Kościele nie było odpuszczenia grzechów, nie byłoby żadnej ufności, 
żadnej nadziei życia przyszłego i wiecznego wyzwolenia. Dziękujmy Bogu, 
który dał Kościołowi taki dar515.

W skrócie

984	Symbol wiary łączy "odpuszczenie grzechów" z wyznaniem wiary w 
Ducha Świętego. Istotnie, Chrystus Zmartwychwstały powierzył Apostołom 
władzę odpuszczania grzechów, kiedy udzielił im Ducha Świętego.

985	Chrzest jest pierwszym i podstawowym sakramentem przebaczenia 
grzechów: jednoczy nas z Chrystusem, który umarł i zmartwychwstał, oraz 
daje nam Ducha Świętego.

986	Z woli Chrystusa Kościół posiada władzę odpuszczania grzechów 
ochrzczonym i wypełnia ją przez biskupów i prezbiterów w sposób zwyczajny w 
sakramencie pokuty.

987	"W odpuszczaniu grzechów kapłani i sakramenty są tylko narzędziami, 
którymi chce posługiwać się nasz Pan, Jezus Chrystus, jedyny sprawca i 
dawca naszego zbawienia, by zgładzić nasze nieprawości i udzielić nam laski 
usprawiedliwienia"516.



Artykuł jedenasty

WIERZĘ W CIAŁA ZMARTWYCHWSTANIE"

988	Credo chrześcijańskie  wyznanie naszej wiary w Boga Ojca, Syna i Ducha 
Świętego oraz w Jego stwórcze, zbawcze i uświęcające działanie  osiąga punkt 
kulminacyjny w głoszeniu zmartwychwstania umarłych na końcu czasów oraz życia 
wiecznego.

989	Wierzymy mocno i mamy nadzieję, że jak Chrystus praw`ziwie zmartwychwstał 
i żyje na zawsze, tak również sprawiedliwi po śmierci będą żyć na zawsze z 
Chrystusem Zmartwychwstałym i że On wskrzesi ich w dniu ostatecznym517. Nasze 
zmartwychwstanie, podobnie jak zmartwychwstanie Chrystusa, będzie dziełem Trójcy 
Świętej:

Jeżeli mieszka w was Duch Tego, który Jezusa wskrzesił z martwych, to Ten, 
co wskrzesił Chrystusa Jezusa z martwych, przywróci do życia wasze 
śmiertelne ciała mocą mieszkającego w was swego Ducha (Rz 8, 11)518.

990	Pojęcie "ciało" oznacza człowieka w jego kondycji poddanej słabości i 
śmiertelności519 "Zmartwychwstanie ciała" oznacza, że po śmierci będzie żyła nie 
tylko dusza nieśmiertelna, ale że na nowo otrzymają życie także nasze "śmiertelne 
ciała" (Rz 8,11).

991	Wiara w zmartwychwstanie zmarłych była od początku istotnym elementem 
wiary chrześcijańskiej. Fiducia christianorum resurrectio mortuorum; illam credentes, 
sumus  "Zmartwychwstanie umarłych jest ufnością chrześcijan; ta wiara nas 
ożywia"520:

Dlaczego twierdzą niektórzy spośród was, że nie ma zmartwychwstania? Jeśli 
nie ma zmartwychwstania, to i Chrystus nie zmartwychwstał. A jeśli Chrystus 
nie zmartwychwstał, daremne jest nasze nauczanie, próżna jest także wasza 
wiara... Tymczasem jednak Chrystus zmartwychwstał jako pierwszy spośród 
tych, co pomarli (1 Kor 15,12-14. 20).

I. Zmartwychwstanie Chrystusa i nasze zmartwychwstanie

Stopniowe objawianie zmartwychwstania

992	Bóg stopniowo objawiał swojemu ludowi prawdę o zmartwychwstaniu 
umarłych. Nadzieja na cielesne zmartwychwstanie zmarłych pojawia się jako 
wewnętrzna konsekwencja wiary w Boga, Stwórcę całego człowieka, z duszą i 
ciałem. Stwórca nieba i ziemi jest także Tym, który zachowuje wiernie swoje 
przymierze z Abrahamem i jego potomstwem. W tej podwójnej perspektywie zacznie 
wyrażać się wiara w zmartwychwstanie. Męczennicy machabejscy wyznają w godzinie 
próby:

Król świata... nas, którzy umieramy za Jego prawa, wskrzesi i ożywi do życia 
wiecznego (2 Mch 7, 9). Lepiej jest nam, którzy giniemy z ludzkich rąk, w Bogu 
pokładać nadzieję, że znów przez Niego będziemy wskrzeszeni (2 Mch 
7,14)521.

993	Faryzeusze522 i wielu współczesnych Pana523 mieli nadzieję na 
zmartwychwstanie. Jezus stale o nim nauczał. Saduceuszom, którzy nie przyjmowali 
zmartwychwstania, odpowiada: "Czyż nie dlatego jesteście w błędzie, że nie 
rozumiecie Pisma ani mocy Bożej?" (Mk 12, 24). Wiara w zmartwychwstanie opiera 
się na wierze w Boga, który nie jest "Bogiem umarłych, lecz żywych" (Mk 12, 27).

994	Co więcej, Jezus łączy wiarę w zmartwychwstanie ze swoją Osobą: "Ja jestem 
zmartwychwstaniem i życiem" (J 11, 25). To Jezus jest Tym, który w ostatnim dniu 
wskrzesi tych, którzy będą wierzyć w Niego524 i którzy będą spożywać Jego Ciało i 
pić Jego Krew525. Już teraz daje tego znak i zadatek, przywracając do życia 
niektórych zmarłych526, Zapowiadając w ten sposób własne zmartwychwstanie, które 
jednak nastąpi w innym porządku. Jezus mówi o tym wyjątkowym wydarzeniu jako o 
"znaku proroka Jonasza" (Mt 12, 39) i znaku Świątyni527; zapowiada swoje 
zmartwychwstanie trzeciego dnia po wydaniu Go na śmierć528.

995	Być świadkiem Chrystusa  to znaczy być "świadkiem Jego 
zmartwychwstania" (Dz l, 22)529, "z Nim jeść i pić po Jego zmartwychwstaniu" (Dz 
10, 41). Chrześcijańska nadzieja na zmartwychwstanie jest cała naznaczona do 
świadczeniem spotkań z Chrystusem Zmartwychwstałym. My zmartwychwstaniemy 
jak On, z Nim i przez Niego.

996	Od początku chrześcijańska wiara w zmartwychwstanie spotykała się z 
niezrozumieniem i oporami530. "W żadnym punkcie wiara chrześcijańska nie spotyka 
więcej sprzeciwu niż w stosunku do zmartwychwstania ciała"531. Bardzo 
powszechnie jest przyjmowane przekonanie, że po śmierci życie osoby ludzkiej trwa 
w sposób duchowy. Ale jak wierzyć, że to ciało, którego śmiertelność jest tak 
oczywista, mogłoby zmartwychwstać do życia wiecznego?

Jak zmartwychwstaną zmarli?

997	Co to znaczy zmartwychwstać? W śmierci, będącej "rozdzieleniem duszy i 
ciała, ciało człowieka ulega zniszczeniu", podczas gdy jego dusza idzie na spotkanie 
z Bogiem, chociaż trwa w oczekiwaniu na ponowne zjednoczenie ze swoim 
uwielbionym ciałem. Bóg w swojej wszechmocy przywróci ostatecznie naszym ciałom 
niezniszczalne życie, jednocząc je z naszymi duszami mocą Zmartwychwstania 
Jezusa.

998	Kto zmartwychwstanie? Wszyscy ludzie, którzy umarli: "Ci, którzy pełnili dobre 
czyny, pójdą na zmartwychwstanie życia; ci, którzy pełnili złe czyny na 
zmartwychwstanie potępienia" (J 5, 29)532.

999	W jaki sposób? Chrystus zmartwychwstał w swoim własnym ciele: "Popatrzcie 
na moje ręce i nogi: to Ja jestem" (Łk 24, 39); nie powrócił On jednak do życia 
ziemskiego. Tak samo w Nim "wszyscy zmartwychwstaną we własnych ciałach, które 
mają teraz"533, ale to ciało będzie przekształcone w "chwalebne ciało" (Flp 3, 21), w 
"ciało duchowe" (1 Kor 15, 44):

Lecz powie ktoś: A jak zmartwychwstają umarli? W jakim ukazują się ciele? O, 
niemądry! Przecież to, co siejesz, nie ożyje, jeżeli wcześniej nie obumrze. To, 
co zasiewasz, nie jest od razu ciałem, którym ma się stać potem, lecz zwykłym 
ziarnem... Zasiewa się zniszczalne  powstaje zaś niezniszczalne... Trzeba, 
ażeby to, co zniszczalne, przyodziało się w niezniszczalność, a to, co 
śmiertelne, przyodziało się w nieśmiertelność (1 Kor 15, 35-37. 42. 53).

1000	To "w jaki sposób" przekracza naszą wyobraźnię i nasze rozumienie; jest 
dostępne tylko w wierze. Udział w Eucharystii daje nam już zadatek przemienienia 
naszego ciała przez Chrystusa:

Podobnie jak ziemski chleb dzięki wezwaniu Boga nie jest już zwykłym 
chlebem ale Eucharystią, a składa się z dwóch elementów, ziemskiego i 
niebieskiego, tak również my, przyjmując Eucharystię, wyzbywamy się 
zniszczalności, ponieważ mamy nadzieję zmartwychwstania534.

1001	Kiedy? W sposób definitywny "w dniu ostatecznym" (J 6, 39-40. 44. 54; 11, 
24); "na końcu świata"535. Istotnie, zmartwychwstanie zmarłych jest wewnętrznie 
złączone z powtórnym Przyjściem (Paruzją) Chrystusa: 

Sam bowiem Pan zstąpi z nieba na hasło i na głos archanioła, i na dźwięk 
trąby Bożej, a zmarli w Chrystusie powstaną pierwsi (1 Tes 4, 16).

Zmartwychwstali z Chrystusem

1002	Jeśli jest prawdą, że Chrystus wskrzesi nas "w dniu ostatecznym", to jest także 
prawdą, że w pewien sposób już jesteśmy wskrzeszeni z Chrystusem. Istotnie, dzięki 
Duchowi Świętemu życie chrześcijańskie jest uczestniczeniem w Śmierci i 
Zmartwychwstaniu Chrystusa już na ziemi: 

Razem z Nim pogrzebani w chrzcie... razem zostaliście wskrzeszeni przez 
wiarę w moc Boga, który Go wskrzesił... Jeśliście więc razem z Chrystusem 
powstali z martwych, szukajcie tego, co w górze, gdzie przebywa Chrystus 
zasiadając po prawicy Boga (Kol 2, 12; 3, 1).

1003	Wierzący, zjednoczeni przez chrzest z Chrystusem, uczestniczą już w sposób 
rzeczywisty w niebieskim życiu Chrystusa Zmartwychwstałego536, ale to życie 
pozostaje "ukryte z Chrystusem w Bogu" (Kol 3, 3). "Razem też wskrzesił i razem 
posadził na wyżynach niebieskich  w Chrystusie Jezusie" (Ef 2, 6). Karmieni Jego 
Ciałem w Eucharystii, należymy już do Ciała Chrystusa. Gdy zmartwychwstaniemy w 
dniu ostatecznym, "razem z Nim ukażemy się w chwale" (Kol 3, 4).

1004	W oczekiwaniu na ten dzień ciało i dusza wierzącego uczestniczy już w 
godności "należenia do Chrystusa". Wynika z tego konieczność szacunku dla 
własnego ciała, a także dla ciała drugiego człowieka, szczególnie gdy cierpi: 

Ciało... jest... dla Pana, a Pan dla ciała. Bóg zaś i Pana wskrzesił, i nas 
również swą mocą wskrzesi z martwych. Czyż nie wiecie, że ciała wasze są 
członkami Chrystusa?... Nie należycie do samych siebie... Chwalcie więc Boga 
w waszym ciele (1 Kor 6,13-15. 19-20).

II. Umierać w Chrystusie Jezusie

1005	Aby zmartwychwstać z Chrystusem, trzeba umrzeć z Chrystusem, trzeba 
"opuścić nasze ciało i stanąć w obliczu Pana" (2 Kor 5, 8). W tym "odejściu" (Flp 1, 
23), jakim jest śmierć, dusza jest oddzielona od ciała. Połączy się z nim na nowo w 
dniu zmartwychwstania umarłych537.

Śmierć

1006	"Tajemnica losu ludzkiego ujawnia się najbardziej w obliczu śmierci"538.  W 
pewnym sensie śmierć cielesna jest naturalna, ale dzięki wierze wiemy, że jest ona 
"zapłatą za grzech" (Rz 6, 23)539. Dla tych, którzy umierają w łasce Chrystusa, jest 
ona uczestniczeniem w Śmierci Pana, by móc także uczestniczyć w Jego 
Zmartwychwstaniu540.

1007	Śmierć jest kresem życia ziemskiego. Czas jest miarą naszego życia; w jego 
biegu zmieniamy się i starzejemy. Jak w przypadku wszystkich istot żyjących na 
ziemi, śmierć jawi się jako normalny koniec życia. Ten aspekt śmierci jest pewnym 
przynagleniem dla naszego życia; pamięć o naszej śmiertelności służy także jako 
przypomnienie, że mamy tylko ograniczony czas, by zrealizować nasze życie:

Pomnij... na Stwórcę swego w dniach swej młodości... zanim wróci się proch 
do ziemi, tak jak nią był, a duch powróci do Boga, który go dał (Koh 12, 1. 7).

1008	Śmierć jest konsekwencją grzechu. Urząd Nauczycielski Kościoła, który 
autentycznie interpretuje wypowiedzi Pisma świętego541 i Tradycji, naucza, że 
śmierć weszła na świat z powodu grzechu człowieka542. Chociaż człowiek posiadał 
śmiertelną naturę, z woli Bożej miał nie umierać. Śmierć była więc przeciwna 
zamysłom Boga Stwórcy, a weszła na świat jako konsekwencja grzechu543. "Śmierć 
cielesna, od której człowiek byłby wolny, gdyby nie był zgrzeszył"544, jest "ostatnim 
wrogiem" człowieka, który musi zostać zwyciężony 545.

1009	Śmierć została przemieniona przez Chrystusa. Także Jezus, Syn Boży, 
przeszedł przez cierpienie śmierci, właściwej dla kondycji ludzkiej. Mimo swojej trwogi 
przed śmiercią546, przyjął ją aktem całkowitego i dobrowolnego poddania się woli 
Ojca. Posłuszeństwo Jezusa przemieniło przekleństwo śmierci w 
błogosławieństwo547.

Sens śmierci chrześcijańskiej 
1010	Dzięki Chrystusowi śmierć chrześcijańska ma sens pozytywny. "Dla mnie 
bowiem żyć  to Chrystus, a umrzeć  to zysk" (Flp l, 21). "Nauka to zasługująca na 
wiarę: Jeżeliśmy bowiem z Nim współumarli, wespół z Nim i żyć będziemy" (2 Tm 2, 
11). Istotna nowość śmierci chrześcijańskiej polega na tym, że przez chrzest 
chrześcijanin już w sposób sakramentalny "umarł z Chrystusem", by żyć nowym 
życiem. Jeżeli umieramy w łasce Chrystusa, przez śmierć fizyczną wypełnia się to 
"umieranie z Chrystusem" i dopełnia w ten sposób nasze wszczepienie w Niego w 
Jego akcie odkupieńczym:

Wolę umrzeć w (eis) Chrystusie Jezusie, niż panować nad całą ziemią. 
Szukam Tego, który za nas umarł; pragnę Tego, który dla nas 
zmartwychwstał. I oto bliskie jest moje narodzenie... Pozwólcie chłonąć światło 
nieskalane. Gdy je osiągnę, będę pełnym człowiekiem548.

1011	W śmierci Bóg powołuje człowieka do siebie. Dlatego chrześcijanin może 
przeżywać wobec śmierci pragnienie podobne do pragnienia św. Pawła: "Pragnę 
odejść, a być z Chrystusem" (Flp 1, 23); może przemienić własną śmierć w akt 
posłuszeństwa i miłości wobec Ojca, na wzór Chrystusa549.

Moje upodobania zostały ukrzyżowane i nie ma już we mnie ziemskiego 
pożądania. Jedynie żywa wola przemawia do mnie z głębi serca: "Pójdź do 
Ojca"550. 

Chcę widzieć Boga, ale trzeba umrzeć, by Go zobaczyć551.

Ja nie umieram, ja wchodzę w życie552.

1012	Chrześcijańska wizja śmierci553 jest wyrażona szczególnie trafnie w liturgii 
Kościoła:

Albowiem życie Twoich wiernych, o Panie, zmienia się, ale się nie kończy, i 
gdy rozpadnie się dom doczesnej pielgrzymki, znajdą przygotowane w niebie 
wieczne mieszkanie 554.

1013	Śmierć jest końcem ziemskiej pielgrzymki człowieka, czasu łaski i miłosierdzia, 
jaki Bóg ofiaruje człowiekowi, by realizował swoje ziemskie życie według zamysłu 
Bożego i by decydował o swoim ostatecznym przeznaczeniu. Gdy zakończy się 
"jeden jedyny bieg naszego ziemskiego żywota"555, nie wrócimy już do kolejnego 
życia ziemskiego. "Postanowione ludziom raz umrzeć" (Hbr 9, 27). Po śmierci nie ma 
"reinkarnacji".

1014	Kościół zachęca nas do przygotowania się na godzinę naszej śmierci ("Od 
nagłej i niespodziewanej śmierci wybaw nas, Panie": Litania do Wszystkich 
Świętych), do proszenia Matki Bożej, by wstawiała się za nami "w godzinę śmierci 
naszej" (modlitwa "Zdrowaś Maryjo"), oraz do powierzenia się świętemu Józefowi, 
patronowi dobrej śmierci:

Tak powinieneś zachować się w każdym czynie i w każdej myśli, jak gdybyś 
dziś miał umrzeć. Jeśli miałbyś czyste sumienie, nie bałbyś się bardzo śmierci. 
Lepiej jest unikać grzechu, niż uciekać przed śmiercią. Jeśli dziś nie jesteś 
gotowy, czy będziesz gotowy jutro?556.

Pochwalony bądź, Panie mój, przez siostrę naszą, śmierć cielesną, której 
żaden człowiek żywy uniknąć nie może.
Biada tym, którzy umierają w grzechach śmiertelnych! Błogosławieni ci, 
których śmierć zastanie w Twej najświętszej woli, ponieważ śmierć druga nie 
uczyni im zła557.

W skrócie

1015	"Caro salutis est cardo"  "Cialo jest podstawą zbawienia"558. 
Wierzymy w Boga, który jest Stwórcą ciała; wierzymy w Słowo, które stało się 
ciałem dla odkupienia ciała; wierzymy w ciała zmartwychwstanie, dopełnienie 
stworzenia i odkupienie ciała.

1016	Przez śmierć dusza zostaje oddzielona od ciału, ale w 
zmartwychwstaniu Bóg udzieli naszemu przemienionemu ciału 
niezniszczalnego życia, ponownie łącząc je z duszą. Jak Chrystus 
zmartwychwstał i żyje na zawsze, tak wszyscy zmartwychwstaniemy w dniu 
ostatecznym.

1017	"Wierzymy w prawdziwe zmartwychwstanie tego ciała, które teraz 
posiadamy"559. Składa się jednak do grobu ciało zniszczalne, 
zmartwychwstanie ciało niezniszczalne560, "ciało duchowe" (I Kor 15, 44).

1018	Na skutek grzechu pierworodnego człowiek musi podlegać śmierci 
cielesnej, "od której byłby wolny, gdyby nie był zgrzeszył"561.

1019	Jezus, Syn Boży, dobrowolnie przeszedł dla nas przez cierpienie 
śmierci w całkowitym i dobrowolnym poddaniu się woli Boga, swojego Ojca. 
Przez swoją Śmierć zwyciężył On śmierć, otwierając w ten sposób wszystkim 
ludziom możliwość zbawienia.


Artykuł dwunasty

"WIERZĘ W ŻYCIE WIECZNE"

1020	Chrześcijanin, który łączy własną śmierć ze śmiercią Jezusa, widzi śmierć jako 
przyjście do Niego i jako wejście do życia wiecznego. Gdy Kościół po raz ostatni 
wypowiedział nad umierającym chrześcijaninem słowa przebaczenia i rozgrzeszenia 
Chrystusa, gdy naznaczył go po raz ostatni umacniającym namaszczeniem i w 
Wiatyku dał mu Chrystusa jako pokarm na drogę, mówi do niego ze spokojną 
pewnością:

Duszo chrześcijańska, zejdź z tego świata w imię Boga Ojca 
wszechmogącego, który cię stworzył; w imię Jezusa Chrystusa, Syna Boga 
żywego, który za ciebie cierpiał; w imię Ducha Świętego, który na ciebie 
zstąpił. Obyś dzisiaj spoczęła w pokoju i zamieszkała na świętym Syjonie z 
Najświętszą Boga Rodzicielką, Maryją Dziewicą, ze świętym Józefem i 
wszystkimi Aniołami i Świętymi Bożymi... Polecam Cię wszechmogącemu 
Bogu i oddaję twojemu Stwórcy, abyś powrócił do Tego, który Cię ukształtował 
z mułu ziemi. Gdy opuścisz to życie, niech na twoje spotkanie wyjdzie 
Najświętsza Maryja Panna, Aniołowie i  wszyscy Święci... Obyś widział twarzą 
w twarz swojego Odkupiciela...562.

1. Sąd szczegółowy

1021	Śmierć kończy życie człowieka jako czas otwarty na przyjęcie lub odrzucenie 
łaski Bożej ukazanej w Chrystusie563. Nowy Testament mówi o sądzie przede 
wszystkim w perspektywie ostatecznego spotkania z Chrystusem w Jego drugim 
przyjściu, ale także wielokrotnie potwierdza, że zaraz po śmierci każdego nastąpi 
zapłata stosownie do jego czynów i wiary. Przypowieść o ubogim Łazarzu564 i słowa 
Chrystusa wypowiedziane na krzyżu do dobrego łotra565, a także inne teksty 
Nowego Testamentu566 mówią o ostatecznym przeznaczeniu duszy567, które może 
być odmienne dla różnych ludzi.

1022	Każdy człowiek w swojej nieśmiertelnej duszy otrzymuje zaraz po śmierci 
wieczną zapłatę na sądzie szczegółowym, który polega na odniesieniu jego życia do 
Chrystusa i albo dokonuje się przez oczyszczenie568, albo otwiera bezpośrednio 
wejście do szczęścia nieba569, albo stanowi bezpośrednio potępienie na 
wieki570Pod wieczór naszego życia będziemy sądzeni z miłości571.

II. Niebo

1023	Ci, którzy umierają w łasce i przyjaźni z Bogiem oraz są doskonale 
oczyszczeni, żyją na zawsze z Chrystusem. Są na zawsze podobni do Boga, 
ponieważ widzą Go "takim, jakim jest" (1 J 3, 2), twarzą w twarz572:

Powagą apostolską orzekamy, że według powszechnego rozporządzenia 
Bożego dusze wszystkich świętych... i innych wiernych zmarłych po przyjęciu 
chrztu świętego, jeśli w chwili śmierci nie miały nic do odpokutowania... albo 
jeśliby wówczas miały w sobie coś do oczyszczenia, lecz doznały oczyszczenia 
po śmierci... jeszcze przed odzyskaniem swoich ciał i przed Sądem 
Ostatecznym, od chwili Wniebowstąpienia Zbawiciela, naszego Pana Jezusa 
Chrystusa, były, są i będą w niebie, w Królestwie i w raju niebieskim z 
Chrystusem, dołączone do wspólnoty aniołów i świętych. Po męce i śmierci 
Pana Jezusa Chrystusa oglądały i oglądają Istotę Bożą widzeniem intuicyjnym, 
a także twarzą w twarz, bez pośrednictwa żadnego stworzenia573.

1024	To doskonałe życie z Trójcą Świętą, ta komunia życia i miłości z Nią, z 
Dziewicą Maryją, aniołami i wszystkimi świętymi, jest nazywane "niebem". Niebo jest 
celem ostatecznym i spełnieniem najgłębszych dążeń człowieka, stanem najwyższego 
i ostatecznego szczęścia.

1025	Żyć w niebie oznacza "być z Chrystusem"574. Wybrani żyją "w Nim", ale 
zachowują i  co więcej  odnajdują tam swoją prawdziwą tożsamość, swoje własne 
imię575:

Żyć, to być z Chrystusem; tam gdzie jest Chrystus, tam jest życie i 
Królestwo576.

1026	Jezus "otworzył" nam niebo przez swoją Śmierć i swoje Zmartwychwstanie. 
Życie błogosławionych polega na posiadaniu w pełni owoców odkupienia dokonanego 
przez Chrystusa, który włącza do swej niebieskiej chwały tych, którzy uwierzyli w 
Niego i pozostali wierni Jego woli. Niebo jest szczęśliwą wspólnotą tych wszystkich, 
którzy są doskonale zjednoczeni z Chrystusem.

1027	Tajemnica szczęśliwej komunii z Bogiem i tymi wszystkimi, którzy są w 
Chrystusie, przekracza wszelkie możliwości naszego zrozumienia i wyobrażenia. 
Pismo święte mówi o niej w obrazach: życie, światło, pokój, uczta weselna, wino 
królestwa, dom Ojca, niebieskie Jeruzalem, raj: "To, czego ani oko nie widziało, ani 
ucho nie słyszało, ani serce człowieka nie zdołało pojąć, jak wielkie rzeczy 
przygotował Bóg tym, którzy Go miłują" (1 Kor 2, 9).

1028	Z powodu swej transcendencji Bóg nie może być widziany takim, jaki jest, 
dopóki On sam nie ukaże swojej tajemnicy dla bezpośredniej kontemplacji ze strony 
człowieka i nie uzdolni go do niej. Kontemplacja Boga w chwale niebieskiej jest 
nazywana przez Kościół "wizją uszczęśliwiającą": 

To będzie twoją chwałą i szczęściem: być dopuszczonym do widzenia Boga, 
mieć zaszczyt uczestniczenia w radościach zbawienia i wiekuistej światłości w 
towarzystwie Chrystusa Pana, twego Boga... Cieszyć się w Królestwie 
niebieskim razem ze sprawiedliwymi i przyjaciółmi Boga radością osiągniętej 
nieśmiertelności577.

1029	Święci w chwale nieba nadal wypełniają z radością wolę Bożą w odniesieniu 
do innych ludzi i do całego stworzenia. Już królują z Chrystusem; z Nim "będą 
królować na wieki wieków" (Ap 22, 5)578.

III. Końcowe oczyszczenie, czyli czyściec

1030	Ci, którzy umierają w łasce i przyjaźni z Bogiem, ale nie są jeszcze całkowicie 
oczyszczeni, chociaż są już pewni swego wiecznego zbawienia, przechodzą po 
śmierci oczyszczenie, by uzyskać świętość konieczną do wejścia do radości nieba.

1031	To końcowe oczyszczenie wybranych, które jest czymś całkowicie innym niż 
kara potępionych, Kościół nazywa czyśćcem. Naukę wiary dotyczącą czyśćca 
sformułował Kościół przede wszystkim na Soborze Florenckim579 i na Soborze 
Trydenckim580. Tradycja Kościoła, opierając się na niektórych tekstach Pisma 
świętego581, mówi o ogniu oczyszczającym:

Co do pewnych win lekkich trzeba wierzyć, że jeszcze przed sądem istnieje 
ogień oczyszczający, według słów Tego, który jest prawdą. Powiedział On, że 
jeśli ktoś wypowie bluźnierstwo przeciw Duchowi Świętemu, nie zostanie mu to 
odpuszczone ani w tym życiu, ani w przyszłym (Mt 12, 32). Można z tego 
wnioskować, że niektóre winy mogą być odpuszczone w tym życiu, a niektóre 
z nich w życiu przyszłym 582.

1032	Nauczanie to opiera się także na praktyce modlitwy za zmarłych, której mówi 
już Pismo święte: "Dlatego właśnie (Juda Machabeusz) sprawił, że złożono ofiarę 
przebłagalną za zabitych, aby zostali uwolnieni od grzechu" (2 Mch 12, 45). Kościół 
od początku czcił pamięć zmarłych i ofiarował im pomoce, a w szczególności Ofiarę 
eucharystyczną583, by po oczyszczeniu mogli  dojść do uszczęśliwiającej wizji Boga. 
Kościół zaleca także jałmużnę, odpusty i dzieła pokutne za zmarłych:

Nieśmy im pomoc i pamiętajmy o nich. Jeśli synowie Hioba zostali oczyszczeni 
przez ofiarę ich ojca, dlaczego mielibyśmy wątpić, że nasze ofiary za zmarłych 
przynoszą im jakąś pociechę? Nie wahajmy się nieść pomocy tym, którzy 
odeszli, i ofiarujmy za nich nasze modlitwy584.

IV. Piekło

1033	Nie możemy być zjednoczeni z Bogiem, jeśli nie wybieramy w sposób 
dobrowolny Jego miłości. Nie możemy jednak kochać Boga, jeśli grzeszymy ciężko 
przeciw Niemu, przeciw naszemu bliźniemu lub przeciw nam samym: "Kto... nie 
miłuje, trwa w śmierci. Każdy, kto nienawidzi swego brata, jest zabójcą, a wiecie, że 
żaden zabójca nie nosi w sobie życia wiecznego" (1 J 3, 14 c-15). Nasz Pan ostrzega 
nas, że zostaniemy od Niego oddzieleni, jeśli nie wyjdziemy naprzeciw ważnym 
potrzebom ubogich i maluczkich, którzy są Jego braćmi585. Umrzeć w grzechu 
śmiertelnym, nie żałując za niego i nie przyjmując miłosiernej miłości Boga, oznacza 
pozostać z wolnego wyboru na zawsze oddzielonym od Niego. Ten stan 
ostatecznego samowykluczenia z jedności z Bogiem i świętymi określa się słowem 
"piekło". 

1034	Jezus często mówi o "gehennie ognia nieugaszonego"586, przeznaczonej dla 
tych, którzy do końca swego życia odrzucają wiarę i nawrócenie; mogą oni zatracić w 
niej zarazem ciało i duszę587. Jezus zapowiada z surowością, że "pośle aniołów 
swoich: ci zbiorą z Jego Królestwa wszystkie zgorszenia i tych, którzy dopuszczają 
się nieprawości, i wrzucą ich w piec rozpalony" (Mt 13 41-42). On sam wypowie słowa 
potępienia: "Idźcie precz ode Mnie, przeklęci, w ogień wieczny!" (Mt 25, 41).

1035	Nauczanie Kościoła stwierdza istnienie piekła i jego wieczność. Dusze tych, 
którzy umierają w stanie grzechu śmiertelnego, bezpośrednio po śmierci idą do 
piekła, gdzie cierpią męki, "ogień wieczny"588. Zasadnicza kara piekła polega na 
wiecznym oddzieleniu od Boga; wyłącznie w Bogu człowiek może mieć życie i 
szczęście, dla których został stworzony i których pragnie.

1036	Stwierdzenia Pisma świętego i nauczanie Kościoła na temat piekła są 
wezwaniem do odpowiedzialności, z jaką człowiek powinien wykorzystywać swoją 
wolność ze względu na swoje wieczne przeznaczenie. Stanowią one równocześnie 
naglące wezwanie do nawrócenia: "Wchodźcie przez ciasną bramę! Bo szeroka jest 
brama i przestronna ta droga, która prowadzi do zguby, a wielu jest takich, którzy 
przez nią wchodzą. Jakże ciasna jest brama i wąska droga, która prowadzi do życia, 
a mało jest takich, którzy ją znajdują!" (Mt 7,13-14):

Ponieważ nie znamy dnia ani godziny, musimy w myśl upomnienia Pańskiego 
czuwać ustawicznie, abyśmy zakończywszy jeden jedyny bieg naszego 
ziemskiego żywota, zasłużyli wejść razem z Panem na gody weselne i być 
zaliczeni do błogosławionych i aby nie kazano nam, jak sługom złym i leniwym, 
pójść w ogień wieczny, w ciemności zewnętrzne, gdzie "będzie płacz i 
zgrzytanie zębów"589.

1037	Bóg nie przeznacza nikogo do piekła590; dokonuje się to przez dobrowolne 
odwrócenie się od Boga (grzech śmiertelny) i trwanie w nim aż do końca życia. W 
liturgii eucharystycznej i w codziennych modlitwach swoich wiernych Kościół błaga o 
miłosierdzie Boga, który nie chce "niektórych zgubić, ale wszystkich doprowadzić do 
nawrócenia" (2 P 3, 9): Boże, przyjmij łaskawie tę ofiarę od nas, sług Twoich, i całego 
ludu Twego. Napełnij nasze życie swoim pokojem, zachowaj nas od wiecznego 
potępienia i dołącz do grona swoich wybranych591.

V. Sąd Ostateczny

1038	Zmartwychwstanie wszystkich zmarłych, "sprawiedliwych i niesprawiedliwych" 
(Dz 24, 15), poprzedzi Sąd Ostateczny. Będzie to "godzina, w której wszyscy, którzy 
spoczywają w grobach, usłyszą głos Jego: a ci, którzy pełnili dobre czyny, pójdą na 
zmartwychwstanie życia; ci, którzy pełnili złe czyny  na zmartwychwstanie 
potępienia" (J 5, 28-29). Wówczas Chrystus "przyjdzie w swej chwale i wszyscy 
aniołowie z Nim... Zgromadzą się przed Nim wszystkie narody, a On oddzieli jednych 
ludzi od drugich, jak pasterz oddziela owce od kozłów. Owce postawi po prawej, a 
kozły po swojej lewej stronie... I pójdą ci na mękę wieczną, sprawiedliwi zaś do życia 
wiecznego" (Mt 25, 31. 32. 46).

1039	W obliczu Chrystusa, który jest prawdą, zostanie ostatecznie ujawniona 
prawda o relacji każdego człowieka z Bogiem592. Sąd Ostateczny ujawni to, co 
każdy uczynił dobrego, i to, czego zaniechał w czasie swego ziemskiego życia, 
łącznie z wszystkimi tego konsekwencjami:

Wszelkie zło, które uczynili niegodziwi, zostało zanotowane, a oni tego nie 
wiedzą. W tym dniu, w którym "Bóg nasz przybędzie" (Ps 50, 3)... powie do 
nich: "Najmniejszych i potrzebujących umieściłem dla was na ziemi. Ja, jako 
Głowa  powie  zasiadłem na niebiosach po prawicy Ojca, ale moje członki 
trudziły się na ziemi, moje członki cierpiały na ziemi niedostatek. Gdybyście 
dawali moim członkom, doszłoby to do Głowy. Wiedzcie, że gdy moich 
najmniejszych i potrzebujących umieściłem dla was na ziemi, ustanowiłem ich 
waszymi posłańcami, którzy wasze uczynki zaniosą do mojego skarbca. Nic 
nie złożyliście w ich ręce i dlatego u mnie nic nie posiadacie"593.

1040	Sąd Ostateczny nastąpi podczas chwalebnego powrotu Chrystusa. Jedynie 
Ojciec zna dzień i godzinę sądu. Tylko On decyduje o jego nadejściu. Przez swego 
Syna Jezusa Chrystusa wypowie On wówczas swoje ostateczne słowo o całej historii. 
Poznamy ostateczne znaczenie dzieła stworzenia i ekonomii zbawienia oraz 
zrozumiemy przedziwne drogi, którymi Jego Opatrzność prowadziła wszystko do 
ostatecznego celu. Sąd Ostateczny objawi, że sprawiedliwość Boga triumfuje nad 
wszystkimi niesprawiedliwościami popełnionymi przez stworzenia i że Jego miłość jest 
silniejsza od śmierci594.

1041	Prawda o Sądzie Ostatecznym wzywa do nawrócenia, podczas gdy Bóg daje 
jeszcze ludziom "czas pomyślny, dzień zbawienia" (2 Kor 6, 2). Pobudza świętą 
bojaźń Bożą. Angażuje na rzecz sprawiedliwości Królestwa Bożego. Zapowiada 
"błogosławioną nadzieję" (Tt 2, 13) powrotu Pana, który "przyjdzie, aby być 
uwielbionym w świętych swoich i okazać się godnym podziwu dla wszystkich, którzy 
uwierzyli" (2 Tes 1,10).

VI. Nadzieja nowego nieba i nowej ziemi

1042	Na końcu świata Królestwo Boże osiągnie swoją pełnię. Po sądzie 
powszechnym sprawiedliwi, uwielbieni w ciele i duszy, będą królować na zawsze z 
Chrystusem, a sam wszechświat będzie odnowiony: 

Wtedy Kościół "osiągnie pełnię... w chwale niebieskiej, gdy nadejdzie czas 
odnowienia wszystkiego i kiedy wraz z rodzajem ludzkim również świat cały, 
głęboko związany z człowiekiem i przez niego zdążający do swego celu, w 
sposób doskonały odnowi się w Chrystusie"595. 

1043	Pismo święte nazywa to tajemnicze odnowienie, które przekształci ludzkość i 
świat, "nowym niebem i nową ziemią" (2 P 3, 13)596. Będzie to ostateczna realizacja 
zamysłu Bożego, "aby wszystko na nowo zjednoczyćw Chrystusie jako Głowie: to, co 
w niebiosach, i to, co na ziemi" (Ef 1, 10).

1044	W tym nowym świecie597, w niebieskim Jeruzalem, Bóg będzie miał swoje 
mieszkanie pośród ludzi. "I otrze z ich oczu wszelką łzę, a śmierci już odtąd nie 
będzie. Ani żałoby, ni krzyku, ni trudu już odtąd nie będzie, bo pierwsze rzeczy 
przeminęły" (Ap 21, 4)598.

1045	Dla człowieka to wypełnienie będzie ostatecznym urzeczywistnieniem jedności 
rodzaju ludzkiego zamierzonej przez Boga od stworzenia, a której Kościół 
pielgrzymujący był "niejako sakramentem"599. Ci, którzy będą zjednoczeni z 
Chrystusem, utworzą wspólnotę odkupionych, "Miasto Święte" Boga (Ap 21, 2), 
"Oblubienicę Baranka" (Ap 21, 9). Nie będzie ona już zraniona przez grzech, 
nieczystość600, miłość własną, które niszczą lub ranią ziemską wspólnotę ludzi. 
Wizja uszczęśliwiająca, w której Bóg ukaże się w sposób niezgłębiony przed 
wybranymi, będzie nie kończącym się źródłem radości, pokoju i wzajemnej komunii.

1046	W odniesieniu do kosmosu Objawienie potwierdza głęboką wspólnotę losu 
świata materialnego i człowieka:

Bo stworzenie z upragnieniem oczekuje objawienia się synów Bożych... w 
nadziei, że również i ono zostanie wyzwolone z niewoli zepsucia... Wiemy 
przecież, że całe stworzenie aż dotąd jęczy i wzdycha w bólach rodzenia. Lecz 
nie tylko ono, ale i my sami, którzy już posiadamy pierwsze dary Ducha, i my 
również całą istotą swoją wzdychamy, oczekując... odkupienia naszego ciała 
(Rz 8, 19-23).

1047	Wszechświat widzialny jest więc również przeznaczony do przemienienia, 
"by... przywrócony do pierwotnego stanu, służył już bez żadnej przeszkody 
sprawiedliwym", uczestnicząc w ich chwale w Jezusie Chrystusie 
Zmartwychwstałym601.

1048	"Nie znamy czasu, kiedy ma zakończyć się ziemia i ludzkość, ani nie wiemy, w 
jaki sposób wszechświat ma zostać zmieniony. Przemija wprawdzie postać tego 
świata zniekształcona grzechem, ale pouczeni jesteśmy, że Bóg gotuje nowe 
mieszkanie i nową ziemię, gdzie mieszka sprawiedliwość, a szczęśliwość zaspokoi i 
przewyższy wszelkie pragnienia pokoju, jakie żywią serca ludzkie"602.

1049	"Oczekiwanie jednak nowej ziemi nie powinno osłabiać, lecz ma raczej 
pobudzać zapobiegliwość, aby uprawiać tę ziemię, na której wzrasta ciało nowej 
rodziny ludzkiej, mogące dać pewne wyobrażenie nowego świata. Przeto, choć należy 
starannie odróżniać postęp ziemski od wzrostu Królestwa Chrystusowego, to przecież 
dla Królestwa Bożego nie jest obojętne, jak dalece postęp ten może przyczynić się do 
lepszego urządzenia społeczności ludzkiej"663.

1050	"Jeśli krzewić będziemy na ziemi w Duchu Pana i według Jego zlecenia... 
wszystkie dobra natury oraz owoce naszej zapobiegliwości, to odnajdziemy je potem 
na nowo, ale oczyszczone ze wszystkiego brudu, rozświetlone i przemienione, gdy 
Chrystus odda Ojcu wieczne i powszechne Królestwo"604. Bóg w życiu wiecznym 
będzie wtedy "wszystkim we wszystkich" (1 Kor 15, 28):

Ojciec jest prawdziwym i rzeczywistym życiem. On udziela wszystkim, jakby ze 
źródła, przez Syna w Duchu Świętym niebieskich darów. W swojej dobroci 
także nam, ludziom, dał niezawodne obietnice życia wiecznego605.

W skrócie

1051	Każdy człowiek w swojej duszy nieśmiertelnej otrzymuje na sądzie 
szczegółowym, bezpośrednio po śmierci, wieczną zapłatę od Chrystusa, 
Sędziego żywych i umarłych.

1052	"Wierzymy, że dusze tych wszystkich, którzy umierają w łasce 
Chrystusa... są Ludem Bożym po śmierci, która zostanie całkowicie zniszczona 
w dniu zmartwychwstania, kiedy te dusze zostaną złączone ze swymi 
ciałami"606.

1053	"Wierzymy, że wiele dusz, które są zgromadzone w raju z Jezusem i 
Maryją, tworzy Kościół niebieski, gdzie w wiecznym szczęściu widzą Boga 
takim, jakim jest, a także w różnym stopniu i na różny sposób uczestniczą wraz 
z aniołami w sprawowaniu Boskiej władzy przez Chrystusa uwielbionego, gdzie 
wstawiają się za nami oraz wspierają naszą słabość swoją braterską 
troską"607.

1054	Ci, którzy umierają w łasce i przyjaźni z Bogiem, ale nie są jeszcze 
całkowicie oczyszczeni, chociaż są już pewni swego zbawienia wiecznego, 
przechodzą po śmierci oczyszczenie, by uzyskać świętość konieczną do 
wejścia do radości Boga.

1055	Wierząc w "komunię świętych", Kościół poleca zmarłych miłosierdziu 
Bożemu i ofiaruje im pomoce, szczególnie Ofiarę eucharystyczną.

1056	Idąc za przykładem Chrystusa, Kościół uprzedza wiernych o "smutnej i 
bolesnej rzeczywistości śmierci wiecznej"608, nazywanej także "piekłem".

1057	Zasadnicza kara piekła polega na wiecznym oddzieleniu od Boga; 
wyłącznie w Bogu człowiek może osiągnąć życie i szczęście, dla których został 
stworzony i których pragnie.

1058	Kościół modli się, by nikt nie ściągnął na siebie potępienia: "Panie, nie 
dozwól mi nigdy odłączyć się od Ciebie". Jeżeli jest prawdą, że nikt nie może 
zbawić sam siebie, to jest również prawdą, że Bóg "pragnie, by wszyscy ludzie 
zostali zbawieni" (1 Tm 2, 4), i że "u Boga wszystko jest możliwe" (Mt 19, 26).

1059	"Świty Kościół rzymski mocno wierzy i stanowczo utrzymuje, że w dniu 
Sądu wszyscy ludzie staną przed trybunałem Chrystusa w swoich ciałach i 
zdadzą sprawę ze swoich czynów"609.

1060	Na końcu czasów Królestwo Boże osiągnie swoją pełnię. Wtedy 
sprawiedliwi, uwielbieni w ciele i duszy, będą królować z Chrystusem na 
zawsze, a sam wszechświat materialny zostanie przemieniony. Bóg będzie w 
życiu wiecznym "wszystkim we wszystkich" (1 Kor 15, 28).


"AMEN"


1061	Wyznanie wiary (Credo), tak samo jak ostatnia księga Pisma świętego610, jest 
zakończone hebrajskim słowem Amen. Spotyka się je często na końcu modlitw 
Nowego Testamentu. Także Kościół kończy swoje modlitwy słowem "Amen".

1062	W języku hebrajskim Amen pochodzi od tego samego rdzenia, co słowo 
"wierzyć". Wyraża ono trwałość, niezawodność, wierność. Rozumiemy więc, dlaczego 
"Amen" można powiedzieć o wierności Boga w stosunku do nas i o naszym zaufaniu 
do Niego.

1063	U proroka Izajasza znajdujemy wyrażenie "Bóg prawdy" (dosłownie:  "Bóg 
Amen"), czyli Bóg wierny swoim obietnicom: "Kto w kraju zechce cię pobłogosławić, 
wypowie swe błogosławieństwo przez Boga prawdy" (Iz 65,16). Nasz Pan często 
używa słowa "Amen"611, niekiedy powtarza je dwukrotnie612 by podkreślić 
wiarygodność swojego nauczania i swój autorytet oparty na prawdzie Bożej.

1064	Końcowe "Amen" w Credo podejmuje więc i potwierdza jego pierwsze słowa: 
"Wierzę". Wierzyć znaczy odpowiadać "Amen" na słowa, obietnice, przykazania 
Boże; znaczy powierzyć się całkowicie Temu, który jest "Amen" nieskończonej miłości 
i doskonałej wierności. Codzienne życie chrześcijańskie będzie wówczas odpowiedzią 
"Amen" na słowa: "Wierzę" Wyznania wiary naszego chrztu:

Niech twoje "Wyznanie wiary" będzie dla ciebie jakby zwierciadłem. Przeglądaj 
się w nim, by zobaczyć, czy wierzysz w to wszystko, co wypowiadasz. I 
każdego dnia raduj się twoją wiarą613.

1065	Sam Jezus Chrystus jest "Amen" (Ap 3,14). On jest ostatecznym "Amen" 
miłości Ojca wobec nas; On przyjmuje i dopełnia nasze "Amen" powiedziane Ojcu: 
"Albowiem ile tylko obietnic Bożych, w Nim wszystkie są Ťtakť Dlatego też przez 
Niego wypowiada się nasze ŤAmenť Bogu na chwałę" (2 Kor 1, 20):

Przez Chrystusa, z Chrystusem i w Chrystusie,
Tobie, Boże Ojcze wszechmogący,
w jedności Ducha Świętego,
wszelka cześć i chwała
przez wszystkie wieki wieków. 
AMEN.



Część druga

CELEBRACJA MISTERIUM
CHRZEŚCIJAŃSKIEGO


Dlaczego liturgia?

1066	W Symbolu wiary Kościół wyznaje misteriurn Trójcy Świętej i Jej "zamysł 
życzliwości"1 dotyczący całego stworzenia: Ojciec wypełnia "tajemnicę swojej woli", 
dając swojego umiłowanego Syna i Ducha Świętego dla zbawienia świata oraz dla 
chwały swojego Imienia. Takie jest misterium Chrystusa2 objawione i 
urzeczywistnione w historii według planu, podjętego z mądrością "postanowienia", 
które św. Paweł nazywa "tajemniczym planem"3, a tradycja patrystyczna "ekonomią 
Słowa Wcielonego" lub "ekonomią zbawienia".

1067	"Tego zaś dzieła odkupienia ludzi i doskonałego uwielbienia Boga, które 
zapowiadały wielkie sprawy Boże spełnione wśród ludu Starego Testamentu, dokonał 
Chrystus Pan głównie przez paschalne misterium swojej błogosławionej Męki, 
Zmartwychwstania i chwalebnego Wniebowstąpienia. Przez to misterium Ťumierając, 
zniweczył naszą śmierć, i zmartwychwstając, przywrócił nam życieť. Albowiem z boku 
umierającego na krzyżu Chrystusa zrodził się przedziwny sakrament całego 
Kościoła"4. Dlatego więc w liturgii Kościół celebruje przede wszystkim Misterium 
Paschalne, przez które Chrystus wypełnił dzieło naszego zbawienia.

1068	Kościół głosi i celebruje to misteriurn Chrystusa w swojej liturgii, aby wierni 
przeżywali je i świadczyli o nim w świecie:

Istotnie, liturgia, przez którą  szczególnie w Boskiej Ofierze eucharystycznej 
"dokonuje się dzieło naszego Odkupienia", w najwyższym stopniu przyczynia 
się do tego, by wierni życiem swoim wyrażali oraz ujawniali innym rnisteriurn 
Chrystusa i rzeczywistą naturę prawdziwego Kościoła5.


Co znaczy pojęcie "liturgia"?

1069	Pojęcie "liturgia" oznaczało pierwotnie "dzieło publiczne", "służbę pełnioną 
przez lud lub na rzecz ludu". W tradycji chrześcijańskiej pojęcie to oznacza, że Lud 
Boży uczestniczy w "dziele Bożym"6. Przez liturgię Chrystus, nasz Odkupiciel i 
Arcykapłan, kontynuuje w swoim Kościele, z Kościołem i przez Kościół dzieło 
naszego odkupienia.

1070	Pojęcie "liturgia" w Nowym Testamencie jest używane nie tylko na oznaczenie 
celebracji kultu Bożego7, lecz także głoszenia Ewangelii8 i pełnienia czynów miłości9. 
We wszystkich tych przypadkach chodzi o służbę Bogu i ludziom. W celebracji 
liturgicznej Kościół jest sługą na obraz swojego Pana, jedynego "Liturga"10, 
uczestnicząc w Jego kapłaństwie (kult), które ma charakter prorocki (głoszenie słowa) 
i królewski (służba miłości):

Słusznie przeto uważa się liturgię za wykonywanie kapłańskiego urzędu 
Jezusa Chrystusa; w niej przez znaki widzialne wyraża się i w sposób właściwy 
poszczególnym znakom urzeczywistnia uświęcenie człowieka, a Mistyczne 
Ciało Jezusa Chrystusa, to jest Głowa ze swymi członkami, wykonuje 
całkowity kult publiczny. Dlatego każdy obchód liturgiczny, jako dzieło 
Chrystusa-Kapłana i Jego Ciała, czyli Kościoła, jest czynnością w najwyższym 
stopniu świętą, a żadna inna czynność Kościoła nie dorównuje jej skuteczności 
z tego samego tytułu i w tym samym stopniu11.

Liturgia jako źródło Życia

1071	Liturgia jako dzieło Chrystusa jest również czynnością Jego Kościoła. 
Urzeczywistnia ona i ukazuje Kościół jako widzialny znak komunii Boga i ludzi przez 
Chrystusa. Włącza wiernych w nowe życie wspólnoty. Zakłada świadome, czynne i 
owocne uczestnictwo wszystkich12.

1072	"Liturgia nie wyczerpuje całej działalności Kościoła"13. Powinna ją poprzedzać 
ewangelizacja, wiara i nawrócenie, a wtedy może ona przynosić swoje owoce w życiu 
wiernych: nowe życie według Ducha, zaangażowanie w posłanie Kościoła i służbę na 
rzecz jego jedności.

Modlitwa i liturgia

1073	Liturgia jest także uczestnictwem w modlitwie Chrystusa skierowanej do Ojca 
w Duchu Świętym. Cała modlitwa chrześcijańska znajduje w niej swoje źródło i swój 
kres. Przez liturgię człowiek wewnętrzny zostaje zakorzeniony i umocniony14 w 
"wielkiej miłości, jaką Bóg nas umiłował" (Ef 2, 4) w swoim umiłowanym Synu. Jest to 
"przedziwne dzieło Boże", które przeżywamy i któremu nadajemy charakter 
wewnętrzny przez każdą modlitwę, "przy każdej sposobności... w Duchu" (Ef 6, 18).

Katecheza i liturgia

1074	"Liturgia jest szczytem, do którego zmierza działalność Kościoła, i 
jednocześnie jest źródłem, z którego wypływa cała jego moc"15. Jest więc 
uprzywilejowanym miejscem dla katechezy Ludu Bożego. "Katecheza z natury swej 
jest związana z całym sprawowaniem liturgii i sakramentów, gdyż właśnie w 
sakramentach, a zwłaszcza w Eucharystii, Jezus Chrystus najpełniej działa w celu 
przemiany człowieka"16.

1075	Katecheza liturgiczna ma na celu wprowadzenie w misterium Chrystusa (jest 
"mistagogią"), przechodząc od tego, co widzialne, do tego, co niewidzialne, od znaku 
do tego, co on oznacza, od "sakramentów" do "misteriów". Taka katecheza jest 
zadaniem katechizmów lokalnych i regionalnych. Niniejszy Katechizm, który ma 
służyć całemu Kościołowi w różnorodności jego obrzędów i kultur17, przedstawia to, 
co jest podstawowe i wspólne dla całego Kościoła, jeśli chodzi o liturgię jako 
misterium i jako celebrację (dział pierwszy), a następnie siedem sakramentów i 
sakramentalia (dział drugi).


Dział pierwszy

EKONOMIA SAKRAMENTALNA

1076	W dniu Pięćdziesiątnicy przez wylanie Ducha Świętego Kościół został ukazany 
światul . Dar Ducha zapoczątkowuje nowy czas w "udzielaniu Misterium": czas 
Kościoła, w którym Chrystus ukazuje, uobecnia i przekazuje swoje dzieło zbawienia 
przez liturgię swojego Kościoła, "aż przyjdzie" (1 Kor 11, 26). W tym czasie Kościoła 
Chrystus żyje oraz działa teraz w Kościele i z Kościołem w nowy sposób, właściwy dla 
tego nowego czasu. Działa przez sakramenty; wspólna Tradycja Wschodu i Zachodu 
nazywa to działanie "ekonomią sakramentalną", która polega na udzielaniu (czy 
"rozdzielaniu") owoców Misterium Paschalnego Chrystusa w celebracji liturgii 
"sakramentalnej" Kościoła. 
	Dlatego najpierw przedstawimy zagadnienie tego "udzielania 
sakramentalnego" (rozdział pierwszy). W ten sposób ukaże się jaśniej natura i istotne 
aspekty celebracji liturgicznej (rozdział drugi).


Rozdział pierwszy

MISTERIUM PASCHALNE W CZASIE KOŚCIOŁA


Artykuł pierwszy

LITURGIA  DZIEŁO TRÓJCY ŚWIĘTEJ

I. Ojciec jako Źródło i Ceł liturgii

1077	"Niech będzie błogosławiony Bóg i Ojciec Pana naszego Jezusa Chrystusa; 
On napełnił nas wszelkim błogosławieństwem duchowym na wyżynach niebieskich  
w Chrystusie. W Nim bowiem wybrał nas przed założeniem świata, abyśmy byli święci 
i nieskalani przed Jego obliczem. Z miłości przeznaczył nas dla siebie jako 
przybranych synów przez Jezusa Chrystusa, według postanowienia swej woli, ku 
chwale majestatu swej łaski, którą obdarzył nas w Umiłowanym" (Ef 1, 3-6).

1078	Błogosławienie jest czynnością Boską, która daje życie i której źródłem jest 
Ojciec. Jego błogosławieństwo jest równocześnie słowem i darem (be-ne-dictio, eu-
logia). W odniesieniu do człowieka pojęcie to będzie oznaczać adorację i oddanie się 
Stwórcy w dziękczynieniu.

1079	Od początku aż do wypełnienia się czasów całe dzieło Boże jest 
błogosławieństwem. Od liturgicznego poematu o pierwszym stworzeniu aż do pieśni 
Jeruzalem niebieskiego autorzy natchnieni głoszą zamysł zbawienia jako wielkie 
błogosławieństwo Boże.

1080	Na początku Bóg błogosławi istoty żywe, a w sposób szczególny mężczyznę i 
kobietę. Przymierze z Noem i wszystkimi istotami żywymi odnawia to 
błogosławieństwo płodności mimo grzechu człowieka, z powodu którego ziemia 
została "przeklęta". Ale począwszy od Abrahama Boże błogosławieństwo przenika 
historię ludzi, która zmierzała ku śmierci, by skierować ją do życia, do jego źródła; 
przez wiarę "ojca wierzących", który przyjmuje błogosławieństwo, zostaje 
zapoczątkowana historia zbawienia.

1081	Błogosławieństwa Boże ukazują się w zdumiewających i zbawczych 
wydarzeniach, takich jak narodzenie Izaaka, wyprowadzenie z Egiptu (Pascha i 
Wyjście), dar Ziemi Obiecanej, wybór Dawida, Obecność Boga w Świątyni, 
oczyszczające wygnanie i powrót "małej Reszty": Prawo, Prorocy i Psalmy, z których 
utkana jest liturgia narodu wybranego, przypominają o tych Bożych 
błogosławieństwach, a zarazem odpowiadają na nie uwielbieniem i dziękczynieniem.

1082	W liturgii Kościoła błogosławieństwo Boże zostaje w pełni objawione i 
udzielone: Ojciec jest uznawany i adorowany jako Źródło i Cel wszelkich 
błogosławieństw stworzenia i zbawienia; w swoim Słowie, które dla nas przyjęło ciało, 
umarło i zmartwychwstało, napełnia nas swoimi błogosławieństwami i przez nie 
rozlewa w naszych sercach Dar, który zawiera wszystkie dary: Ducha Świętego.

1083	Jest zatem zrozumiały podwójny wymiar liturgii chrześcijańskiej jako 
odpowiedzi wiary i miłości na "błogosławieństwa duchowe", którymi obdarza nas 
Ojciec. Z jednej strony Kościół, zjednoczony ze swoim Panem i "w Duchu Świętym" 
(Łk 10, 21), błogosławi Ojca "za Jego dar niewypowiedziany" (2 Kor 9,15) przez 
adorację, uwielbienie i dziękczynienie. Z drugiej strony, aż do spełnienia się zamysłu 
Bożego Kościół nie przestaje składać Ojcu "ofiary z otrzymanych od Niego darów" i 
prosić Go, by zesłał Ducha Świętego na te dary, na niego samego, na wiernych i na 
cały świat oraz by przez komunię w śmierci i zmartwychwstaniu Chrystusa Kapłana i 
przez moc Ducha Boże błogosławieństwa przynosiły owoce życia "ku chwale 
majestatu Jego łaski" (Ef 1, 6).

Chrystus uwielbiony...

1084	Chrystus, "siedząc po prawicy Ojca" i rozlewając Ducha Świętego na swoje 
Ciało, którym jest Kościół, działa obecnie przez sakramenty ustanowione przez Niego 
w celu przekazywania łaski. Sakramenty są widzialnymi znakami (słowa i czynności), 
zrozumiałymi dla człowieka. Urzeczywistniają one skutecznie łaskę, którą oznaczają, 
za pośrednictwem działania Chrystusa i przez moc Ducha Świętego.

1085	Chrystus oznacza i urzeczywistnia w liturgii Kościoła przede wszyspkim swoje 
Misterium Paschalne. W czasie ziemskiego życia Jezus zapowiadał Misterium 
Paschalne w swoim nauczaniu i uprzedzał je przez swoje czyny. Gdy nadchodzi Jego 
Godzina2, przeżywa jedyne wydarzenie w historii, które nie przemija: Jezus umiera, 
zostaje pogrzebany, zmartwychwstaje i zasiada po prawicy Ojca "raz na zawsze" (Rz 
6, 10; Hbr 7, 27; 9, 12). Jest to wydarzenie rzeczywiste, które miało miejsce w naszej 
historii, ale jest ono wyjątkowe, ponieważ wszystkie inne wydarzenia historyczne 
występują tylko raz i przemijają, znikają w przeszłości. Misterium Paschalne 
Chrystusa  przeciwnie  nie może pozostawać jedynie w przeszłości, ponieważ 
przez swoją Śmierć zniweczył On śmierć, a ponadto to, kim Chrystus jest, to, co 
uczynił i co wycierpiał dla wszystkich ludzi, uczestniczy w wieczności Bożej, 
przekracza wszelkie czasy i jest w nich stale obecne. Wydarzenie Krzyża i 
Zmartwychwstania trwa i pociąga wszystko ku Życiu.

...od czasu Kościoła Apostołów...

1086	"Jak Ojciec posłał Chrystusa, tak i On posłał Apostołów, których napełnił 
Duchem Świętym nie tylko po to, aby głosząc Ewangelię wszystkiemu stworzeniu, 
zwiastowali, że Syn Boży swoją śmiercią i zmartwychwstaniem wyrwał nas z mocy 
Szatana i uwolnił od śmierci oraz przeniósł do Królestwa Ojca, lecz także po to, aby 
ogłaszane dzieło zbawienia sprawowali przez Ofiarę i sakramenty, stanowiące 
ośrodek całego życia liturgicznego"3.

1087	W ten sposób Chrystus Zmartwychwstały, udzielając Apostołom Ducha 
Świętego, powierza im swoją władzę uświęcania4: stają się oni sakramentalnymi 
znakami Chrystusa. Mocą tego samego Ducha Świętego powierzają oni tę władzę 
swoim następcom. Ta "sukcesja apostolska" tworzy strukturę całego życia 
liturgicznego Kościoła. Ma ona charakter sakramentalny, przekazywany przez 
sakrament święceń. 

...jest obecny w liturgii ziemskiej...

"Dla urzeczywistnienia tak wielkiego dzieła"  udzielania czy przekazywania swojego 
dzieła zbawienia  "Chrystus jest zawsze obecny w swoim Kościele, szczególnie w 
czynnościach liturgicznych. Jest obecny w ofierze Mszy świętej, czy to w osobie 
odprawiającego, gdyż ŤTen sam, który kiedyś ofiarował się na krzyżu, obecnie 
ofiaruje się przez posługę kapłanówť, czy też zwłaszcza pod postaciami 
eucharystycznymi. Obecny jest mocą swoją w sakramentach, tak że gdy ktoś chrzci, 
sam Chrystus chrzci. Jest obecny w swoim słowie, albowiem gdy w Kościele czyta się 
Pismo święte, wówczas On sam mówi. Jest obecny wreszcie, gdy Kościół modli się i 
śpiewa psalmy, gdyż On sam obiecał: ŤGdzie dwaj albo trzej są zgromadzeni w imię 
moje, tam i Ja jestem pośród nichť (Mt 18, 20)"5.

1089	"W tak wielkim dziele, przez które Bóg otrzymuje doskonałą chwałę, a ludzie 
uświęcenie, Chrystus zawsze przyłącza do siebie Kościół, swoją Oblubienicę 
umiłowaną, która wzywa swego Pana i przez Niego oddaje cześć Ojcu wiecznemu"6.

...która uczestniczy w liturgii niebieskiej

1090	"Liturgia ziemska daje nam niejako przedsmak uczestnictwa w liturgii 
niebiańskiej, odprawianej w mieście świętym Jeruzalem, do którego pielgrzymujemy, 
gdzie Chrystus siedzi po prawicy Bożej jako sługa świątyni i prawdziwego przybytku. 
W liturgii ziemskiej ze wszystkimi zastępami duchów niebieskich wyśpiewujemy Panu 
hymn chwały; wspominając ze czcią świętych, mamy nadzieję uczestniczenia we 
wspólnocie z nimi; oczekujemy jako Zbawiciela Pana naszego, Jezusa Chrystusa, aż 
się ukaże jako Ten, który jest życiem naszym, a my z Nim razem pojawimy się w 
chwale"7.

III. Duch Święty i Kościół w liturgii

1091	W liturgii Duch Święty jest wychowawcą wiary Ludu Bożego, sprawcą 
"cudownych dzieł Bożych", którymi są sakramenty Nowego Przymierza. Jest 
pragnieniem i dziełem Ducha w sercu Kościoła, abyśmy żyli życiem Chrystusa 
Zmartwychwstałego. Gdy spotyka On w nas odpowiedź wiary, którą wzbudził, 
urzeczywistnia się prawdziwe współdziałanie; przez nie liturgia staje się wspólnym 
dziełem Ducha Świętego i Kościoła.

1092	W tym sakramentalnym udzielaniu misterium Chrystusa Duch Święty działa w 
taki sam sposób jak w innych czasach ekonomii zbawienia: przygotowuje Kościół na 
spotkanie z Jego Panem, przypomina i ukazuje Chrystusa wierze zgromadzenia, 
uobecnia i aktualizuje misterium Chrystusa swoją przekształcającą mocą, a wreszcie 
jako Duch komunii jednoczy Kościół z życiem i posłaniem Chrystusa.

Duch Święty przygotowuje na przyjęcie Chrystusa

1093	Duch Święty wypełnia w ekonomii sakramentalnej figury Starego Przymierza. 
Ponieważ Kościół Chrystusa został "cudownie przygotowany w historii narodu 
izraelskiego i w Starym Przymierzu"8, liturgia Kościoła zachowuje jako swoją 
integralną i niezastąpioną część niektóre elementy kultu Starego Przymierza: 
	 przede wszystkim czytanie Starego Testamentu;
	 modlitwę Psalmów; 
	 a zwłaszcza pamięć o wydarzeniach zbawczych i znaczących faktach, które 
znalazły swoje wypełnienie w misterium Chrystusa (Obietnica i Przymierze, Wyjście i 
Pascha, Królestwo i Świątynia, Wygnanie i Powrót).

1094	Właśnie na harmonii obu Testamentów9 opiera się katecheza paschalna 
Pana10, a następnie katecheza Apostołów i Ojców Kościoła. Odsłania ona to, co 
pozostawało zakryte pod literą Starego Testamentu: misterium Chrystusa. Nazywa 
się ją katechezą "typologiczną", ponieważ objawia nowość Chrystusa na podstawie 
"figur" (typów), które zapowiadały Go w wydarzeniach, słowach i symbolach 
pierwszego Przymierza. Figury zostają odsłonięte przez nowe odczytanie tekstów 
starotestamentalnych w Duchu Prawdy, wychodząc od Chrystusa11. W ten sposób 
potop i arka Noego są figurami zbawienia przez chrzest12, podobnie obłok i przejście 
przez Morze Czerwone, a woda wyprowadzona ze skały jest figurą duchowych darów 
Chrystusa13; manna na pustyni stanowi zapowiedź Eucharystii, "prawdziwego Chleba 
z nieba" (J 6, 32).

1095	Dlatego Kościół, zwłaszcza w okresie Adwentu, Wielkiego Postu, a przede 
wszystkim w Noc Paschalną, odczytuje i przeżywa te wielkie wydarzenia historii 
zbawczej w "dzisiaj" swojej liturgii. Potrzeba przy tym, by katecheza pomagała 
wiernym otworzyć się na "duchowe" rozumienie ekonomii 1zbawienia, jak ukazuje ją i 
pozwala nam nią żyć liturgia Kościoła.

1096	Liturgia żydowska i liturgia chrześcijańska. Głębsza znajomość wiary i życia 
religijnego narodu żydowskiego, tak jak są jeszcze dzisiaj wyznawane i przeżywane, 
może pomóc lepiej zrozumieć pewne aspekty liturgii chrześcijańskiej. Dla żydów i dla 
chrześcijan Pismo święte jest istotną częścią ich liturgii: przez głoszenie słowa 
Bożego, odpowiedź na to słowo, modlitwę uwielbienia i modlitwę wstawienniczą za 
żywych i umarłych, uciekanie się do Bożego miłosierdzia. Liturgia słowa w sobie 
właściwej strukturze znajduje swoje źródło w modlitwie żydowskiej. Modlitwa Godzin 
oraz inne teksty i formularze liturgiczne mają w niej swoje odpowiedniki, podobnie jak 
nawet najbardziej czcigodne formuły naszych modlitw, między innymi "Ojcze nasz". 
Także Modlitwy eucharystyczne inspirują się wzorami zaczerpniętymi z tradycji 
żydowskiej. Związek między liturgią żydowską i liturgią chrześcijańską, a także 
różnice w ich treści są szczególnie widoczne w wielkich świętach roku liturgicznego, 
takich jak Pascha. Chrześcijanie i żydzi celebrują Paschę; Pascha historii u żydów 
jest zwrócona ku przyszłości, natomiast u chrześcijan Pascha wypełnia się w śmierci i 
zmartwychwstaniu Chrystusa, chociaż oczekują oni jeszcze na jej ostateczne 
spełnienie.

1097	W liturgii Nowego Przymierza każda czynność liturgiczna, szczególnie 
celebracja Eucharystii i sakramentów, jest spotkaniem Chrystusa i Kościoła. 
Zgromadzenie liturgiczne czerpie swoją jedność z "Ducha Świętego", który gromadzi 
dzieci Boże w jednym Ciele Chrystusa. Ta jedność przewyższa związki ludzkie, 
rasowe, kulturowe i społeczne.

1098	Zgromadzenie powinno przygotować się na spotkanie ze swoim Panem  być 
"ludem dobrze usposobionym". To przygotowanie serc jest wspólnym dziełem Ducha 
Świętego i zgromadzenia, a szczególnie pełniących funkcje wynikające ze święceń 
(ministri). Łaska Ducha Świętego zmierza do wzbudzenia wiary, nawrócenia serca i 
przylgnięcia do woli Ojca. Te dyspozycje są podstawą do przyjęcia innych łask 
ofiarowanych w samej celebracji oraz owoców nowego życia, jakie ma ono następnie 
wydać.

Duch Święty przypomina misterium Chrystusa

1099	Duch i Kościół współdziałają, by ukazać Chrystusa i Jego dzieło zbawienia w 
liturgii. Przede wszystkim w Eucharystii i w sposób analogiczny w innych 
sakramentach liturgia jest Pamiątką misterium zbawienia. Duch 91 Święty jest żywą 
pamięcią Kościoła14.

1100	Słowo Boże. Duch Święty przypomina najpierw zgromadzeniu liturgicznemu 
znaczenie wydarzenia zbawczego, ożywiając głoszone słowo Boże, by zostało 
przyjęte i przeżyte:
Pismo święte ma doniosłe znaczenie w odprawianiu liturgii. Z niego bowiem 
wyjęte są czytania, które wyjaśnia się w homilii, oraz psalmy przeznaczone do 
śpiewu. Z niego czerpią swe natchnienie i swego ducha prośby, modlitwy i 
pieśni liturgiczne. W nim też trzeba szukać znaczenia czynności i znaków15.
1101	Duch Święty udziela czytającym i słuchającym duchowego rozumienia słowa 
Bożego, według dyspozycji ich serca. Przez słowa, czynności i znaki, które stanowią 
osnowę celebracji, Duch Święty kształtuje żywy związek wiernych i szafarzy z 
Chrystusem  Słowem i Obrazem Ojca, by mogli włączyć w swoje życie sens tego, co 
słyszą, co kontemplują i wypełniają w celebracji.

1102	"Przez zbawcze bowiem słowo rodzi się wiara w sercach... dzięki niej powstaje 
i wzrasta wspólnota wiernych"16. Głoszenie słowa Bożego nie ogranicza się do 
nauczania; wymaga ono odpowiedzi wiary jako zgody i zaangażowania ze względu na 
przymierze między Bogiem i Jego ludem. To Duch Święty daje łaskę wiary, umacnia 
ją i sprawia jej wzrost we wspólnocie. Zgromadzenie liturgiczne jest przede wszystkim 
jednością w wierze.

1103	Anamneza. Celebracja liturgiczna odnosi się zawsze do zbawczych interwencji 
Boga w historii. "Plan Objawienia urzeczywistnia się przez czyny i słowa wewnętrznie 
z sobą powiązane... Słowa zaś obwieszczają czyny i odsłaniają tajemnicę w nich 
zawartą"17. W liturgii słowa Duch Święty "przypomina" zgromadzeniu to wszystko, co 
uczynił dla nas Chrystus. Odpowiednio do natury czynności liturgicznych i 
obrzędowych tradycji Kościołów celebracja "wspomina" wielkie dzieła Boże w bardziej 
lub mniej rozwiniętej anamnezie. Duch Święty, który w ten sposób ożywia pamięć 
Kościoła, wzbudza dziękczynienie i uwielbienie (Doksologia).

Duch Święty aktualizuje misterium Chrystusa

1104	Liturgia chrześcijańska nie tylko przypomina wydarzenia, które dokonały 
naszego zbawienia, ale aktualizuje je i uobecnia. Misterium Paschalne Chrystusa jest 
celebrowane, a nie powtarzane. Powtarzane są poszczególne celebracje; w każdej z 
nich następuje wylanie Ducha Świętego, który aktualizuje jedyne Misterium.

1105	Epikleza ("wzywanie-na") jest modlitwą wstawienniczą, w której kapłan prosi 
Ojca o posłanie Ducha Uświęciciela, by składane ofiary stały się 1Ciałem i Krwią 
Chrystusa i aby wierni, przyjmując je, sami stawali się żywą ofiarą dla Boga.

1106	Anamneza i epikleza stanowią centrum każdej celebracji sakramentalnej, a 
szczególnie Eucharystii:

Pytasz, jak chleb staje się Ciałem Chrystusa, a wino Jego Krwią? 
Odpowiadam: Duch Święty wkracza i wypełnia to, co przerasta wszelkie słowo 
i wszelką myśl... Zauważ, dzieje się to przez Ducha Świętego, podobnie jak 
przez Ducha Świętego Chrystus przyjął ciało z Dziewicy Maryi18.

1107	Przekształcająca moc Ducha Świętego w liturgii przyspiesza przyjście 
Królestwa i spełnienie się misterium zbawienia. W oczekiwaniu i nadziei Duch Święty 
pozwala nam rzeczywiście uprzedzać doskonałą komunię Trójcy Świętej. Duch 
posłany przez Ojca, który wysłuchuje epiklezy Kościoła, ożywia tych, którzy Go 
przyjmują, i stanowi dla nich już teraz "zadatek" ich dziedzictwa19.

Komunia w Duchu Świętym

1108	Celem posłania Ducha Świętego w każdej czynności liturgicznej jest 
doprowadzenie do komunii z Chrystusem, by formować Jego Ciało. Duch Święty jest 
jak sok winnego krzewu Ojca; przynosi on swój owoc w latoroślach20. W liturgii 
urzeczywistnia się najbardziej wewnętrzne współdziałanie Ducha Świętego i Kościoła. 
Duch komunii zawsze pozostaje w Kościele i dlatego Kościół jest wielkim 
sakramentem Boskiej komunii, która gromadzi rozproszone dzieci Boże. Owocem 
działania Ducha w liturgii jest nierozłącznie komunia z Trójcą Świętą i komunia 
braterska21.

1109	Epikleza jest także modlitwą o pełną realizację komunii zgromadzenia z 
misterium Chrystusa. "Łaska Pana Jezusa Chrystusa, miłość Boga i dar jedności w 
Duchu Świętym" (2 Kor 13, 13) powinny zawsze pozostawać z nami i przynosić także 
owoce poza celebracją eucharystyczną. Kościół prosi więc Ojca o posłanie Ducha 
Świętego, by uczynił On z życia wiernych żywą ofiarę dla Boga przez duchową 
przemianę na obraz Chrystusa, przez troskę o jedność Kościoła i uczestnictwo w 
Jego posłaniu przez świadectwo i służbę miłości.

W skrócie

1110	W liturgii Kościół błogosławi i wielbi Boga Ojca jako źródło wszelkich 
błogosławieństw stworzenia i zbawienia, jakimi pobłogosławił On nas w swoim 
Synu, by udzielić nam Ducha przybranego synostwa.

1111	Dzieło Chrystusa w liturgii ma charakter sakramentalny, ponieważ Jego 
misterium zbawienia uobecnia się w niej mocą Ducha Świętego; Jego Ciało, 
którym jest Kościół, jest jakby sakramentem (znakiem i narzędziem), w którym 
Duch Święty rozdziela misterium zbawienia. Przez swoje czynności liturgiczne 
Kościół pielgrzymujący uczestniczy już w Iiturgii niebieskiej, otrzymującjej 
przedsmak.

1112	Posłanie Ducha Świętego w liturgii Kościoła ma na celu przygotować 
zgromadzenie na spotkanie z Chrystusem; przypominać i ukazywać Chrystusa 
wierze zgromadzenia; uobecniać i spełniać zbawcze dzieło Chrystusa swoją 
przekształcającą mocą oraz sprawiać, by owocował dar komunii w Kościele.


Artykuł drugi

MISTERIUM PASCHALNE
W SAKRAMENTACH KOŚCIOŁA

1113	Całe życie liturgiczne Kościoła koncentruje się wokół Ofiary eucharystycznej i 
sakramentów22. W Kościele jest siedem sakramentów: chrzest, bierzmowanie 
(chryzmacja), Eucharystia, pokuta, namaszczenie chorych, sakrament święceń, 
małżeństwo23. W niniejszym artykule zostanie omówione to co jest wspólne siedmiu 
sakramentom z doktrynalnego punktu widzenia. To, co jest wspólne sakramentom z 
punktu widzenia celebracji, zostanie przedstawione w rozdziale drugim, a to, co 
odnosi się do poszczególnych sakramentów, będzie przedmiotem działu drugiego.

I. Sakramenty Chrystusa

1114	"Opierając się na nauczaniu Pisma świętego, na tradycjach apostolskich... i na 
zgodnym zdaniu Ojców", wyznajemy, że "wszystkie sakramenty Nowego Przymierza 
zostały ustanowione przez Jezusa Chrystusa"24.

1115	Słowa i czyny Jezusa już w czasie Jego życia ukrytego i misji publicznej miały 
charakter zbawczy. Uprzedzały one moc Jego Misterium Paschalnego. Zapowiadały i 
przygotowywały to, czego miał On udzielić Kościołowi po wypełnieniu się wszystkiego. 
Misteria życia Chrystusa są podstawą tego, czego Chrystus udziela teraz przez 
szafarzy swojego Kościoła w sakramentach, ponieważ "to, co było widzialne w 
naszym Zbawicielu, przeszło do Jego misteriów"25.

1116	Sakramenty będące "mocami, które wychodzą" z zawsze żywego i 
ożywiającego Ciała Chrystusa26, oraz działaniami Ducha Świętego 
urzeczywistnianymi w Jego Ciele, którym jest Kościół, są "arcydziełami Bożymi" w 
nowym i wiecznym Przymierzu.

II. Sakramenty Kościoła

1117	Kościół za pośrednictwem Ducha, który prowadzi go "do całej prawdy" (J 16, 
13), stopniowo rozpoznawał ten skarb otrzymany od Chrystusa i dokładnie określił 
sposób "udzielania" go, podobnie jak to czynił w odniesieniu do kanonu Pisma 
świętego i nauki wiary jako wierny "szafarz" misteriów Bożych27. W ten sposób 
Kościół uznał w ciągu wieków, że wśród jego obrzędów liturgicznych jest siedem, 
które są we właściwym sensie sakramentami ustanowionymi przez Chrystusa.

1118	Sakramenty są "sakramentami Kościoła" w podwójnym znaczeniu: są 
sakramentami "przez Kościół" i "dla Kościoła". Są one sakramentami "przez Kościół", 
ponieważ jest on sakramentem działania Chrystusa, który dokonuje w nim swego 
dzieła dzięki posłaniu Ducha Świętego. Są one także "dla Kościoła", będąc 
"sakramentami, które budują Kościół"28, ponieważ ukazują i udzielają ludziom, 
zwłaszcza w Eucharystii, tajemnicę komunii Boga Miłości, Jednego w Trzech 
Osobach.

1119	Kościół, tworząc z Chrystusem-Głową "jakby jedną osobę mistyczną"29, działa 
w sakramentach jako "organicznie ukształtowana natura społeczności kapłańskiej"30. 
Przez chrzest i bierzmowanie lud kapłański staje się zdolny do celebracji liturgii; 
oprócz tego niektórzy wierni "odznaczani są przez święcenia kapłańskie, ustanawiani 
są w imię Chrystusa, aby karmili Kościół słowem i łaską Bożą"31.

1120	Posługa święceń, czyli kapłaństwo urzędowe32, służy kapłaństwu 
chrzcielnemu. Zapewnia ona, że w sakramentach działa Chrystus przez Ducha 
Świętego dla Kościoła. Zbawcze posłanie powierzone przez Ojca Jego Synowi 
wcielonemu zostaje powierzone Apostołom, a przez nich ich następcom. Otrzymują 
oni Ducha Jezusa, by działać w Jego imieniu i w Jego osobie (in persona Christi)33. 
W ten sposób szafarz wyświęcony stanowi więź sakramentalną, która łączy czynność 
liturgiczną z tym, co powiedzieli i uczynili Apostołowie, a przez nich z tym, co 
powiedział i uczynił Chrystus  źródło i fundament sakramentów.

1121	Trzy sakramenty: chrzest, bierzmowanie i sakrament święceń kapłańskich, 
oprócz tego, że udzielają łaski, wyciskają charakter sakramentalny (czyli "pieczęć"), 
przez który chrześcijanin uczestniczy w kapłaństwie Chrystusa i należy do Kościoła, 
odpowiednio do swego stanu i pełnionych funkcji. To upodobnienie do Chrystusa i 
Kościoła, urzeczywistniane przez Ducha Świętego, jest nieusuwalne34; pozostaje ono 
w chrześcijaninie na zawsze jako pozytywna dyspozycja do przyjęcia łaski, jako 
obietnica i zapewnienie opieki Bożej oraz powołanie do kultu Bożego i służby 
Kościołowi. Sakramenty te nie mogą więc nigdy być powtórzone.


III. Sakramenty wiary

1122	Chrystus posłał swoich Apostołów, by głosili "w imię Jego... nawrócenie i 
odpuszczenie grzechów wszystkim narodom" (Łk 24, 47). "Nauczajcie wszystkie 
narody, udzielając im chrztu w imię Ojca i Syna, i Ducha Świętego" (Mt 28, 19). 
Polecenie udzielania chrztu, a więc posłanie sakramentalne, jest zawarte w nakazie 
głoszenia Ewangelii, ponieważ sakrament jest przygotowywany przez słowo Boże i 
wiarę, będącą zgodą na to słowo: 

Lud Boży jednoczy się przez słowo Boga żywego... Głoszenie słowa 
wymagane jest do samej posługi sakramentów, ponieważ są to sakramenty 
wiary, która rodzi się ze słowa i nim się karmi35.

1123	"Celem sakramentów jest uświęcenie człowieka, budowanie mistycznego Ciała 
Chrystusa, a wreszcie oddawanie czci Bogu. Jako znaki, mają one także pouczać. 
Sakramenty wiarę nie tylko zakładają, lecz za pomocą słów i rzeczy dają jej wzrost, 
umacniają ją i wyrażają. Słusznie więc nazywają się sakramentami wiary36.

1124	Wiara Kościoła poprzedza wiarę wierzącego, który jest wezwany do 
przylgnięcia do niej. Gdy Kościół celebruje sakramenty, wyznaje wiarę otrzymaną od 
Apostołów. Wyraża to dawna zasada: lex orandi, lex credendi (lub: legem credendi 
lex statuat supplicandi, według Prospera z Akwitanii37, V wiek). Prawo modlitwy jest 
prawem wiary; Kościół wierzy tak, jak się modli. Liturgia jest elementem 
konstytutywnym świętej i żywej Tradycji38.

1125	Z tego powodu żaden obrzęd sakramentalny nie może być zmieniany ani 
poddawany manipulacji przez szafarza czy przez wspólnotę. Nawet najwyższy 
autorytet w Kościele nie może dowolnie zmieniać liturgii; może to czynić jedynie w 
posłuszeństwie wiary i w religijnym szacunku dla misterium liturgii.

1126	Ponadto, ponieważ sakramenty wyrażają i rozwijają jedność wiary w Kościele, 
lex orandi jest jednym z istotnych kryteriów dialogu, który dąży do przywrócenia 
jedności chrześcijan39.

IV. Sakramenty zbawienia

1127	Sakramenty godnie celebrowane w wierze udzielają łaski, którą  oznaczają40. 
Są one skuteczne, ponieważ działa w nich sam Chrystus: to On chrzci, to On działa w 
sakramentach, aby udzielać łaski, jaką oznacza sakrament. Ojciec zawsze 
wysłuchuje modlitwy Kościoła swego Syna, który to Kościół w epiklezie każdego 
sakramentu wyraża swoją wiarę w moc Ducha Świętego. Jak ogień przemienia w 
siebie wszystko, czego dotknie, tak Duch Święty przekształca w życie Boże to, co jest 
poddane Jego mocy.

1128	Taki jest sens stwierdzenia Kościoła4l, że sakramenty działają ex opere 
operato (dosłownie: "przez sam fakt spełnienia czynności"), czyli mocą zbawczego 
dzieła Chrystusa, dokonanego raz na zawsze. Wynika stąd, że "sakrament 
urzeczywistnia się nie przez sprawiedliwość człowieka, który go udziela  lub 
przyjmuje, lecz przez moc Bożą"42. W chwili, gdy sakrament jest celebrowany 
zgodnie z intencją Kościoła, moc Chrystusa i Jego Ducha działa w nim i przez niego, 
niezależnie od osobistej świętości szafarza. Skutki sakramentów zależą jednak także 
od dyspozycji tego, kto je przyjmuje.

1129 Kościół naucza, że dla wierzących sakramenty Nowego Przymierza są 
konieczne do zbawienia43. "Łaska sakramentalna" jest łaską Ducha Świętego, 
udzieloną przez Chrystusa i właściwą każdemu sakramentowi. Duch uzdrawia i 
przemienia tych, którzy przyjmują sakrament, upodabniając ich do Syna Bożego. 
Owocem życia sakramentalnego jest to, że Duch przybrania za synów przebóstwia44 
wiernych, w żywy sposób jednocząc ich z jedynym Synem, Zbawicielem.

V. Sakramenty życia wiecznego

1130	Kościół celebruje misterium swego Pana, "aż przyjdzie", aby "Bóg był 
wszystkim we wszystkich" (1 Kor 11, 26; 15, 28). Od czasów apostolskich liturgia 
kieruje się do swego celu przez wzywanie Ducha w Kościele: "Marana tha!" (1 Kor 16, 
22). Liturgia uczestniczy w ten sposób w pragnieniu Jezusa: "Gorąco pragnąłem 
spożyć tę Paschę z wami... aż się spełni w Królestwie Bożym" (Łk 22, 15-16). W 
sakramentach Chrystusa Kościół otrzymuje już zadatek swego dziedzictwa, 
uczestniczy już w życiu wiecznym, "oczekując błogosławionej nadziei i objawienia się 
chwały wielkiego Boga i Zbawiciela naszego, Jezusa Chrystusa" (Tt 2, 13). "A Duch i 
Oblubienica mówią: ŤPrzyjdź!ť... Przyjdź, Panie Jezu!" (Ap 22, 17. 20).

Święty Tomasz streszcza różne aspekty znaku sakramentalnego w 
następujący sposób: "Sakrament jest znakiem, który przypomina to, co było 
wcześniej, a mianowicie mękę Chrystusa; który uwidacznia to, co dokonuje się 
w nas przez mękę Chrystusa, a mianowicie łaskę; jest znakiem profetycznym, 
to znaczy zapowiadającym przyszłą chwałę"45.

W skrócie

1131	Sakramenty są skutecznymi znakami łaski, ustanowionymi przez 
Chrystusa i powierzonymi Kościołowi. Przez te znaki jest nam udzielane życie 
Boże. Obrzędy widzialne, w których celebruje się sakramenty, oznaczają i 
urzeczywistniają łaski właściwe każdemu sakramentowi. Przynoszą one owoc 
w tych, którzy je przyjmują z odpowiednią dyspozycją.

1132	Kościół celebruje sakramenty jako wspólnota kapłańska, której 
strukturę tworzy kapłaństwo chrzcielne i kapłaństwo urzędowe.

1133	Duch Święty przygotowuje do sakramentów przez słowo Boże i wiarę, 
która przyjmuje słowo w sercach dobrze do tego usposobionych. Sakramenty 
umacniają zatem i wyrażają wiarę.

1134	Owoc życia sakramentalnego ma równocześnie charakter osobowy i 
eklezjalny. Z jednej strony tym owocem dla każdego wiernego jest życie dla 
Boga w Chrystusie Jezusie, a z drugiej strony  dla Kościoła jest nim wzrost w 
miłości oraz w jego posłaniu dawania świadectwa.


Rozdział drugi

CELEBRACJA SAKRAMENTALNA
MISTERIUM PASCHALNEGO


1135	Katecheza liturgiczna zakłada przede wszystkim zrozumienie ekonomii 
sakramentalnej (rozdział pierwszy). W tym świetle ukazuje się nowość jej celebracji. 
W niniejszym rozdziale będzie więc omówiona celebracja sakramentów Kościoła. 
Zostanie najpierw przedstawione to, co w różnorodności tradycji liturgicznych jest 
wspólne w celebracji siedmiu sakramentów, a następnie to, co jest właściwe dla 
poszczególnych sakramentów. Ta podstawowa katecheza o celebrowaniu 
sakramentów odpowie na główne pytania, jakie stawiają sobie wierni na ten temat:

 Kto celebruje liturgię?
 Jak celebrować liturgię?
 Kiedy celebrować liturgię?
 Gdzie celebrować liturgię?


Artykuł pierwszy
CELEBRACJA LITURGII KOŚCIOŁA

I. Kto celebruje liturgię?

1136	Liturgia jest "czynnością" całego Chrystusa (Christus totus). Ci, którzy obecnie 
ją celebrują  poprzez znaki, którymi się posługują  uczestniczą już w liturgii 
niebieskiej, gdzie celebracja w całej pełni jest komunią i świętem.

Celebransi liturgii niebieskiej

1137	Apokalipsa św. Jana, którą czytamy w liturgii Kościoła, objawia nam najpierw, 
że "w niebie stał tron i na tronie ktoś zasiadał" (Ap 4, 2): Pan Bógl. Następnie ukazuje 
"stojącego Baranka, jakby zabitego" (Ap 5, 6)2: Chrystusa ukrzyżowanego i 
zmartwychwstałego, jedynego Najwyższego Kapłana prawdziwego sanktuarium3; 
Tego, "który składa ofiarę i jest ofiarowany, który daje i jest dawany"4. Objawia 
wreszcie "rzekę wody życia... wypływającą z tronu Boga i Baranka" (Ap 22, 1), jeden 
z najpiękniejszych symboli Ducha Świętego5.

1138	W służbie uwielbienia Boga i w wypełnianiu Jego zamysłu uczestniczą 
"zjednoczeni" w Chrystusie: Moce niebieskie6, całe stworzenie (czterech żyjących), 
słudzy starego i nowego Przymierza (dwudziestu czterech Starców), nowy Lud Boży 
(sto czterdzieści cztery tysiące7), a zwłaszcza męczennicy zabici "dla Słowa Bożego" 
(Ap 6, 9), Najświętsza Matka Boża (Niewiasta8; Oblubienica Baranka9), a wreszcie 
"wielki tłum, którego nie mógł nikt policzyć, z każdego narodu i wszystkich pokoleń, 
ludów i języków" (Ap 7, 9).

1139	Duch Święty i Kościół pozwala nam uczestniczyć w tej wiecznej liturgii, kiedy w 
sakramentach celebrujemy misterium zbawienia.

Celebransi liturgii sakramentalnej

1140	Liturgię celebruje cała wspólnota, Ciało Chrystusa zjednoczone ze swoją 
Głową. "Czynności liturgiczne nie są czynnościami prywatnymi, lecz kultem Kościoła, 
będącego Ťsakramentem jednościť, a Kościół to lud święty, zjednoczony i 
zorganizowany pod zwierzchnictwem biskupów. Dlatego czynności liturgiczne należą 
do całego Ciała Kościoła, uwidaczniają je i na nie oddziałują. Poszczególnych 
natomiast jego członków dotyczą w różny sposób, zależnie od stopnia święceń, 
urzędów i czynnego udziału"10. Dlatego również "ilekroć obrzędy, stosownie do ich 
własnej natury, wymagają odprawiania wspólnego z obecnością i czynnym 
uczestnictwem wiernych, należy podkreślać, że o ile to możliwe, ma ono 
pierwszeństwo przed odprawianiem indywidualnym i niejako prywatnym"11.

1141	Zgromadzenie, które celebruje, jest wspólnotą ochrzczonych, którzy 
"poświęcani są przez odrodzenie i namaszczenie Duchem Świętym jako dom 
duchowy i święte kapłaństwo, aby... składać ofiary duchowe"12. To "kapłaństwo 
wspólne" jest kapłaństwem Chrystusa, jedynego Kapłana, w którym uczestniczą 
wszyscy członkowie13:

Matka Kościół bardzo pragnie, by wszystkich wiernych prowadzić do pełnego, 
świadomego i czynnego udziału w obrzędach liturgicznych, którego się 
domaga sama natura liturgii. Na mocy chrztu lud chrześcijański, "rodzaj 
wybrany,  królewskie kapłaństwo, naród święty, lud nabyty" (1 P 2, 914) jest 
uprawniony i zobowiązany do takiego udziału15.

1142	Ale "nie wszystkie członki spełniają tę samą czynność" (Rz 12, 4). Niektóre 
członki są powołane przez Boga, w Kościele i przez Kościół, do specjalnej służby na 
rzecz wspólnoty. Słudzy ci są wybierani i konsekrowani przez sakrament święceń, 
przez który Duch Święty uzdalnia ich do działania w osobie Chrystusa-Głowy, aby 
służyć wszystkim członkom Kościoła16. Wyświęcony do posługi jest jakby "ikoną" 
Chrystusa Kapłana. Ponieważ właśnie w Eucharystii ukazuje się w pełni sakrament 
Kościoła, dlatego też w przewodniczeniu Eucharystii ujawnia się najpierw posługa 
biskupa, a w jedności z nim posługa prezbiterów i diakonów.

1143	Ze względu na spełnianie funkcji kapłaństwa wspólnego wiernych istnieją 
także inne szczególne posługi, nie udzielane przez sakrament święceń. Ich znaczenie 
zostaje określone przez biskupów na podstawie tradycji liturgicznych i potrzeb 
duszpasterskich. "Ministranci, lektorzy, komentatorzy i członkowie chóru również 
spełniają prawdziwą funkcję liturgiczną"17.

1144	W celebracji sakramentów całe zgromadzenie jest więc "liturgiem", każdy 
według swojej funkcji, ale "w jedności Ducha", który działa we wszystkich. "W 
odprawianiu liturgii każdy spełniający swą funkcję, czy to duchowny, czy świecki, 
powinien czynić tylko to i wszystko to, co należy do niego z natury rzeczy i na mocy 
przepisów liturgicznych"18.

II. Jak celebrować liturgie?

Znaki i symbole

1145	Celebracja sakramentalna składa się ze znaków i symboli. Według Boskiej 
pedagogii zbawienia ich znaczenie ma swoje korzenie w dziele stworzenia i w 
kulturze ludzkiej, ukonkretnia się w wydarzeniach Starego Przymierza, a w pełni 
objawia w osobie i dziele Chrystusa.

1146	Znaki ze świata człowieka. Znaki i symbole zajmują ważne miejsce w życiu 
ludzkim. Człowiek, jako istota zarówno cielesna jak duchowa, wyraża i rozumie 
rzeczywistości duchowe za pośrednictwem znaków i symboli materialnych. Jako 
istota społeczna człowiek potrzebuje znaków i symboli, by kontaktować się z innymi 
za pośrednictwem języka, gestów i czynności. To samo odnosi się do jego relacji z 
Bogiem.

1147	Bóg przemawia do człowieka za pośrednictwem widzialnego stworzenia. 
Kosmos materialny jawi się ludzkiemu poznaniu, aby człowiek odczytywał w nim ślady 
swego Stwórcy19. Światło i ciemność, wiatr i ogień, woda i ziemia, drzewo i owoce 
mówią o Bogu, symbolizują Jego wielkość, a zarazem bliskość.

1148	Ta rzeczywistość zmysłowa jako stworzenie może stać się miejscem, w którym 
wyraża się działanie Boga uświęcającego ludzi i działanie ludzi oddających cześć 
Bogu. Dotyczy to również znaków i symboli życia społecznego ludzi: obmycie i 
namaszczenie, łamanie chleba i picie z tego samego kielicha mogą wyrażać 
uświęcającą obecność Boga i wdzięczność człowieka dla swego Stwórcy.

1149	Wielkie religie ludzkości świadczą często w sposób bardzo wyraźny o 
kosmicznym i symbolicznym znaczeniu obrzędów religijnych. Liturgia Kościoła 
przyjmuje, integruje i uświęca elementy stworzenia i kultury ludzkiej, nadając im 
godność znaków łaski, nowego stworzenia w Jezusie Chrystusie.

1150	Znaki Przymierza. Naród wybrany otrzymuje od Boga znaki i 
charakterystyczne symbole, które zostają włączone w jego życie liturgiczne. Nie są to 
tylko celebracje cyklów kosmicznych i gesty społeczne, ale znaki Przymierza, 
symbole wielkich dzieł Boga dla swojego ludu. Wśród znaków liturgicznych Starego 
Przymierza można wymienić obrzezanie, namaszczenie i konsekrowanie królów oraz 
kapłanów, wkładanie rąk, ofiary, a przede wszystkim Paschę. Kościół widzi w tych 
znakach zapowiedź sakramentów Nowego Przymierza.

1151	Znaki przyjęte przez Chrystusa. Pan Jezus w swoim przepowiadaniu często 
posługuje się znakami świata stworzonego, by ukazać tajemnice Królestwa 
Bożego20. Uzdrawia lub potwierdza treść swojego przepowiadania przez znaki 
materialne lub symboliczne gesty21. Nadaje nowe znaczenie wydarzeniom i znakom 
Starego Przymierza, przede wszystkim Wyjściu z Egiptu i obchodom Paschy22, 
ponieważ On sam jest sensem tych wszystkich znaków.

1152	Znaki sakramentalne. Od dnia Pięćdziesiątnicy Duch Święty przez znaki 
sakramentalne Kościoła dokonuje dzieła uświęcania. Sakramenty Kościoła nie 
wykluczają całego bogactwa znaków i symboli zaczerpniętych z kosmosu i życia 
społecznego, ale oczyszczają je i integrują. Ponadto wypełniają one typy i figury 
Starego Przymierza, oznaczają i urzeczywistniają zbawienie dokonane przez 
Chrystusa; zapowiadają oraz uprzedzają chwałę nieba.

Słowa i czynności

1153	Celebracja sakramentalna jest spotkaniem dzieci Bożych z Ojcem w 
Chrystusie i Duchu Świętym; spotkanie to wyraża się jako dialog przez czynności i 
słowa. Z pewnością same czynności symboliczne mają już jakąś wymowę. Słowo 
Boże oraz odpowiedź wiary powinny jednak towarzyszyć im i ożywiać je, by ziarno 
Królestwa wydało owoc na dobrej ziemi. Czynności liturgiczne oznaczają to, co 
wyraża słowo Boże: bezinteresowną inicjatywę Boga, a zarazem odpowiedź wiary 
Jego ludu.

1154	Liturgia słowa jest integralną częścią celebracji sakramentalnej. W celu 
umacniania wiary wiernych powinny zostać dowartościowane znaki słowa Bożego: 
księga słowa	(lekcjonarz lub ewangeliarz), okazywanie jej czci (wniesienie w procesji, 
kadzidło, światło) i miejsce głoszenia słowa (ambona), wyraźne i zrozumiałe	czytanie; 
homilia szafarza, która przedłuża jego głoszenie; odpowiedzi zgromadzenia 
(aklamacje, psalmy medytacyjne, litanie, wyznanie wiary).

1155	Słowo i czynność liturgiczna są nierozłączne jako znaki i nauczanie, a także 
jako urzeczywistnienie tego, co oznaczają. Duch Święty daje nie tylko zrozumienie 
słowa Bożego, wzbudzając wiarę. Za pośrednictwem sakramentów urzeczywistnia 
także "wielkie sprawy" Boże zapowiadane przez słowo; uobecnia i przekazuje dzieło 
Ojca wypełnione przez Jego umiłowanego Syna.

Śpiew i muzyka

1156	"Tradycja muzyczna całego Kościoła stanowi skarbiec nieocenionej wartości, 
wybijający się ponad inne sztuki, przede wszystkim przez to, że śpiew kościelny 
związany ze słowami jest nieodzowną oraz integralną częścią uroczystej liturgii"23. 
Kompozycja i śpiew natchnionych psalmów, często z towarzyszeniem instrumentów 
muzycznych, były ściśle związane już z obrzędami liturgicznymi Starego Przymierza. 
Kościół kontynuuje i rozwija tę tradycję: Przemawiajcie "do siebie wzajemnie w 
psalmach i hymnach, i pieśniach pełnych ducha, śpiewając i wysławiając Pana w 
waszych sercach" (Ef 5, 19)24. "Kto śpiewa, ten się dwa razy modli"25.

1157	Śpiew i muzyka spełniają swoją funkcję znaków tym wymowniej, "im ściślej 
zwiążą się z czynnością liturgiczną"26, według trzech podstawowych kryteriów: pełne 
wyrazu piękno modlitwy, jednomyślne uczestniczenie zgromadzenia w przewidzianych 
momentach i uroczysty charakter celebracji. Uczestniczą one w ten sposób w tym, co 
stanowi cel słów i czynności liturgicznych, a którym jest chwała Boża i uświęcenie 
wiernych27.

Ileż razy płakałem, słuchając hymnów Twoich i kantyków, wstrząśnięty błogim 
śpiewem Twego Kościoła. Głosy te wlewały się do moich uszu, a gdy Twoja 
prawda ściekała kroplami do serca, parowało z niego gorące uczucie 
pobożnego oddania. Z oczu płynęły łzy i dobrze mi było z nimi28.

1158	Harmonia znaków (śpiew, muzyka, słowa i czynności) jest bardziej wymowna i 
owocna, jeśli wyraża się w bogactwie kulturowym właściwym sprawującemu liturgię 
Ludowi Bożemu29. Dlatego też "należy troskliwie pielęgnować religijny śpiew ludowy, 
tak aby głosy wiernych mogły rozbrzmiewać podczas nabożeństw, a nawet w czasie 
czynności liturgicznych"30, zgodnie z normami Kościoła. "Przeznaczone do śpiewów 
kościelnych teksty powinny (jednak) się zgadzać z nauką katolicką. Należy je czerpać 
przede wszystkim z Pisma świętego i źródeł liturgicznych"31.

Święte obrazy 

1159	Święty obraz, ikona liturgiczna, przedstawia przede wszystkim Chrystusa. Nie 
może ona przedstawiać niewidzialnego i niepojętego Boga; dopiero Wcielenie Syna 
Bożego zapoczątkowało ową "ekonomię" obrazów:

Niegdyś Bóg, który nie ma ani ciała, ani twarzy, nie mógł absolutnie być 
przedstawiany na obrazie. Ale teraz, gdy ukazał się nam w ciele i żył wśród 
ludzi, mogę przedstawić na obrazie to, co zobaczyłem z Boga... Z odsłoniętym 
obliczem kontemplujemy chwałę Pana32.

1160	Ikonografia chrześcijańska za pośrednictwem obrazu wyraża orędzie 
ewangeliczne, które Pismo święte opisuje za pośrednictwem słów. Obraz i słowo 
wyjaśniają się wzajemnie.

Mówiąc krótko, pragniemy strzec zazdrośnie wszystkich nienaruszonych 
tradycji Kościoła, tak pisanych jak ustnych. Jedną z nich jest przedstawianie 
wzoru za pośrednictwem obrazu, jeśli zgadza się z literą orędzia 
ewangelicznego i służy potwierdzeniu prawdziwego, a nie nierzeczywistego 
Wcielenia Słowa Bożego, oraz przynosi nam korzyść, ponieważ przedmioty 
przekazują jeden drugiemu to, co wyobrażają, przez to, co bez dwuznaczności 
oznaczają33.

1161	Wszystkie znaki celebracji liturgicznej odnoszą się do Chrystusa; dotyczy to 
także świętych obrazów Matki Bożej i świętych. Oznaczają one bowiem Chrystusa, 
który został w nich uwielbiony. Ukazują "mnóstwo świadków" (Hbr 12, 1), którzy nadal 
uczestniczą w zbawieniu świata i z którymi jesteśmy zjednoczeni, zwłaszcza podczas 
celebracji sakramentalnej. Przez ich wizerunki objawia się naszej wierze człowiek "na 
obraz Boga", przemieniony wreszcie "na Jego podobieństwo"34, a nawet aniołowie, 
włączeni także w dzieło Chrystusa.

Idąc jakby królewskim traktem za Boskim nauczaniem świętych Ojców i za 
Tradycją Kościoła katolickiego  wiemy przecież, że w nim przebywa Duch 
Święty  orzekamy z całą dokładnością, w trosce o wiarę, że przedmiotem 
kultu powinny być nie tylko wizerunki drogocennego i ożywiającego krzyża, ale 
tak samo czcigodne i święte obrazy malowane, ułożone w mozaikę lub 
wykonane w inny sposób, które ze czcią umieszcza się w kościołach, na 
sprzęcie liturgicznym czy na szatach, na ścianach czy na desce, w domach 
czy przy drogach, z wyobrażeniami Pana naszego Jezusa Chrystusa, Boga i 
Zbawiciela, a także świętej Bogarodzicy, godnych czci aniołów oraz wszystkich 
świętych i sprawiedliwych35.

1162	"Piękno i kolor obrazów pobudzają moją modlitwę. Jest to święto dla moich 
oczu, podobnie jak widok natury pobudza me serce do oddawania chwały Bogu"36. 
Kontemplacja świętych obrazów, połączona z medytacją słowa Bożego i śpiewem 
hymnów liturgicznych, należy do harmonii znaków celebracji, aby celebrowane 
misterium wycisnęło się w pamięci serca, a następnie znalazło swój wyraz w nowym 
życiu wiernych.

III. Kiedy celebrować liturgię?

Czas liturgiczny

1163	"Święta Matka Kościół uważa za swój obowiązek obchodzić w czcigodnym 
wspomnieniu zbawcze dzieło swego Boskiego Oblubieńca przez cały rok w 
ustalonych dniach. Każdego tygodnia Kościół obchodzi pamiątkę Zmartwychwstania 
Pańskiego w dniu, który nazwał Pańskim, a raz w roku czci je także razem z Jego 
błogosławioną Męką na Wielkanoc, w to swoje największe święto. Z biegiem roku 
Kościół odsłania całe misterium Chrystusa... W ten sposób obchodząc misteria 
Odkupienia, Kościół otwiera bogactwa zbawczych czynów i zasług swojego Pana, tak 
że one uobecniają się niejako w każdym czasie, aby wierni zetknęli się z nimi i 
dostąpili łaski zbawienia"37.

1164	Lud Boży od czasów Prawa Mojżeszowego znał stałe święta, począwszy od 
Paschy, by wspominać zdumiewające czyny Boga Zbawiciela, dziękować Mu za nie, 
przedłużać pamięć o nich i uczyć nowe pokolenia zgodnego z nimi postępowania. W 
czasie Kościoła, usytuowanym między wypełnioną już raz na zawsze Paschą 
Chrystusa a jej spełnieniem w Królestwie Bożym, liturgia sprawowana w ustalone dni 
jest głęboko przeniknięta nowością misterium Chrystusa.

1165	Gdy Kościół celebruje misterium Chrystusa, w jego modlitwie powraca słowo 
"dzisiaj" niby echo modlitwy, której nauczył go jego Pan38, i echo wezwania Ducha 
Świętego39. Tym "dzisiaj" Boga żywego, do którego człowiek ma wejść, jest 
"Godzina" Paschy Jezusa, która przenika i prowadzi całą historię. 

Życie rozciągnęło się na wszystkie istoty i wszyscy zostali napełnieni jasnym 
światłem. Wschód nad wschodami ogarnął wszechświat, a ten, który był 
"przed jutrzenką" i przed gwiazdami, nieśmiertelny i wielki, wspaniały Chrystus 
oświeca wszystkie istoty jaśniej niż słońce. Dlatego dla nas, którzy w Niego 
wierzymy, zaczyna się dzień światła, długi i wieczny, który nie gaśnie  
mistyczna Pascha40.


Dzień Pański 
1166	"Zgodnie z tradycją apostolską, która wywodzi się od samego dnia 
Zmartwychwstania Chrystusa, Misterium Paschalne Kościół obchodzi co osiem dni, w 
dniu, który słusznie nazywany jest dniem Pańskim albo niedzielą"41. Dzień 
Zmartwychwstania Chrystusa jest równocześnie "pierwszym dniem tygodnia", 
pamiątką pierwszego dnia stworzenia i "ósmym dniem", w którym Chrystus po swoim 
"odpoczynku" wielkiego Szabatu zapoczątkowuje dzień "który Pan uczynił", "dzień, 
który nie zna zachodu"42. Centrum tego dnia stanowi "wieczerza Pańska", ponieważ 
właśnie na niej cała wspólnota wiernych spotyka zmartwychwstałego Pana, który 
zaprasza ich na swoją ucztę43.

Dzień Pański, dzień Zmartwychwstania, dzień chrześcijan, jest naszym dniem. 
Jest on nazywany dniem Pańskim, ponieważ właśnie w tym dniu zwycięski 
Chrystus wstąpił do Ojca. Jeżeli poganie nazywają go dniem słońca, to chętnie 
się na to godzimy, ponieważ dziś zajaśniało światło świata, dziś ukazało się 
słońce sprawiedliwości, którego blask przynosi zbawienie44.

1167	Niedziela jest w pełnym znaczeniu tego słowa dniem zgromadzenia 
liturgicznego, w którym zbierają się wierni "dla słuchania słowa Bożego i 
uczestniczenia w Eucharystii, aby tak wspominać Mękę, Zmartwychwstanie i chwałę 
Pana Jezusa i składać dziękczynienie Bogu, który ich Ťodrodził przez 
zmartwychwstanie Jezusa Chrystusa ku nadziei żywejť"45:

Gdy kontemplujemy, o Chryste, cuda, jakie zostały dokonane w tym 
niedzielnym dniu Twego świętego Zmartwychwstania, mówimy: Błogosławiony 
jest dzień niedzielny, ponieważ był to dzień początku stworzenia... odnowienia 
rodzaju ludzkiego... W tym dniu rozradowało się niebo i ziemia, a cały 
wszechświat został napełniony światłem. Błogosławiony jest dzień niedzielny, 
ponieważ w nim zostały otwarte bramy raju, by wszedł do niego bez lęku Adam 
i wszyscy wygnańcy46.

Rok liturgiczny

1168	Wychodząc od Triduum Paschalnego jakby od źródła światła, nowy czas 
Zmartwychwstania wypełnia swoją jasnością cały rok liturgiczny. Zbliżając się 
stopniowo, krok za krokiem, do tego źródła, rok zostaje przemieniony przez liturgię. 
Staje się on rzeczywiście "rokiem łaski Pana"47. Ekonomia zbawienia działa w 
ramach czasu, ale od chwili jej wypełnienia w Misterium Paschalnym Jezusa i w 
wylaniu Ducha Świętego jest uprzedzany koniec historii jako "przedsmak"  Królestwo 
Boże wchodzi w nasz czas.

1169	Dlatego Wielkanoc nie jest po prostu jednym ze świąt, ale jest "Świętem 
świąt", "Uroczystością uroczystości", tak jak Eucharystia jest Sakramentem 
sakramentów (Wielkim Sakramentem). Św. Atanazy nazywa Wielkanoc  "Wielką 
Niedzielą"48, podobnie jak nie tylko na Wschodzie poprzedzający ją tydzień 
nazywany jest "Wielkim Tygodniem". Tajemnica Zmartwychwstania, w której Chrystus 
unicestwił śmierć, przenika swoją potężną mocą nasz stary czas, aż wszystko 
zostanie Mu poddane.

1170	Na Soborze Nicejskim (325) wszystkie Kościoły zgodziły się obchodzić Paschę 
chrześcijańską w niedzielę po pełni księżyca (14 Nisan), po wiosennym zrównaniu 
dnia z nocą. Reforma kalendarza na Zachodzie (nazwanego w 1582 r. 
"gregoriańskim" od imienia papieża Grzegorza XIII) wprowadziła różnicę kilku dni w 
stosunku do kalendarza wschodniego. Obecnie Kościoły zachodnie i wschodnie dążą 
do porozumienia, by na nowo dojść do wspólnej daty celebrowania dnia 
Zmartwychwstania Pana.

1171	Rok liturgiczny jest rozwinięciem różnych aspektów jedynego Misterium 
Paschalnego. W sposób szczególny odnosi się to do cyklu świąt skupionych wokół 
misterium Wcielenia (Zwiastowanie, Boże Narodzenie, Objawienie Pańskie), które 
wspominają początek naszego zbawienia i komunikują nam pierwociny Misterium 
Paschalnego.

Cześć świętych w roku liturgicznym (Sanctorale)

1172	"Obchodząc ten roczny cykl misteriów Chrystusa, Kościół święty ze 
szczególną miłością oddaje cześć Najświętszej Matce Bożej, Maryi, która 
nierozerwalnym węzłem związana jest ze zbawczym dziełem swojego Syna. W Niej 
Kościół podziwia i wysławia wspaniały owoc Odkupienia i jakby w przeczystym 
obrazie z radością ogląda to, czym cały pragnie i spodziewa się być"49.

1173	Gdy Kościół w ciągu roku liturgicznego wspomina męczenników i innych 
świętych, "głosi Misterium Paschalne" w tych, "którzy współcierpieli i zostali 
współuwielbieni z Chrystusem, przedstawia wiernym ich przykłady, pociągające 
wszystkich przez Chrystusa do Ojca, a przez ich zasługi wyjednywa dobrodziejstwa 
Boże"50.

Liturgia Godzin

1174	Misterium Chrystusa, Jego Wcielenie i Pascha, które celebrujemy w 
Eucharystii zwłaszcza podczas niedzielnego zgromadzenia, przenika i przemienia 
czas każdego dnia przez celebrację Liturgii Godzin, Officium divinum51. Ta 
celebracja jako wyraz wierności zaleceniom apostolskim, by "nieustannie się modlić" 
(1 Tes 5, 17; Ef 6, 18), jest tak pomyślana, "aby wszystkie pory dnia i nocy uświęcać 
przez uwielbienie Boga"52. Jest ona "publiczną modlitwą Kościoła"53, w której wierni 
(duchowni, zakonnicy, zakonnice i świeccy) sprawują królewskie kapłaństwo 
ochrzczonych. Liturgia Godzin celebrowana "według formy zatwierdzonej" przez 
Kościół "jest... prawdziwie głosem Oblubienicy przemawiającej do Oblubieńca. Co 
więcej, jest to modlitwa Chrystusa i Jego Ciała zwrócona do Ojca"54.

1175	Liturgia Godzin powinna stać się modlitwą całego Ludu Bożego. W niej sam 
Chrystus "urząd kapłański wykonuje nadal przez swój Kościół"55  każdy uczestniczy 
w niej według miejsca w Kościele i okoliczności życia: prezbiterzy jako pełniący 
posługę duszpasterską, ponieważ są powołani do wiernego trwania na modlitwie i 
służenia Słowu56; zakonnicy i zakonnice przez charyzmat swego życia 
konsekrowanego57; wszyscy wierni według swoich możliwości. "Duszpasterze niech 
się starają w niedziele i uroczyste święta odprawiać w kościołach z udziałem wiernych 
główne Godziny, zwłaszcza Nieszpory. Zaleca się, aby i świeccy odmawiali brewiarz 
czy to z prezbiterami, czy na swoich zebraniach, czy nawet indywidualnie"58.

1176	Celebracja Liturgii Godzin wymaga nie tylko zharmonizowania głosu z 
modlitwą serca, lecz także troski "o głębsze poznanie liturgii i Pisma świętego, a 
zwłaszcza psalmów"59.

1177	Hymny i modlitwy wstawiennicze Liturgii Godzin wpisują modlitwę psalmów w 
czas Kościoła, wyrażając symbolikę pory dnia, okresu liturgicznego czy 
celebrowanego święta. Ponadto czytanie słowa Bożego w każdej Godzinie (z 
responsoriami czy troparionami, które po nim następują), a w niektórych Godzinach 
czytania Ojców Kościoła czy mistrzów życia duchowego, objawiają głębiej sens 
celebrowanego misterium, pomagają lepiej zrozumieć psalmy i przygotowują do 
modlitwy wewnętrznej. W ten sposób lectio divina, podczas której słowo Boże jest 
czytane i rozważane, by stało się modlitwą, jest zakorzeniona w celebracji liturgicznej.

1178	Liturgia Godzin, która jest jakby przedłużeniem celebracji eucharystycznej, nie 
wyklucza, ale domaga się na zasadzie komplementarności różnych form pobożności 
Ludu Bożego, szczególnie adoracji i kultu Najświętszego Sakramentu.

IV. Gdzie celebrować liturgię?

1179	Kult Nowego Przymierza "w Duchu i prawdzie" (J 4, 24) nie jest związany z 
jakimś określonym miejscem na zasadzie wyłączności. Cała ziemia jest święta i 
powierzona ludziom. Gdy wierni gromadzą się w jakimś miejscu, są "żywymi 
kamieniami", zebranymi w celu "budowania duchowej świątyni" (1 P 2, 4-5). Ciało 
Chrystusa Zmartwychwstałego jest duchową świątynią, z której tryska źródło wody 
żywej. Wszczepieni w Chrystusa przez Ducha Świętego, "jesteśmy świątynią Boga 
żywego" (2 Kor 6, 16).

1180	Jeśli w jakimś kraju nie jest naruszana wolność religijna60, chrześcijanie 
wznoszą budowle przeznaczone do kultu Bożego. Te widzialne kościoły nie są 
zwyczajnymi miejscami zgromadzeń, ale oznaczają i ukazują Kościół żyjący w tym 
miejscu, mieszkanie Boga z ludźmi pojednanymi i zjednoczonymi w Chrystusie.

1181	"Dom modlitwy, gdzie sprawuje się i przechowuje Najświętszą Eucharystię 
oraz gdzie gromadzą się wierni i gdzie czci się obecność Syna Bożego, Zbawiciela 
naszego, złożonego za nas na ołtarzu ofiarnym jako pomoc i pociechę wiernych, 
winien być schludny, sposobny do modlitwy i świętych uroczystości"61. W tym "domu 
Bożym" prawda i harmonia znaków, które go tworzą, powinny ukazywać Chrystusa, 
który jest obecny i działa w tym miejscu62.

1182	Ołtarzem Nowego Przymierza jest Krzyż Chrystusa63, z którego wypływają 
sakramenty Misterium Paschalnego. Na ołtarzu, który stanowi centrum świątyni, 
uobecnia się w znakach sakramentalnych ofiara Krzyża. Ołtarz jest także stołem 
Pańskim, do którego jest zaproszony Lud Boży64. W niektórych liturgiach 
wschodnich ołtarz jest także symbolem grobu (Chrystus naprawdę umarł i naprawdę 
zmartwychwstał).

1183	Tabernakulum powinno być umieszczone "w kościele... w najbardziej godnym 
miejscu, z największą czcią"65. Godna forma, właściwe umieszczenie i 
zabezpieczenie tabernakulum66 powinny sprzyjać adoracji Pana, rzeczywiście 
obecnego w Najświętszym Sakramencie ołtarza.

	Święte krzyżmo (myron), służące do namaszczania, jest znakiem 
sakramentalnym pieczęci daru Ducha Świętego; tradycyjnie jest przechowywane i 
czczone w jakimś bezpiecznym miejscu świętym. Można do niego dołączyć olej 
katechumenów i olej chorych.

1184	Katedra biskupa lub krzesło prezbitera "powinny podkreślać jego funkcję jako 
przewodniczącego zgromadzenia i kierującego modlitwą"67.

	Ambona. "Godność słowa Bożego wymaga, by w kościele było ono głoszone z 
miejsca, na którym w czasie liturgii słowa spontanicznie skupia się uwaga 
wiernych"68.

1185	Chrzest zapoczątkowuje zgromadzenie Ludu Bożego, dlatego świątynia 
powinna posiadać miejsce do celebracji chrztu (chrzcielnica) oraz sprzyjać pamięci o 
obietnicach chrzcielnych (woda święcona).
	Odnowa życia chrzcielnego wymaga pokuty. Świątynia powinna zatem 
posiadać miejsce służące wyrażaniu skruchy i otrzymywaniu przebaczenia, 
dostosowane do przyjmowania penitentów.
	Świątynia powinna także stanowić przestrzeń zachęcającą do skupienia i 
cichej modlitwy, która przedłuża i uwewnętrznia wielką Modlitwę eucharystyczną.

1186	Świątynia ma wreszcie znaczenie eschatologiczne. Aby wejść do domu 
Bożego, trzeba przekroczyć próg, symbol przejścia ze świata zranionego grzechem 
do świata nowego Życia, do którego są powołani wszyscy ludzie. Świątynia widzialna 
symbolizuje dom ojcowski, do którego zdąża Lud Boży i w którym Ojciec "otrze z ich 
oczu wszelką łzę" (Ap 21, 4). Dlatego też świątynia jest szeroko otwartym i gościnnym 
domem wszystkich dzieci Bożych.

W skrócie

1187	Liturgia jest dziełem całego Chrystusa, Głowy i Ciała. Nasz Arcykapłan 
celebruje ją nieustannie w liturgii niebieskiej wraz ze Świętą Bożą Rodzicielką, 
Apostołami, wszystkimi świętymi i wieloma ludźmi, którzy weszli już do 
Królestwa.

1188	 W celebracji liturgicznej całe zgromadzenie jest "liturgiem": każdy 
według pełnionej funkcji. Kapłaństwo chrzcielne jest kapłaństwem całego Ciała 
Chrystusa. Niektórzy wierni otrzymali jednak sakrament święceń, by 
reprezentować Chrystusa jako Głowę Ciała.

1189	Celebracja liturgiczna obejmuje znaki i symbole, które odnoszą się do 
stworzenia (światło, woda, ogień), do życia ludzkiego (obmywanie, 
namaszczanie, łamanie chleba) i do historii zbawienia (obrzędy Paschy). Te 
elementy kosmiczne, obrzędy ludzkie i czynności przypominające działanie 
Boże, włączone do świata wiary i ogarnięte mocą Ducha Świętego, stają się 
nośnikami zbawczego i uświęcającego działania Chrystusa.

1190	Liturgia słowa jest integralną częścią celebracji. Znaczenie celebracji 
jest wyrażane przez słowo Boże, które jest głoszone, i przez zaangażowanie 
wiary, która jest odpowiedzią na to słowo.

1191	Śpiew i muzyka są ściśle złączone z czynnością liturgiczną. Kryteriami 
ich dobrego wykorzystania są: pełne wyrazu piękno modlitwy, harmonijne 
uczestniczenie zgromadzenia i sakralny charakter celebracji.

1192	Święte obrazy obecne w naszych kościołach i domach mają budzić i 
umacniać wiarę w misterium Chrystusa. Przez ikonę Chrystusa i Jego 
zbawczych dziel wielbimy Jego samego. W świętych obrazach Matki Bożej, 
aniołów i świętych czcimy przedstawione na nich osoby.

1193	Niedziela, "dzień Pański", jest głównym dniem celebracji Eucharystii, 
ponieważ jest to dzień Zmartwychwstania. Niedziela jest w pełnym znaczeniu 
tego słowa dniem zgromadzenia liturgicznego, dniem rodziny chrześcijańskiej, 
dniem radości i odpoczynku po pracy. Jest "podstawą i rdzeniem całego roku 
liturgicznego"69.

1194	"Z biegiem roku Kościół odsłania całe Misterium Chrystusa, począwszy 
od Wcielenia i Narodzenia aż do Wniebowstąpienia, do dnia Zesłania Ducha 
Świętego oraz oczekiwania błogosławionej nadziei i przyjścia Pańskiego"70.

1195	W określone dni roku liturgicznego Kościół na ziemi wspomina 
świętych: przede wszystkim Świętą Bożą Rodzicielkę, następnie Apostołów, 
męczenników i innych świętych. Ukazuje w ten sposób, że jest zjednoczony z 
liturgią niebieską; wielbi Chrystusa za to, że dokonał zbawienia w swoich 
uwielbionych członkach. Ich przykład jest natchnieniem Kościoła w jego drodze 
do Ojca.

1196	Wierni, którzy celebrują liturgię Godzin, jednoczą się z Chrystusem, 
naszym Najwyższym Kapłanem, przez modlitwę psalmów, rozważanie słowa 
Bożego, pieśni i uwielbienia, by włączyć się do Jego nieustannej i powszechnej 
modlitwy, która oddaje chwałę Ojcu i wyprasza dar Ducha Świętego dla całego 
świata.

1197	Chrystus jest prawdziwą Świątynią Boga, "miejscem, w którym 
przebywa Jego chwała". Chrześcijanie przez laskę Bożą stają się również 
świątyniami Ducha Świętego, żywymi kamieniami, z których jest budowany 
Kościół.

1198	W warunkach życia na ziemi Kościół potrzebuje miejsc, w których 
mogłaby gromadzić się wspólnota wiernych. Są nimi nasze widzialne 
świątynie, święte miejsca, będące obrazami Miasta Świętego, niebieskiego 
Jeruzalem, do którego pielgrzymujemy.

1199	W tych świątyniach Kościół sprawuje kult publiczny na chwałę Trójcy 
Świętej, słucha słowa Bożego i śpiewa pieśń uwielbienia, zanosi modlitwy i 
składa Ofiarę Chrystusa, obecnego sakramentalnie pośród zgromadzenia. Te 
świątynie są również miejscami skupienia i modlitwy osobistej.


Artykuł drugi

RÓŻNORODNOŚĆ LITURGICZNA
A JEDNOŚĆ MISTERIUM


Tradycje liturgiczne a powszechność Kościoła

1200	Od pierwszej wspólnoty jerozolimskiej aż do paruzji Kościoły Boże wierne 
wierze apostolskiej we wszystkich miejscach celebrują to samo Misterium Paschalne. 
Celebrowane w liturgii misterium jest jedno, ale formy jego celebrowania są 
zróżnicowane.

1201	Bogactwo misterium Chrystusa jest tak niezgłębione, że żadna tradycja 
liturgiczna nie może wyczerpać jego wymowy. Historia powstania i rozwoju różnych 
obrządków świadczy o zdumiewającej komplementarności. Gdy Kościoły przeżywały 
swoje tradycje liturgiczne w komunii wiary i sakramentów, wzbogacały się wzajemnie i 
wzrastały w wierności wobec Tradycji i wspólnego posłania całego Kościoła71.

1202	Różne tradycje liturgiczne narodziły się ze względu na samo posłanie Kościoła. 
Kościoły tego samego obszaru geograficznego i kulturowego zaczęły celebrować 
misterium Chrystusa, stosując szczególne formy wyrazu, typowe dla danej kultury: w 
tradycji "depozytu wiary"72, w symbolice liturgicznej, w organizowaniu wspólnoty 
braterskiej, w teologicznym rozumieniu misteriów i w różnych formach świętości. W 
taki sposób Chrystus, Światło i Zbawienie wszystkich narodów, w życiu liturgicznym 
Kościoła ukazuje się ludowi i kulturze, do których ten Kościół został posłany i w 
których się zakorzenił. Kościół jest powszechny; może zintegrować w swojej jedności 
wszystkie prawdziwe bogactwa kultur, dokonując ich oczyszczenia73.

1203	W Kościele są obecnie używane następujące tradycje liturgiczne, czyli 
obrządki: obrządek łaciński (głównie rzymski, lecz także obrządki pewnych Kościołów 
lokalnych, jak obrządek ambrozjański, czy też obrządki pewnych zakonów), 
bizantyjski, aleksandryjski czy koptyjski, syryjski, ormiański, maronicki i chalcedoński. 
"Trzymając się wiernie Tradycji, Sobór Święty oświadcza, że święta Matka Kościół 
uważa za równe w prawach i godności wszystkie prawnie uznane obrządki i że chce 
je na przyszłość zachować i zapewnić im wszelki rozwój"74.

Liturgia i kultury

1204	Celebracja liturgii powinna więc odpowiadać charakterowi i kulturze różnych 
narodów75. Aby misterium Chrystusa było "wszystkim narodom obwieszczone dla 
skłonienia ich do posłuszeństwa wierze" (Rz 16, 26), powinno być głoszone, 
celebrowane i przeżywane we wszystkich kulturach tak, by nie niszczyło tych kultur, 
lecz służyło ich odkupieniu i dopełnieniu76. Wiele dzieci Bożych właśnie ze swoją 
kulturą ludzką, przyjętą i przemienioną przez Chrystusa, i za jej pośrednictwem ma 
przystęp do Ojca, by Go uwielbiać w jednym Duchu.

1205	"W liturgii, a zwłaszcza w liturgii sakramentów, jest pewna część niezmienna, 
ponieważ pochodzi z ustanowienia Bożego i Kościół jest jej stróżem. Jest w niej 
również część podlegająca zmianom i Kościół może, a nawet czasem powinien 
dostosowywać ją do kultury narodów aktualnie ewangelizowanych"77.

1206	"Różnorodność liturgiczna może być źródłem wzbogacenia, ale może również 
wywoływać napięcia i wzajemne niezrozumienie, a nawet schizmy. Jest jasne, że w 
tej dziedzinie różnorodność nie powinna szkodzić jedności. Może ona wypowiadać się 
jedynie w ramach wierności wobec wspólnej wiary, wobec znaków sakramentalnych, 
które Kościół otrzymał od Chrystusa, i wobec wspólnoty hierarchicznej. Adaptacja 
kulturowa wymaga nawrócenia serca, a jeśli trzeba, także zerwania ze zwyczajami 
przodków niezgodnymi z wiarą katolicką"78.

W skrócie

1207	Jest rzeczą właściwą, by celebracja liturgiczna dążyła do wyrażania się 
w kulturze narodu, w którym znajduje się Kościół, nie uzależniając się jednak 
od niej. Z drugiej strony sama liturgia rodzi i formuje kultury.

1208	Różne tradycje liturgiczne lub obrządki, prawnie uznane, ukazują 
powszechność Kościoła, ponieważ oznaczają i przekazują to samo misterium 
Chrystusa.

1209	Wierność Tradycji apostolskiej, to znaczy komunia wiary i sakramentów 
otrzymanych od Apostołów, stanowi kryterium, które zapewnia jedność w 
wielości form tradycji liturgicznych. Komunia ta jest oznaczana i zapewniana 
przez sukcesję apostolską.


Dział drugi

SIEDEM SAKRAMENTÓW KOŚCIOŁA

1210	Sakramenty Nowego Prawa zostały ustanowione przez Chrystusa. Jest ich 
siedem: chrzest, bierzmowanie, Eucharystia, pokuta, namaszczenie chorych, 
sakrament święceń i małżeństwo. Sakramenty te obejmują wszystkie etapy i 
wszystkie ważne momenty życia chrześcijanina: sprawiają narodzenie i rozwój 
chrześcijańskiego życia wiary, uzdrowienie i dar posłania. Widać w tym pewne 
podobieństwo, jakie istnieje między etapami życia naturalnego a etapami życia 
duchowego1.

1211	Idąc za tą analogią, Katechizm przedstawi najpierw trzy sakramenty 
wtajemniczenia chrześcijańskiego (rozdział pierwszy), następnie sakramenty 
uzdrowienia (rozdział drugi) i wreszcie sakramenty służące komunii i posłaniu 
wiernych (rozdział trzeci). Nie jest to oczywiście jedyny możliwy porządek, ale 
pozwala on dostrzec, że sakramenty tworzą pewną strukturę, w której każdy z nich 
ma swoje żywotne miejsce. W tej strukturze Eucharystia zajmuje wyjątkowe miejsce 
jako "sakrament sakramentów": "Wszystkie inne sakramenty są skierowane do niej 
jak do swego celu"2.


Rozdział pierwszy

SAKRAMENTY WTAJEMNICZENIA
CHRZEŚCIJAŃSKIEGO


1212	Sakramenty wtajemniczenia chrześcijańskiego: chrzest, bierzmowanie i 
Eucharystia są fundamentami całego życia chrześcijańskiego. "Uczestnictwo w 
Boskiej naturze, które ludzie otrzymują w darze przez łaskę Chrystusa, objawia 
pewną analogię do powstania, rozwoju i wzrostu życia naturalnego. Wierni odrodzeni 
przez chrzest, zostają umocnieni przez sakrament bierzmowania, a w Eucharystii 
otrzymują pokarm życia wiecznego. W ten sposób przez sakramenty wtajemniczenia 
chrześcijańskiego w coraz większym stopniu osiągają skarby życia Bożego i 
postępują w doskonałej miłości"3.


Artykuł pierwszy

SAKRAMENT CHRZTU

1213	Chrzest święty jest fundamentem całego życia chrześcijańskiego, bramą życia 
w Duchu (vitae spiritualis ianua) i bramą otwierającą dostęp do innych sakramentów. 
Przez chrzest zostajemy wyzwoleni od grzechu i odrodzeni jako synowie Boży, 
stajemy się członkami Chrystusa oraz zostajemy wszczepieni w Kościół i stajemy się 
uczestnikami jego posłania4: "Chrzest jest sakramentem odrodzenia przez wodę i w 
słowie"5.

I. Jak jest nazywany ten sakrament?

1214	Jest nazywany chrztem ze względu na główny obrzęd, przez który jest 
wypełniany: chrzcić (gr. baptizein) oznacza: "zanurzyć, pogrążyć"; "zanurzenie" w 
wodzie jest symbolem pogrzebania katechumena w śmierci Chrystusa, z której 
powstaje przez zmartwychwstanie z Nim6 jako "nowe stworzenie" (2 Kor 5,17; Ga 
6,15).

1215	Sakrament ten jest także nazywany "obmyciem odradzającym i od nawiającym 
w Duchu Świętym" (Tt 3, 5), ponieważ oznacza i urzeczywistnia narodzenie z wody i z 
Ducha, bez którego nikt "nie może wejść do Królestwa
Bożego" (J 3, 5).

1216	"Obmycie to nazywane jest oświeceniem, ponieważ ci, którzy otrzymują 
pouczenie (katechetyczne), zostają oświeceni w duchu..."7 Ochrzczony, otrzymawszy 
w chrzcie Słowo, "światłość prawdziwą, która oświeca każdego człowieka" (J 1, 9), 
"po oświeceniu" (Hbr 10, 32) staje się "synem światłości" (1 Tes 5, 5) i samą 
"światłością" (Ef 5, 8):

Chrzest jest najpiękniejszym i najwspanialszym darem Boga... Nazywamy go 
darem, łaską, namaszczeniem, oświeceniem, szatą niezniszczalności, 
obmyciem odradzającym, pieczęcią i wszystkim, co może być najcenniejsze. 
Darem  ponieważ jest udzielany tym, którzy nic nie przynoszą; łaską  
ponieważ jest dawany nawet tym, którzy zawinili; chrztem  ponieważ grzech 
zostaje pogrzebany w wodzie; namaszczeniem  ponieważ jest święty i 
królewski (a królów się namaszcza); oświeceniem  ponieważ jest jaśniejącym 
światłem; szatą  ponieważ zakrywa nasz wstyd; obmyciem  ponieważ 
oczyszcza; pieczęcią  ponieważ strzeże nas i jest znakiem panowania Boga8.

II. Chrzest w ekonomii zbawienia

Zapowiedzi chrztu w Starym Przymierzu

1217	W liturgii Wigilii Paschalnej, podczas błogosławieństwa wody chrzcielnej, 
Kościół uroczyście przypomina wielkie wydarzenia historii zbawienia, które były już 
zapowiedziami misterium chrztu:

Boże, Ty niewidzialną mocą dokonujesz rzeczy niezwykłych przez 
sakramentalne znaki. Ty w ciągu dziejów zbawienia przygotowałeś wodę przez 
Ciebie stworzoną, aby wyrażała łaskę chrztu świętego9.

1218	Od początku świata woda, zwyczajne i przedziwne stworzenie, jest źródłem 
życia i płodności. Pismo święte widzi ją "osłoniętą" przez Ducha Świętego10:

Na początku świata Twój Duch unosił się nad wodami, aby już wtedy woda 
nabrała mocy uświęcania11.

1219	Kościół widział w arce Noego obraz zbawienia przez chrzest. W niej bowiem 
"niewielu, to jest osiem dusz, zostało uratowanych przez wodę" 	 (1 P 3, 20).

Ty nawet w wodach potopu dałeś nam obraz odrodzenia, bo ten sam żywioł 
położył kres występkom i dał początek cnotom12.

1220	Woda źródlana symbolizuje życie, a woda morska jest symbolem śmierci, 
dlatego mogła być zapowiedzią misterium Krzyża. Ze względu na tę symbolikę 
chrzest oznacza udział w śmierci Chrystusa.

1221	Przede wszystkim przejście przez Morze Czerwone, będące prawdziwym 
wyzwoleniem Izraela z niewoli egipskiej, zapowiada wyzwolenie, jakiego dokonuje 
chrzest:

Ty sprawiłeś, że synowie Abrahama przeszli po suchym dnie Morza 
Czerwonego, aby naród wyzwolony z niewoli faraona stał się obrazem 
przyszłej społeczności ochrzczonych13.

1222	Wreszcie zapowiedzią chrztu jest przejście przez Jordan; po tym wydarzeniu 
lud Boży otrzymuje dar Ziemi obiecanej potomstwu Abrahama, będący obrazem życia 
wiecznego. Obietnica tego błogosławionego dziedzictwa wypełnia się w Nowym 
Przymierzu.

Chrzest Chrystusa

1223	Wszystkie zapowiedzi Starego Przymierza zostają wypełnione w Chrystusie 
Jezusie. Rozpoczyna On swoje życie publiczne od przyjęcia chrztu w Jordanie z rąk 
Jana Chrzciciela14. Po swoim zmartwychwstaniu Jezus daje Apostołom taki nakaz: 
"Idźcie więc i nauczajcie wszystkie narody, udzielając im chrztu w imię Ojca i Syna, i 
Ducha Świętego. Uczcie je zachowywać wszystko, co wam przykazałem" (Mt 28, 19-
20)15.

1224	Chociaż chrzest św. Jana był przeznaczony dla grzeszników, nasz Pan poddał 
się mu dobrowolnie, aby "wypełnić wszystko, co sprawiedliwe" (Mt 3, 15). Ten gest 
Jezusa jest przejawem Jego "ogołocenia" (Flp 2, 7). Duch, który unosił się nad 
wodami pierwszego stworzenia, zstępuje wówczas na Chrystusa, zapowiadając nowe 
stworzenie, a Ojciec ukazuje Jezusa jako swego "umiłowanego Syna" (Mt 3,16-17).

1225	Przez swoją Paschę Chrystus otworzył wszystkim ludziom źródła chrztu. 
Istotnie, Jezus mówił o swojej męce, którą miał wycierpieć w Jerozolimie, jako o 
"chrzcie", którym miał być ochrzczony16. Krew i woda, które wypłynęły z przebitego 
boku ukrzyżowanego Jezusa17, są zapowiedzią chrztu i Eucharystii, sakramentów 
nowego życia18. Od tej chwili możliwe jest "narodzenie się z wody i z Ducha", by 
wejść do Królestwa Bożego (J 3, 5).

Zobacz, gdzie jesteś ochrzczony, skąd pochodzi chrzest, jeśli nie z krzyża 
Chrystusa, ze śmierci Chrystusa. Tu jest cała tajemnica: Chrystus cierpiał za 
ciebie. W Nim jesteś odkupiony, w Nim jesteś zbawiony19.

Chrzest w Kościele

1226	Kościół celebrował chrzest i udzielał go od dnia Pięćdziesiątnicy. Istotnie, św. 
Piotr mówi do tłumu poruszonego jego przepowiadaniem: "Nawróćcie się i niech 
każdy z was ochrzci się w imię Jezusa Chrystusa na odpuszczenie grzechów 
waszych, a weźmiecie w darze Ducha Świętego" (Dz 2, 38). Apostołowie i ich 
współpracownicy udzielają chrztu każdemu, kto wierzy w Jezusa: Żydom bojącym się 
Boga i poganom20. Chrzest zawsze wiąże się z wiarą: "Uwierz w Pana Jezusa, a 
zbawisz siebie i swój dom"  oświadcza św. Paweł strażnikowi w Filippi. Opowiadanie 
mówi dalej: "Natychmiast przyjął chrzest wraz z całym swym domem" (Dz 16, 31-33).

1227	Według św. Pawła Apostoła człowiek wierzący ma przez chrzest udział w 
śmierci Chrystusa, zostaje z Nim pogrzebany i powstaje z martwych: 

My wszyscy, którzyśmy otrzymali chrzest zanurzający w Chrystusa Jezusa, 
zostaliśmy zanurzeni w Jego śmierć. Zatem przez chrzest zanurzający nas w 
śmierć, zostaliśmy razem z Nim pogrzebani po to, abyśmy i my wkroczyli w 
nowe życie (Rz 6, 3-4)21.

	Ochrzczeni "przyoblekli się w Chrystusa" (Ga 3, 27). Dzięki Duchowi Świętemu 
chrzest jest obmyciem, które oczyszcza, uświęca i usprawiedliwia22.

1228	Chrzest jest więc obmyciem wodą, poprzez które "niezniszczalne nasienie" 
słowa Bożego przynosi życiodajny skutek23. Św. Augustyn powie o chrzcie: "Słowo 
łączy się z elementem materialnym i to staje się sakramentem"24.


III. Jak celebruje się sakrament chrztu?

Wtajemniczenie chrześcijańskie

1229	Gdy ktoś chciał stać się chrześcijaninem, musiał  od czasów apostolskich  
przejść pewną drogę i wtajemniczenie złożone z wielu etapów. Można tę drogę 
przejść szybciej lub wolniej. Zawsze powinna ona zawierać kilka istotnych elementów: 
głoszenie słowa, przyjęcie Ewangelii, które pociąga za sobą nawrócenie, wyznanie 
wiary, chrzest, wylanie Ducha Świętego, dostęp do Komunii eucharystycznej.

1230	Wtajemniczenie to w ciągu wieków ulegało wielu zmianom, zależnie od 
okoliczności. W pierwszych wiekach Kościoła wtajemniczenie chrześcijańskie było 
bardzo rozbudowane i obejmowało długi okres katechumenatu oraz szereg obrzędów 
przygotowawczych, które wyznaczały liturgicznie drogę przygotowania 
katechumenalnego. Jego zwieńczeniem była celebracja sakramentów wtajemniczenia 
chrześcijańskiego.

1231	Tam gdzie chrzest dzieci stał się w szerokim zakresie zwyczajną formą 
celebracji tego sakramentu, wszystko to stało się jednym obrzędem, który zawiera w 
sposób bardzo skrócony przygotowujące etapy wtajemniczenia chrześcijańskiego. 
Chrzest dzieci ze swej natury wymaga katechumenatu pochrzcielnego. Nie chodzi 
tylko o późniejsze nauczanie, lecz także o konieczny rozwój łaski chrztu w miarę 
dorastania osoby. Temu celowi powinien służyć katechizm.

1232	Sobór Watykański II przywrócił w Kościele łacińskim "różne stopnie 
katechumenatu dorosłych"25. Jego obrzędy znajdują się w Ordo initiationis 
christianae adultorum (1972). Sobór pozwala zresztą, by "oprócz tego, co zawiera 
tradycja chrześcijańska", w krajach misyjnych dopuszczano "te elementy 
wtajemniczenia będące w użyciu danego narodu, które dadzą się dostosować do 
obrzędów chrześcijańskich"26.

1233	Obecnie we wszystkich obrządkach łacińskich i wschodnich wtajemniczenie 
chrześcijańskie dorosłych rozpoczyna się od przyjęcia ich do katechumenatu i osiąga 
swój punkt kulminacyjny w jednej celebracji udzielania trzech sakramentów: chrztu, 
bierzmowania i Eucharystii27. W obrządkach wschodnich wtajemniczenie 
chrześcijańskie dzieci zaczyna się od chrztu, po którym bezpośrednio następuje 
bierzmowanie i Eucharystia, gdy tymczasem w obrządku rzymskim wtajemniczenie 
trwa przez lata katechezy i kończy się później bierzmowaniem i Eucharystią, która jest 
jej szczytowym punktem28.

Mistagogia celebracji

1234	Znaczenie i łaska sakramentu chrztu ukazują się jasno w obrzędach jego 
celebracji. Uczestnicząc w nich z uwagą, śledząc czynności i słowa tej celebracji, 
wierni są wprowadzani w całe bogactwo tego, co ten sakrament oznacza i co 
urzeczywistnia w każdym neoficie.

1235	Znak krzyża na początku celebracji wyciska pieczęć Chrystusa na tym,  który 
ma do Niego należeć, i oznacza łaskę odkupienia, jaką Chrystus nabył dla nas przez 
swój Krzyż.

1236	Głoszenie słowa Bożego oświeca kandydatów i zgromadzenie prawdą 
objawioną i pobudza ich do udzielania odpowiedzi wiary, nieodłącznej od chrztu. 
Chrzest jest bowiem w szczególny sposób "sakramentem wiary", ponieważ jest 
sakramentalnym wejściem w życie wiary.

1237	Ponieważ chrzest oznacza wyzwolenie od grzechu i od kusiciela, czyli diabła, 
dlatego wypowiada się nad kandydatem egzorcyzm (lub kilka egzorcyzmów). 
Namaszcza się go olejem katechumenów lub celebrans kładzie na niego rękę, a on w 
sposób wyraźny wyrzeka się Szatana. Tak przygotowany kandydat do chrztu może 
wyznać wiarę Kościoła, której zostanie "powierzony" przez chrzest29. 

1238	Woda chrzcielna zostaje poświęcona przez modlitwę epikletyczną (albo 
podczas obrzędów chrztu, albo w czasie Wigilii Paschalnej). Kościół prosi Boga, by 
przez swojego Syna i mocą Ducha Świętego zstąpił na tę wodę, aby ci, którzy 
zostaną w niej ochrzczeni, "narodzili się z wody i z Ducha" (J 3, 5).

1239	Następuje wówczas istotny obrzęd sakramentu  chrzest w sensie ścisłym. 
Oznacza on i urzeczywistnia śmierć dla grzechu i wejście w życie Trójcy Świętej 
1przez upodobnienie do Misterium Paschalnego Chrystusa. W sposób najbardziej 
znaczący dokonuje się chrztu przez trzykrotne zanurzenie w wodzie chrzcielnej. Już 
od starożytności może on być także udzielany przez trzykrotne polanie wodą głowy 
kandydata.

1240	W Kościele łacińskim trzykrotnemu polaniu wodą towarzyszą słowa szafarza: 
"N., ja ciebie chrzczę w imię Ojca i Syna, i Ducha Świętego". W liturgiach wschodnich 
katechumen zwrócony jest w kierunku wschodnim, a kapłan mówi: "N., sługo Boży, 
jesteś chrzczony w imię Ojca i Syna, i Ducha Świętego". Przy wzywaniu każdej z 
Osób Trójcy Świętej kapłan zanurza kandydata w wodzie i podnosi go z niej.

1241	Namaszczenie krzyżmem świętym, wonnym olejem poświęconym przez 
biskupa, oznacza dar Ducha Świętego dla neofity. Stał się on chrześcijaninem,  to 
znaczy "namaszczonym" Duchem Świętym, wszczepionym w Chrystusa, który jest 
namaszczony jako kapłan, prorok i król30.

1242	W liturgii Kościołów wschodnich po udzieleniu chrztu następuje namaszczenie, 
które jest sakramentem chryzmacji (bierzmowanie). W liturgii rzymskiej zapowiada 
ono drugie namaszczenie krzyżmem świętym, którego w przyszłości udzieli biskup. 
Będzie to sakrament bierzmowania, który niejako "umacnia" i dopełnia namaszczenie 
chrzcielne.

1243	Biała szata ukazuje, że ochrzczony "przyoblekł się w Chrystusa" (Ga 3, 27) i 
zmartwychwstał z Chrystusem. Świeca zapalona od paschału oznacza, że Chrystus 
oświecił neofitę i że ochrzczeni są w Chrystusie "światłem świata" (Mt 5,14)31.
	Nowo ochrzczony jest teraz dzieckiem Bożym w Jedynym Synu. Może 
odmawiać modlitwę dzieci Bożych: "Ojcze nasz".

1244	Pierwsza Komunia eucharystyczna. Neofita, który stał się dzieckiem Bożym i 
przywdział szatę godową, zostaje przyjęty "na ucztę godów Baranka" Celebracja 
misterium chrześcijańskiego i otrzymuje pokarm nowego życia  Ciało i Krew 
Chrystusa. Kościoły wschodnie zachowują żywą świadomość jedności 
wtajemniczenia chrześcijańskiego, udzielając Komunii świętej wszystkim nowo 
ochrzczonym i bierzmowanym, nawet małym dzieciom, w nawiązaniu do słów 
Chrystusa: "Pozwólcie dzieciom przychodzić do Mnie, nie przeszkadzajcie im" (Mk 10, 
14). Kościół łaciński, który dopuszcza do Komunii świętej dopiero po dojściu do 
używania rozumu, wyraża otwarcie chrztu na Eucharystię w ten sposób, że przybliża 
ochrzczone dziecko do ołtarza dla odmówienia tam modlitwy "Ojcze nasz".

1245	Uroczyste błogosławieństwo kończy obrzęd udzielania chrztu. Podczas chrztu 
niemowląt szczególne miejsce zajmuje błogosławieństwo matki.

IV. Kto może przyjąć chrzest?

1246	"Zdolny do przyjęcia chrztu jest każdy człowiek jeszcze nie ochrzczony"32.

Chrzest dorosłych

1247	Od początków Kościoła chrzest dorosłych jest praktykowany najczęściej tam, 
gdzie dopiero od niedawna głosi się Ewangelię. Katechumenat (przygotowanie do 
chrztu) zajmuje wówczas ważne miejsce. Jako wprowadzenie w wiarę i życie 
chrześcijańskie powinien uzdalniać do przyjęcia Bożego daru chrztu, bierzmowania i 
Eucharystii.

1248	Katechumenat, czyli formacja katechumenów, ma na celu umożliwienie im, w 
odpowiedzi na Bożą inicjatywę i w łączności ze wspólnotą eklezjalną, osiągnięcia 
dojrzałości w nawróceniu i wierze. Polega on "na kształtowaniu całego życia 
chrześcijańskiego... przez które uczniowie łączą się z Chrystusem, swoim 
Nauczycielem. Należy więc katechumenów odpowiednio wprowadzać w tajemnicę 
zbawienia i praktykę obyczajów ewangelicznych, a przez święte obrzędy, spełniane w 
kolejnych odstępach czasu, wtajemniczać ich w życie wiary, liturgii i miłości Ludu 
Bożego"33.

1249	Katechumeni "są już... złączeni z Kościołem, są już domownikami Chrystusa, a 
nierzadko prowadzą już życie nacechowane wiarą, nadzieją i miłością"34. "Matka-
Kościół już jak na swoich rozciąga na nich swą miłość i troskę"35.

Chrzest dzieci

1250	Dzieci, rodząc się z upadłą i skażoną grzechem pierworodnym naturą, również 
potrzebują nowego narodzenia w chrzcie36, aby zostały wyzwolone z mocy ciemności 
i przeniesione do Królestwa wolności dzieci Bożych37, do którego są powołani 
wszyscy ludzie. Czysta darmowość łaski zbawienia jest  szczególnie widoczna przy 
chrzcie dzieci. Gdyby Kościół i rodzice nie dopuszczali dziecka do chrztu zaraz po 
urodzeniu, pozbawialiby je bezcennej łaski stania się dzieckiem Bożym38.

1251	Rodzice chrześcijańscy powinni uznać, że taka praktyka odpowiada także ich 
roli opiekunów życia, powierzonej im przez Boga39.

1252	Praktyka chrztu dzieci od niepamiętnych czasów należy do tradycji Kościoła; 
wyraźne jej świadectwa pochodzą z II wieku. Jest jednak bardzo możliwe, że od 
początku przepowiadania apostolskiego, gdy całe "domy" przyjmowały chrzest40, 
chrzczono także dzieci41.

Wiara i chrzest

1253	Chrzest jest sakramentem wiary42. Wiara jednak potrzebuje wspólnoty 
wierzących. Każdy wierny może wierzyć jedynie w wierze Kościoła. Wiara wymagana 
do chrztu nie jest wiarą doskonałą i dojrzałą, ale zaczątkiem, który ma się rozwijać. 
Gdy katechumeni lub rodzice chrzestni słyszą skierowane do siebie pytanie: "O co 
prosicie Kościół Boży?", odpowiadają: "O wiarę!"

1254	U wszystkich ochrzczonych, dzieci i dorosłych, po chrzcie wiara powinna 
wzrastać. Dlatego co roku podczas Wigilii Paschalnej Kościół celebruje odnowienie 
przyrzeczeń chrztu. Przygotowanie do chrztu stawia człowieka jedynie na progu 
nowego życia. Chrzest jest źródłem nowego życia w Chrystusie; z niego wypływa całe 
życie chrześcijańskie.

1255	Aby mogła rozwijać się łaska chrztu, potrzebna jest pomoc rodziców. Na tym 
polega także rola rodziców chrzestnych, którzy powinni być głęboko wierzący, a także 
zdolni i gotowi służyć pomocą nowo ochrzczonemu, zarówno dziecku, jak dorosłemu, 
na drodze życia chrześcijańskiego43. Ich misja jest prawdziwą funkcją eklezjalną 
(Officium)44. Cała wspólnota eklezjalna ponosi częściowo odpowiedzialność za 
rozwój i zachowywanie łaski otrzymanej na chrzcie.

V. Kto może chrzcić?

1256	Zwyczajnym szafarzem chrztu jest biskup i prezbiter, a w Kościele łacińskim 
także diakon45. W razie konieczności może ochrzcić każda osoba nawet 
nieochrzczona, mająca wymaganą intencję. Wymagana intencja polega na tym, aby 
chcieć uczynić to, co czyni Kościół, gdy chrzci, i zastosować trynitarną formułę 
chrzcielną. Kościół widzi uzasadnienie tej możliwości w powszechnej woli zbawczej 
Boga46 oraz konieczności chrztu do zbawienia47.

VI. Konieczność chrztu

1257	Sam Pan potwierdza, że chrzest jest konieczny do zbawienia48. Dlatego też 
polecił On swoim uczniom głosić Ewangelię i chrzcić wszystkie narody49. Chrzest jest 
konieczny do zbawienia dla tych, którym była głoszona Ewangelia
i którzy mieli możliwość proszenia o ten sakrament50. Kościół nie zna oprócz chrztu 
innego środka, by zapewnić wejście do szczęścia wiecznego. Stara się więc nie 
zaniedbywać otrzymanego od Pana nakazu, by "odradzać z wody i z Ducha 
Świętego" wszystkich, którzy mogą być ochrzczeni. Bóg związał zbawienie z 
sakramentem chrztu, ale sam nie jest związany swoimi sakramentami.

1258	Kościół zawsze zachowywał głębokie przekonanie, że ci, którzy ponoszą 
śmierć za wiarę, nie otrzymawszy chrztu, zostają ochrzczeni przez swoją śmierć dla 
Chrystusa i z Chrystusem. Chrzest krwi, podobnie jak chrzest pragnienia, przynosi 
owoce chrztu, nie będąc sakramentem.

1259	Jeśli chodzi o katechumenów, którzy umierają przed chrztem, ich wyraźne 
pragnienie przyjęcia tego sakramentu, połączone z żalem za grzechy i z miłością, 
zapewnia im zbawienie, którego nie mogli otrzymać przez sakrament.

1260	Ponieważ "za wszystkich umarł Chrystus i... ostateczne powołanie człowieka 
jest rzeczywiście jedno, mianowicie Boskie, to musimy uznać, że Duch Święty 
wszystkim ofiarowuje możliwość dojścia w sposób Bogu wiadomy do uczestnictwa w 
tej Paschalnej Tajemnicy"51. Każdy człowiek, który nie znając Ewangelii Chrystusa i 
Jego Kościoła, szuka prawdy i pełni wolę Bożą, na tyle, na ile ją zna, może być 
zbawiony. Można przypuszczać, że te osoby zapragnęłyby wyraźnie chrztu, gdyby 
wiedziały o jego konieczności.

1261	Jeśli chodzi o dzieci zmarłe bez chrztu, Kościół może tylko polecać je 
miłosierdziu Bożemu, jak czyni to podczas przeznaczonego dla nich obrzędu 
pogrzebu. Istotnie, wielkie miłosierdzie Boga, który pragnie, by wszyscy ludzie zostali 
zbawieni52, i miłość Jezusa do dzieci, która kazała Mu powiedzieć: "Pozwólcie 
dzieciom przychodzić do Mnie, nie przeszkadzajcie im" (Mk 10,14), pozwalają nam 
mieć nadzieję, że istnieje jakaś droga zbawienia dla dzieci zmarłych bez chrztu. Tym 
bardziej naglące jest wezwanie Kościoła, by nie przeszkadzać małym dzieciom 
przyjść do Chrystusa przez dar chrztu świętego.

VII. Łaska chrztu

1262	Widzialne elementy sakramentalnego obrzędu chrztu oznaczają różne jego 
skutki. Zanurzenie w wodzie mówi o symbolice śmierci i oczyszczenia, a także o 
odrodzeniu i odnowieniu. Dwoma najważniejszymi skutkami chrztu są oczyszczenie z 
grzechów i nowe narodzenie w Duchu Świętym53.

Na odpuszczenie grzechów...

1263	Chrzest odpuszcza wszystkie grzechy, grzech pierworodny i wszystkie grzechy 
osobiste, a także wszelkie kary za grzech54. W tych, którzy zostali odrodzeni, nie 
pozostaje więc nic, co mogłoby przeszkodzić im w wejściu do Królestwa Bożego, ani 
grzech Adama, ani grzech osobisty, ani skutki grzechu, wśród których najcięższym 
jest oddzielenie od Boga.

1264	W ochrzczonym pozostają jednak pewne doczesne konsekwencje grzechu, 
takie jak cierpienie, choroba, śmierć czy nieodłączne od życia ułomności, takie jak 
słabości charakteru, a także skłonność do grzechu, którą Tradycja nazywa 
pożądliwością lub metaforycznie "zarzewiem grzechu" (fomes peccati). "Pożądliwość 
jest nam pozostawiona dla walki, nie może ona szkodzić tym, którzy nie dają jej 
przyzwolenia i mężnie opierają się jej z pomocą łaski Jezusa Chrystusa. Właśnie 
dzięki temu Ťkażdy otrzyma nagrodę, kto będzie należycie walczyłť (2 Tm 2, 5)"55.

"Nowe stworzenie"

1265	Chrzest nie tylko oczyszcza ze wszystkich grzechów, lecz także czyni  neofitę 
"nowym stworzeniem" (2 Kor 5, 17), przybranym synem Bożym56,  który stał się 
"uczestnikiem Boskiej natury" (2 P 1, 4), członkiem Chrystusa57, a z Nim 
"współdziedzicem" (Rz 8, 17), świątynią Ducha Świętego58.

1266	Najświętsza Trójca daje ochrzczonemu łaskę uświęcającą, łaskę 
usprawiedliwienia, która: 
	 uzdalnia go do wiary w Boga, do pokładania w Nim nadziei i miłowania Go 
przez cnoty teologalne;
	 daje mu zdolność życia i działania pod natchnieniem Ducha Świętego  
pośrednictwem Jego darów;
	 pozwala mu wzrastać w dobru przez cnoty moralne. 
	W ten sposób cały organizm życia nadprzyrodzonego chrześcijanina 
zakorzenia się w chrzcie świętym.

Włączeni w Kościół, Ciało Chrystusa

1267	Chrzest czyni nas członkami Ciała Chrystusa: "Jesteście nawzajem dla  siebie 
członkami" (Ef 4, 25). Chrzest włącza w Kościół. Ze źródeł chrzcielnych rodzi się 
jedyny Lud Boży Nowego Przymierza, który przekracza wszystkie naturalne lub 
ludzkie granice narodów, kultur, ras i płci: "Wszyscyśmy bowiem w jednym Duchu 
zostali ochrzczeni, aby stanowić jedno Ciało" (1 Kor 12,13).

1268	Ochrzczeni stali się "żywymi kamieniami", "budowani jako duchowa świątynia, 
by stanowić święte kapłaństwo" (1 P 2, 5). Przez chrzest uczestniczą oni w 
kapłaństwie Chrystusa, w Jego misji prorockiej i królewskiej; są plemieniem, 
królewskim kapłaństwem, narodem świętym, ludem Bogu na własność 
przeznaczonym", aby ogłaszać "dzieła potęgi Tego, który (ich) wezwał z ciemności do 
przedziwnego swojego światła" (1 P 2, 9). Chrzest daje udział w kapłaństwie 
wspólnym wiernych.
1269	Stając się członkiem Kościoła, ochrzczony "nie należy już do samego siebie" 
(1 Kor 6,19), ale do Tego, który za nas umarł i zmartwychwstał59. Od tej chwili jest 
powołany, by poddał się innym60 i służył im61 we wspólnocie Kościoła, by był 
"posłuszny i uległy" (Hbr 13,17) przełożonym w Kościele, by ich uznawał z 
szacunkiem i miłością62. Z chrztu wynikają odpowiedzialność i obowiązki. 
Ochrzczony posiada równocześnie prawa w Kościele; ma prawo do przyjmowania 
sakramentów, do karmienia się słowem Bożym i korzystania z innych pomocy 
duchowych Kościoła63.

1270	Ochrzczeni, "odrodzeni (przez chrzest) jako synowie Boży, zobowiązani są do 
wyznawania przed ludźmi wiary, którą otrzymali od Boga za pośrednictwem 
Kościoła"64, i uczestniczenia w apostolskiej i misyjnej działalności Ludu Bożego65.

Sakramentalny węzeł jedności chrześcijan

1271	Chrzest stanowi podstawę wspólnoty między wszystkimi chrześcijanami, 
również z tymi, którzy nie są jeszcze w pełnej komunii z Kościołem katolickim. "Ci 
przecież, co wierzą w Chrystusa i otrzymali ważnie chrzest, pozostają w jakiejś, choć 
niedoskonałej wspólnocie ze społecznością Kościoła katolickiego... usprawiedliwieni z 
wiary przez chrzest należą do Ciała Chrystusa, dlatego też zdobi ich należne im imię 
chrześcijańskie, a synowie Kościoła katolickiego słusznie ich uważają za braci w 
Panu"66. "Chrzest stanowi sakramentalny węzeł jedności, trwający między wszystkimi 
przezeń odrodzonymi"67.

Niezatarte duchowe znamię

1272	Ochrzczony, wszczepiony w Chrystusa przez chrzest, upodabnia się do 
Niego68. Chrzest opieczętowuje chrześcijanina niezatartym duchowym znamieniem 
(charakterem) jego przynależności do Chrystusa. Znamienia tego nie wymazuje 
żaden grzech, chociaż z powodu grzechu chrzest może nie przynosić owoców 
zbawienia69. Sakramentu chrztu udziela się jeden raz; nie może on być powtórzony.

1273	Wierni wszczepieni w Kościół przez chrzest otrzymali charakter 
sakramentalny, który konsekruje ich do uczestniczenia w chrześcijańskim kulcie 
religijnym70. Pieczęć chrzcielna uzdalnia i włącza chrześcijan do służenia Bogu przez 
żywy udział w świętej liturgii Kościoła i wypełniania ich kapłaństwa na mocy chrztu 
przez świadectwo świętego życia i skutecznej miłości71.

1274	"Pieczęć Pana" (Dominicus character)72 jest pieczęcią, którą naznaczył nas 
Duch Święty "na dzień odkupienia" (Ef 4, 30)73. "Istotnie, chrzest jest 197 pieczęcią 
życia wiecznego"74. Wierny, który "zachowa pieczęć" do końca, to znaczy pozostanie 
wierny obietnicom chrztu, będzie mógł odejść "ze znakiem wiary"75, w wierze 
otrzymanej na chrzcie, w oczekiwaniu na uszczęśliwiające widzenie Boga, które jest 
wypełnieniem wiary, i w nadziei zmartwychwstania.

W skrócie

1275	Wtajemniczenie chrześcijańskie dokonuje się przez trzy sakramenty: 
chrzest, który jest początkiem nowego życia; bierzmowanie, które jest jego 
umocnieniem, i Eucharystię, która karmi ucznia Ciałem i Krwią Chrystusa, by 
przekształcić go w Niego.

1276	"Idźcie więc i nauczajcie wszystkie narody, udzielając im chrztu w imię 
Ojca i Syna, i Ducha Świętego. Uczcie je zachowywać wszystko, co wam 
przykazałem" (Mt 28,19-20).

1277	Chrzest jest narodzeniem do nowego życia w Chrystusie. Zgodnie z 
wolą Pana jest on konieczny do zbawienia, tak jak Kościół, do którego chrzest 
wprowadza.

1278	Istotny obrzęd chrztu polega na zanurzeniu kandydata w wodzie lub 
polaniu wodą jego głowy z równoczesnym wezwaniem Trójcy Świętej, to 
znaczy Ojca, Syna i Ducha Świętego.

1279	Skutek chrztu lub łaski chrzcielnej jest bardzo bogatą rzeczywistością. 
Obejmuje ona: odpuszczenie grzechu pierworodnego i wszystkich grzechów 
osobistych, narodzenie do nowego życia, przez które człowiek staje się 
przybranym synem Ojca, członkiem Chrystusa, świątynią Ducha Świętego. 
Przez fakt przyjęcia tego sakramentu ochrzczony jest włączony w Kościół, 
Ciało Chrystusa, i staje się uczestnikiem kapłaństwa Chrystusa.

1280	Chrzest wyciska w duszy niezatarte duchowe znamię, "charakter", który 
konsekruje ochrzczonego do uczestniczenia w chrześcijańskim kulcie 
religijnym. Z racji "charakteru" chrzest nie może być powtórzony76.

1281	Ci, którzy ponoszą śmierć z powodu wiary, katechumeni i wszyscy 
ludzie, którzy pod wpływem łaski, nie znając Kościoła, szczerze szukają Boga i 
starają się pełnić Jego wolę, są zbawieni, chociaż nie przyjęli chrztu77.

1282	Od najdawniejszych czasów chrzest jest udzielany dzieciom, ponieważ 
jest łaską i darem Bożym, które nie zakładają ludzkich zasług. Dzieci są 
chrzczone w wierze Kościoła. Wejście w życie chrześcijańskie daje dostęp do 
prawdziwej wolności.

1283	Jeśli chodzi o dzieci zmarłe bez chrztu, to liturgia Kościoła zachęca nas 
do ufności w miłosierdzie Boże i do modlitwy o ich zbawienie.

1284	W razie konieczności każda osoba może udzielić chrztu, pod warunkiem 
że ma intencję uczynienia tego, co czyni Kościół, i poleje wodą głowę 
kandydata, mówiąc: "Ja ciebie chrzczę w imię Ojca i Syna, i Ducha Świętego".



Artykuł drugi
SAKRAMENT BIERZMOWANIA


1285	Sakrament bierzmowania wraz z chrztem i Eucharystią należy do 
"sakramentów wtajemniczenia chrześcijańskiego", którego jedność powinna być 
zachowywana. Należy zatem wyjaśniać wiernym, że przyjęcie tego sakramentu jest 
konieczne jako dopełnienie łaski chrztu78. Istotnie, "przez sakrament bierzmowania 
(ochrzczeni) jeszcze ściślej wiążą się z Kościołem, otrzymują szczególną moc Ducha 
Świętego i w ten sposób jeszcze mocniej zobowiązani są, jako prawdziwi świadkowie 
Chrystusa, do szerzenia wiary słowem i uczynkiem oraz do bronienia jej"79.

I. Bierzmowanie w ekonomii zbawienia

1286	W Starym Testamencie prorocy zapowiadali, że Duch Pana spocznie na 
oczekiwanym Mesjaszu80 ze względu na Jego zbawcze posłanie81. Zstąpienie 
Ducha Świętego na Jezusa, kiedy Jan udzielał Mu chrztu, było znakiem, że jest On 
tym, który miał przyjść, że jest Mesjaszem, Synem Bożym82. Jezus poczęty za 
sprawą Ducha Świętego urzeczywistnia całe swoje życie i całe swoje posłanie w 
pełnej jedności z Duchem Świętym, którego Ojciec daje Mu "z niezmierzonej obfitości" 
(J 3, 34).

1287	Ta pełnia Ducha nie miała pozostać jedynie udziałem Mesjasza, ale miała być 
udzielona całemu ludowi mesjańskiemu83. Chrystus wielokrotnie obiecywał wylanie 
Ducha84. Spełnił najpierw tę swoją obietnicę w dniu Paschy85, a następnie w sposób 
bardziej zdumiewający w dniu Pięćdziesiątnicy86. Apostołowie napełnieni Duchem 
Świętym zaczynają głosić "wielkie dzieła Boże" (Dz 2, 11), a Piotr oznajmia, że to 
wylanie Ducha jest znakiem czasów mesjańskich87. Ci, którzy wówczas uwierzyli 
słowom Apostołów i pozwolili się ochrzcić, otrzymali z kolei dar Ducha Świętego88.

1288	"Od tego czasu Apostołowie, wypełniając wolę Chrystusa, przez wkładanie rąk 
udzielali neofitom daru Ducha Świętego, który uzupełniał łaskę chrztu89. Dlatego w 
Liście do Hebrajczyków wśród pierwszych elementów formacji chrześcijańskiej 
wymienia się naukę o chrzcie i wkładaniu rąk90. To wkładanie rąk w tradycji 
katolickiej słusznie uznaje się za początek sakramentu bierzmowania, który w pewien 
sposób przedłuża w Kościele łaskę Pięćdziesiątnicy"91.

1289	Bardzo wcześnie do gestu wkładania rąk dodawano namaszczenie wonną 
oliwą (krzyżmem), aby lepiej wyrazić dar Ducha Świętego. To namaszczenie wyjaśnia 
imię "chrześcijanin", które znaczy "namaszczony" i bierze początek od imienia 
samego Chrystusa, "którego Bóg namaścił Duchem Świętym" (Dz 10, 38). Obrzęd 
namaszczenia istnieje do naszych czasów zarówno na Wschodzie, jak i na 
Zachodzie. Dlatego właśnie ten sakrament nazywa się na Wschodzie chryzmacją, 
namaszczeniem krzyżmem lub myronem, oznaczającym "krzyżmo". Na Zachodzie 
nazwa bierzmowanie (confirmatio) sugeruje zarazem potwierdzenie chrztu, 
dopełniające wtajemniczenie chrześcijańskie, a równocześnie umocnienie łaski 
chrzcielnej, pełnię owoców Ducha Świętego.

Dwie tradycje: Wschód i Zachód

1290	W pierwszych wiekach bierzmowanie stanowi zazwyczaj jeden obrzęd z 
chrztem, tworząc razem z nim "podwójny sakrament", według wyrażenia św. 
Cypriana. Obok innych powodów wzrost liczby chrztów dzieci w różnych porach roku 
oraz powstawanie nowych parafii (wiejskich) w powiększających się diecezjach 
uniemożliwiły obecność biskupa przy wszystkich celebracjach chrzcielnych. Na 
Zachodzie, gdzie dopełnienie chrztu chciano zarezerwować dla biskupa, 
wprowadzono rozdzielenie w czasie obu sakramentów. Wschód natomiast zachował 
ich jedność, tak że bierzmowania udziela prezbiter, który chrzci. Powinien on jednak 
dokonywać tego za pomocą poświęconego przez biskupa myronu92.

1291	Zwyczaj Kościoła rzymskiego ułatwił rozwój praktyki zachodniej. Istniało tam 
dwukrotne namaszczenie krzyżmem świętym po chrzcie: pierwszego dokonywał 
prezbiter, gdy neofita wychodził z kąpieli chrzcielnej; drugiego namaszczenia 
dokonywał biskup na czole każdego z nowo ochrzczonych93. Pierwsze 
namaszczenie krzyżmem świętym, udzielane przez prezbitera, pozostało w obrzędzie 
chrzcielnym. Oznacza ono uczestnictwo ochrzczonego w prorockiej, kapłańskiej i 
królewskiej funkcji Chrystusa. Jeśli chrzest jest udzielany dorosłemu, po chrzcie 
udziela się tylko jednego namaszczenia, należącego do istoty bierzmowania.

1292	Praktyka Kościołów wschodnich podkreśla bardziej jedność wtajemniczenia 
chrześcijańskiego. Praktyka Kościoła łacińskiego wyraźniej ukazuje natomiast więź 
nowego chrześcijanina z biskupem, który jest gwarantem i sługą jedności swego 
Kościoła oraz jego powszechności i apostolskości. W ten sposób zostaje również 
podkreślony związek z apostolskimi początkami Kościoła Chrystusowego.

II. Znaki i obrzędy bierzmowania

1293	W obrzędzie sakramentu bierzmowania należy uwzględnić znak namaszczenia 
oraz to, co namaszczenie oznacza i wyciska, czyli pieczęć duchową.
Namaszczenie w symbolice biblijnej i starożytnej posiada wielkie bogactwo 
znaczeniowe. Oliwa jest znakiem obfitości94 oraz radości95; oczyszcza 
(namaszczenie przed kąpielą i po niej) i czyni elastycznym (namaszczanie atletów, 
zapaśników); jest znakiem uzdrowienia, ponieważ łagodzi kontuzje i rany96; udziela 
piękna, zdrowia i siły.

1294	Całe bogactwo znaczeniowe namaszczenia oliwą można odnaleźć w życiu 
sakramentalnym. Namaszczenie katechumenów olejem przed chrztem  oznacza 
oczyszczenie i umocnienie. Namaszczenie chorych wyraża uzdrowienie i pociechę; 
namaszczenie krzyżmem świętym po chrzcie, podczas bierzmowania i udzielania 
sakramentu święceń jest znakiem konsekracji. Bierzmowanie sprawia, że 
chrześcijanie, to znaczy ci, którzy zostali namaszczeni, uczestniczą głębiej w posłaniu 
Jezusa Chrystusa i w pełni Ducha Świętego, którą On posiada, aby całe ich życie 
wydawało "miłą Bogu wonność Chrystusa"97.

1295	Przez namaszczenie bierzmowany otrzymuje "znamię", pieczęć Ducha 
Świętego. Pieczęć jest symbolem osoby98, znakiem jej autorytetu99,  znakiem 
posiadania przedmiotu100  niegdyś w taki sposób naznaczano żołnierzy pieczęcią 
ich wodza, a także niewolników pieczęcią ich pana. Pieczęć potwierdza 
autentyczność aktu prawnego101 lub dokumentu102, ewentualnie zapewnia jego 
tajność103.

1296	Sam Chrystus mówi o sobie, że Ojciec naznaczył Go swoją pieczęcią104. 
Także chrześcijanin jest naznaczony pieczęcią: "Tym zaś, który umacnia nas wespół 
z wami w Chrystusie i który nas namaścił, jest Bóg. On też wycisnął na nas pieczęć i 
zostawił zadatek Ducha w sercach naszych" (2 Kor 1, 21-22)105. Pieczęć Ducha 
Świętego jest znakiem całkowitej przynależności do Chrystusa i trwałego oddania się 
na Jego służbę, a także znakiem obietnicy opieki Bożej podczas wielkiej próby 
eschatologicznej106.

Celebrowanie bierzmowania

1297	Ważnym momentem, który poprzedza celebrację bierzmowania, a 
równocześnie w pewien sposób do niej należy, jest poświęcenie krzyżma świętego. 
Dokonuje go dla swej diecezji biskup w Wielki Czwartek podczas Mszy krzyżma 
świętego. W Kościołach wschodnich poświęcenie to jest zarezerwowane patriarchom.

Liturgia syryjska w Antiochii w ten sposób wyraża epiklezę poświęcenia 
krzyżma świętego (myronu): "(Ojcze... ześlij Twojego Ducha Świętego) na nas 
i na ten olej, który jest przed nami: poświęć go, aby był dla wszystkich, którzy 
zostaną nim namaszczeni i naznaczeni, myronem świętym, myronem 
kapłańskim, myronem królewskim, namaszczeniem wesela, szatą światła, 
płaszczem zbawienia, darem duchowym, uświęceniem duszy i ciała, 
szczęściem nieprzemijającym, niezatartą pieczęcią, puklerzem wiary i tarczą 
ochronną przeciwko wszystkim zakusom Nieprzyjaciela".

1298	Jeśli bierzmowanie nie jest celebrowane razem z chrztem, jak to ma miejsce w 
obrządku rzymskim, liturgia sakramentu rozpoczyna się od odnowienia przyrzeczeń 
chrzcielnych oraz wyznania wiary przez bierzmowanych. W ten sposób widać 
wyraźnie, że bierzmowanie jest dalszym ciągiem chrztu107. Gdy chrzci się człowieka 
dorosłego, przyjmuje on bierzmowanie zaraz po chrzcie, a następnie uczestniczy w 
Eucharystii108.

1299	W obrządku rzymskim biskup wyciąga ręce nad bierzmowanymi. Jest to gest, 
który od czasów apostolskich jest znakiem daru Ducha. Biskup modli się o Jego 
wylanie:

Boże wszechmogący, Ojcze naszego Pana, Jezusa Chrystusa, który 
odrodziłeś te sługi swoje przez wodę i Ducha Świętego i uwolniłeś ich od 
grzechu, ześlij na nich Ducha Świętego Pocieszyciela, daj im ducha mądrości i 
rozumu, ducha rady i męstwa, ducha umiejętności i pobożności, napełnij ich 
duchem bojaźni Twojej. Przez Chrystusa, Pana naszego.

1300	Następuje istotny obrzęd sakramentu. W obrzędzie łacińskim "sakramentu 
bierzmowania udziela się przez namaszczenie krzyżmem na czole, którego dokonuje 
się wraz z nałożeniem ręki i przez słowa: ŤPrzyjmij znamię Daru Ducha Świętegoť 
(Accipe signaculum doni Spiritus Sancti)109. W Kościołach wschodnich, po modlitwie 
epikletycznej, odbywa się namaszczenie myronem na najważniejszych częściach 
ciała: czole, oczach, nosie, uszach, wargach, piersi, plecach, rękach i stopach. 
Każdemu namaszczeniu towarzyszy formuła: "Pieczęć daru Ducha Świętego".

1301	Pocałunek pokoju, który kończy obrzęd sakramentu, oznacza i ukazuje 
kościelną komunię z biskupem i wszystkimi wiernymi110.

III. Skutki bierzmowania

1302	Jak wynika z samej celebracji, skutkiem sakramentu bierzmowania jest pełne 
wylanie Ducha Świętego, jakie niegdyś stało się udziałem Apostołów w dniu 
Pięćdziesiątnicy. 

1303	Bierzmowanie przynosi zatem wzrost i pogłębienie łaski chrzcielnej: 
	 zakorzenia nas głębiej w Bożym synostwie, tak że możemy mówić "Abba, 
Ojcze!" (Rz 8,15);
	 ściślej jednoczy nas z Chrystusem;
	 pomnaża w nas dary Ducha Świętego;
	 udoskonala naszą więź z Kościołem111.
	 udziela nam, jako prawdziwym świadkom Chrystusa, specjalnej mocy Ducha 
Świętego do szerzenia i obrony wiary słowem i czynem, do mężnego wyznawania 
imienia Chrystusa oraz do tego, by nigdy nie wstydzić się Krzyża112.

Przypomnij sobie, że otrzymałeś duchowy znak, "ducha mądrości i rozumu, 
ducha rady i męstwa, ducha poznania i pobożności, ducha świętej bojaźni", i 
zachowuj to, co otrzymałeś. Naznaczył cię Bóg Ojciec, umocnił cię Chrystus 
Pan i "dał zadatek" Ducha113.

1304	Sakramentu bierzmowania, podobnie jak chrztu, którego jest dopełnieniem, 
udziela się tylko jeden raz. Wyciska on w duszy niezatarte duchowe znamię, 
"charakter"114, który jest znakiem, że Jezus Chrystus naznaczył chrześcijanina 
pieczęcią swego Ducha, przyoblekając go mocą z wysoka, aby był Jego 
świadkiem115.

1305	"Charakter" sakramentu udoskonala kapłaństwo wspólne wiernych, otrzymane 
w chrzcie, a "bierzmowany otrzymuje moc publicznego wyznawania wiary w 
Chrystusa, jakby na zasadzie obowiązku (quasi ex officio)"116.

IV. Kto może otrzymać sakrament bierzmowania?

1306	Każdy ochrzczony jeszcze nie bierzmowany może i powinien otrzymać 
sakrament bierzmowania117. Skoro chrzest, bierzmowanie i Eucharystia stanowią 
jedność, "wierni są obowiązani przyjąć ten sakrament w odpowiednim czasie"118; 
chociaż sakrament chrztu jest ważny i skuteczny bez bierzmowania i Eucharystii, to 
jednak wtajemniczenie chrześcijańskie pozostaje nie dopełnione.

1307	Tradycja łacińska podaje "wiek rozeznania" jako odpowiedni czas do przyjęcia 
sakramentu bierzmowania. W niebezpieczeństwie śmierci należy jednak bierzmować 
dzieci, nawet jeśli nie osiągnęły jeszcze "wieku rozeznania"119.

1308	Jeśli mówi się czasem o bierzmowaniu jako o "sakramencie dojrzałości 
chrześcijańskiej", to nie należy jednak mylić dojrzałego wieku wiary z dojrzałym 
wiekiem rozwoju naturalnego. Nie można także zapominać, że łaska chrztu jest łaską 
darmowego i niezasłużonego wybrania. Nie potrzebuje ona "potwierdzenia", by stać 
się skuteczną. Przypomina o tym św. Tomasz:

Wiek fizyczny nie stanowi dla duszy przeszkody. Tak więc nawet w 
dzieciństwie człowiek może osiągnąć doskonałość wieku duchowego, o której 
mówi Księga Mądrości (4, 8): "Starość jest czcigodna nie przez 
długowieczność i liczbą lat się jej nie mierzy". W ten sposób wiele dzieci dzięki 
mocy Ducha Świętego, którą otrzymały, walczyło odważnie i aż do przelania 
krwi dla Chrystusa120.

1309	Przygotowanie do bierzmowania powinno mieć na celu doprowadzenie 
chrześcijanina do głębszego zjednoczenia z Chrystusem, do większej zażyłości z 
Duchem Świętym, Jego działaniem, darami i natchnieniami, aby mógł lepiej podjąć 
apostolską odpowiedzialność życia chrześcijańskiego. Katecheza przed 
bierzmowaniem powinna także starać się obudzić zmysł przynależności do Kościoła 
Jezusa Chrystusa, zarówno do Kościoła powszechnego, jak i wspólnoty parafialnej. 
Na tej ostatniej spoczywa szczególna odpowiedzialność za przygotowanie 
kandydatów do bierzmowania121.

1310	Przyjmując bierzmowanie, trzeba być w stanie łaski. Należy przystąpić 
wcześniej do sakramentu pokuty, aby oczyścić się na przyjęcie daru Ducha Świętego. 
Bardziej intensywna modlitwa powinna przygotować na przyjęcie mocy i łaski Ducha 
Świętego w duchu uległości i dyspozycyjności122.

1311	Przy bierzmowaniu, podobnie jak przy chrzcie, kandydaci powinni poszukiwać 
pomocy duchowej, wybierając sobie świadka bierzmowania. Zaleca się, żeby był nim 
ktoś z rodziców chrzestnych, by wyraźnie zaznaczyć jedność obu sakramentów123.

V. Szafarz bierzmowania

1312	Pierwotnym szafarzem (minister originarius) bierzmowania jest biskup124. Na 
Wschodzie jest nim zazwyczaj kapłan, który chrzci, a następnie udziela bierzmowania 
podczas jednej i tej samej celebracji. Czyni to jednak przy użyciu krzyżma świętego 
poświęconego przez patriarchę lub biskupa, co wyraża jedność apostolską Kościoła, 
z którym więź zostaje umocniona przez sakrament bierzmowania. W Kościele 
łacińskim stosuje się te same zasady przy chrzcie dorosłych lub wówczas, gdy 
przyjmuje się do pełnej jedności z Kościołem kogoś ochrzczonego w innej wspólnocie 
chrześcijańskiej, kto nie przyjął ważnie sakramentu bierzmowania125.

1313	W obrządku łacińskim zwyczajnym szafarzem bierzmowania jest biskup126. 
Chociaż biskup może z ważnych powodów udzielić kapłanowi pozwolenia na 
udzielenie tego sakramentu127, ze względu na znaczenie bierzmowania powinien 
udzielać go raczej sam, ponieważ właśnie z tego powodu celebracja bierzmowania 
została oddzielona w czasie od chrztu. Biskupi są następcami Apostołów; otrzymali 
pełnię sakramentu święceń. Udzielanie przez nich sakramentu bierzmowania 
wyraźnie oznacza, że jednym z jego skutków jest ściślejsze zjednoczenie 
bierzmowanych z Kościołem, z jego apostolskimi początkami i jego posłaniem 
świadczenia o Chrystusie.

1314	Jeśli jakiś chrześcijanin znajduje się w niebezpieczeństwie śmierci, każdy 
kapłan powinien udzielić mu bierzmowania128. Kościół chce bowiem, by żadne z jego 
dzieci, nawet najmniejsze, nie odchodziło z tego świata nie ubogacone Duchem 
Świętym i darem pełni Chrystusa.

W skrócie

1315	"Kiedy Apostołowie w Jerozolimie dowiedzieli się, że Samaria przyjęła 
słowo Boże, wysłali do niej Piotra i Jana, którzy przyszli i modlili się za nich, 
aby mogli otrzymać Ducha Świętego. Bo na żadnego z nich jeszcze nie zstąpił. 
Byli jedynie ochrzczeni w imię Pana Jezusa. Wtedy więc wkładali Apostołowie 
na nich ręce, a oni otrzymywali Ducha Świętego" (Dz 8,14-17).

1316	Bierzmowanie udoskonala łaskę chrztu; jest ono sakramentem, który 
daje Ducha Świętego, aby głębiej zakorzenić nas w synostwie Bożym, ściślej 
wszczepić w Chrystusa, umocnić naszą więź z Kościołem, włączyć nas 
bardziej do jego posłania i pomóc w świadczeniu o wierze chrześcijańskiej 
słowem, któremu towarzyszą czyny.

1317	Bierzmowanie podobnie jak chrzest wyciska w duszy chrześcijanina 
duchowe znamię, czyli niezatarty charakter. Dlatego ten sakrament można 
przyjąć tylko raz w życiu.

1318	Na Wschodzie sakramentu bierzmowania udziela się bezpośrednio po 
chrzcie, a po nim następuje uczestnictwo w Eucharystii. Ta tradycja uwypukla 
jedność trzech sakramentów wtajemniczenia chrześcijańskiego. W Kościele 
łacińskim udziela się bierzmowania po osiągnięciu "wieku używania rozumu". 
Jego udzielanie jest zazwyczaj zarezerwowane dla biskupa, aby wskazać w 
ten sposób, że bierzmowanie umacnia więź z Kościołem.

1319	Kandydat do bierzmowania, który osiągnął wiek używania rozumu, 
powinien złożyć wyznanie wiary, być w stanie łaski i mieć intencję przyjęcia 
tego sakramentu. Powinien też być przygotowany do podjęcia zadania ucznia i 
świadka Chrystusa we wspólnocie Kościoła oraz w sprawach doczesnych.

1320	Istotnym obrzędem bierzmowania jest namaszczenie krzyżmem 
świętym czoła ochrzczonego (na Wschodzie także innych części ciała) wraz z 
włożeniem ręki przez szafarza i słowami: "Przyjmij znamię daru Ducha 
Świętego" ("Accipe signaculum doni Spiritus Sancti") w obrządku rzymskim, a 
w obrządku bizantyjskim: "Pieczęć daru Ducha Świętego".

1321	Jeśli bierzmowanie nie jest celebrowane razem z sakramentem chrztu, 
jego więź z chrztem zostaje wyrażona między innymi przez odnowienie 
przyrzeczeń chrzcielnych. Celebracja bierzmowania podczas Eucharystii 
sprzyja podkreśleniu jedności sakramentów wtajemniczenia chrześcijańskiego.


Artykuł trzeci
SAKRAMENT EUCHARYSTII


1322	Najświętsza Eucharystia dopełnia wtajemniczenie chrześcijańskie. Ci, którzy 
przez chrzest zostali wyniesieni do godności królewskiego kapłaństwa, a przez 
bierzmowanie zostali głębiej upodobnieni do Chrystusa, za pośrednictwem Eucharystii 
uczestniczą razem z całą wspólnotą w ofierze Pana.

1323	"Zbawiciel nasz podczas Ostatniej Wieczerzy, tej nocy, kiedy został wydany, 
ustanowił eucharystyczną Ofiarę Ciała i Krwi swojej, aby w niej na całe wieki, aż do 
swego przyjścia, utrwalić Ofiarę Krzyża i tak umiłowanej Oblubienicy  Kościołowi 
powierzyć pamiątkę swej Męki i Zmartwychwstania: sakrament miłosierdzia, znak 
jedności, węzeł miłości, ucztę paschalną, w której pożywamy Chrystusa, w której 
dusza napełnia się łaską i otrzymuje zadatek przyszłej chwały"129.

I. Eucharystia  źródło i szczyt życia Kościoła

1324	Eucharystia jest "źródłem i zarazem szczytem całego życia 
chrześcijańskiego"130"Inne zaś sakramenty, tak jak wszystkie kościelne posługi i 
dzieła apostolstwa, wiążą się ze świętą Eucharystią i do niej zmierzają. W 
Najświętszej bowiem Eucharystii zawiera się całe duchowe dobro Kościoła, a 
mianowicie sam Chrystus, nasza Pascha"131.

1325	"Eucharystia oznacza i urzeczywistnia komunię życia z Bogiem i jedność Ludu 
Bożego, przez które Kościół jest sobą. Jest ona szczytem działania, przez które Bóg 
w Chrystusie uświęca świat, a równocześnie szczytem kultu, jaki ludzie w Duchu 
Świętym oddają Chrystusowi, a przez Niego Ojcu"132.

1326	W końcu, przez celebrację Eucharystii jednoczymy się już teraz z liturgią 
niebieską i uprzedzamy życie wieczne, gdy Bóg będzie wszystkim we wszystkich133.

1327	Eucharystia jest więc streszczeniem i podsumowaniem całej naszej wiary. 
"Nasz sposób myślenia zgadza się z Eucharystią, a Eucharystia ze swej strony 
potwierdza nasz sposób myślenia"134.

II. Jak jest określana Eucharystia?

1328	Wielość nazw, jakimi jest określany ten sakrament, wyraża jego 
niewyczerpane bogactwo. Każda z nich ukazuje pewien jego aspekt. Nazywa się go:
	Eucharystią, ponieważ jest dziękczynieniem składanym Bogu. Greckie  wyrazy 
eucharistein (Łk 22,19; 1 Kor 11, 24) i eulogein (Mt 26, 26; Mk 14, 22) przypominają 
żydowskie błogosławieństwa, które  szczególnie podczas posiłku  wychwalają 
dzieła Boże: stworzenie, odkupienie i uświęcenie.

1329	Wieczerzą Pańską135, ponieważ chodzi o Ostatnią Wieczerzę, którą Chrystus 
spożył ze swymi uczniami w przeddzień męki, i zapowiedź uczty godów Baranka136 
w niebieskim Jeruzalem. 
	Łamaniem Chleba, ponieważ ten obrzęd, charakterystyczny dla posiłku 
żydowskiego, został wykorzystany przez Jezusa, gdy błogosławił i dawał uczniom 
chleb jako gospodarz stołu137, zwłaszcza podczas Ostatniej Wieczerzy138. Po tym 
geście uczniowie rozpoznają Jezusa po Zmartwychwstaniu139. Pierwsi chrześcijanie 
będą w ten sposób nazywać swoje zgromadzenia eucharystyczne140. Oznacza to, że 
wszyscy, którzy spożywają jeden łamany Chleb Chrystusa, wchodzą we wspólnotę z 
Nim i tworzą w Nim jedno ciało141. 	Zgromadzeniem eucharystycznym 
(synaxis), ponieważ Eucharystia jest w zgromadzeniu wiernych, które jest widzialnym 
znakiem Kościoła142.

1330	Pamiątką Męki i Zmartwychwstania Pana. 
	Najświętszą Ofiarą, ponieważ uobecnia jedyną ofiarę Chrystusa Zbawiciela i 
włącza w nią ofiarę Kościoła. Używa się także nazwy ofiara Mszy świętej, "ofiara 
pochwalna" (Hbr 13, 15)143, ofiara duchowa144, ofiara czysta145 i Święta, ponieważ 
dopełnia i przewyższa wszystkie ofiary Starego Przymierza.
	Świętą i Boską liturgią, ponieważ celebrowanie tego sakramentu zajmuje 
centralne miejsce w całej liturgii Kościoła i jest jej najgłębszym wyrazem. W tym 
samym znaczeniu nazywa się również ten sakrament celebrowaniem świętych 
Misteriów. Mówi się także o Najświętszym Sakramencie, ponieważ jest to sakrament 
sakramentów. Nazwa ta odnosi się szczególnie do postaci eucharystycznych 
przechowywanych w tabernakulum.

1331	Komunią, ponieważ przez ten sakrament jednoczymy się z Chrystusem, który 
czyni nas uczestnikami swojego Ciała i swojej Krwi, abyśmy tworzyli z Nim jedno 
ciało146. Nazywa się jeszcze Eucharystię rzeczami świętymi (ta hagia; sancta)147 i 
jest to pierwotne znaczenie "komunii świętych" (świętych obcowania), o której mówi 
Symbol Apostolski. Nazywa się ją również chlebem aniołów, chlebem z nieba, 
lekarstwem nieśmiertelności148, wiatykiem...  

1332	Mszą świętą, ponieważ liturgia, w której dokonuje się misterium zbawienia, 
kończy się posłaniem wiernych (missio), aby pełnili wolę Bożą w codziennym życiu.

III. Eucharystia w ekonomii zbawienia

Znaki chleba i wina

1333	W centrum celebracji Eucharystii jest chleb i wino, które przez słowa 
Chrystusa i wezwanie Ducha Świętego stają się Ciałem i Krwią Chrystusa. Kościół 
wierny poleceniu Pana nie przestaje czynić, aż do dnia Jego chwalebnego przyjścia, 
pamiątki tego, co uczynił Chrystus w wigilię swojej męki: "Wziął chleb...", "Wziął 
kielich napełniony winem..." Znaki chleba i wina, stając się w tajemniczy sposób 
Ciałem i Krwią Chrystusa, nie przestają oznaczać także dobroci stworzenia. Dlatego 
podczas przygotowania darów dziękujemy Stwórcy za chleb i wino149, owoc "pracy 
rąk ludzkich", najpierw jednak "owoc ziemi" i "winnego krzewu", dary Stwórcy. W 
geście Melchizedeka, króla i kapłana, który "wyniósł chleb i wino" (Rdz 14, 18), 
Kościół widzi zapowiedź własnej ofiary150.

1334	W Starym Przymierzu na znak wdzięczności wobec Stwórcy składano w 
ofierze chleb i wino pośród pierwocin owoców ziemi. W kontekście Wyjścia z Egiptu 
otrzymują one jednak jeszcze nowe znaczenie: niekwaszony chleb, który Izraelici 
spożywają co roku w święto Paschy, upamiętnia pośpiech wyzwalającego wyjścia z 
Egiptu. Wspomnienie manny na pustyni zawsze będzie przypominać Izraelowi, że 
żyje chlebem słowa Bożego151. Wreszcie codzienny chleb jest owocem Ziemi 
Obiecanej, potwierdzeniem, że Bóg jest wierny swoim obietnicom. "Kielich 
błogosławieństwa" (1 Kor 10, 16) na końcu żydowskiej uczty paschalnej dodaje do 
świątecznej radości wina wymiar eschatologiczny, wymiar mesjańskiego oczekiwania 
na przywrócenie Jeruzalem. Jezus ustanowił Eucharystię, nadając nowy i ostateczny 
sens błogosławieństwu chleba i kielicha.

1335	Cudowne rozmnożenia chleba, w czasie których Pan odmawia 
błogosławieństwo, łamie i daje uczniom chleb, aby nakarmić nim tłumy, są 
zapowiedzią obfitości jedynego Chleba  eucharystycznego152. Znak wody 
przemienionej w wino w Kanie153 zapowiada już Godzinę uwielbienia Jezusa. 
Ukazuje wypełnienie uczty weselnej w Królestwie Ojca, gdzie wierni będą pili nowe 
wino154, będące Krwią Chrystusa.

1336	Pierwsza zapowiedź Eucharystii podzieliła uczniów, podobnie jak zgorszyła ich 
zapowiedź męki: "Trudna jest ta mowa. Któż jej może słuchać?" (J 6, 60). Eucharystia 
i Krzyż są kamieniem obrazy. Chodzi o to samo misterium, które nie przestaje być 
przyczyną podziału. "Czyż i wy chcecie odejść?" (J 6, 67). To pytanie Pana 
rozbrzmiewa przez wieki jako zaproszenie Jego miłości, by odkryć, że tylko On ma 
"słowa życia wiecznego" (J 6, 68) i że przyjęcie w wierze daru Eucharystii jest 
przyjęciem Jego samego.

Ustanowienie Eucharystii

1337	Chrystus umiłowawszy swoich, do końca ich umiłował. Wiedząc, że nadeszła 
godzina przejścia z tego świata do Ojca, podczas wieczerzy umył uczniom nogi i dał 
im przykazanie miłości155. Zostawiając im dowód tej miłości, nie chcąc oddalić się 
nigdy od swoich oraz czyniąc ich uczestnikami swojej Paschy, Jezus ustanowił 
Eucharystię jako pamiątkę swej Męki i Zmartwychwstania, którą polecił Apostołom 
celebrować aż do swego powtórnego przyjścia. "Ustanowił ich wówczas kapłanami 
Nowego Przymierza"156.

1338	Ewangelie synoptyczne i św. Paweł przekazali nam opis ustanowienia 
Eucharystii. Św. Jan ze swej strony przytacza słowa Jezusa wypowiedziane w 
synagodze w Kafarnaum, przygotowujące do ustanowienia Eucharystii. Chrystus 
nazywa wówczas siebie chlebem życia, który zstąpił z nieba157.

1339	Jezus wybrał czas Paschy, aby wypełnić to, co zapowiedział w Kafarnaum: dać 
swoim uczniom swoje Ciało i swoją Krew.

Nadszedł dzień Przaśników, w którym należało ofiarować Paschę. Jezus 
posłał Piotra i Jana z poleceniem: "Idźcie i przygotujcie nam Paschę, byśmy 
mogli ją spożyć"... Oni poszli... i przygotowali Paschę. A gdy nadeszła pora, 
zajął miejsce u stołu i Apostołowie z Nim. Wtedy rzekł do nich: "Gorąco 
pragnąłem spożyć tę Paschę z wami, zanim będę cierpiał. Albowiem 
powiadam wam: Już jej spożywać nie będę, aż się spełni w Królestwie 
Bożym"... Następnie wziął chleb, odmówiwszy dziękczynienie połamał go i 
podał, mówiąc: "To jest Ciało moje, które za was będzie wydane: to czyńcie na 
moją pamiątkę!" Tak samo i kielich po wieczerzy, mówiąc: "Ten kielich to 
Nowe Przymierze we Krwi mojej, która za was będzie wylana" (Łk 22, 7-
20)158.

1340	Celebrując Ostatnią Wieczerzę z Apostołami podczas uczty paschalnej, Jezus 
wypełnił w sposób ostateczny Paschę żydowską. Istotnie, przejście Jezusa do Ojca 
przez śmierć i zmartwychwstanie jest uprzedzane podczas Ostatniej Wieczerzy i 
celebrowane w Eucharystii, która wypełnia Paschę żydowską i uprzedza ostateczną 
Paschę Kościoła w chwale Królestwa.

"To czyńcie na moją pamiątkę"

1341	Polecenie Jezusa, by powtarzać Jego gesty i słowa, "aż przyjdzie" (1 Kor 11, 
26), nie polega tylko na wspominaniu Jezusa i tego, co On uczynił. Odnosi  się ono 
do liturgicznej celebracji, przez Apostołów i ich następców, pamiątki Chrystusa, Jego 
życia, śmierci, zmartwychwstania i Jego wstawiania się za nami u Ojca.

1342	Od początku Kościół był wierny poleceniu Pana. O Kościele jerozolimskim 
powiedziano :

Trwali oni w nauce Apostołów i we wspólnocie, w łamaniu chleba i w 
modlitwach... Codziennie trwali jednomyślnie w świątyni, a łamiąc chleb po 
domach, przyjmowali posiłek z radością i prostotą serca (Dz 2, 42. 46).

1343	Chrześcijanie zbierali się "na łamanie chleba" (Dz 20, 7) szczególnie "w 
pierwszym dniu tygodnia", to znaczy w niedzielę, w dniu zmartwychwstania 
Chrystusa. Od tamtych czasów aż do naszych dni celebruje się Eucharystię, tak że 
dzisiaj spotykamy ją wszędzie w Kościele, w takiej samej podstawowej strukturze. 
Stanowi ona centrum życia Kościoła.

1344	Pielgrzymujący Lud Boży, nieustannie celebrując Eucharystię, głosząc 
Misterium Paschalne Jezusa, "aż przyjdzie" (1 Kor 11, 26), zmierza "wąską drogą 
krzyża"159 do niebieskiej uczty, gdzie wszyscy wybrani zasiądą przy stole Królestwa.

IV. Liturgiczna celebracja Eucharystii

Msza w ciągu wieków

1345	Święty Justyn, męczennik z II wieku, przekazuje nam świadectwo o tym, jaką 
podstawową strukturę posiadała wówczas celebracja Eucharystii. Ta struktura 
zachowała się do naszych czasów we wszystkich wielkich rodzinach liturgicznych. 
Tak pisze św. Justyn około 155 r., wyjaśniając pogańskiemu cesarzowi Antoninusowi 
Piusowi (138-161), co czynią chrześcijanie:

W dniu zwanym dniem Słońca odbywa się w oznaczonym miejscu zebranie 
wszystkich nas, zarówno z miast jak i ze wsi.
Czyta się wtedy pisma apostolskie lub prorockie, jak długo na to czas pozwala. 
Gdy lektor skończy, przewodniczący zabiera głos, upominając i zachęcając do 
naśladowania tych wzniosłych nauk.
Następnie wszyscy powstajemy z miejsc i modlimy się za nas samych... oraz 
za wszystkich, w jakimkolwiek znajdują się miejscu, by otrzymali łaskę 
pełnienia w życiu dobrych uczynków i przestrzegania przykazań, a w końcu 
dostąpili zbawienia wiecznego.
Po zakończeniu modlitw przekazujemy sobie nawzajem pocałunek pokoju. Z 
kolei bracia przynoszą przewodniczącemu chleb i kielich napełniony wodą 
zmieszaną z winem.
Przewodniczący bierze je, wielbi Ojca wszechrzeczy przez imię Syna i Ducha 
Świętego oraz składa długie dziękczynienie (po grecku: eucharistian) za dary, 
jakich nam Bóg raczył udzielić.
Modlitwy oraz dziękczynienie przewodniczącego kończy cały lud 
odpowiadając: Amen.
Gdy przewodniczący zakończył dziękczynienie i cały lud odpowiedział, wtedy 
tak zwani u nas diakoni rozdzielają obecnym Eucharystię, czyli Chleb, oraz 
Wino z wodą, nad którymi odprawiano modlitwy dziękczynne, a nieobecnym 
zanoszą ją do domów160.

1346	Liturgia Eucharystii przebiega według podstawowej struktury, zachowanej 
przez wieki do naszych czasów. Rozwija się ona w dwóch zasadniczych częściach, 
które stanowią organiczną jedność:
	 zgromadzenie się uczestników, liturgia słowa z czytaniami, homilią i modlitwą 
powszechną;
	 liturgia eucharystyczna, z przygotowaniem chleba i wina, konsekracją w 
czasie dziękczynienia i komunią.
	Liturgia słowa i liturgia eucharystyczna stanowią razem "jeden akt kultu"161. 
Zastawiony dla nas stół eucharystyczny jest równocześnie stołem Słowa Bożego i 
Ciała Pana162.

1347	Czy nie w ten sposób przebiegał paschalny posiłek zmartwychwstałego Jezusa 
z uczniami? Podczas drogi wyjaśniał im Pisma, a następnie zasiadając z nimi do 
stołu, "wziął chleb, odmówił błogosławieństwo, połamał go i dawał im"163.

Przebieg celebracji

1348 Zgromadzenie się wszystkich uczestników. Chrześcijanie przychodzą na to 
samo miejsce, by uczestniczyć w zgromadzeniu eucharystycznym. Na czele 
zgromadzenia stoi Chrystus, główny celebrans Eucharystii. Jest On Arcykapłanem 
Nowego Przymierza. To On niewidzialnie przewodniczy całej celebracji 
eucharystycznej. Biskup lub prezbiter reprezentuje Chrystusa, działając w osobie 
Chrystusa-Głowy (in persona Christi Capitis) przewodniczy zgromadzeniu, zabiera 
głos po czytaniach, przyjmuje dary ofiarne i odmawia Modlitwę eucharystyczną. 
Wszyscy biorą czynny udział w celebracji, każdy na swój sposób: lektorzy i ci, którzy 
przynoszą dary ofiarne, rozdający Komunię świętą i cały lud, którego "Amen" wyraża 
ich uczestnictwo.

1349	Liturgia słowa obejmuje "pisma prorockie", to znaczy Stary Testament, i "pisma 
apostolskie", to znaczy Listy i Ewangelie. Homilia zachęca do przyjęcia usłyszanego 
słowa, które jest rzeczywiście słowem Bożym164, i stosowania go w praktyce. Po niej 
następuje modlitwa wstawiennicza za wszystkich ludzi jako odpowiedź na słowa 
Apostoła: "Zalecam więc przede wszystkim, by prośby, modlitwy, wspólne błagania, 
dziękczynienia odprawiane były za wszystkich ludzi: za królów i za wszystkich 
sprawujących władzę" (1 Tm 2, 1-2).

1350	(Przygotowanie darów (offertorium): do ołtarza przynosi się, niekiedy 
procesjonalnie, chleb i wino, które przez kapłana zostaną ofiarowane w imię 
Chrystusa w Ofierze eucharystycznej oraz staną się w niej Jego Ciałem i Krwią. Jest 
to ten sam gest, który wykonał Chrystus w czasie Ostatniej Wieczerzy, "biorąc chleb i 
kielich". "Sam Kościół składa Stwórcy ofiarę czystą, oddając Mu z dziękczynieniem to, 
co pochodzi z Jego stworzenia"165. Przyniesienie darów na ołtarz jest powtórzeniem 
gestu Melchizedeka i oddaniem darów Stwórcy w ręce Chrystusa, który w swojej 
ofierze udoskonala wszystkie ludzkie dążenia do składania ofiar.

1351	Chrześcijanie od początku przynoszą na Eucharystię, wraz z chlebem i winem, 
dary, które mają być rozdane potrzebującym. Ten zwyczaj kolekty166, 1zawsze 
aktualny, czerpie z przykładu Chrystusa, który stał się ubogi, aby nas ubogacić167:

Kogo stać na to, a ma dobrą wolę, ofiarowuje datki, jakie chce i może, po czym 
całą zbiórkę składa się na ręce przełożonego. Roztacza on opiekę nad 
sierotami, wdowami, chorymi lub też cierpiącymi niedostatek z innego powodu, 
a także nad więźniami oraz przebywającymi w gminie, jednym słowem spieszy 
z pomocą wszystkim potrzebującym168.

1352	Anafora W Modlitwie eucharystycznej, będącej modlitwą dziękczynienia i 
konsekracji, dochodzimy do centrum i szczytu celebracji:

	W prefacji Kościół składa dziękczynienie Ojcu przez Chrystusa, w Duchu 
Świętym, za wszystkie Jego dzieła: stworzenie, odkupienie i uświęcenie. Cała 
wspólnota włącza się wówczas w tę nieustanną pieśń chwały, którą Kościół w niebie, 
aniołowie i wszyscy święci śpiewają trzykroć świętemu Bogu.

1353	W epiklezie Kościół prosi Ojca, aby zesłał Ducha Świętego (lub pełnię swojego 
błogosławieństwa169) na chleb i wino, aby Jego mocą stały się Ciałem i Krwią Jezusa 
Chrystusa i aby ci, którzy uczestniczą w Eucharystii, byli jednym ciałem i jedną duszą. 
(Niektóre tradycje liturgiczne umieszczają epiklezę po anamnezie.)

	W opisie ustanowienia Eucharystii moc słów i działania Chrystusa oraz moc 
Ducha Świętego sprawia, że pod postaciami chleba i wina uobecnia się 
sakramentalnie Ciało i Krew Chrystusa, Jego ofiara złożona na krzyżu raz na zawsze.

1354	W następującej po tym anamnezie Kościół wspomina mękę, 
zmartwychwstanie i chwalebne wniebowstąpienie Jezusa Chrystusa, przedstawia 
Ojcu ofiarę Jego Syna, który nas z Nim pojednał.

	W modlitwie wstawienniczej Kościół daje wyraz temu, że Eucharystia jest 
celebrowana w jedności z całym Kościołem w niebie i na ziemi, z żywymi i zmarłymi, a 
także w jedności z pasterzami Kościoła, czyli papieżem, biskupem diecezji, jej 
prezbiterium i diakonami oraz ze wszystkimi biskupami całego świata wraz z ich 
Kościołami.

1355	W czasie Komunii świętej, poprzedzonej Modlitwą Pańską i łamaniem chleba, 
wierni otrzymują "chleb niebieski" i "kielich zbawienia", Ciało i Krew Chrystusa, który 
wydał siebie "za życie świata" (J 6, 51).

Pokarm ów nazywa się u nas Eucharystią (Dziękczynieniem). Może go 
spożywać jedynie ten, kto wierzy w prawdziwość naszej nauki, a ponadto 
został obmyty z grzechów i narodził się na nowo oraz żyje według przykazań 
Chrystusa170.

V. Sakramentalna ofiara: dziękczynienie, pamiątka, obecność

1356	Chrześcijanie od początku celebrują Eucharystię, a jej forma w swej istocie nie 
zmieniła się w ciągu wieków i w rozmaitych liturgiach. Wynika to z tego, że jest dla 
nas wiążące polecenie Pana, który w wigilię swojej męki powiedział: "Czyńcie to na 
moją pamiątkę!" (1 Kor 1 l, 24-25).

1357	Wypełniamy to polecenie, celebrując pamiątkę Jego ofiary. Ofiarujemy w niej 
Ojcu to, co On sam nam dał: dary Jego stworzenia, chleb i wino, które mocą Ducha 
Świętego i słów Chrystusa stają się Jego Ciałem i Krwią. W ten sposób Chrystus 
uobecnia się rzeczywiście, chociaż w sposób tajemniczy.

1358	Eucharystię powinniśmy więc pojmować:
	 jako dziękczynienie i uwielbienie Ojca;
	 jako pamiątkę ofiary Chrystusa i Jego Ciała;
	 jako obecność Chrystusa dzięki mocy Jego słowa i Jego Ducha.

Dziękczynienie i uwielbienie Ojca

1359	Eucharystia, sakrament naszego zbawienia dokonanego przez Chrystusa na 
krzyżu, jest także ofiarą uwielbienia i dziękczynienia za dzieło stworzenia. W Ofierze 
eucharystycznej całe stworzenie umiłowane przez Boga zostaje przedstawione Ojcu 
przez śmierć i zmartwychwstanie Chrystusa. Kościół może przez Chrystusa składać 
ofiarę uwielbienia i dziękczynienia za wszystko, co Bóg uczynił, a co jest dobre, 
piękne i sprawiedliwe w stworzeniu i w ludzkości.

1360	Eucharystia jest ofiarą dziękczynienia składaną Ojcu, uwielbieniem, przez 
które Kościół wyraża Bogu swoją wdzięczność za wszystkie Jego dobrodziejstwa, za 
wszystko, czego On dokonał przez stworzenie, odkupienie i uświęcenie. Dlatego 
Eucharystia oznacza przede wszystkim "dziękczynienie".

1361	Eucharystia jest także ofiarą uwielbienia, przez którą Kościół głosi chwałę 
Boga w imieniu całego stworzenia. Ofiara uwielbienia jest możliwa jedynie przez 
Chrystusa, który jednoczy wiernych ze swą osobą oraz ze swoim uwielbieniem i 
wstawiennictwem. W ten sposób ofiara uwielbienia jest składana Ojcu przez 
Chrystusa i z Chrystusem, by mogła być w Nim przyjęta.

Pamiątka ofiary Chrystusa i Jego Ciała, Kościoła

1362	Eucharystia jest pamiątką Paschy Chrystusa, aktualizacją i ofiarowaniem 
sakramentalnym Jego jedynej ofiary w liturgii Kościoła, który jest Jego Ciałem. We 
wszystkich Modlitwach eucharystycznych po słowach ustanowienia znajduje się 
modlitwa nazywana anamnezą lub pamiątką.

1363	W biblijnym znaczeniu pamiątka nie jest tylko wspominaniem wydarzeń z 
przeszłości, lecz głoszeniem cudów, jakich Bóg dokonał dla ludzi171. W liturgicznej 
celebracji tych wydarzeń stają się one w pewien sposób obecne i aktualne. Tak 
właśnie rozumie Izrael swoje uwolnienie z Egiptu; za każdym razem, gdy obchodzi się 
Paschę, wydarzenia Wyjścia są uobecniane w pamięci wierzących, by według nich 
kształtowali swoje życie.

1364	W Nowym Testamencie pamiątka otrzymuje nowe znaczenie. Gdy Kościół 
celebruje Eucharystię, wspomina Paschę Chrystusa, a ona zostaje uobecniona. 
Ofiara, którą Chrystus złożył raz na zawsze na krzyżu, pozostaje zawsze 
aktualna172: "Ilekroć na ołtarzu sprawowana jest ofiara krzyżowa, w której Ťna 
Paschę naszą ofiarowany został Chrystusť, dokonuje się dzieło naszego 
odkupienia"173.

1365	Ponieważ Eucharystia jest pamiątką Paschy Chrystusa, jest ona także ofiarą. 
Charakter ofiarny ukazuje się już w słowach jej ustanowienia: "To jest Ciało moje, 
które za was będzie wydane" i "Ten kielich to Nowe Przymierze we Krwi mojej, która 
za was będzie wylana" (Łk 22, 19-20). W Eucharystii Chrystus daje to samo ciało, 
które wydał za nas na krzyżu, tę samą krew, którą wylał "za wielu... na odpuszczenie 
grzechów" (Mt 26, 28).

Eucharystia jest więc ofiarą, ponieważ uobecnia (czyni obecną) ofiarę  krzyża, jest jej 
pamiątką i udziela jej owoców:

(Chrystus), nasz Bóg i Pan, tylko raz ofiarował siebie Bogu Ojcu, umierając na 
ołtarzu krzyża, dla wypełnienia wiecznego odkupienia ludzi. Ponieważ jednak 
kapłaństwo nie miało skończyć się wraz z Jego śmiercią (Hbr 7, 24. 27), w 
czasie Ostatniej Wieczerzy, "tej nocy, kiedy został wydany" (1 Kor 11, 23), 
zechciał pozostawić Kościołowi, swojej ukochanej Oblubienicy, ofiarę widzialną 
(według wymagań natury ludzkiej). Będzie ona reprezentowała ofiarę krwawą, 
która miała wypełnić się jeden raz na krzyżu, i utrwalała jej pamiątkę po 
wszystkie wieki (1 Kor 11, 23), a zbawcza moc będzie udzielała odpuszczenia 
grzechów, które codziennie popełniamy174.

1367	Ofiara Chrystusa i ofiara Eucharystii są jedyną ofiarą. "Jedna i ta sama jest 
bowiem Hostia, ten sam ofiarujący  obecnie przez posługę kapłanów  który 
wówczas ofiarował siebie na krzyżu, a tylko sposób ofiarowania jest inny". "W tej 
Boskiej ofierze, dokonującej się we Mszy świętej, jest obecny i w sposób bezkrwawy 
ofiarowany ten sam Chrystus, który na ołtarzu krzyża ofiarował samego siebie w 
sposób krwawy"175.

1368	Eucharystia jest również ofiarą Kościoła. Kościół, który jest Ciałem Chrystusa, 
uczestniczy w ofierze swojej Głowy. Razem z Chrystusem ofiaruje się cały i łączy się 
z Jego wstawiennictwem u Ojca za wszystkich ludzi.W Eucharystii ofiara Chrystusa 
staje się także ofiarą członków Jego Ciała. Życie wiernych, składane przez nich 
uwielbienie, ich cierpienia, modlitwy i praca łączą się z życiem, uwielbieniem, 
cierpieniami, modlitwami i pracą Chrystusa i z Jego ostatecznym ofiarowaniem się 
oraz nabierają w ten sposób nowej wartości. Ofiara Chrystusa obecna na ołtarzu daje 
wszystkim pokoleniom chrześcijan możliwość zjednoczenia się z Jego ofiarą.

Na malowidłach zachowanych w katakumbach Kościół często jest 
przedstawiany jako kobieta na modlitwie, z szeroko otwartymi ramionami, w 
postawie "orantki". Podobnie jak Chrystus, który wyciągnął ramiona na krzyżu, 
Kościół ofiarowuje się i wstawia za wszystkich ludzi przez Niego, z Nim i w 
Nim.

1369	Cały Kościół jest zjednoczony z ofiarą i wstawiennictwem Chrystusa. Papież, 
pełniący w Kościele posługę Piotra, jest zjednoczony z każdą celebracją Eucharystii i 
wymieniany w niej jako znak i sługa jedności Kościoła powszechnego. Biskup miejsca 
jest zawsze odpowiedzialny za Eucharystię, nawet wówczas, gdy przewodniczy jej 
kapłan. W czasie jej sprawowania wymienia się jego imię, by zaznaczyć, że to on jest 
głową Kościoła partykularnego, pośród prezbiterium i w asyście diakonów. W ten 
sposób wspólnota wstawia się za wszystkich szafarzy, którzy dla niej i z nią składają 
Ofiarę eucharystyczną.

Uważajcie za ważną tylko taką Eucharystię, która jest sprawowana pod 
przewodnictwem biskupa lub tego, komu on zleci176.

Przez posługę prezbiterów dokonuje się duchowa ofiara wiernych w 
zjednoczeniu z ofiarą Chrystusa, jedynego Pośrednika. Tę zaś ofiarę składa 
się bezkrwawo i sakramentalnie w Eucharystii przez ich ręce w imieniu całego 
Kościoła aż do czasu przyjścia samego Pana177.

1370	Nie tylko wierni żyjący na ziemi jednoczą się z ofiarą Chrystusa, lecz także ci, 
którzy już są w chwale nieba. Kościół składa Ofiarę eucharystyczną w łączności z 
Najświętszą Dziewicą Maryją, którą wspomina wraz ze wszystkimi świętymi. W 
Eucharystii Kościół znajduje się wraz z Maryją jakby u stóp krzyża, zjednoczony z 
ofiarą i wstawiennictwem Chrystusa.

1371	Ofiara eucharystyczna jest także składana za wiernych zmarłych w Chrystusie, 
"którzy jeszcze nie zostali całkowicie oczyszczeni"178, by mogli wejść, do światłości i 
pokoju Chrystusa.

To nieważne, gdzie złożycie moje ciało. Nie martwcie się o to! Tylko o jedno 
was proszę, żebyście  gdziekolwiek będziecie  wspominali mnie przed 
ołtarzem Pańskim179.

Modlimy się następnie (w anaforze) za świętych ojców i biskupów, którzy już 
zasnęli, i ogólnie za wszystkich, którzy odeszli przed nami. Wierzymy, że 
wielką korzyść odniosą dusze, za które modlimy się, podczas gdy na ołtarzu 
jest obecna święta i wzniosła ofiara... Przedstawiając Bogu nasze błagania za 
tych, którzy już zasnęli, nawet jeśli byli grzesznikami... przedstawiamy 
Chrystusa ofiarowanego za nasze grzechy; dzięki Niemu Bóg, przyjaciel ludzi, 
okazuje się łaskawy dla nich i dla nas180.

1372	Święty Augustyn niezwykle trafnie wyraził tę naukę, która pobudza nas do 
coraz pełniejszego uczestnictwa w ofierze naszego Odkupiciela, jaką celebrujemy w 
Eucharystii:

Całe to odkupione państwo, czyli zgromadzenie i społeczność ludzi świętych, 
jako powszechna ofiara składane jest Bogu przez Wielkiego Kapłana, który 
także sam w swojej męce ofiarował się za nas, abyśmy stali się ciałem tak 
wielkiej Głowy, i przyjął postać sługi... Oto co jest ofiarą chrześcijan: "Wszyscy 
razem tworzymy jedno ciało w Chrystusie" (Rz 12, 5). Kościół nie przestaje 
powtarzać tej ofiary w dobrze znanym wiernym sakramencie ołtarza, przy czym 
wie, że w tym, co ofiaruje, również sam składa się w ofierze181.

Obecność Chrystusa mocą Jego słowa i Ducha Świętego

1373	"Chrystus Jezus, który poniósł za nas śmierć, co więcej  zmartwychwstał, 
siedzi po prawicy Boga i przyczynia się za nami" (Rz 8, 34), jest obecny na wiele 
sposobów w swoim Kościele182: w swoim słowie, w modlitwie Kościoła, tam "gdzie 
są dwaj albo trzej zebrani w imię moje" (Mt 18, 20), w ubogich, chorych, 
więźniach183, w sakramentach, których jest sprawcą, w ofierze Mszy świętej i w 
osobie szafarza, ale "zwłaszcza (jest obecny) pod postaciami eucharystycznymi"184.

1374	Sposób obecności Chrystusa pod postaciami eucharystycznymi jest 
wyjątkowy. Stawia to Eucharystię ponad wszystkimi sakramentami i czyni z niej "jakby 
doskonałość życia duchowego i cel, do którego zmierzają wszystkie sakramenty"185. 
W Najświętszym Sakramencie Eucharystii "są zawarte prawdziwie, rzeczywiście i 
substancjalnie Ciało i Krew wraz z duszą i Bóstwem Pana naszego Jezusa 
Chrystusa, a więc cały Chrystus"186. "Ta obecność nazywa się Ťrzeczywistąť nie z 
racji wyłączności, jakby inne nie były Ťrzeczywisteť, ale przede wszystkim dlatego, że 
jest substancjalna i przez nią uobecnia się cały Chrystus, Bóg i człowiek"187.

1375	Przez przemianę chleba i wina w Ciało i Krew Chrystusa staje się On obecny 
w tym sakramencie. Ojcowie Kościoła zdecydowanie potwierdzali wiarę Kościoła w 
skuteczność słowa Chrystusa i działania Ducha Świętego dla dokonania tej 
przemiany. Św. Jan Chryzostom wyjaśnia:

To nie człowiek sprawia, że dary stają się Ciałem i Krwią Chrystusa, ale sam 
Chrystus, który został za nas ukrzyżowany. Kapłan reprezentujący Chrystusa 
wypowiada te słowa, ale ich skuteczność i łaska pochodzą od Boga. To jest 
Ciało moje, mówi kapłan. Słowa przemieniają dary złożone w ofierze188.

Święty Ambroży mówi o tej przemianie:

Nie ma tu tego, co ukształtowała natura, lecz co uświęciło błogosławieństwo, a 
błogosławieństwo to większą posiada moc aniżeli natura, ponieważ zmienia 
samą nawet naturę. Czyż więc słowa Chrystusa, który mógł z niczego 
stworzyć coś, co nie istniało, nie są w stanie zmienić istniejących rzeczy na to, 
czym uprzednio one nie były? Nie jest bowiem czymś mniejszym stwarzać 
naturę rzeczy, aniżeli ją zmieniać189.

1376	Sobór Trydencki streszcza wiarę katolicką, nauczając: "Ponieważ Chrystus, 
nasz Odkupiciel, powiedział, że to; co podawał pod postacią chleba, jest prawdziwie 
Jego ciałem, przeto zawsze było w Kościele Bożym to przekonanie, które święty 
Sobór wyraża dzisiaj na nowo, że przez konsekrację chleba i wina dokonuje się 
przemiana całej substancji chleba w substancję Ciała Chrystusa, Pana naszego, i 
całej substancji wina w substancję Jego Krwi. Święty Kościół katolicki słusznie i 
właściwie nazwał tę przemianę przeistoczeniem"190.

1377	Eucharystyczna obecność Chrystusa zaczyna się w chwili konsekracji i trwa, 
dopóki trwają postacie eucharystyczne. Cały Chrystus jest obecny w każdej z tych 
postaci i cały w każdej ich cząstce, a więc łamanie chleba nie dzieli Chrystusa191.

1378	Kult Eucharystii. W liturgii Mszy świętej wyrażamy naszą wiarę w rzeczywistą 
obecność Chrystusa pod postaciami chleba i wina, między innymi klękając lub 
skłaniając się głęboko na znak adoracji Pana. "Ten kult uwielbienia, należny 
sakramentowi Eucharystii, okazywał zawsze i okazuje Kościół katolicki nie tylko w 
czasie obrzędów Mszy świętej, ale i poza nią, przez jak najstaranniejsze 
przechowywanie konsekrowanych Hostii, wystawianie ich do publicznej adoracji 
wiernych i obnoszenie w procesjach"192.

1379	"Święty zapas" (tabernakulum) pierwotnie był przeznaczony do godnego 
przechowywania Eucharystii, by poza Mszą świętą można ją było zanosić chorym i 
nieobecnym. Pogłębiając wiarę w rzeczywistą obecność Chrystusa w Eucharystii, 
Kościół uświadomił sobie sens milczącej adoracji Pana obecnego pod postaciami  
eucharystycznymi. Dlatego tabernakulum powinno być umieszczone w kościele w 
miejscu szczególnie godnym i tak wykonane, by podkreślało i ukazywało prawdę o 
rzeczywistej obecności Chrystusa w Najświętszym Sakramencie.

1380	Istnieje głęboki sens w tym, że Chrystus chciał pozostać obecny w swoim 
Kościele w ten wyjątkowy sposób. Skoro w widzialnej postaci miał On opuścić 
swoich, to chciał dać nam swoją obecność sakramentalną; skoro miał ofiarować się 
na krzyżu dla naszego zbawienia, to chciał, byśmy mieli pamiątkę Jego miłości, którą 
umiłował nas aż "do końca" (J 13,1), aż po dar ze swego życia. Istotnie, będąc 
obecny w Eucharystii, pozostaje On w tajemniczy sposób pośród nas jako Ten, który 
nas umiłował i wydał za nas samego siebie193. Pozostaje obecny pod znakami, które 
wyrażają i komunikują tę miłość:

Kościół i świat bardzo potrzebują kultu eucharystycznego. Jezus czeka na nas 
w tym sakramencie miłości. Nie odmawiajmy Mu naszego czasu, aby pójść, 
spotkać Go w adoracji, w kontemplacji pełnej wiary, otwartej na 
wynagradzanie za ciężkie winy i występki świata. Niech nigdy nie ustanie 
nasza adoracja!194.

1381	"Obecność prawdziwego Ciała Chrystusowego i prawdziwej Krwi w tym 
sakramencie  jak mówi św. Tomasz  Ťmożna pojąć nie zmysłami, lecz jedynie 
przez wiarę, która opiera się na autorytecie Bożymť. Stąd odnośnie do słów św. 
Łukasza (22, 19): ŤTo jest Ciało moje, które za was będzie wydaneť, św. Cyryl mówi: 
ŤNie powątpiewaj, czy to prawda, lecz raczej przyjmij z wiarą słowa Zbawiciela, 
ponieważ On, który jest Prawdą, nie kłamieť"195:

Zbliżam się w pokorze i niskości swej; 
Wielbię Twój majestat, skryty w Hostii tej.
Tobie dziś w ofierze serce daję swe; 
O, utwierdzaj w wierze, Jezu, dzieci Twe. 

Mylą się, o Boże, w Tobie wzrok i smak; 
Kto się im poddaje, temu wiary brak; 
Ja jedynie wierzyć Twej nauce chcę, 
Że w postaci Chleba utaiłeś się.

VI. Uczta Paschalna

1382	Msza święta jest równocześnie i nierozdzielnie pamiątką ofiarną, w której 
przedłuża się ofiara Krzyża, i świętą ucztą Komunii w Ciele i Krwi Pana. Sprawowanie 
Ofiary eucharystycznej jest nastawione na wewnętrzne zjednoczenie wiernych z 
Chrystusem przez Komunię. Przystępować do Komunii świętej oznacza przyjmować 
samego Chrystusa, który ofiarował się za nas.

1383	Ołtarz, wokół którego Kościół gromadzi się podczas sprawowania Eucharystii, 
reprezentuje dwa aspekty tego samego misterium, którymi są ołtarz ofiary i stół Pana. 
Co więcej, ołtarz chrześcijański jest symbolem samego Chrystusa, obecnego w 
zgromadzeniu swoich wiernych, równocześnie jako ofiara złożona dla naszego 
pojednania i jako niebieski pokarm, który nam się udziela. "Czym jest bowiem ołtarz 
Chrystusa, jeśli nie wyobrażeniem Jego Ciała?"  mówi św. Ambroży196, a w innym 
miejscu: "Ołtarz jest symbolem Ciała [Chrystusa], na ołtarzu zaś spoczywa Ciało 
Chrystusa"197. Liturgia wyraża tę jedność ofiary i komunii w wielu modlitwach. 
Kościół Rzymski modli się w Modlitwie eucharystycznej w taki sposób:

Pokornie Cię błagamy, wszechmogący Boże, niech Twój święty Anioł zaniesie 
tę ofiarę na ołtarz w niebie, przed oblicze Boskiego majestatu Twego, abyśmy 
przyjmując z tego ołtarza Najświętsze Ciało i Krew Twojego Syna, otrzymali 
obfite błogosławieństwo i łaskę198.

"Bierzcie i jedzcie z tego wszyscy": Komunia święta

1384	Pan kieruje do nas usilne zaproszenie, abyśmy przyjmowali Go w sakramencie 
Eucharystii: "Zaprawdę, zaprawdę, powiadam wam: Jeżeli nie będziecie spożywali 
Ciała Syna Człowieczego i nie będziecie pili Krwi Jego, nie będziecie mieli życia w 
sobie" (J 6, 53).

1385	Aby odpowiedzieć na to zaproszenie, musimy przygotować się do tej wielkiej i 
świętej chwili. Św. Paweł wzywa nas do rachunku sumienia: "Kto spożywa chleb lub 
pije kielich Pański niegodnie, winny będzie Ciała i Krwi Pańskiej. Niech przeto 
człowiek baczy na siebie samego, spożywając ten chleb i pijąc z tego kielicha. Kto 
bowiem spożywa i pije, nie zważając na Ciało Pańskie, wyrok sobie spożywa i pije" (1 
Kor 11, 27-29). Jeśli ktoś ma świadomość grzechu ciężkiego, przed przyjęciem 
Komunii powinien przystąpić do sakramentu pojednania.

1386	Wobec wielkości tego sakramentu chrześcijanin może jedynie powtórzyć z 
pokorą i płomienną wiarą słowa setnika199: Domine, non sum dignus, ut intres sub 
tectum meum, sed tantum dic verbo, et sanabitur anima mea  "Panie, nie jestem 
godzien, abyś przyszedł do mnie, ale powiedz tylko słowo, a będzie uzdrowiona 
dusza moja"200. W liturgii św. Jana Chryzostoma wierni modlą się w tym samym 
duchu:

Synu Boży, pozwól mi dzisiaj uczestniczyć w Twojej uczcie mistycznej. Nie 
zdradzę tajemnicy wobec Twych nieprzyjaciół ani nie dam Ci pocałunku 
Judasza, ale wołam do Ciebie słowami łotra na krzyżu: Wspomnij o mnie, 
Panie, w Twoim Królestwie.

1387	Aby przygotować się odpowiednio na przyjęcie sakramentu Eucharystii, wierni 
zachowają ustanowiony przez Kościół post201. postawa zewnętrzna (gesty, ubranie) 
powinna być wyrazem szacunku, powagi i radości tej chwili, w której Chrystus staje 
się naszym gościem.

1388	Zgodnie z tym, co oznacza Eucharystia, jest rzeczą właściwą, by wierni, jeśli 
tylko są odpowiednio usposobieni, przyjmowali Komunię za każdym razem, gdy 
uczestniczą we Mszy świętej202. "Zaleca się usilnie ów doskonalszy sposób 
uczestniczenia we Mszy świętej, który polega na tym, że po Komunii kapłana wierni 
przyjmują Ciało Pańskie z tej samej ofiary"203.

1389	Kościół zobowiązuje wiernych do uczestniczenia "w niedziele i święta... w 
Boskiej liturgii"204 i do przyjmowania Eucharystii przynajmniej raz w roku, jeśli to 
możliwe w Okresie Wielkanocnym205, po przygotowaniu się przez sakrament 
pojednania. Ale Kościół gorąco zaleca jednak wiernym przyjmowanie Najświętszej 
Eucharystii w niedziele i dni świąteczne lub jeszcze częściej, nawet codziennie.

1390	Dzięki sakramentalnej obecności Chrystusa w każdej z obu postaci Komunia 
przyjmowana tylko pod postacią chleba pozwala otrzymać cały owoc łaski Eucharystii. 
Ze względów duszpasterskich ten sposób przyjmowania Komunii świętej ustalił się 
powszechnie w obrządku łacińskim. "Ze względu na wymowę znaku Komunia święta 
nabiera pełniejszego wyrazu, gdy jest przyjmowana pod obiema postaciami. W tej 
bowiem formie ukazuje się w doskonalszym świetle znak Uczty eucharystycznej"206. 
Jest to forma zwyczajna przyjmowania Komunii w obrządkach wschodnich.

Owoce Komunii świętej

1391	Komunia święta pogłębia nasze zjednoczenie z Chrystusem. Pierwszym 
owocem przyjmowania Eucharystii w Komunii jest głębokie zjednoczenie z 
Chrystusem Jezusem, który powiedział: "Kto spożywa moje Ciało i Krew moją pije, 
trwa we Mnie, a Ja w nim" (J 6, 56). Uczta eucharystyczna jest podstawą życia w 
Chrystusie: "Jak Mnie posłał żyjący Ojciec, a Ja żyję przez Ojca, tak i ten, kto Mnie 
spożywa, będzie żył przeze Mnie" (J 6, 57).

Gdy w święta Pańskie wierni przyjmują Ciało Syna, głoszą sobie nawzajem 
Dobrą Nowinę, że został im dany zadatek życia. Podobnie anioł powiedział do 
Marii Magdaleny: "Chrystus zmartwychwstał!" Teraz życie i zmartwychwstanie 
przekazuje się także temu, kto przyjmuje Chrystusa207.

1392	Komunia święta w przedziwny sposób dokonuje w naszym życiu duchowym 
tego, czego pokarm materialny w życiu cielesnym. Przyjmowanie w Komunii Ciała 
Chrystusa Zmartwychwstałego, "ożywionego i ożywiającego Duchem Świętym"208, 
podtrzymuje, pogłębia i odnawia życie łaski otrzymane na chrzcie. Wzrost życia 
chrześcijańskiego potrzebuje pokarmu Komunii eucharystycznej, Chleba naszej 
pielgrzymki, aż do chwili śmierci, gdy zostanie nam udzielony jako Wiatyk. 

1393	Komunia chroni nas przed grzechem. Ciało Chrystusa, które przyjmujemy w 
Komunii, jest "za nas wydane"; Krew, którą pijemy, jest "wylana za wielu na 
odpuszczenie grzechów". Dlatego Eucharystia nie może jednoczyć nas z Chrystusem, 
nie oczyszczając nas równocześnie z popełnionych grzechów i nie zachowując nas 
od grzechów w przyszłości:

Ilekroć bowiem spożywacie ten chleb albo pijecie kielich, śmierć Pana głosicie 
(1 Kor 11, 26). Jeśli głosimy śmierć, to jednocześnie odpuszczenie grzechów. 
Jeśli za każdym razem Krew wylewa się na odpuszczenie grzechów, 
powinienem zawsze ją przyjmować, aby ciągle odpuszczała moje grzechy. 
Ponieważ ciągle grzeszę, powinienem zawsze mieć lekarstwo209.

1394	Jak pokarm cielesny służy do przywracania utraconych sił, tak Eucharystia 
umacnia miłość, która słabnie w życiu codziennym, a ożywiona miłość gładzi grzechy 
powszednie210. Chrystus, dając nam siebie, ożywia naszą miłość i uzdalnia nas dc 
uwolnienia się od nieuporządkowanych przywiązań do stworzeń; sprawia także, że 
zakorzeniamy się w Nim:

Skoro Chrystus umarł za nas z miłości, to gdy wspominamy Jego śmierć, 
składając ofiarę, prosimy Go, by udzielił nam miłości przez przyjęcie Ducha 
Świętego. Prosimy pokornie, byśmy również mocą tej miłości, przez którą 
Chrystus zechciał za nas umrzeć, mogli za łaską Ducha Świętego tak 
traktować świat, jakby był dla nas ukrzyżowany, i byśmy sami byli ukrzyżowani 
dla świata... Otrzymując dar miłości, umierajmy dla grzechu i żyjmy dla 
Boga211.

1395	Eucharystia przez miłość, którą w nas rozpala, zachowuje nas od przyszłych 
grzechów śmiertelnych. Im bardziej uczestniczymy w życiu Chrystusa  i pogłębiamy 
przyjaźń z Nim, tym trudniej jest nam zerwać więź z Nim przez grzech śmiertelny. 
Celem Eucharystii nie jest jednak odpuszczenie grzechów śmiertelnych. Jest ono 
właściwe dla sakramentu pojednania. Eucharystia jest natomiast sakramentem tych, 
którzy pozostają w pełnej komunii z Kościołem.

1396	Jedność Ciała Mistycznego: Eucharystia tworzy Kościół. Ci, którzy przyjmują 
Eucharystię, są ściślej zjednoczeni z Chrystusem, a tym samym Chrystus łączy ich ze 
wszystkimi wiernymi w jedno Ciało, czyli Kościół. Komunia odnawia, umacnia i 
pogłębia wszczepienie w Kościół, dokonane już w sakramencie chrztu. Przez chrzest 
zostaliśmy wezwani, by tworzyć jedno Ciało212. Eucharystia urzeczywistnia to 
wezwanie: "Kielich błogosławieństwa, który błogosławimy, czyż nie jest udziałem we 
Krwi Chrystusa? Chleb, który łamiemy, czyż nie jest udziałem w Ciele Chrystusa? 
Ponieważ jeden jest chleb, przeto my, liczni, tworzymy jedno Ciało. Wszyscy bowiem 
bierzemy z tego samego chleba" (1 Kor 10, 16-17):

Jeśli jesteście Ciałem Chrystusa i Jego członkami, to na ołtarzu Pana znajduje 
się wasz sakrament; przyjmujecie sakrament, którym jesteście wy sami. 
Odpowiadacie "Amen" (, Tak, to prawda!") na to, co przyjmujecie, i 
podpisujecie się pod tym, odpowiadając w ten sposób. Słyszysz słowa: "Ciało 
Chrystusa" i odpowiadasz: "Amen". Bądź więc członkiem Chrystusa, aby 
prawdziwe było twoje Amen213.

1397	Eucharystia zobowiązuje do pomocy ubogim. By przyjmować w prawdzie Ciało 
i Krew Chrystusa za nas wydane, musimy dostrzegać Chrystusa w najuboższych, 
Jego braciach214:

Skosztowałeś Krwi Pana, a nie zauważasz nawet swego brata. Znieważasz 
ten stół, jeśli nie uznajesz za godnego udziału w twoim pożywieniu tego brata, 
który był godny zasiadać przy tym samym stole Pana. Bóg uwolnił cię od 
wszystkich grzechów i zaprosił do swego stołu, a ty nawet wtedy nie stałeś się 
bardziej miłosierny215.

1398	Eucharystia a jedność chrześcijan. Wobec wielkości tego misterium św. 
Augustyn woła: "O sakramencie pobożności! O znaku jedności! O więzi miłości!"216 
Im boleśniej dają się odczuć podziały Kościoła, które uniemożliwiają wspólne 
uczestnictwo w uczcie Pana, tym bardziej naglące są modlitwy zanoszone do Niego, 
by nastały dni pełnej jedności wszystkich wierzących.

1399	Kościoły wschodnie, które nie są w pełnej komunii z Kościołem katolickim, 
celebrują Eucharystię z wielką miłością. "Kościoły te mimo odłączenia posiadają 
prawdziwe sakramenty, szczególnie zaś, na mocy sukcesji apostolskiej, kapłaństwo i 
Eucharystię, dzięki którym są dotąd z nami zjednoczone"217. Pewna jedność in 
sacris, a więc w Eucharystii, jest "w odpowiednich okolicznościach i za zgodą 
kościelnej władzy... nie tylko możliwa, ale i wskazana"218.

1400	Wspólnoty eklezjalne powstałe w wyniku Reformacji, odłączone od Kościoła 
katolickiego, "nie przechowały... właściwej i całkowitej rzeczywistości 
eucharystycznego Misterium, głównie przez brak sakramentu kapłaństwa"219. Z tego 
powodu interkomunia eucharystyczna z tymi wspólnotami nie jest możliwa ze strony 
Kościoła katolickiego. Jednak te wspólnoty eklezjalne, "sprawując w świętej Uczcie 
pamiątkę śmierci i zmartwychwstania Pańskiego, wyznają, że oznacza ona życie w 
łączności z Chrystusem i oczekują Jego chwalebnego przyjścia"220.

1401	Jeśli według oceny ordynariusza zachodzi jakaś poważna konieczność, 
szafarze katoliccy mogą udzielić sakramentów (Eucharystii, pokuty i namaszczenia 
chorych) innym chrześcijanom, nie będącym w pełnej jedności z Kościołem 
katolickim, gdy dobrowolnie sami o nie proszą. Trzeba jednak wówczas, by wyznali 
oni wiarę katolicką w stosunku do tych sakramentów i byli odpowiednio przygotowani 
do ich przyjęcia221.

VII. Eucharystia  "zadatek przyszłej chwały"

1402	W starożytnej modlitwie Kościół sławi tajemnicę Eucharystii: O sacrum 
convivium in quo Christus sumitur. Recolitur memoria passionis eius; mens impletur 
gratia et futurae gloriae nobis pignus datur  "O święta Uczto, na której przyjmujemy 
Chrystusa, odnawiamy pamięć Jego Męki, duszę napełniamy łaską i otrzymujemy 
zadatek przyszłej chwały". Jeśli Eucharystia jest pamiątką Paschy Pana, jeśli 
przyjmując Komunię z ołtarza, otrzymujemy "obfite błogosławieństwo i łaskę"222, to 
Eucharystia jest także zapoczątkowaniem niebieskiej.

1403	Podczas Ostatniej Wieczerzy sam Pan zwrócił uwagę uczniów na spełnienie 
się Paschy w Królestwie Bożym: "Powiadam wam: Odtąd nie będę już pił z tego 
owocu winnego krzewu aż do owego dnia, kiedy pić go będę z wami nowy, w 
Królestwie Ojca mojego" (Mt 26, 29)223. Za każdym razem, gdy Kościół celebruje 
Eucharystię, przypomina sobie tę obietnicę, a jego wzrok kieruje się do Tego, "Który 
przychodzi" (Ap l, 4). Woła on w modlitwie o to przyjście Pana: "Maranatha!" (1 Kor 
16, 22), "Przyjdź, Panie Jezu!" (Ap 22, 671	 20); "Niech przyjdzie Twoja łaska, a 
przeminie ten świat!"224.

Kościół wie, że już teraz Pan przychodzi w Eucharystii, i przez nią jest obecny pośród 
nas. Jednak ta Jego obecność jest zakryta. Dlatego sprawujemy Eucharystię, 
"oczekując obiecanej nagrody i przyjścia naszego ZbawicielaJezusa Chrystusa"225 i 
prosząc, byśmy mogli "wiecznie radować się Twoją


1028	chwałą, gdy otrzesz z naszych oczu wszelką łzę, bo widząc Ciebie, Boże, jaki 
jesteś, przez wszystkie wieki będziemy do Ciebie podobni i chwalić Cię będziemy bez 
końca przez naszego Pana Jezusa Chrystusa"226.

1405	Nie mamy pewniejszego zadatku i wyraźniejszego znaku wielkiej nadziei na 
nowe niebo i nową ziemię, w której zamieszka sprawiedliwość227, niż Eucharystia. 
Istotnie, ile razy celebruje się to misterium, "dokonuje się dzieło naszego 
odkupienia"228 i "łamiemy jeden chleb, który jest pokarmem nieśmiertelności, 
lekarstwem pozwalającym nam nie umierać, lecz żyć wiecznie w Jezusie 
Chrystusie"229.

W skrócie

1406	Jezus mówi: "Ja jestem chlebem żywym, który zstąpił z nieba. Jeśli kto 
spożywa ten chleb, będzie żył na wieki... Kto spożywa moje Ciało i pije moją 
Krew, ma życie wieczne... trwa we Mnie, a Ja w nim" (J 6, 51. 54. 56).

1407	Eucharystia jest centrum i szczytem życia Kościoła, ponieważ Chrystus 
włącza Kościół i wszystkie jego członki do swojej ofiary uwielbienia i 
dziękczynienia, złożonej raz na zawsze Ojcu na krzyżu. Przez tę ofiarę 
Chrystus rozlewa laski zbawienia na swoje Ciało, którym jest Kościół.

1408	Celebracja Eucharystii obejmuje zawsze: głoszenie słowa Bożego, 
dziękczynienie składane Bogu Ojcu za wszystkie Jego dobrodziejstwa, a 
zwłaszcza za dar Jego Syna; konsekrację chleba i wina oraz uczestniczenie w 
uczcie liturgicznej przez przyjmowanie Ciała i Krwi Pana. Elementy te 
konstytuują jeden i ten sam akt kultu.

1409	Eucharystia jest pamiątką Paschy Chrystusa, to znaczy dzieła 
zbawienia wypełnionego przez Jego życie, śmierć i zmartwychwstanie. Dzieło 
to uobecnia się w czynności liturgicznej.

1410	Sam Chrystus, wieczny Arcykapłan Nowego Przymierza, działając przez 
posługę kapłanów, składa Ofiarę eucharystyczną. Sam Chrystus, rzeczywiście 
obecny pod postaciami chleba i wina, jest również darem ofiarnym składanym 
w Eucharystii.

1411	Tylko kapłani ważnie wyświęceni mogą przewodniczyć Eucharystii i 
konsekrować chleb i wino, aby stały się Ciałem i Krwią Pana.

1412	Istotnymi znakami sakramentu Eucharystii są pszenny chleb i wino 
gronowe, nad którymi wzywa się błogosławieństwa Ducha Świętego i kapłan 
wypowiada słowa konsekracji, będące słowami Jezusa z Ostatniej Wieczerzy: " 
To jest Ciało moje za was wydane : To jest kielich Krwi mojej..."

1413	Przez konsekrację dokonuje się przeistoczenie (transsubstantiatio) 
chleba i wina w Ciało i Krew Chrystusa. Pod konsekrowanymi postaciami 
chleba i wina jest obecny żywy i chwalebny Chrystus w sposób prawdziwy, 
rzeczywisty i substancjalny, z Ciałem, Krwią, Duszą i Bóstwem230.

1414	Eucharystia jako ofiara jest także składana na wynagrodzenie za 
grzechy żywych i zmarłych, a także by otrzymać od Boga duchowe i doczesne 
dary.

1415	Kto chce przyjmować Chrystusa w Komunii eucharystycznej, musi być 
w stanie laski. Jeśli ktoś ma świadomość, że popełnił grzech śmiertelny, nie 
powinien przystępować do Eucharystii bez otrzymania uprzednio rozgrzeszenia 
w sakramencie pokuty.

1416	Przyjęcie Ciała i Krwi Chrystusa w Komunii świętej pogłębia 
zjednoczenie komunikującego z Panem, gładzi grzechy powszednie i 
zachowuje od grzechów ciężkich. Ponieważ zostają umocnione więzy miłości 
między komunikującym a Chrystusem, przyjmowanie tego sakramentu 
umacnia jedność Kościoła, Mistycznego Ciała Chrystusa.

1417	Kościół żywo poleca wiernym, by przyjmowali zawsze Komunię świętą, 
gdy uczestniczą w sprawowaniu Eucharystii. Zobowiązuje ich do tego 
przynajmniej raz w roku.

1418	Ponieważ w sakramencie Ołtarza obecny jest sam Chrystus, należy Go 
czcić kultem adoracji. "Nawiedzenie Najświętszego Sakramentu... jest 
dowodem wdzięczności, poręką miłości i obowiązkiem należnej czci względem 
Chrystusa Pana"231.

1419	Chrystus, przechodząc z tego świata do Ojca, dal nam w Eucharystii 
zadatek swojej chwały; udział w Najświętszej Ofierze utożsamia nas z Jego 
Sercem, podtrzymuje nasze siły w czasie ziemskiej pielgrzymki, budzi 
pragnienie życia wiecznego i już teraz jednoczy nas z Kościołem niebieskim, ze 
świętą Dziewicą Maryją i wszystkimi świętymi.


Rozdział drugi

SAKRAMENTY UZDROWIENIA

1420	Przez sakramenty wtajemniczenia chrześcijańskiego człowiek otrzymuje nowe 
życie w Chrystusie. Przechowujemy jednak to życie "w naczyniach glinianych" (2 Kor 
4, 7). Obecnie jest ono jeszcze "ukryte z Chrystusem w Bogu" (Kol 3, 3). Jesteśmy 
jeszcze w "naszym przybytku doczesnego zamieszkania" (2 Kor 5, 1), poddani 
cierpieniu, chorobie i śmierci. To nowe życie dziecka Bożego może ulec osłabieniu, a 
nawet można je utracić przez grzech.

1421	Nasz Pan Jezus Chrystus, lekarz naszych dusz i ciał, który odpuścił grzechy 
paralitykowi i przywrócił mu zdrowie ciała1, chciał, by Kościół mocą Ducha Świętego 
kontynuował Jego dzieło uzdrawiania i zbawiania, które obejmuje także jego członki. 
Jest to celem dwóch sakramentów uzdrowienia: sakramentu pokuty i namaszczenia 
chorych.


Artykuł czwarty

SAKRAMENT POKUTY I POJEDNANIA

1422	"Ci zaś, którzy przystępują do sakramentu pokuty, otrzymują od miłosierdzia 
Bożego przebaczenie zniewagi wyrządzonej Bogu i równocześnie dostępują 
pojednania z Kościołem, któremu, grzesząc, zadali ranę, a który przyczynia się do ich 
nawrócenia miłością, przykładem i modlitwą"2.

I. Jak jest nazywany ten sakrament?

1423	Nazywa się go sakramentem nawrócenia, ponieważ urzeczywistnia w  sposób 
sakramentalny wezwanie Jezusa do nawrócenia3, drogę powrotu do Ojca4, od 
którego człowiek oddalił się przez grzech. 
	Nazywa się go sakramentem pokuty, ponieważ ukazuje osobistą i eklezjalną 
drogę nawrócenia, skruchy i zadośćuczynienia ze strony grzesznego chrześcijanina.

1424	Nazywa się go sakramentem spowiedzi, ponieważ oskarżenie  spowiedź z 
grzechów przed kapłanem jest istotnym elementem tego sakramentu. Sakrament ten 
jest również "wyznaniem", uznaniem i uwielbieniem świętości Boga oraz Jego 
miłosierdzia wobec grzesznego człowieka.
	Nazywa się go sakramentem przebaczenia, ponieważ przez  sakramentalne 
rozgrzeszenie wypowiedziane słowami kapłana Bóg udziela penitentowi 
"przebaczenia i pokoju"5.
	Nazywa się go sakramentem pojednania, ponieważ udziela grzesznikowi 
miłości Boga przynoszącej pojednanie: "Pojednajcie się z Bogiem" (2 Kor 5, 20). Ten, 
kto żyje miłosierną miłością Boga, jest gotowy odpowiedzieć na wezwanie Pana: 
"Najpierw idź i pojednaj się z bratem swoim" (Mt 5, 24).

II. Dlaczego sakrament pojednania po chrzcie?

1425	"Zostaliście obmyci, uświęceni i usprawiedliwieni w imię Pana naszego Jezusa 
Chrystusa i przez Ducha Boga naszego" (I Kor 6, 11). Trzeba uświadomić sobie 
wielkość daru Bożego, jaki otrzymaliśmy w sakramentach wtajemniczenia 
chrześcijańskiego, by zrozumieć, do jakiego stopnia grzech powinien zostać 
wyeliminowany z życia tego, kto "przyoblekł się w Chrystusa" (Ga 3, 27). Św. Jan 
Apostoł przypomina nam: "Jeśli mówimy, że nie mamy grzechu, to samych siebie 
oszukujemy i nie ma w nas prawdy" (1 J I, 8). Sam Pan nauczył nas modlić się: 
"Przebacz nam nasze grzechy" (Łk 11, 4), łącząc razem wybaczanie sobie nawzajem 
win z przebaczeniem grzechów, jakiego udzieli nam Bóg.

1426	Nawrócenie do Chrystusa, nowe narodzenie przez chrzest, dar Ducha 
Świętego, Ciało i Krew Chrystusa otrzymane jako pokarm sprawiły, że staliśmy się 
"święci i nieskalani przed Jego obliczem" (Ef 1, 4), jak sam Kościół oblubienica 
Chrystusa, jest "święty i nieskalany" (Ef 5, 27). Nowe życie otrzymane w 
sakramentach wtajemniczenia chrześcijańskiego nie wyeliminowało jednak kruchości 
i słabości natury ludzkiej ani jej skłonności do grzechu, którą tradycja nazywa 
pożądliwością. Pozostaje ona w ochrzczonych, by podjęli z nią walkę w życiu 
chrześcijańskim z pomocą łaski Chrystusa6. Tą walką jest wysiłek nawrócenia, 
mający na uwadze świętość i życie wieczne, do którego Pan nieustannie nas 
powołuje7.

III. Nawrócenie ochrzczonych

1427	Jezus wzywa do nawrócenia. To wezwanie jest istotnym elementem głoszenia 
Królestwa: "Czas się wypełnił i bliskie jest Królestwo Boże. Nawracajcie się i wierzcie 
w Ewangelię!" (Mk 1,15). W przepowiadaniu Kościoła to wezwanie jest skierowane 
najpierw do tych, którzy nie znają jeszcze Chrystusa i Jego Ewangelii. W ten sposób 
chrzest jest głównym miejscem pierwszego i podstawowego nawrócenia. Przez wiarę 
w Dobrą Nowinę i przez chrzest8 człowiek wyrzeka się zła i uzyskuje zbawienie, to 
znaczy odpuszczenie wszystkich grzechów i dar nowego życia.

1428	Wezwanie Chrystusa do nawrócenia nadal jednak rozbrzmiewa w życiu 
chrześcijan. To drugie nawrócenie jest nieustannym zadaniem dla całego Kościoła, 
który obejmuje "w łonie swoim grzeszników" i który będąc "święty i zarazem ciągle 
potrzebujący oczyszczenia, podejmuje ustawicznie pokutę i odnowienie swoje"9. Ten 
wysiłek nawrócenia nie jest jedynie dziełem ludzkim. Jest on poruszeniem 
"skruszonego serca" (Ps 51, 19), pociągniętego i dotkniętego łaską10, pobudzającą 
do odpowiedzi na miłosierną miłość Boga, który pierwszy nas umiłował11.

1429	Świadczy o tym nawrócenie św. Piotra po jego trzykrotnym zaparciu się 
Nauczyciela. Pełne nieskończonego miłosierdzia spojrzenie Jezusa wywołuje u niego 
łzy skruchy (Łk 22, 61-62), a po zmartwychwstaniu Pana trzykrotnie wyznaje, że Go 
kocha12. Drugie nawrócenie ma także wymiar wspólnotowy. Jest to widoczne w 
wezwaniu Pana skierowanym do całego Kościoła: "Nawróć się!" (Ap 2, 5. 16).

Święty Ambroży mówi o dwóch rodzajach nawrócenia w Kościele: "Kościół ma 
wodę i łzy: wodę chrztu i łzy pokuty"13.


IV. Pokuta wewnętrzna

1430	Podobnie jak u Proroków, wezwanie Jezusa do nawrócenia i pokuty nie ma na 
celu najpierw czynów zewnętrznych, "wora pokutnego i popiołu", postów i umartwień, 
lecz nawrócenie serca, pokutę wewnętrzną. Bez niej czyny pokutne pozostają 
bezowocne i kłamliwe. Przeciwnie, nawrócenie wewnętrzne skłania do 
uzewnętrznienia tej postawy przez znaki widzialne, gesty i czyny pokutne14.

1431	Pokuta wewnętrzna jest radykalną przemianą całego życia, powrotem, 
nawróceniem się do Boga całym sercem, zerwaniem z grzechem, odwróceniem się 
od zła z odrazą do popełnionych przez nas złych czynów. Pokuta wewnętrzna zawiera 
równocześnie pragnienie i postanowienie zmiany życia oraz nadzieję na miłosierdzie 
Boże i ufność w pomoc Jego łaski. Temu nawróceniu serca towarzyszy zbawienny ból 
i smutek, który Ojcowie Kościoła nazywali smutkiem duszy (animi cruciatus) i skruchą 
serca (compunctio cordis)15.

1432	Serce człowieka jest ociężałe i zatwardziałe. Trzeba, by Bóg dał człowiekowi 
serce nowe16. Nawrócenie jest najpierw dziełem łaski Boga, który sprawia, że nasze 
serca wracają do Niego: "Nawróć nas, Panie, do Ciebie wrócimy" (Lm 5, 21). Bóg 
daje nam siłę zaczynania od nowa. Odkrywając wielkość miłości Boga, nasze serce 
zostaje wstrząśnięte grozą i ciężarem grzechu; zaczyna obawiać się, by nie obrazić 
Boga grzechem i nie oddalić się od Niego. Serce ludzkie nawraca się, patrząc na 
Tego, którego zraniły nasze grzechy17.

Spójrzmy na Krew Chrystusa i przekonajmy się, jak jest drogocenna dla Jego 
Ojca; przelana dla naszego zbawienia, przyniosła całemu światu łaskę 
skruchy18.

1433	Od dnia Paschy Duch Święty "przekonuje świat o grzechu" (J 16, 8), to 
znaczy, że świat nie uwierzył w Tego, którego posłał Ojciec. Ten sam Duch, który 
ujawnia grzech, jest także Pocieszycielem19, udzielającym ludzkiemu sercu łaski 
skruchy i nawrócenia20.

V. Różne formy pokuty w życiu chrześcijańskim

1434	Wewnętrzna pokuta chrześcijanina może wyrażać się w bardzo 
zróżnicowanych formach. Pismo święte i Ojcowie Kościoła kładą nacisk szczególnie 
na trzy formy: post, modlitwę i jałmużnę21. Wyrażają one nawrócenie w odniesieniu 
do samego siebie, do Boga i do innych ludzi. Obok radykalnego oczyszczenia, 
jakiego dokonuje chrzest lub męczeństwo, wymienia się jako środek otrzymania 
przebaczenia grzechów: wysiłki podejmowane w celu pojednania się z bliźnim, łzy 
pokuty, troskę o zbawienie bliźniego22, wstawiennictwo świętych i praktykowanie 
miłości, która "zakrywa wiele grzechów" (1 P 4, 8).

1435	Nawrócenie dokonuje się w życiu codziennym przez czyny pojednania, troskę 
o ubogich, praktykowanie i obronę sprawiedliwości i prawa23, wyznanie win braciom, 
upomnienie braterskie, rewizję życia, rachunek sumienia, kierownictwo duchowe, 
przyjmowanie cierpień, znoszenie prześladowania dla sprawiedliwości. Najpewniejszą 
drogą pokuty jest wzięcie każdego dnia swojego krzyża i pójście za Jezusem24.

1436	Eucharystia i pokuta. Źródłem i pokarmem codziennego nawrócenia i pokuty 
jest Eucharystia, ponieważ w niej uobecnia się ofiara Chrystusa, która pojednała nas 
z Bogiem. Karmi ona i umacnia tych, którzy żyją życiem Chrystusa; jest "środkiem 
zaradczym uwalniającym nas od grzechów powszednich i zachowującym od 
grzechów śmiertelnych"25.

1437	Czytanie Pisma świętego, Liturgia Godzin, modlitwa "Ojcze nasz", każdy 
szczery akt kultu lub pobożności ożywia w nas ducha nawrócenia i pokuty oraz 
przyczynia się do przebaczenia grzechów.

1438	Okresy i dni pokuty w ciągu roku liturgicznego (Okres Wielkiego Postu, każdy 
piątek jako wspomnienie śmierci Pana) są w Kościele specjalnym czasem praktyki 
pokutnej26. Okresy te są szczególnie odpowiednie dla ćwiczeń duchowych, liturgii 
pokutnej, pielgrzymek o charakterze pokutnym, dobrowolnych wyrzeczeń, jak post i 
jałmużna, braterskiego dzielenia się z innymi (dzieła charytatywne i misyjne).

1439	Droga nawrócenia i pokuty została wspaniale ukazana przez Jezusa w 
przypowieści o synu marnotrawnym, w której centralne miejsce zajmuje "miłosierny 
ojciec" (Łk 15, 11-24). Zafascynowanie złudną wolnością; opuszczenie domu 
ojcowskiego; ostateczna nędza, w której znalazł się syn po roztrwonieniu majątku; 
głębokie upokorzenie, kiedy musiał paść świnie, co więcej, upokorzenie 
spowodowane tym, że pragnął pożywić się strąkami, którymi one się żywiły; refleksja 
nad utraconymi dobrami; skrucha i decyzja uznania się winnym wobec ojca; droga 
powrotu; wielkoduszne przyjęcie przez ojca, jego radość. W ten sposób przebiega 
droga nawrócenia. Piękna suknia, pierścień i uczta są symbolami nowego życia, 
czystego i godnego, pełnego radości, będącego udziałem człowieka, który powraca 
do Boga i na łono rodziny, jaką jest Kościół. Jedynie serce Chrystusa, które zna 
głębię miłości Ojca, mogło nam w taki sposób, pełen prostoty i piękna, ukazać 
bezmiar Jego miłosierdzia.

VI. Sakrament pokuty i pojednania

1440	Grzech jest przede wszystkim obrazą Boga, zerwaniem jedności z Nim. 
Narusza on równocześnie komunię z Kościołem. Dlatego też nawrócenie przynosi 
przebaczenie ze strony Boga, a także pojednanie z Kościołem, co wyraża i 
urzeczywistnia w sposób liturgiczny sakrament pokuty i pojednania27.

Tylko Bóg przebacza grzech

1441	Tylko Bóg przebacza grzechy28. Ponieważ Jezus jest Synem Bożym, mówi o 
sobie: "Syn Człowieczy ma na ziemi władzę odpuszczania grzechów" (Mk 2, 10), i 
wykonuje tę Boską władzę: "Odpuszczone są twoje grzechy" (Mk 2, 5; Łk 7, 48). 
Ponadto, na mocy swego Boskiego autorytetu, Jezus daje tę władzę ludziom29, by ją 
wykonywali w Jego imieniu.

1442	Chrystus chciał, by cały Jego Kościół w modlitwie, życiu i działaniu był znakiem 
i narzędziem przebaczenia i pojednania, które On nabył dla nas za cenę swojej Krwi. 
Wykonywanie władzy odpuszczania grzechów powierzył jednak Chrystus władzy 
apostolskiej, której została zlecona "posługa jednania" (2 Kor 5,18). Apostoł jest 
posłany "w imię Chrystusa", przez niego "sam Bóg" wzywa i prosi: "Pojednajcie się z 
Bogiem!" (2 Kor 5, 20).

Pojednanie z Kościołem

1443	W czasie swojego życia publicznego Jezus nie tylko przebaczał grzechy, lecz 
także ukazał skutek tego przebaczenia: włączał ponownie grzeszników, którym 
odpuścił grzechy, do wspólnoty Ludu Bożego, od której oddalili się przez grzech, a 
nawet zostali z niej wykluczeni. Wyraźnym tego znakiem jest fakt, że Jezus zaprasza 
do swego stołu grzeszników, a nawet sam zasiada przy ich stole. Ten gest w 
zdumiewający sposób wyraża przebaczenie Boże30, a równocześnie powrót na łono 
Ludu Bożego31.

1444	Udzielając Apostołom swojej mocy przebaczania grzechów, Pan daje im 
również władzę jednania grzeszników z Kościołem. Ten eklezjalny wymiar ich zadania 
został wyrażony szczególnie w uroczystych słowach Chrystusa skierowanych do 
Szymona Piotra: "Tobie dam klucze Królestwa niebieskiego; cokolwiek zwiążesz na 
ziemi, będzie związane w niebie, a co rozwiążesz na ziemi, będzie rozwiązane w 
niebie" (Mt 16, 19). "Dar związywania i rozwiązywania dany Piotrowi udzielony został 
także Kolegium Apostołów pozostającemu w łączności z Głową swoją" (Mt 18,18; 
28,16-20)32.

1445	Słowa związać i rozwiązać oznaczają, że ten, kto zostanie wyłączony z waszej 
komunii, zostanie także wyłączony z komunii z Bogiem; a ten, kto na nowo zostanie 
przyjęty do waszej komunii, zostanie również przyjęty przez Boga do komunii z Nim. 
Pojednanie z Kościołem łączy się nierozerwalnie z pojednaniem z Bogiem.

Sakrament przebaczenia

1446	Chrystus ustanowił sakrament pokuty dla wszystkich grzeszników w Kościele, 
a przede wszystkim dla tych, którzy po chrzcie popełnili  grzech ciężki i w ten sposób 
utracili łaskę chrztu oraz zadali ranę komunii kościelnej. Sakrament pokuty daje im 
nową możliwość nawrócenia się i odzyskania łaski usprawiedliwienia. Ojcowie 
Kościoła przedstawiają ten sakrament jako "drugą deskę (ratunku) po rozbiciu, jakim 
jest utrata łaski"33.

1447	W ciągu wieków w sposób zasadniczy zmieniła się konkretna forma, w jakiej 
Kościół wykonywał tę władzę otrzymaną od swego Pana. W pierwszych wiekach 
pojednanie chrześcijan, którzy popełnili po chrzcie szczególnie ciężkie grzechy (na 
przykład bałwochwalstwo, zabójstwo czy cudzołóstwo), było związane z bardzo 
surową dyscypliną, wymagającą od penitentów odbycia publicznej pokuty za grzechy, 
często trwającej przez długie lata, zanim otrzymali dar pojednania. Do tego "stanu 
pokutników" (który obejmował jedynie popełniających pewne ciężkie grzechy) można 
było zostać dopuszczonym bardzo rzadko, a w niektórych regionach tylko raz w życiu. 
W VII wieku, pod wpływem tradycji monastycznej Wschodu, misjonarze irlandzcy 
przynieśli do Europy kontynentalnej "prywatną" praktykę pokuty, która nie wymagała 
publicznego ani długotrwałego pełnienia dzieł pokutnych przed uzyskaniem 
pojednania z Kościołem. Od tego czasu sakrament urzeczywistnia się w sposób 
bardziej dyskretny między penitentem a kapłanem. Nowa praktyka przewidywała 
możliwość powtarzania sakramentu pokuty i otwierała w ten sposób drogę do 
regularnego przystępowania do tego sakramentu. Umożliwiała  w tej samej 
celebracji sakramentalnej otrzymanie przebaczenia grzechów ciężkich i powszednich. 
Jest to zasadnicza forma pokuty, którą Kościół praktykuje do dzisiaj.

1448	Mimo zmian, którym w ciągu wieków ulegały układ i celebracja tego 
sakramentu, można dostrzec tę samą podstawową strukturę. Obejmuje ona dwa 
istotne elementy: z jednej strony akty człowieka, który nawraca się pod działaniem 
Ducha Świętego, a mianowicie żal, wyznanie grzechów i zadośćuczynienie, a z 
drugiej strony działanie Boże za pośrednictwem Kościoła. Kościół, który przez 
biskupa i jego prezbiterów udziela w imię Jezusa Chrystusa przebaczenia grzechów i 
ustala sposób zadośćuczynienia, modli się także za grzesznika i pokutuje razem z 
nim. W ten sposób grzesznik jest uzdrowiony i ponownie przyjęty do komunii 
kościelnej.

1449	Formuła rozgrzeszenia używana w Kościele łacińskim wyraża istotne elementy 
tego sakramentu: Ojciec miłosierdzia jest źródłem wszelkiego przebaczenia. 
Dokonuje On pojednania grzeszników przez Paschę swojego Syna i dar Ducha 
Świętego, za pośrednictwem modlitwy i posługi Kościoła:

Bóg, Ojciec miłosierdzia, który pojednał świat ze sobą przez śmierć i 
zmartwychwstanie swojego Syna i zesłał Ducha Świętego na odpuszczenie 
grzechów, niech ci udzieli przebaczenia i pokoju przez posługę Kościoła. I ja 
odpuszczam tobie grzechy w imię Ojca i Syna, i Ducha Świętego.

VII. Akty penitenta

1450	"Pokuta zobowiązuje grzesznika do dobrowolnego przyjęcia wszystkich jej 
elementów: żalu w sercu, wyznania ustami, głębokiej pokory, czyli owocnego 
zadośćuczynienia w postępowaniu"34.

Żal za grzechy

1451	Wśród aktów penitenta żal za grzechy zajmuje pierwsze miejsce. Jest to "ból 
duszy i znienawidzenie popełnionego grzechu z postanowieniem niegrzeszenia w 
przyszłości"35.

1452	Gdy żal wypływa z miłości do Boga miłowanego nade wszystko, jest nazywany 
"żalem doskonałym" lub "żalem z miłości" (contritio). Taki żal odpuszcza grzechy 
powszednie. Przynosi on także przebaczenie grzechów śmiertelnych, jeśli zawiera 
mocne postanowienie przystąpienia do spowiedzi sakramentalnej, gdy tylko będzie to 
możliwe36.

1453	Także żal nazywany "niedoskonałym" (attritio) jest darem Bożym, poruszeniem 
Ducha Świętego. Rodzi się on z rozważania brzydoty grzechu lub lęku przed 
wiecznym potępieniem i innymi karami, które grożą grzesznikowi (żal ze strachu). 
Takie poruszenie sumienia może zapoczątkować wewnętrzną ewolucję, która pod 
działaniem łaski może zakończyć się rozgrzeszeniem sakramentalnym. Żal 
niedoskonały nie przynosi jednak przebaczenia grzechów ciężkich, ale przygotowuje 
do niego w sakramencie pokuty37.

1454	Do przyjęcia sakramentu pokuty należy przygotować się przez rachunek 
sumienia, przeprowadzony w świetle słowa Bożego. Najbardziej nadają się do tego 
teksty, których należy szukać w katechezie moralnej Ewangelii i Listów Apostolskich: 
w Kazaniu na Górze i pouczeniach apostolskich38.

Wyznanie grzechów

1455	Wyznanie grzechów (spowiedź), nawet tylko z ludzkiego punktu widzenia, 
wyzwala nas i ułatwia nasze pojednanie z innymi. Przez spowiedź człowiek patrzy w 
prawdzie na popełnione grzechy, bierze za nie odpowiedzialność, a przez to na nowo 
otwiera się na Boga i na komunię Kościoła, by umożliwić nową przyszłość.

1456	Wyznanie grzechów wobec kapłana stanowi istotną część sakramentu pokuty: 
"Na spowiedzi penitenci powinni wyznać wszystkie grzechy śmiertelne, których są 
świadomi po dokładnym zbadaniu siebie, chociaż byłyby najbardziej skryte i 
popełnione tylko przeciw dwu ostatnim przykazaniom Dekalogu39, ponieważ niekiedy 
ciężej ranią one duszę i są bardziej niebezpieczne niż popełnione jawnie"40:

Gdy wierni Chrystusa starają się wyznać wszystkie grzechy, które sobie 
przypominają, niewątpliwie przedstawiają je wszystkie Bożemu miłosierdziu. 
Ci, którzy postępują inaczej i świadomie ukrywają niektóre grzechy, nie 
przedkładają dobroci Bożej tego, co mogłaby ona odpuścić za pośrednictwem 
kapłana. "Jeśli bowiem chory wstydzi się odkryć ranę lekarzowi, sztuka 
lekarska tego nie uleczy, czego nie rozpozna"41.

1457	Zgodnie z przykazaniem kościelnym: "Każdy wierny, po osiągnięciu wieku 
rozeznania, obowiązany jest przynajmniej raz w roku wyznać wiernie wszystkie swoje 
grzechy ciężkie"42. Ten, kto ma świadomość popełnienia grzechu śmiertelnego, nie 
powinien przyjmować Komunii świętej, nawet jeśli przeżywa wielką skruchę, bez 
uzyskania wcześniej rozgrzeszenia sakramentalnego43, chyba że ma ważny motyw 
przyjęcia Komunii, a nie ma możliwości przystąpienia do spowiedzi44. Dzieci powinny 
przystąpić do sakramentu pokuty przed przyjęciem po raz pierwszy Komunii 
świętej45.

1458	Wyznawanie codziennych win (grzechów powszednich) nie jest ściśle 
konieczne, niemniej jest przez Kościół gorąco zalecane46. Istotnie, regularne 
spowiadanie się z grzechów powszednich pomaga nam kształtować sumienie, 
walczyć ze złymi skłonnościami, poddawać się leczącej mocy Chrystusa i postępować 
w życiu Ducha. Częściej otrzymując przez sakrament pokuty dar miłosierdzia Ojca, 
jesteśmy przynaglani, by być  jak On  miłosierni47:

Ten, kto wyznaje swoje grzechy, już działa razem z Bogiem. Bóg osądza twoje 
grzechy; jeśli ty także je osądzasz, jednoczysz się z Bogiem. Człowiek i 
grzesznik to w pewnym sensie dwie rzeczywistości; gdy jest mowa o 
człowieku, uczynił go Bóg; gdy mowa jest o grzeszniku, uczynił go człowiek. 
Zniszcz to, co ty uczyniłeś, aby Bóg zbawił to, co On uczynił... Gdy zaczynasz 
brzydzić się tym, co uczyniłeś, wówczas zaczynają się twoje dobre czyny, 
ponieważ osądzasz swoje złe czyny. Początkiem dobrych czynów jest 
wyznanie czynów złych. Czynisz prawdę i przychodzisz do Światła48.

Zadośćuczynienie

1459	Wiele grzechów przynosi szkodę bliźniemu. Należy uczynić wszystko, co 
możliwe, aby ją naprawić (na przykład oddać rzeczy ukradzione, przywrócić dobrą 
sławę temu, kto został oczerniony, wynagrodzić krzywdy). Wymaga tego zwyczajna 
sprawiedliwość. Ponadto grzech rani i osłabia samego grzesznika, a także jego 
relację z Bogiem i z drugim człowiekiem. Rozgrzeszenie usuwa grzech, ale nie usuwa 
wszelkiego nieporządku, jaki wprowadził grzech49. Grzesznik podźwignięty z grzechu 
musi jeszcze odzyskać pełne zdrowie duchowe. Powinien zatem zrobić coś więcej, by 
naprawić swoje winy: powinien "zadośćuczynić" w odpowiedni sposób lub 
"odpokutować" za swoje grzechy. To zadośćuczynienie jest nazywane także "pokutą".

1460	Pokuta, którą nakłada spowiednik, powinna uwzględniać sytuację osobistą 
penitenta i mieć na celu jego duchowe dobro. O ile to możliwe, powinna odpowiadać 
ciężarowi i naturze popełnionych grzechów. Może nią być modlitwa, jakaś ofiara, 
dzieło miłosierdzia, służba bliźniemu, dobrowolne wyrzeczenie, cierpienie, a 
zwłaszcza cierpliwa akceptacja krzyża, który musimy dźwigać. Tego rodzaju pokuty 
pomagają nam upodobnić się do Chrystusa, który raz na zawsze odpokutował za 
nasze grzechy50; pozwalają nam stać się współdziedzicami Chrystusa 
Zmartwychwstałego, "skoro wspólnie z Nim cierpimy" (Rz 8,17)51:

Zadośćuczynienie, które spłacamy za nasze grzechy, nie jest do tego stopnia 
"nasze", by nie było dokonane dzięki Jezusowi Chrystusowi. Sami z siebie nic 
bowiem nie możemy uczynić, ale "wszystko możemy w Tym, który nas 
umacnia" (Flp 4, 13). W ten sposób człowiek niczego nie ma, z czego mógłby 
się chlubić, 2011 lecz cała nasza "chluba" jest w Chrystusie... w którym 
czynimy zadośćuczynienie, "wydając owoce godne nawrócenia" (Łk 3, 8), 
mające moc z Niego, przez Niego ofiarowane Ojcu i dzięki Niemu przyjęte 
przez Ojca52.


VIII. Szafarz sakramentu pokuty

1461	Skoro Chrystus powierzył swoim Apostołom posługę jednania53, to biskupi, 
jako ich następcy, oraz prezbiterzy, współpracownicy biskupów, nadal spełniają tę 
posługę. Bowiem na mocy sakramentu święceń biskupi i prezbiterzy mają władzę 
odpuszczania wszystkich grzechów "w imię Ojca i Syna, i Ducha Świętego".

1462	Przebaczenie grzechów jedna z Bogiem, ale także z Kościołem. Biskup, 
widzialna głowa Kościoła partykularnego, już od czasów starożytnych jest uważany 
słusznie za tego, który przede wszystkim ma władzę i posługę pojednania; kieruje on 
"karnością pokutną"54. Prezbiterzy, jego współpracownicy, pełnią tę posługę, o ile 
otrzymali misję albo od swojego biskupa (czy przełożonego zakonnego), albo od 
papieża, zgodnie z prawem Kościoła55.

1463	Niektóre grzechy, szczególnie ciężkie, objęte są ekskomuniką, najsurowszą 
karą kościelną, która nie pozwala na przyjmowanie sakramentów i wykonywanie 
pewnych aktów kościelnych. Według prawa kanonicznego rozgrzeszenia z tych 
grzechów może udzielić tylko papież, miejscowy biskup lub upoważnieni przez nich 
prezbiterzy56. W przypadku niebezpieczeństwa śmierci każdy kapłan, nawet 
pozbawiony prawa spowiadania, może rozgrzeszyć z każdego grzechu57 i z każdej 
ekskomuniki.

1464	Kapłani powinni zachęcać wiernych do przystępowania do sakramentu pokuty i 
zawsze być gotowi do jego udzielania, gdy chrześcijanie w sposób uzasadniony o to 
proszą58.

1465	Udzielając sakramentu pokuty, kapłan wypełnia posługę Dobrego Pasterza, 
który szuka zagubionej owcy; posługę dobrego Samarytanina, który opatruje rany; 
Ojca, który czeka na syna marnotrawnego i przyjmuje go, gdy powraca; 
sprawiedliwego Sędziego, który nie ma względu na osobę i którego sąd jest 
sprawiedliwy, a równocześnie miłosierny. Krótko mówiąc, kapłan jest znakiem i 
narzędziem miłosiernej miłości Boga względem grzesznika.

1466	Spowiednik nie jest panem, lecz sługą Bożego przebaczenia. Szafarz tego 
sakramentu powinien łączyć się z intencją i miłością Chrystusa59. Powinien mieć 
głęboką znajomość chrześcijańskiego postępowania, doświadczenie w sprawach 
ludzkich, szacunek i delikatność wobec tego, który upadł; powinien kochać prawdę, 
być wierny Urzędowi Nauczycielskiemu Kościoła i cierpliwie prowadzić penitenta do 
uzdrowienia i pełnej dojrzałości. Powinien modlić się za niego i pokutować, 
powierzając go miłosierdziu Pana.

1467	Biorąc pod uwagę delikatny charakter i wielkość tej posługi oraz szacunek 
należny osobom, Kościół oświadcza, że każdy kapłan, który spowiada, zobowiązany 
jest pod bardzo surowymi karami do zachowania absolutnej tajemnicy odnośnie do 
grzechów wyznanych przez penitentów60. Nie może on również wykorzystywać 
wiadomości o życiu penitentów, jakie uzyskał w czasie spowiedzi. Tajemnica ta, która 
nie dopuszcza żadnych wyjątków, nazywa się "pieczęcią sakramentalną", ponieważ 
to, co penitent wyznał kapłanowi, zostaje "zapieczętowane" przez sakrament.

IX. Skutki sakramentu pokuty

1468	"Cała skuteczność pokuty polega na przywróceniu nam łaski Bożej i 
zjednoczeniu nas w przyjaźni z Bogiem"61. Celem i skutkiem tego sakramentu jest 
więc pojednanie z Bogiem. U tych, którzy przyjmują sakrament pokuty z sercem 
skruszonym i z religijnym nastawieniem, "zwykle nastają po nim pokój i pogoda 
sumienia wraz z wielką pociechą duchową"62. Istotnie, sakrament pojednania z 
Bogiem daje prawdziwe "zmartwychwstanie duchowe", przywrócenie godności i dóbr 
życia dzieci Bożych. Najcenniejszym z tych dóbr jest przyjaźń z Bogiem63.

1469	Sakrament pokuty jedna nas z Kościołem. Grzech narusza lub zrywa 
wspólnotę braterską. Sakrament pokuty naprawia ją lub przywraca. W tym sensie nie 
tylko leczy on powracającego do komunii kościelnej, lecz także ożywia życie Kościoła, 
który cierpiał z powodu grzechów jednego ze swych członków64. Grzesznik 
przywrócony do komunii świętych lub utwierdzony w niej, zostaje umocniony przez 
wymianę dóbr duchowych między wszystkimi pielgrzymującymi jeszcze żywymi 
członkami Ciała Chrystusa, a także tymi, którzy już doszli do ojczyzny niebieskiej65.

Należy też dodać, że owo pojednanie z Bogiem rodzi  można powiedzieć  
dalsze pojednania, które naprawiają inne rozdarcia spowodowane przez 
grzech: penitent, który uzyskał przebaczenie, jedna się z samym sobą w głębi 
własnego ja, odzyskując wewnętrzną prawdę; jedna się z braćmi, w jakiś 
sposób przezeń skrzywdzonymi i znieważonymi; jedna się z Kościołem, jedna 
się z całym stworzeniem66.

1470	W sakramencie pokuty grzesznik, poddając się miłosiernemu sądowi Boga, 
uprzedza w pewien sposób sąd, któremu zostanie poddany na końcu życia 
ziemskiego. Już teraz bowiem, w tym życiu, jest nam dana możliwość wyboru między 
życiem a śmiercią, i tylko idąc drogą nawrócenia, możemy wejść do Królestwa, z 
którego wyklucza grzech ciężki67. Nawracając się do Chrystusa przez pokutę i wiarę, 
grzesznik przechodzi ze śmierci do życia i "nie idzie na sąd" (J 5, 24).

X. Odpusty

1471	Nauka o odpustach i jej praktyczne zastosowanie w Kościele ściśle łączą się 
ze skutkami sakramentu pokuty.

Co to jest odpust?

	"Odpust jest to darowanie przed Bogiem kary doczesnej za grzechy, 
zgładzone już co do winy. Dostępuje go chrześcijanin odpowiednio usposobiony i pod 
pewnymi, określonymi warunkami, za pośrednictwem Kościoła, który jako szafarz 
owoców odkupienia rozdaje i prawomocnie przydziela zadośćuczynienie ze skarbca 
zasług Chrystusa i świętych.
	Odpust jest cząstkowy albo zupełny zależnie od tego, czy od kary doczesnej 
należnej za grzechy uwalnia w części czy w całości"68. Odpusty mogą być udzielane 
żywym lub zmarłym.

Kary za grzech

1472	Aby zrozumieć tę naukę i praktykę Kościoła, trzeba zobaczyć, że grzech ma 
podwójny skutek. Grzech ciężki pozbawia nas komunii z Bogiem, a przez to zamyka 
nam dostęp do życia wiecznego, którego pozbawienie nazywa się "karą wieczną" za 
grzech. Każdy grzech, nawet powszedni, powoduje ponadto nieuporządkowane 
przywiązanie do stworzeń, które wymaga oczyszczenia, albo na ziemi, albo po 
śmierci, w stanie nazywanym czyśćcem. Takie oczyszczenie uwalnia od tego, co 
nazywamy "karą doczesną" za grzech. Obydwie kary nie mogą być traktowane jako 
rodzaj zemsty, którą Bóg stosuje od zewnątrz, ponieważ wypływają one jakby z samej 
natury grzechu. Nawrócenie, które pochodzi z żarliwej miłości, może doprowadzić do 
całkowitego oczyszczenia grzesznika, tak że nie pozostaje już żadna kara do 
odpokutowania69.

1473	Przebaczenie grzechu i przywrócenie komunii z Bogiem pociągają za sobą 
odpuszczenie wiecznej kary za grzech. Pozostają jednak kary doczesne. 
Chrześcijanin powinien starać się, znosząc cierpliwie cierpienia i różnego rodzaju 
próby, a w końcu godząc się spokojnie na śmierć, przyjmować jako łaskę doczesne 
kary za grzech. Powinien starać się przez dzieła miłosierdzia i miłości, a także przez 
modlitwę i różne praktyki pokutne uwolnić się całkowicie od "starego człowieka" i 
"przyoblec człowieka nowego"70.

W komunii świętych

1474	Chrześcijanin, który stara się oczyścić z grzechu i uświęcić się z pomocą łaski 
Bożej, nie jest pozostawiony sam sobie. "Życie poszczególnych dzieci Bożych łączy 
się przedziwną więzią w Chrystusie i przez Chrystusa z życiem wszystkich innych 
braci 795chrześcijan w nadprzyrodzonej jedności Mistycznego Ciała Chrystusa jakby 
w jednej mistycznej osobie"71.

1475	W komunii świętych "między wiernymi, czy to uczestnikami niebieskiej 
ojczyzny, czy to pokutującymi w czyśćcu za swoje winy, czy to pielgrzymującymi 
jeszcze na ziemi, istnieje więc trwały węzeł miłości i bogata wymiana wszelkich 
dóbr"72. W tej przedziwnej wymianie świętość jednego przynosi korzyść innym o 
wiele bardziej niż grzech jednego może szkodzić innym. I tak odwołanie się do 
komunii świętych pozwala skruszonemu grzesznikowi wcześniej i skuteczniej 
oczyścić się od kar za grzech.

1476	Duchowe dobra płynące z komunii świętych nazywamy także skarbcem 
Kościoła. "Nie jest on zbiorem dóbr, gromadzonych przez wieki na kształt 
materialnych bogactw, lecz nieskończoną i niewyczerpaną wartością, jaką mają u 
Boga zadośćuczynienia i zasługi Chrystusa Pana, ofiarowane po to, by cała ludzkość 
została uwolniona od grzechu i doszła do łączności z Ojcem. Stanowi go sam 
Chrystus Odkupiciel, w którym są i działają zadośćuczynienia i zasługi płynące z Jego 
odkupienia"73.

1477	"Poza tym do tego skarbca należy również rzeczywiście niewyczerpana, 
niewymierna i zawsze aktualna wartość, jaką mają przed Bogiem modlitwy i dobre 
uczynki Najświętszej Maryi Panny i wszystkich świętych, którzy idąc śladami 
Chrystusa, dzięki jego łasce, uświęcili samych siebie i wypełnili posłanie otrzymane 
od Ojca. W ten sposób, pracując nad własnym zbawieniem, przyczynili się również do 
zbawienia swoich braci w jedności Mistycznego Ciała"74.

Odpusty otrzymywane od Boga za pośrednictwem Kościoła

1478	Darowanie kary otrzymuje się za pośrednictwem Kościoła, który mocą 
udzielonej mu przez Chrystusa władzy związywania i rozwiązywania działa na rzecz 
chrześcijanina i otwiera mu skarbiec zasług Chrystusa i świętych, by otrzymać od 
Ojca miłosierdzia darowanie kar doczesnych, jakie należą się za grzechy. W ten 
sposób Kościół chce nie tylko przyjść z pomocą chrześcijaninowi, lecz także pobudzić 
go do czynów pobożności, pokuty i miłości75.

1479	Ponieważ wierni zmarli, poddani oczyszczeniu, także są członkami tej samej 
komunii świętych, możemy pomóc im, między innymi, uzyskując za nich odpusty, by
	zostali uwolnieni od kar doczesnych, na które zasłużyli swoimi grzechami.

XI. Sprawowanie sakramentu pokuty

1480	Pokuta, jak wszystkie sakramenty, jest czynnością liturgiczną. Składają się na 
nią zazwyczaj następujące elementy: pozdrowienie i błogosławieństwo kapłana, 
czytanie słowa Bożego, by oświecić sumienie i pobudzić do skruchy, wezwanie do 
żalu, spowiedź, która jest uznaniem grzechów i wyznaniem ich wobec kapłana, 
nałożenie i przyjęcie pokuty, rozgrzeszenie przez kapłana, modlitwa dziękczynna, 
odesłanie z błogosławieństwem kapłana.

1481	Liturgia bizantyjska zna wiele formuł rozgrzeszenia w formie modlitwy 
błagalnej, które doskonale wyrażają tajemnicę przebaczenia: "Bóg, który przez 
proroka Natana przebaczył Dawidowi, gdy wyznał on swoje grzechy; który przebaczył 
Piotrowi, gdy ten gorzko zapłakał; przebaczył grzesznicy, gdy łzami obmyła stopy 
Pana; który przebaczył faryzeuszowi i synowi marnotrawnemu, niech ten sam Bóg  
przeze mnie, grzesznika  przebaczy także tobie w tym życiu i przyszłym. Niech cię 
nie potępi, gdy staniesz przed Jego straszliwym trybunałem, Ten, który jest 
błogosławiony przez wszystkie wieki wieków. Amen".

1482	Sakrament pokuty może być także udzielony w ramach celebracji 
wspólnotowej, podczas której uczestnicy wspólnie przygotowują się do spowiedzi i 
wspólnie dziękują za otrzymane przebaczenie grzechów. Osobista spowiedź i 
indywidualne rozgrzeszenie są tu włączone do liturgii słowa Bożego, z czytaniami i 
homilią. Przeprowadza się wspólnie rachunek sumienia i wspólnie prosi o 
przebaczenie; odmawia się modlitwę "Ojcze nasz", a na zakończenie modlitwę 
dziękczynną. Celebracja wspólnotowa lepiej wyraża kościelny charakter pokuty. 
Niezależnie jednak od sposobu celebracji sakramentu pokuty jest on zawsze ze swej 
natury czynnością liturgiczną, a więc eklezjalną i publiczną76.

1483	W przypadku szczególnych okoliczności można zastosować wspólnotową 
celebrację pojednania z ogólną spowiedzią i ogólnym rozgrzeszeniem. Taka 
szczególna konieczność może zaistnieć, gdy zachodzi bliskie niebezpieczeństwo 
śmierci, a kapłan lub kapłani nie mieliby czasu wysłuchać spowiedzi każdego 
penitenta. Może ona zaistnieć również wtedy, gdy jest dużo penitentów, a mało 
spowiedników, tak że nie mieliby oni możliwości należytego wyspowiadania 
wszystkich w odpowiednim czasie i wielu penitentów bez własnej winy zostałoby 
pozbawionych przez dłuższy czas łaski sakramentalnej lub Komunii świętej. W takim 
przypadku wierni dla ważności rozgrzeszenia muszą postanowić wyspowiadać się 
indywidualnie ze swoich grzechów, gdy tylko będą mieli do tego okazję77. Ocena, czy 
rzeczywiście zachodzą warunki wymagane do ogólnego rozgrzeszenia, należy do 
biskupa diecezjalnego78. Duży napływ wiernych z okazji wielkich świąt i pielgrzymek 
nie stanowi jednak takiej szczególnej konieczności79.

1484	"Indywidualna i integralna spowiedź oraz rozgrzeszenie stanowią jedyny 
zwyczajny sposób, przez który wierni dostępują pojednania z Bogiem i Kościołem, 
chyba że zwalnia ich od tego niemożliwość fizyczna lub moralna"80. Jest to 
uzasadnione, gdyż Chrystus działa w każdym sakramencie; zwraca się osobiście do 
każdego grzesznika: "Synu, odpuszczają ci się twoje grzechy" (Mk 2, 5); On jest 
lekarzem pochylającym się nad każdym chorym, który Go potrzebuje81, by zostać 
uzdrowionym; podnosi każdego i na nowo włącza do komunii braterskiej. Dlatego 
spowiedź osobista jest najbardziej wymowną formą pojednania z Bogiem i Kościołem.

W skrócie

1485	"Wieczorem owego pierwszego dnia... przyszedł Jezus, stanął pośrodku 
i rzekł (do Apostołów): ŤWeźmijcie Ducha Świętego! Którym odpuścicie 
grzechy, są im odpuszczone, a którym zatrzymacie, są im zatrzymaneť" (J 
20,19. 22-23).

1486	Przebaczenie grzechów popełnionych po chrzcie jest udzielane przez 
osobny sakrament nazywany sakramentem nawrócenia, spowiedzi, pokuty lub 
pojednania.

1487	Ten, kto grzeszy, rani cześć i miłość Boga, a także własną godność 
człowieka powołanego do synostwa Bożego oraz narusza duchowe dobro 
Kościoła, którego każdy chrześcijanin powinien być żywym kamieniem.

1488	W świetle wiary nie ma większego zła niż grzech i nic innego nie 
powoduje gorszych skutków dla samych grzeszników, dla Kościoła i dla całego 
świata.

1489	Powrót do komunii z Bogiem, która została utracona przez grzech, rodzi 
się z łaski Boga pełnego miłosierdzia i troszczącego się o zbawienie ludzi. 
Trzeba prosić o ten cenny dar dla siebie i dla innych.

1490	Droga powrotu do Boga, nazywana nawróceniem i żalem, zakłada ból i 
odwrócenie się od popełnionych grzechów oraz mocne postanowienie 
niegrzeszenia w przyszłości. Nawrócenie dotyczy więc przeszłości i 
przyszłości. Źródłem nawrócenia jest nadzieja na miłosierdzie Boże.

1491	Sakrament pokuty składa się z trzech aktów penitenta oraz z 
rozgrzeszenia kapłana. Aktami penitenta są: żal za grzechy, spowiedź lub 
ujawnienie grzechów przed kapłanem oraz postanowienie wypełnienia 
zadośćuczynienia i czynów pokutnych.

1492	Żal za grzechy (nazywany także skruchą) powinien wypływać z 
motywów wynikających z wiary. Jeśli jego źródłem jest miłość do Boga, 
nazywamy go "doskonałym"; jeśli opiera się na innych motywach, nazywamy 
go "niedoskonałym".

1493	Kto chce dostąpić pojednania z Bogiem i z Kościołem, musi wyznać 
przed kapłanem wszystkie grzechy ciężkie, których jeszcze nie wyznawał, a 
które przypomniał sobie po starannym zbadaniu swego sumienia. Wyznawanie 
grzechów powszednich niej jest samo w sobie konieczne, niemniej jest przez 
Kościół żywo zalecane.

1494	Spowiednik zadaje penitentowi wypełnienie pewnych czynów 
"zadośćuczynienia" lub "pokuty", by wynagrodził szkody spowodowane przez 
grzech i postępował w sposób godny ucznia Chrystusa.

1495	Tylko kapłani, którzy zostali upoważnieni przez władzę kościelną do 
spowiadania, mogą przebaczać grzechy w imieniu Chrystusa.

1496	Skutki duchowe sakramentu pokuty są następujące:
  pojednanie z Bogiem, przez które penitent odzyskuje łaskę;
  pojednanie z Kościołem;
 darowanie kary wiecznej spowodowanej przez grzechy śmiertelne;
 darowanie, przynajmniej częściowe, kar doczesnych, będących skutkiem 
grzechu;
  pokój i pogoda sumienia oraz pociecha duchowa;
  wzrost sił duchowych do walki, jaką musi prowadzić chrześcijanin.

1497	Indywidualna i integralna spowiedź z grzechów ciężkich oraz 
rozgrzeszenie stanowią jedyny zwyczajny sposób pojednania się z Bogiem i 
Kościołem.

1498	Przez odpusty wierni mogą otrzymać dla siebie, a także dla dusz w 
czyśćcu, darowanie kar doczesnych, będących skutkiem grzechów.


Artykuł piąty

NAMASZCZENIE CHORYCH

1499	"Przez święte chorych namaszczenie i modlitwę kapłanów cały Kościół poleca 
chorych cierpiącemu i uwielbionemu Panu, aby ich podźwignął i zbawił; a nadto 
zachęca ich, aby łącząc się dobrowolnie z męką i śmiercią Chrystusa, przysparzali 
dobra Ludowi Bożemu"82.

I. Podstawy tego sakramentu w ekonomii zbawienia

Choroba w życiu ludzkim

1500	Choroba i cierpienie zawsze należały do najpoważniejszych problemów, 
poddających próbie życie ludzkie. Człowiek doświadcza w chorobie swojej niemocy, 
ograniczeń i skończoności. Każda choroba może łączyć się z przewidywaniem 
śmierci.

1501	Choroba może prowadzić do niepokoju, do zamknięcia się w sobie, czasem 
nawet do rozpaczy i buntu przeciw Bogu, ale może także być drogą do większej 
dojrzałości, może pomóc lepiej rozeznać w swoim życiu to, co nieistotne, aby zwrócić 
się ku temu, co istotne. Bardzo często choroba pobudza do szukania Boga i powrotu 
do Niego.

Chory wobec Boga

1502	Człowiek Starego Testamentu przeżywa chorobę w obliczu Boga. Wobec 
Boga wypowiada on swoją skargę na chorobę83 i błaga Pana życia i śmierci o 
uzdrowienie84. Choroba staje się drogą nawrócenia85, a Boże przebaczenie 
zapoczątkowuje powrót do zdrowia86. Izrael doświadcza tego, że choroba w 
tajemniczy sposób wiąże się z grzechem i złem, natomiast wierność Bogu, według 
Prawa, przywraca życie, "bo Ja, Pan, chcę być twym lekarzem" (Wj 15, 26). Prorok 
przewiduje, że cierpienie może także mieć wartość odkupieńczą w stosunku do 
grzechów innych ludzi87. W końcu Izajasz zapowiada, że nadejdzie dla Syjonu czas, 
gdy Bóg przebaczy mu wszelki grzech i uleczy wszelką chorobę88.

Chrystus  lekarz

1503	Współczucie Chrystusa dla chorych i liczne uzdrowienia z różnego 5odzaju 
chorób89 są wymownym znakiem, że "Bóg łaskawie nawiedził lud swój" (Łk 7,16) i że 
Królestwo Boże jest bliskie. Jezus ma nie tylko moc uzdrawiania, lecz także moc 
przebaczania grzechów90. Przyszedł, by uleczyć całego człowieka, duszę i ciało; jest 
lekarzem, którego potrzebują chorzy91. Jego współczucie dla wszystkich cierpiących 
posuwa się tak daleko, że Jezus utożsamia się z nimi: "Byłem chory, a odwiedziliście 
Mnie" (Mt 25, 36). Jego szczególna miłość do ludzi dotkniętych słabością nie 
przestaje w ciągu wieków pobudzać chrześcijan do specjalnej troski o tych, którzy 
cierpią na ciele i duszy. Znajduje się ona u podstaw podejmowania niestrudzonych 
wysiłków, by ulżyć im w cierpieniu.

1504	Często Jezus żąda od chorych wiary92. By ich uzdrowić, posługuje się 
znakami, takimi jak dotknięcie śliną i nałożenie rąk93, nałożenie błota i obmycie94. 
Chorzy starają się Go dotknąć95, "ponieważ moc wychodziła od Niego  i uzdrawiała 
wszystkich" (Łk 6, 19). W ten sposób w sakramentach Chrystus nadal "dotyka", aby 
nas uzdrowić.

1505	Wzruszony tylu cierpieniami, Chrystus nie tylko pozwala dotykać się chorym, 
lecz także bierze na siebie ich nędzę: "On wziął na siebie nasze słabości i nosił nasze 
choroby" (Mt 8, 17)96. Nie uleczył wszystkich chorych. Jego uzdrowienia były 
znakami przyjścia Królestwa Bożego, zapowiadały uzdrowienie bardziej radykalne: 
zwycięstwo nad grzechem i śmiercią przez Jego Paschę. Na krzyżu Chrystus wziął na 
siebie cały ciężar zła97 i zgładził "grzech świata" (J 1, 29), którego skutkiem jest 
właśnie choroba. Przez swoją mękę i śmierć na krzyżu Chrystus nadał cierpieniu 
nowe znaczenie; teraz może ono upodabniać nas do Niego i jednoczyć nas z Jego 
zbawczą męką.

"Uzdrawiajcie chorych..."

1506	Chrystus wzywa swoich uczniów, by szli za Nim, niosąc z kolei własny 
krzyż98. Idąc za Nim, uzyskują oni nowe spojrzenie na chorobę i chorych. Jezus 
wprowadza ich w swoje ubogie i poświęcone służbie życie oraz daje im udział we 
własnym posłaniu współczucia i uzdrawiania: "Oni... wyszli i wzywali do nawrócenia. 
Wyrzucali też wiele złych duchów oraz wielu chorych namaszczali olejem i uzdrawiali" 
(Mk 6, 12-13).

1507	Zmartwychwstały Pan ponawia to posłanie ("W imię moje... na chorych ręce 
kłaść będą, a ci odzyskają zdrowie": Mk 16, 17-18). Potwierdza je przez znaki, jakich 
dokonuje Kościół, wzywając Jego imienia99. Znaki te świadczą w specjalny sposób, 
że Jezus jest naprawdę "Bogiem, który zbawia100.

1508	Duch Święty udziela niektórym specjalnego charyzmatu uzdrawiania101, by 
ukazać moc łaski Zmartwychwstałego. Nawet najbardziej intensywne modlitwy nie 
przynoszą jednak uzdrowienia wszystkich chorób. I tak św. Paweł musi usłyszeć od 
Pana: "Wystarczy ci mojej łaski. Moc bowiem w słabości się doskonali" (2 Kor 12, 9), i 
że cierpienia, jakie znosi, mają sens, ponieważ "ze swej strony w moim ciele 
dopełniam braki udręk Chrystusa dla dobra Jego Ciała, którym jest Kościół" (Kol 1, 
24).

1509	"Uzdrawiajcie chorych!" (Mt 10, 8). Kościół otrzymał to zadanie od Pana i stara 
się je wypełniać zarówno przez opiekę, jaką otacza chorych, jak i przez modlitwę 
wstawienniczą, przez którą łączy się z nimi. Kościół wierzy w ożywiającą obecność 
Chrystusa, lekarza dusz i ciał. Obecność ta działa szczególnie przez sakramenty, a w 
sposób zupełnie specjalny przez Eucharystię  Chleb, który daje życie wieczne102. 
Św. Paweł dostrzega jego związek ze zdrowiem ciała103.

1510	Kościół w czasach apostolskich zna jednak specjalny obrzęd przeznaczony dla 
chorych. Mówi o tym św. Jakub: "Choruje ktoś wśród was? Niech sprowadzi 
kapłanów Kościoła, by się modlili nad nim i namaścili go olejem w imię Pana. A 
modlitwa pełna wiary będzie dla chorego ratunkiem i Pan go podźwignie, a jeśliby 
popełnił grzechy, będą mu odpuszczone" (Jk 5, 14-15). Tradycja uznała w tym 
obrzędzie jeden z siedmiu sakramentów Kościoła104.

Sakrament chorych

1511	Kościół wierzy i wyznaje, że wśród siedmiu sakramentów istnieje jeden 
specjalnie przeznaczony do umocnienia osób dotkniętych chorobą  namaszczenie 
chorych:

Święte namaszczenie chorych zostało ustanowione przez Pana naszego 
Jezusa Chrystusa jako prawdziwy i właściwy sakrament Nowego Testamentu, 
o którym wspomina św. Marek105, lecz poleca go wiernym i ogłasza Jakub 
Apostoł i brat Pana106.

1512	W tradycji liturgicznej na Wschodzie i na Zachodzie mamy już od czasów 
starożytnych świadectwa o namaszczaniu chorych poświęconym olejem. W ciągu 
wieków namaszczenie chorych było coraz częściej udzielane wyłącznie umierającym. 
Z tego powodu otrzymało ono nazwę "ostatniego namaszczenia". Pomimo tej ewolucji 
Kościół w liturgii nigdy nie przestawał prosić Pana, by chory odzyskał zdrowie, jeśli to 
służyłoby jego zbawieniu107.

1513	Konstytucja apostolska Sacram unctionem infirmorum z 30 listopada 1972 
roku zgodnie ze wskazaniami Soboru Watykańskiego II108 ustaliła, że w obrządku 
rzymskim będą odtąd obowiązywały następujące zasady:

Sakramentu namaszczenia chorych udziela się chorym, namaszczając ich na 
czole i dłoniach olejem z oliwek lub stosownie do okoliczności innym olejem 
roślinnym, należycie poświęconym, wymawiając tylko jeden raz następujące 
słowa: "Przez to święte namaszczenie niech Pan w swoim nieskończonym 
miłosierdziu wspomoże ciebie łaską Ducha Świętego. Pan, który odpuszcza ci 
grzechy, niech cię wybawi i łaskawie podźwignie"109.

II. Kto otrzymuje ten sakrament i kto go udziela?

W przypadku poważnej choroby...

1514	Namaszczenie chorych "nie jest sakramentem przeznaczonym tylko dla tych, 
którzy znajdują się w ostatecznym niebezpieczeństwie utraty życia. Odpowiednia 
zatem pora na przyjęcie tego sakramentu jest już wówczas, gdy wiernym zaczyna 
grozić niebezpieczeństwo śmierci z powodu choroby lub starości"110.

1515	Jeśli chory, który został namaszczony, odzyskał zdrowie, w przypadku nowej 
ciężkiej choroby może ponownie przyjąć ten sakrament. W ciągu tej samej choroby 
namaszczenie chorych może być udzielone powtórnie, jeśli choroba się pogłębia. Jest 
rzeczą stosowną przyjąć sakrament namaszczenia chorych przed trudną operacją. 
Odnosi się to także do osób starszych, u których pogłębia się słabość.

"...niech sprowadzi kapłanów Kościoła"

1516	Tylko kapłani (biskupi i prezbiterzy) są szafarzami namaszczenia chorych111. 
Obowiązkiem duszpasterzy jest pouczanie wiernych o dobrodziejstwach tego 
sakramentu. Wierni powinni zachęcać chorych do wezwania kapłana i przyjęcia tego 
sakramentu. Chorzy powinni przygotować się do jego przyjęcia przez dobre 
dyspozycje, z pomocą duszpasterza i całej wspólnoty kościelnej, która w szczególny 
sposób powinna otaczać chorych swoją modlitwą i braterską pomocą.

III. Jak udziela się tego sakramentu?

1517	Tak jak wszystkie sakramenty namaszczenie chorych jest celebracją o 
liturgiczną i wspólnotową112 niezależnie od tego, czy jest udzielane w rodzinie w 
szpitalu czy w Kościele, jednemu choremu czy całej grupie chorych. Bardzo 
odpowiednia jest celebracja namaszczenia chorych podczas Eucharystii, pamiątki 
Paschy Pana. Jeśli okoliczności tego wymagają, jego celebracja może być 
poprzedzona sakramentem pokuty, a po jego przyjęciu następuje Eucharystia. Jako 
sakrament Paschy Chrystusa Eucharystia powinna być zawsze ostatnim 
sakramentem ziemskiej pielgrzymki, "wiatykiem" na "przejście" do życia wiecznego.

1518	Słowo i sakrament tworzą nierozerwalną całość. Celebracja zaczyna się 
liturgią słowa, poprzedzoną aktem pokutnym. Słowa Chrystusa i świadectwo 
Apostołów budzą wiarę chorego i wspólnoty, by prosić Pana o moc Jego Ducha.

1519	Celebracja namaszczenia chorych obejmuje przede wszystkim następujące 
elementy: "kapłani Kościoła" (Jk 5,14) wkładają w milczeniu ręce na głowy chorych i 
modlą się nad chorymi w wierze Kościoła113; jest to epikleza właściwa dla tego 
sakramentu; następnie namaszczają chorego świętym olejem, poświęconym, jeśli to 
możliwe, przez biskupa. Czynności liturgiczne wskazują na łaski, jakich ten 
sakrament udziela chorym.

IV. Skutki sprawowania tego sakramentu

1520	Szczególny dar Ducha Świętego. Pierwszą łaską sakramentu namaszczenia 
chorych jest łaska umocnienia, pokoju i odwagi, by przezwyciężyć trudności związane 
ze stanem ciężkiej choroby lub niedołęstwem starości. Ta łaska jest darem Ducha 
Świętego, który odnawia ufność i wiarę w Boga oraz umacnia przeciw pokusom złego 
ducha, przeciw pokusie zniechęcenia i trwogi przed śmiercią114. Wsparcie Pana 
przez moc Jego Ducha ma prowadzić chorego do uzdrowienia duszy, a także do 
uzdrowienia ciała, jeśli taka jest wola Boża115. ponadto, "jeśliby popełnił grzechy, 
będą mu odpuszczone" (Jk 5,15)116.

1521	Zjednoczenie z męką Chrystusa. Przez łaskę tego sakramentu chory otrzymuje 
siłę i dar głębszego zjednoczenia z męką Chrystusa. Jest on w pewien sposób 
konsekrowany, by przynosić owoc przez upodobnienie do odkupieńczej śmierci 
Zbawiciela. Cierpienie  następstwo grzechu pierworodnego  otrzymuje nowe 
znaczenie: staje się uczestnictwem w zbawczym dziele Jezusa. 

1522	Łaska eklezjalna. Chorzy, którzy przyjmują ten sakrament, "łącząc się 
dobrowolnie z męką i śmiercią Chrystusa, przysparzają dobra Ludowi Bożemu"117. 
Celebrując ten sakrament, Kościół w komunii świętych wstawia się w intencji chorego. 
Ze swej strony chory przez łaskę tego sakramentu przyczynia się do uświęcenia 
Kościoła i do dobra wszystkich ludzi, dla których Kościół cierpi i ofiaruje się przez 
Chrystusa Bogu Ojcu.

1523	Przygotowanie do ostatniego przejścia. Jeśli sakrament namaszczenia chorych 
udzielany jest wszystkim, którzy cierpią z powodu ciężkiej choroby i niedołęstwa, to 
tym bardziej jest on przeznaczony dla tych, którzy zbliżają się do kresu życia118, tak 
że nazywano go również sacramentum exeuntium119, "sakramentem odchodzących". 
Namaszczenie chorych dopełnia rozpoczęte przez chrzest dzieło naszego 
upodobnienia się do misterium Śmierci i Zmartwychwstania Chrystusa. Jest ono 
ostatnie w szeregu świętych namaszczeń, które wyznaczają etapy życia 
chrześcijanina: namaszczenie przy chrzcie wycisnęło na nas pieczęć nowego życia; 
namaszczenie przy bierzmowaniu umocniło nas do życiowej walki. To ostatnie 
namaszczenie otacza koniec naszego ziemskiego życia jakby ochroną, 
zabezpieczającą nas na ostatnią walkę przed wejściem do domu Ojca120.

V. Wiatyk, ostatni sakrament chrześcijanina

1524	Tym, którzy kończą swoje ziemskie życie, Kościół poza namaszczeniem z 
chorych ofiaruje Eucharystię jako wiatyk. Przyjęcie Komunii Ciała i Krwi Chrystusa w 
chwili przejścia do Ojca ma szczególne znaczenie i wagę. Zgodnie ze słowami Pana 
Eucharystia jest zaczątkiem życia wiecznego i mocy zmartwychwstania: "Kto spożywa 
moje Ciało i pije moją Krew, ma życie wieczne, a Ja go wskrzeszę w dniu 
ostatecznym" (J 6, 54). Jako sakrament Chrystusa, który umarł i zmartwychwstał, jest 
ona sakramentem przejścia ze śmierci do życia, przejścia z tego świata do Ojca121.

1525	Podobnie jak sakramenty chrztu, bierzmowania i Eucharystii konstytuują 
jedność nazywaną "sakramentami wtajemniczenia chrześcijańskiego", tak można 
powiedzieć, że pokuta, namaszczenie chorych i Eucharystia jako wiatyk, gdy życie 
chrześcijańskie osiąga swój kres, są "sakramentami, które przygotowują do 
Ojczyzny", lub sakramentami, które stanowią zakończenie ziemskiej pielgrzymki.

W skrócie

1526	"Choruje ktoś wśród was? Niech sprowadzi kapłanów Kościoła, by się 
modlili nad nim i namaścili go olejem w imię Pana. A modlitwa pełna wiary 
będzie dla chorego ratunkiem i Pan go podźwignie, a jeśliby popełnił grzechy, 
będą mu odpuszczone" (Jk 5,14-15).

1527	Sakrament namaszczenia chorych udziela specjalnej łaski 
chrześcijaninowi, który doświadcza trudności związanych ze stanem ciężkiej 
choroby lub starości.

1528	Stosowny czas na przyjęcie namaszczenia chorych zachodzi wtedy, gdy 
wierny staje wobec niebezpieczeństwa śmierci z powodu choroby lub starości.

1529	Za każdym razem, gdy chrześcijanin zostaje dotknięty ciężką chorobą, 
może otrzymać święte namaszczenie; również wtedy, gdy już raz je przyjął i 
nastąpiło nasilenie się choroby.

1530	Sakramentu namaszczenia chorych mogą udzielać tylko kapłani 
(prezbiterzy lub biskupi). Przy jego sprawowaniu używają oni oleju 
poświęconego przez biskupa lub w razie potrzeby przez samego prezbitera, 
który celebruje ten sakrament.

1531	Istota celebracji tego sakramentu polega na namaszczeniu czoła i rąk 
chorego (w obrządku rzymskim) lub innych części ciała (w obrządkach 
wschodnich); namaszczeniu towarzyszy modlitwa liturgiczna kapłana  
celebransa, który prosi o specjalną łaskę tego sakramentu.

1532	Skutki specjalnej łaski sakramentu namaszczenia chorych są 
następujące:
 zjednoczenie chorego z męką Chrystusa dla jego własnego dobra oraz dla 
dobra całego Kościoła;
 umocnienie, pokój i odwaga, by przyjmować po chrześcijańsku cierpienia 
choroby lub starości;
 przebaczenie grzechów, jeśli chory nie mógł go otrzymać przez sakrament 
pokuty;
  powrót do zdrowia, jeśli to służy dobru duchowemu;
  przygotowanie na przejście do życia wiecznego.


Rozdział trzeci

SAKRAMENTY W SŁUŻBIE KOMUNII

1533	Chrzest, bierzmowanie i Eucharystia są sakramentami wtajemniczenia 
chrześcijańskiego. Na nich opiera się wspólne powołanie wszystkich uczniów 
Chrystusa, powołanie do świętości i do misji ewangelizacji świata. Udzielają one łask 
koniecznych do życia według Ducha podczas ziemskiej pielgrzymki prowadzącej do 
Ojczyzny.

1534	Dwa inne sakramenty: święcenia (kapłaństwo) i małżeństwo są nastawione na 
zbawienie innych ludzi. Przez służbę innym przyczyniają się także do zbawienia 
osobistego. Udzielają one szczególnego posłania w Kościele i służą budowaniu Ludu 
Bożego.

1535	Ci, którzy zostali już konsekrowani przez chrzest i bierzmowanie1 do 
kapłaństwa wspólnego wszystkich wiernych, mogą otrzymać w sakramentach 
święceń i małżeństwa szczególną konsekrację. Przyjmujący sakrament święceń 
zostają konsekrowani, by w imię Chrystusa "karmili Kościół słowem i łaską Bożą"2. Z 
kolei "osobny sakrament umacnia i jakby konsekruje małżonków chrześcijańskich do 
obowiązków i godności ich stanu"3.


Artykuł szósty

SAKRAMENT ŚWIĘCEŃ

1536	Sakrament święceń jest sakramentem, dzięki któremu posłanie, powierzone 
przez Chrystusa Apostołom, nadal jest spełniane w Kościele aż do końca czasów. 
Jest to więc sakrament posługi apostolskiej. Obejmuje on trzy stopnie: episkopat, 
prezbiterat i diakonat.

	(O ustanowieniu i posłaniu posługi apostolskiej przez Chrystusa zob. s. 218 
nn. W tym miejscu będzie mowa tylko o sakramentalnym przekazywaniu tej posługi.)

I. Dlaczego ten sakrament nazywa się sakramentem "świeceń" (Ordinatio)?

1537	Łaciński wyraz ordo oznaczał w czasach rzymskich stany ustanowione w 
sensie cywilnym, zwłaszcza stan rządzący. Ordinatio oznacza włączenie do ordo. W 
Kościele istnieją pewne stany, które Tradycja na podstawie Pisma świętego4 już od 
starożytności określa terminem taxeis (po grecku), ordines (po łacinie). I tak liturgia 
mówi o ordo episcoporum, ordo presbyterorum, ordo diaconorum. Inne grupy także 
otrzymują nazwę ordo: katechumeni, dziewice, małżonkowie, wdowy...

1538	Włączanie do jednego z tych stanów Kościoła dokonywało się na mocy 
obrzędu nazywanego ordinatio, który stanowił akt religijny i liturgiczny, będący 
konsekracją, błogosławieństwem lub sakramentem. Dzisiaj wyraz ordinatio jest 
zarezerwowany dla aktu sakramentalnego, który włącza do stanu biskupów, 
prezbiterów i diakonów. Jest to coś więcej niż zwykłe wybranie, wyznaczenie, 
delegacja lub ustanowienie przez współnotę. Ten akt sakramentalny udziela daru 
Ducha Świętego, pozwalającego wykonywać "świętą władzę" (sacra potestas)5, która 
może pochodzić jedynie od samego Chrystusa, przez Jego Kościół. Święcenia 
określa się także jako consecratio, są bowiem pewnym wyłączeniem i przyjęciem 
przez samego Chrystusa w służbę Kościołowi. Włożenie rąk przez biskupa i modlitwa 
konsekracyjna stanowią widzialny znak tej konsekracji.

II. Sakrament święceń w ekonomii zbawienia

Kapłaństwo Starego Testamentu

1539	Lud wybrany został ustanowiony przez Boga "królestwem kapłanów i ludem 
świętym" (Wj 19, 6)6. Jednak w narodzie izraelskim Bóg wybrał jedno z dwunastu 
pokoleń, pokolenie Lewiego, przeznaczając je do służby liturgicznej7. Sam Bóg był 
częścią jego dziedzictwa8. Specjalny obrzęd zapoczątkował kapłaństwo Starego 
Przymierza9. Kapłani zostali ustanowieni "dla łudzi... w sprawach odnoszących się do 
Boga, aby składali dary i ofiary za grzechy"10.

1540	Kapłaństwo, ustanowione w celu głoszenia słowa Bożego11 i przywracania na 
nowo jedności z Bogiem przez ofiary i modlitwę, było jednak nieskuteczne, ponieważ 
nie mogło przynieść zbawienia, potrzebowało nieustannego powtarzania ofiar i nie 
mogło dokonać ostatecznego uświęcenia121. Mogła tego dokonać jedynie ofiara 
Chrystusa.

1541	Liturgia Kościoła widzi jednak w kapłaństwie Aarona i posłudze lewitów, a 
także w ustanowieniu siedemdziesięciu "Starszych"13, zapowiedzi posługi święceń 
Nowego Przymierza. W obrządku łacińskim Kościół modli się w prefacji 
konsekracyjnej święceń biskupich:

Boże i Ojcze Jezusa Chrystusa, naszego Pana... w ciągu dziejów Starego 
Przymierza zaczynałeś nadawać kształt Twojemu Kościołowi; od początku 
przeznaczyłeś lud wywodzący się od Abrahama, aby stał się ludem świętym; 
ustanowiłeś jego zwierzchników i kapłanów i zawsze troszczyłeś się o służbę w 
Twoim przybytku...

1542	Podczas święceń prezbiterów Kościół modli się:

Już w czasach Starego Przymierza rozwinęły się posługi ustanowione dla 
sprawowania świętych obrzędów, bo kiedy wybrałeś Mojżesza i Aarona, aby 
uświęcali lud i nim kierowali, ustanowiłeś im do pomocy mężów niższych 
stopniem i godnością. Ty na pustyni udzieliłeś bogactwa ducha Mojżesza 
siedemdziesięciu roztropnym mężom, aby dzięki ich pomocy mógł on łatwiej 
kierować Twoim ludem. Podobnie na synów Aarona przelałeś obfitą łaskę 
daną ich ojcu. . .

1543	W modlitwie konsekracyjnej podczas święceń diakonów Kościół wyznaje:

Ty sprawiasz, że Ciało Chrystusa, czyli Twój Kościół, ubogacony rozmaitymi 
łaskami niebieskimi złączony mimo odrębności swoich członków przedziwną 
więzią przez Ducha Świętego, wzrasta i rozszerza się na coraz wspanialszą 
Twoją świątynię. Ty na początku wybrałeś synów Lewiego do pełnienia posługi 
w Przybytku Starego Prawa, a dzisiaj ustanawiasz trzy stopnie Twoich sług i 
powołujesz ich przez święte obrzędy, aby oddawali cześć Twojemu imieniu.

Jedyne kapłaństwo Chrystusa

1544	Wszystkie zapowiedzi kapłaństwa w Starym Przymierzu znajdują swoje 
wypełnienie w Chrystusie Jezusie, "jedynym Pośredniku między Bogiem a ludźmi" (1 
Tm 2, 5). Melchizedek, "kapłan Boga Najwyższego" (Rdz 14, 18), jest uważany przez 
Tradycję chrześcijańską za zapowiedź kapłaństwa Chrystusa, jedynego "arcykapłana 
na wzór Melchizedeka" (Hbr 5, 10; 6, 20), "świętego, niewinnego, nieskalanego" (Hbr 
7, 26), który "jedną... ofiarą udoskonalił na wieki tych, którzy są uświęcani" (Hbr 
10,14), to znaczy jedyną ofiarą swego Krzyża.

1545	Odkupieńcza ofiara Chrystusa jest jedyna, wypełniona raz na zawsze, a 
jednak uobecnia się w Ofierze eucharystycznej Kościoła. To samo dotyczy 1367 
jedynego kapłaństwa Chrystusa; uobecnia się ono przez kapłaństwo służebne, nie 
pomniejszając jedyności kapłaństwa Chrystusa: "Dlatego sam Chrystus jest 
prawdziwym kapłanem, a inni są tylko Jego sługami"14.

Dwa sposoby uczestniczenia w jedynym kapłaństwie Chrystusa

1546	Chrystus, Arcykapłan i jedyny Pośrednik, uczynił Kościół "królestwem  
kapłanami dla Boga i Ojca swojego" (Ap 1, 6)15. Cała wspólnota wierzących jako 
taka jest kapłańska. Wierni wykonują swoje kapłaństwo, wynikające ze 1268 chrztu, 
przez udział w posłaniu Chrystusa, Kapłana, Proroka i Króla, każdy zgodnie z 
własnym powołaniem. Przez sakramenty chrztu i bierzmowania wierni "poświęcani 
są... jako... święte kapłaństwo"16.

1547	Kapłaństwo urzędowe, czyli hierarchiczne, biskupów i prezbiterów oraz 
kapłaństwo wspólne wszystkich wiernych, chociaż "jedno i drugie... we właściwy 
sobie sposób uczestniczy w jedynym kapłaństwie Chrystusowym"17, różnią się 
jednak co do istoty, będąc sobie "wzajemnie przyporządkowane"18. W jakim sensie? 
Podczas gdy kapłaństwo wspólne wiernych urzeczywistnia się przez rozwój łaski 
chrztu, przez życie wiarą, nadzieją i miłością, przez życie według Ducha, to 
kapłaństwo urzędowe służy kapłaństwu wspólnemu. Przyczynia się ono do rozwoju 
łaski chrztu wszystkich chrześcijan. Jest ono jednym ze środków, przez które 
Chrystus nieustannie buduje i prowadzi swój Kościół. Dlatego przekazuje się je przez 
osobny sakrament, a mianowicie sakrament święceń.

W Osobie ChrystusaGłowy...

1548	W służbie eklezjalnej wyświęconego kapłana jest obecny w swoim Kościele 
sam Chrystus jako Głowa swojego Ciała, jako Pasterz swojej trzody, Arcykapłan 
odkupieńczej ofiary, Nauczyciel Prawdy. To właśnie wyraża Kościół, mówiąc, że 
kapłan na mocy sakramentu święceń działa "w osobie Chrystusa-Głowy" (in persona 
Christi Capitis)19:

Jest więc jeden i ten sam Kapłan, Chrystus Jezus, którego najświętszą Osobę 
zastępuje kapłan. Ten ostatni bowiem dzięki konsekracji kapłańskiej 
upodabnia się do Najwyższego Kapłana i posiada władzę działania mocą i w 
osobie samego Chrystusa (virtute ac persona ipsius Christi)20.

Chrystus jest źródłem wszelkiego kapłaństwa: kapłan Starego Prawa był figurą 
Chrystusa, a kapłan Nowego Prawa działa mocą i w imieniu samego 
Chrystusa21.

1549	Przez pełniących posługę święceń, zwłaszcza przez biskupów i prezbiterów, 
we wspólnocie wierzących staje się widzialna obecność Chrystusa jako Głowy 
Kościoła22. Według trafnego wyrażenia św. Ignacego Antiocheńskiego, biskup jest 
"figurą Ojca" (typos tou Patros), jakby żywym obrazem Boga Ojca23.

1550	Obecności Chrystusa w pełniącym posługę święceń nie należy rozumieć w taki 
sposób, jakby był on zabezpieczony przed wszelkimi ludzkimi słabościami, takimi jak 
chęć panowania, błąd, a nawet grzech. Moc Ducha Świętego nie gwarantuje w taki 
sam sposób wszystkich czynów pełniących posługę święceń. Podczas gdy gwarancja 
ta jest dana w aktach sakramentalnych, tak że nawet grzeszność pełniącego posługę 
święceń nie może stanowić przeszkody dla owocu łaski, to jednak istnieje wiele 
innych czynów, na których pozostają ślady jego ludzkich cech, nie zawsze będących 
znakiem wierności Ewangelii, a przez to mogących szkodzić apostolskiej płodności 
Kościoła.

1551	Kapłaństwo ma charakter służebny. "Urząd... który Pan powierzył pasterzom 
ludu swego, jest prawdziwą służbą"24. Kapłaństwo jest całkowicie skierowane ku 
Chrystusowi i ludziom. Zależy całkowicie od Chrystusa i Jego jedynego kapłaństwa; 
zostało ustanowione dla ludzi i dla wspólnoty Kościoła. Sakrament święceń 
przekazuje świętą władzę, która jest jedynie władzą Chrystusa. Wykonywanie tej 
władzy powinno więc stosować się do wzoru Chrystusa, który z miłości uczynił się 
ostatnim i stał się sługą wszystkich25. "Słusznie więc nazwał Pan opiekę nad 
owieczkami dowodem miłości względem Niego"26.


...w imieniu całego Kościoła"

1552	Kapłaństwo urzędowe ma za zadanie nie tylko reprezentować Chrystusa  
Głowę Kościoła  wobec zgromadzenia wiernych. Działa także w imieniu całego 
Kościoła, gdy zanosi do Boga modlitwę Kościoła27, a zwłaszcza gdy składa Ofiarę 
eucharystyczną28.

1553	"W imieniu całego Kościoła"  nie oznacza to, że kapłani są delegatami 
wspólnoty. Modlitwa i ofiara Kościoła są nieodłączne od modlitwy i ofiary Chrystusa, 
Jego Głowy. Jest to zawsze kult Chrystusa w Kościele i przez Kościół. Cały Kościół, 
Ciało Chrystusa, modli się i składa siebie w ofierze Bogu Ojcu: "Przez Chrystusa, z 
Chrystusem i w Chrystusie", w jedności Ducha Świętego. Całe Ciało, caput et 
membra (głowa i członki), modli się i ofiaruje, dlatego też ci, którzy w tym Ciele są w 
sposób specjalny szafarzami, są nazywani nie tylko sługami Chrystusa, lecz także 
sługami Kościoła. Kapłaństwo urzędowe może reprezentować Kościół dlatego, że 
reprezentuje ono Chrystusa.

III. Trzy stopnie sakramentu święceń

1554	"Urząd kościelny, przez Boga ustanowiony, sprawowany jest w różnych 
stopniach święceń przez tych, którzy od starożytności już noszą nazwę biskupów , 
prezbiterów i diakonów"29. Nauka katolicka, wyrażona w liturgii, Urząd Nauczycielski 
i stała praktyka Kościoła uznają, że istnieją dwa stopnie uczestniczenia w kapłaństwie 
Chrystusa: episkopat i prezbiterat. Diakonat jest przeznaczony do pomocy im i 
służenia. Dlatego pojęcie sacerdos  kapłan  oznacza obecnie biskupów i 
prezbiterów, a nie diakonów. Nauka katolicka przyjmuje jednak, że zarówno dwa 
stopnie uczestniczenia w kapłaństwie (episkopat i prezbiterat), jak i stopień służby 
(diakonat), są udzielane za pośrednictwem aktu sakramentalnego nazywanego 
"święceniami", to znaczy przez sakrament święceń:

Niech wszyscy szanują diakonów jak [samego] Jezusa Chrystusa, a także 
biskupa, który jest obrazem Ojca, i prezbiterów jako Radę Boga i 
zgromadzenie Apostołów; bez nich nie można mówić o Kościele30.

Święcenia biskupie  pełnia sakramentu święceń

1555	"Wśród tych rozmaitych posług, od najdawniejszych czasów sprawowanych w 
Kościele, pierwsze miejsce, jak świadczy Tradycja, zajmuje posługa tych, którzy 
ustanowieni biskupami dzięki sukcesji sięgającej początków, rozporządzają 
latoroślami wyrosłymi z nasienia apostolskiego"31.

1556	By wypełnić swoje wzniosłe posłanie, "Apostołowie ubogaceni zostali przez 
Chrystusa specjalnym wylaniem Ducha Świętego zstępującego na nich, 862 sami zaś 
przekazali dar duchowy pomocnikom swoim przez włożenie na nich rąk; dar ten 
przekazany został aż do nas w sakrze biskupiej"32.

1557	Sobór Watykański II "uczy, że przez konsekrację biskupią udziela się pełni 
sakramentu święceń, która zarówno w tradycji liturgicznej Kościoła, jak i w 
wypowiedziach świętych Ojców nazywana jest najwyższym kapłaństwem bądź pełnią 
świętego posługiwania"33.

1558	"Sakra biskupia wraz z urzędową funkcją uświęcania przynosi również funkcję 
nauczania i rządzenia... przez włożenie rąk i przez słowa konsekracji udzielana jest 
łaska Ducha Świętego i wyciskane święte znamię, tak że biskupi w sposób 
szczególny i dostrzegalny przejmują rolę samego Chrystusa, Mistrza, Pasterza i 
Kapłana, i w Jego osobie (in Eius persona) działają"34. "Biskupi zatem, przez danego 
im Ducha Świętego, stali się prawdziwymi i autentycznymi nauczycielami wiary, 
kapłanami i pasterzami"35.

1559	"Członkiem Kolegium Biskupiego zostaje się na mocy sakramentalnej 
konsekracji i hierarchicznej wspólnoty z głową Kolegium oraz jego  członkami"36. 
Charakter i kolegialna natura stanu biskupiego wyraża się między innymi w 
starożytnej praktyce Kościoła polegającej na tym, że w konsekracji nowego biskupa 
uczestniczy większa liczba biskupów37. Dla prawowitych święceń biskupich 
wymagana jest dzisiaj specjalna decyzja Biskupa Rzymu, ponieważ stanowi on 
najwyższą widzialną więź komunii Kościołów partykularnych w jednym Kościele i 
zapewnia ich wolność.

1560	Każdy biskup jako wikariusz Chrystusa pełni misję pasterską w powierzonym 
sobie Kościele partykularnym, ale równocześnie kolegialnie ze wszystkimi braćmi w 
biskupstwie uczestniczy w trosce o wszystkie Kościoły: "Chociaż każdy biskup jest 
właściwym pasterzem tylko tej cząstki trzody, która została powierzona jego trosce, to 
jednak jako prawowity następca Apostołów z ustanowienia Bożego jest 
odpowiedzialny razem z innymi za apostolskie posłanie Kościoła"38.

1561	Wszystko to, co zostało powiedziane, wyjaśnia, dlaczego Eucharystia 
sprawowana przez biskupa ma zupełnie wyjątkowe znaczenie. Wyraża się w niej 
Kościół zgromadzony wokół ołtarza pod przewodnictwem tego, kto w sposób 
widzialny reprezentuje Chrystusa, Dobrego Pasterza i Głowę Kościoła39.

Święcenia prezbiterów  współpracowników biskupa

1562	"Chrystus, którego Ojciec uświęcił i posłał na świat40, uczestnikami swego 
uświęcenia i posłannictwa uczynił, za pośrednictwem swoich Apostołów, ich 
następców, to znaczy biskupów; oni zaś w sposób prawomocny przekazali zadania 
swego urzędu w różnym stopniu różnym jednostkom w Kościele"41. "Obowiązek 
posługi biskupiej został zlecony w stopniu podporządkowanym prezbiterom, aby 
ustanowieni w stanie kapłańskim, byli współpracownikami stanu biskupiego, w celu 
należytego wypełniania powierzonego przez Chrystusa apostolskiego 
posłannictwa"42.

1563	"Urząd prezbiterów jest związany z biskupstwem, uczestniczy we władzy, 
mocą której sam Chrystus Ciało swoje buduje, uświęca i rządzi. Dlatego też 
kapłaństwo prezbiterów zakłada wprawdzie sakramenty chrześcijańskiego 
wtajemniczenia, zostaje jednak udzielone przez ten specjalny sakrament, mocą 
którego prezbiterzy dzięki namaszczeniu Ducha Świętego zostają naznaczeni 
szczególnym znamieniem i tak upodabniają się do Chrystusa Kapłana, aby mogli 
działać w zastępstwie Chrystusa-Głowy"43.

1564	"Prezbiterzy, choć nie posiadają szczytu kapłaństwa i w wykonywaniu swojej 
władzy zależni są od biskupów, związani są jednak z nimi godnością kapłańską i na 
mocy sakramentu kapłaństwa, na podobieństwo Chrystusa, najwyższego i wiecznego 
Kapłana44, wyświęcani są, aby głosić Ewangelię, być pasterzami wiernych i 
celebrować kult Boży jako prawdziwi kapłani Nowego 611 Testamentu"45.

1565	Na mocy sakramentu święceń prezbiterzy uczestniczą w powszechnym 
posłaniu powierzonym Apostołom przez Chrystusa. Duchowy dar, jaki otrzymali przez 
święcenia, przygotowuje ich nie do jakiegoś ograniczonego i zacieśnionego posłania, 
ale "do najszerszej i powszechnej misji zbawienia Ťaż po krańce ziemiť46, "z sercem 
gotowym do głoszenia wszędzie Ewangelii"47.

1566	"Swój zaś święty urząd sprawują przede wszystkim w kulcie czy uczcie 
eucharystycznej, w której działając w zastępstwie (in persona) Chrystusa i głosząc 
Jego tajemnicę, łączą modlitwy wiernych z ofiarą Tego, który jest ich Głową, i 
uobecniają we Mszy świętej, aż do przyjścia Pańskiego, jedyną świętą ofiarę Nowego 
Testamentu, mianowicie Chrystusa, ofiarującego się raz jeden Ojcu na ofiarę 
niepokalaną"48. Z tej jedynej ofiary czerpie swoją moc cała ich posługa kapłańska49.

1567	"Kapłani, pilni współpracownicy stanu biskupiego, jego pomoc i narzędzie, 
powołani do służenia Ludowi Bożemu, stanowią wraz ze swym biskupem jedno grono 
kapłańskie (presbyterium), poświęcające się różnym powinnościom. W 
poszczególnych lokalnych zgromadzeniach wiernych czynią oni obecnym w pewnym 
sensie samego biskupa, z którym jednoczą się ufnie i wielkodusznie, i jego obowiązki 
oraz starania biorą w części na siebie i troskliwie na co dzień je wykonują"50. 
Prezbiterzy mogą wykonywać swoją posługę tylko w zależności od biskupa i w 
komunii z nim. Przyrzeczenie posłuszeństwa, jakie składają biskupowi podczas 
święceń, i pocałunek pokoju biskupa na końcu liturgii święceń oznaczają, że biskup 
uważa ich za swoich współpracowników, synów, braci i przyjaciół, a oni ze swej 
strony powinni okazywać mu miłość i posłuszeństwo.

1568	"Wszyscy prezbiterzy, ustanowieni przez święcenia w stanie kapłańskim, 
związani są z sobą najściślejszym braterstwem sakramentalnym; szczególnie zaś w 
diecezji, której służbie są oddani pod zwierzchnictwem własnego biskupa, tworzą 
jeden zespół prezbiterów"51. Jedność prezbiterium wyraża się w liturgii poprzez 
zwyczaj, zgodnie z którym podczas obrzędu święceń po biskupie na nowo 
wyświęconego wkładają ręce także kapłani.

Święcenia diakonów  "dla posługi"

1569	"Na niższym szczeblu hierarchii stoją diakoni, na których nakłada się ręce Ťnie 
dla kapłaństwa, lecz dla posługiť"52. Przy święceniach diakonatu tylko biskup wkłada 
ręce. Oznacza to, że diakon jest specjalnie związany z biskupem w zadaniach swojej 
"diakonii"53.

1570	Diakoni uczestniczą w specjalny sposób w posłaniu i łasce Chrystusa54. 
Sakrament święceń naznacza ich pieczęcią ("charakterem"), której nikt nie może 
usunąć. Upodabnia ich ona do Chrystusa, który stał się "diakonem", to znaczy sługą 
wszystkich55. Do diakonów należy między innymi asystowanie biskupowi i 
prezbiterom przy celebracji Boskich misteriów, szczególnie Eucharystii, jej udzielanie, 
asystowanie przy zawieraniu małżeństwa i błogosławienie go, głoszenie Ewangelii i 
przepowiadanie, prowadzenie pogrzebu i poświęcanie się różnym posługom 
miłości56.

1571	Od czasu Soboru Watykańskiego II Kościół łaciński przywrócił diakonat "jako 
właściwy i trwały stopień hierarchiczny"57, podczas gdy Kościoły wschodnie 
zachowały go nieprzerwanie. Diakonat stały, który może być udzielany żonatym 
mężczyznom, stanowi znaczne wzbogacenie posłania Kościoła. Istotnie, jest czymś 
właściwym i pożytecznym, by mężczyźni, którzy pełnią w Kościele prawdziwie posługę 
diakona, czy to w życiu liturgicznym i duszpasterskim, czy to w pracy społecznej i 
charytatywnej, "byli umacniani przez obrzęd włożenia rąk przekazany tradycją 
apostolską i złączeni ściślej z ołtarzem, aby przez sakramentalną łaskę diakonatu 
mogli skuteczniej wykonywać swoją służbę"58.

IV. Celebracja sakramentu święceń

1572	Celebracja święceń biskupa, prezbiterów czy diakonów ze względu na 
szczególne znaczenie dla życia Kościoła partykularnego powinna odbywać się z 
udziałem wielu wiernych. Zazwyczaj powinna odbywać się w niedzielę, w katedrze, w 
sposób odpowiednio uroczysty. Trzy święcenia  biskupa, prezbitera i diakona  
przebiegają w podobny sposób. Są one udzielane w ramach liturgii eucharystycznej.

1573	Istotny obrzęd sakramentu święceń dla wszystkich trzech stopni stanowi 
włożenie rąk przez biskupa na głowę wyświęcanego, a także specjalna modlitwa 
konsekracyjna, będąca prośbą do Boga o wylanie Ducha Świętego i udzielenie 1585 
Jego darów dostosowanych do posługi, do której kandydat jest wyświęcany59.

1574	Podobnie jak we wszystkich sakramentach, właściwej celebracji towarzyszą 
obrzędy dodatkowe. Różnią się one bardzo w różnych tradycjach liturgicznych, ale ich 
wspólną cechą jest wyrażanie wielorakiego znaczenia łaski sakramentalnej. W 
obrządku łacińskim obrzędy wstępne: przedstawienie i wybór kandydata, 
przemówienie biskupa, pytania stawiane kandydatowi, litania do Wszystkich Świętych 
 mają potwierdzić, że wybór kandydata został dokonany zgodnie z praktyką 
Kościoła. Przygotowują one do uroczystego aktu konsekracji, po którym wiele 
obrzędów ma wyrazić i dopełnić w sposób symboliczny dokonywane misterium. W 
przypadku biskupa i prezbitera namaszczenie krzyżmem świętym jest znakiem 
specjalnego namaszczenia przez Ducha Świętego, który czyni owocną ich posługę. 
W przypadku biskupa ma miejsce przekazanie księgi Ewangelii, pierścienia, mitry i 
pastorału na znak jego apostolskiego posłania głoszenia słowa Bożego, jego 
wierności Kościołowi, oblubienicy Chrystusa, i jego władzy pasterza trzody Pana. Przy 
święceniach prezbitera przekazuje się patenę i kielich, "ofiarę ludu świętego", którą 
prezbiter ma składać Bogu. Przy święceniach diakonów przekazuje się im księgę 
Ewangelii na znak, że otrzymali posłannictwo głoszenia Ewangelii Chrystusa.

V. Kto może udzielać sakramentu święceń?

1575	Sam Chrystus wybrał Apostołów i dał im udział w swoim posłaniu i w swojej 
władzy. Wyniesiony na prawicę Ojca, nie opuszcza On swojej trzody, lecz strzeże jej 
przez Apostołów, otaczając stałą opieką, i kieruje przez pasterzy, którzy nadal 
prowadzą Jego dzieło60. A zatem to Chrystus "ustanawia" jednych apostołami, innych 
pasterzami61. Działa On nadal przez biskupów62.

1576	Ponieważ sakrament święceń jest sakramentem posługi apostolskiej, 
przekazywanie tego "daru duchowego"63, "nasienia apostolskiego"64, należy do 
biskupów jako następców Apostołów. Biskupi ważnie wyświęceni, to znaczy włączeni 
w sukcesję apostolską, udzielają ważnie trzech stopni sakramentu święceń65.

VI. Kto może otrzymać sakrament święceń?

1577	"Święcenia ważnie przyjmuje tylko mężczyzna (vir) ochrzczony"66. Pan Jezus 
wybrał mężczyzn (viri), by utworzyć kolegium Dwunastu Apostołów67, i tak samo 
czynili Apostołowie, gdy wybierali swoich współpracowników68, którzy mieli przejąć 
ich misję69. Kolegium Biskupów, z którym prezbiterzy są zjednoczeni w kapłaństwie, 
uobecnia i aktualizuje aż do powrotu Chrystusa kolegium Dwunastu. Kościół czuje się 
związany tym wyborem dokonanym przez samego Pana. Z tego powodu nie są 
możliwe święcenia kobiet70.

1578	Nikt nie ma prawa do otrzymania sakramentu święceń, ponieważ nikt nie może 
przyznać sobie samemu tej posługi. Powołuje do niej Bóg71. Kto uważa, że 
rozpoznaje w sobie znaki powołania Bożego do posługi święceń, powinien pokornie 
poddać swoje pragnienie autorytetowi Kościoła, na którym spoczywa 
odpowiedzialność i prawo wybrania kogoś do przyjęcia sakramentu święceń. Jak 
każda łaska, sakrament święceń może być przyjęty tylko jako niezasłużony dar.

1579	Wszyscy pełniący posługę święceń w Kościele łacińskim, z wyjątkiem stałych 
diakonów, są zazwyczaj wybierani spośród wierzących nie żonatych mężczyzn, którzy 
chcą zachować celibat "dla Królestwa niebieskiego" (Mt 19, 1618 12). Powołani do 
tego, by poświęcić się niepodzielnie Panu i "Jego sprawom"72, oddają się całkowicie 
Bogu i ludziom. Celibat jest znakiem nowego życia, do służby któremu jest 
konsekrowany szafarz Kościoła. Przyjęty radosnym sercem, zapowiada on bardzo 
jasno Królestwo Boże73.

1580	W Kościołach wschodnich od wieków jest przyjęta inna dyscyplina. Podczas 
gdy biskupi wybierani są wyłącznie spośród celibatariuszy, mężczyźni żonaci mogą 
otrzymywać święcenia diakonatu i prezbiteratu. Od dawna ta praktyka jest uznana za 
prawowitą; żonaci prezbiterzy wypełniają owocnie swoją posługę w łonie ich 
wspólnot74. Celibat prezbiterów jest zresztą w wielkiej czci w Kościołach wschodnich 
i wielu prezbiterów wybiera go dobrowolnie dla Królestwa Bożego. Zarówno w 
praktyce Kościołów wschodnich, jak zachodnich nie może żenić się ten, kto już przyjął 
sakrament święceń.

VII. Skutki sakramentu święceń

Niezatarty charakter

1581	Sakrament święceń przyjmującego go upodabnia do Chrystusa dzięki 
specjalnej łasce Ducha Świętego, czyniąc go narzędziem Chrystusa dla Jego 
Kościoła. Święcenia uzdalniają go, by mógł działać jako przedstawiciel Chrystusa, 
Głowy Kościoła, w Jego potrójnej funkcji kapłana, proroka i króla.

1582	Jak w przypadku chrztu i bierzmowania, to uczestnictwo w funkcji Chrystusa 
jest udzielane raz na zawsze. Sakrament święceń wyciska również 1niezatarty 
charakter duchowy i nie może być powtarzany ani udzielany tylko na pewien czas75.

1583	Kto został wyświęcony w sposób ważny, może oczywiście ze słusznych 
powodów zostać zwolniony z obowiązków i funkcji związanych ze święceniami lub 
otrzymać zakaz ich wykonywania76, nie może jednak stać się człowiekiem świeckim 
w ścisłym sensie77, ponieważ charakter wyciśnięty przez święcenia jest nieusuwalny. 
Powołanie i posłanie otrzymane w dniu święceń naznaczyły go na zawsze.

1584	Ponieważ przez pełniącego posługę święceń działa i zbawia sam Chrystus, 
niegodność kapłana nie jest przeszkodą dla działania Chrystusa78. Mówi o tym z 
mocą św. Augustyn:

Kto zaś jest sługą pysznym, należy do diabła, jednak daru Chrystusa nie plami. 
Co przez niego spływa, jest czyste, co przez niego przechodzi, jest jasne, 
dostaje się na żyzną glebę... Duchowa moc sakramentu jest jakby światłością. 
Ci, którzy mają być oświeceni, przyjmują ją czystą, a jeśli nawet przechodzi 
przez nieczystych, nie ulega splamieniu79.

Łaska Ducha Świętego

1585	Przez łaskę Ducha Świętego, która jest właściwa dla sakramentu święceń, 
wyświęcony zostaje upodobniony do Chrystusa Kapłana, Nauczyciela i Pasterza, 
którego jest sługą.

1586	Dla biskupa jest to przede wszystkim łaska mocy ("Duch, który czyni 
zwierzchników": Modlitwa przy konsekracji biskupa w obrządku łacińskim): łaska 
prowadzenia i bronienia z mocą i roztropnością Kościoła, jak ojciec i pasterz, z 
miłością bezinteresowną do wszystkich, ale szczególnie do ubogich, chorych i 
potrzebujących80. Łaska ta pobudza biskupa do głoszenia wszystkim Ewangelii, do 
tego, by był wzorem dla swojej trzody, by wyprzedzał ją na drodze uświęcenia, 
utożsamiając się w Eucharystii z Chrystusem, Kapłanem i Ofiarą, nie bojąc się oddać 
swego życia za owce:

Ojcze, który znasz serca, udziel tej łaski Twemu słudze, którego wybrałeś do 
biskupstwa by pasł Twoją świętą trzodę i wykonywał nienagannie wobec 
Ciebie najwyższe kapłaństwo, służąc Tobie dniem i nocą; niech wyprasza 
nieustannie Twą łaskawość i ofiaruje dary Twojego świętego Kościoła; niech 
posiada na mocy najwyższego kapłaństwa władzę odpuszczania grzechów 
zgodnie z Twoim poleceniem, niech rozdziela posługi według Twego rozkazu i 
rozwiązuje z wszelkich więzów na mocy władzy, jaką dałeś Apostołom, niech 
podoba się Tobie przez łagodność i czystość serca, składając Ci miłą woń, 
przez Twego Syna Jezusa Chrystusa...81.

1587	Duchowy dar, którego udzielają święcenia prezbiteratu, wyraża następująca 
modlitwa odmawiana w obrządku bizantyjskim. Biskup, wkładając ręce, mówi między 
innymi:

Panie, napełnij darem Ducha Świętego tego, którego raczyłeś podnieść do 
godności kapłaństwa, by był godny bez zarzutu stać przy Twoim ołtarzu, głosić 
Ewangelię Twojego Królestwa, pełnić posługę Twego słowa prawdy, składać 
Ci dary i ofiary duchowe, odnawiać Twój lud przez kąpiel odrodzenia, tak aby 
on sam wyszedł na spotkanie naszego wielkiego Boga i Zbawiciela, Jezusa 
Chrystusa, Twojego jedynego Syna, w dniu Jego powtórnego przyjścia i by 
otrzymał z Twojej nieskończonej dobroci nagrodę za wierne wypełnianie 
swojego zadania82.

1588	Diakoni, "umocnieni... łaską sakramentalną, w posłudze liturgii, słowa i miłości, 
służą Ludowi Bożemu w łączności z biskupem i jego  kapłanami"83. 

1589	Wobec wielkości łaski i misji kapłańskiej święci doktorzy odczuwali naglące 
wezwanie do nawrócenia, by całym swoim życiem odpowiedzieć Temu, którego 
sługami ustanowił ich sakrament. I tak św. Grzegorz z Nazjanzu jako młody kapłan 
woła:

Trzeba zacząć od oczyszczenia siebie, zanim będzie się oczyszczało innych; 
trzeba posiąść naukę, by móc uczyć; trzeba stać się światłem, by oświecać, 
samemu zbliżyć się do Boga, by innych do Niego przybliżać, być uświęconym, 
by uświęcać, prowadzić za rękę i radzić rozumnie84. Wiem, czyimi jesteśmy 
sługami, w jakim stanie się znajdujemy i kim jest Ten, do kogo zmierzamy. 
Znam wielkość Boga i słabość człowieka, ale także jego moc85. [Kim więc jest 
kapłan? Jest] obrońcą prawdy, wznosi się z aniołami, wielbi z archaniołami, 
składa na ołtarzu dary ofiarne, uczestniczy w kapłaństwie Chrystusa, odnawia 
stworzenie, przywraca w nim obraz Boży, przysposabia je do świata wyższego 
i, conajważniejsze: jest przebóstwiany i przebóstwia86.

Święty Proboszcz z Ars mówi: "Kapłan prowadzi dalej dzieło odkupienia na 
ziemi..." "Gdyby dobrze zrozumiało się, kim jest kapłan na ziemi, można by 
umrzeć, nie z przerażenia, lecz z miłości...' "Kapłaństwo  to miłość Serca 
Jezusowego"87.

W skrócie

1590	Święty Paweł mówi do swojego ucznia Tymoteusza: "Przypominam ci, 
abyś rozpalił na nowo charyzmat Boży, który jest w tobie przez nałożenie 
moich rąk" (2 Tm 1, 6). "Jeśli ktoś dąży do biskupstwa, pożąda dobrego 
zadania" (1 Tm 3, 1). Do Tytusa powiedział: "W tym celu zostawiłem cię na 
Krecie, byś zaległe sprawy należycie załatwił i ustanowił w każdym mieście 
prezbiterów. Jak ci zarządziłem" (Tt 1, 5).

1591	Cały Kościół jest ludem kapłańskim. Przez chrzest wszyscy wierni 
uczestniczą w kapłaństwie Chrystusa. Uczestnictwo to jest nazywane 
"wspólnym kapłaństwem wiernych". U jego podstaw i dla służenia mu istnieje 
inne uczestnictwo w posłaniu Chrystusa, przekazywane przez sakrament 
święceń, którego misją jest pełnienie służby we wspólnocie, w imieniu i w 
osobie Chrystusa-Głowy.

1592	Kapłaństwo urzędowe różni się istotowo od wspólnego kapłaństwa 
wiernych, ponieważ udziela świętej władzy w służbie wiernym. Pełniący urząd 
święceń wykonują swoją posługę wobec Ludu Bożego przez nauczanie 
(munus docenti), kult Boży (munus liturgicum) i rządy pasterskie (munus 
regendi).

1593	Od początku posługa święceń była udzielana i wykonywana według 
trzech stopni: jako posługa biskupów, prezbiterów i diakonów. Posługi 
udzielane przez święcenia są niezastąpione w organicznej strukturze Kościoła. 
Bez biskupów, prezbiterów i diakonów nie można mówić o Kościele88.

1594	Biskup otrzymuje pełnię sakramentu święceń, która włącza go do 
Kolegium Biskupów i czyni widzialną głową powierzonego mu Kościoła 
partykularnego. Biskupi jako następcy Apostołów i członkowie kolegium mają 
udział w odpowiedzialności apostolskiej i w posłaniu całego Kościoła pod 
zwierzchnictwem papieża, następcy św. Piotra.

1595	Prezbiterzy są zjednoczeni z biskupami w godności kapłańskiej, a 
równocześnie zależą od nich w wykonywaniu swoich funkcji duszpasterskich; 
są powołani, by być roztropnymi współpracownikami biskupów. Tworzą oni 
wokół swojego biskupa prezbiterium, które wraz z nim jest odpowiedzialne za 
Kościół partykularny. Otrzymują od biskupa misję kierowania wspólnotą 
parafialną lub określoną funkcję kościelną.

1596	Diakoni są wyświęcani dla zadań posługi w Kościele. Nie otrzymują oni 
kapłaństwa posługi, ale święcenia dają im prawo do ważnych funkcji w 
posłudze słowa, w kulcie Bożym, w zadaniach duszpasterskich i 
charytatywnych, które mają pełnić pod pasterskim zwierzchnictwem swojego 
biskupa.

1597	Sakrament święceń udzielany jest przez włożenie rąk, któremu 
towarzyszy uroczysta modlitwa konsekracyjna. Prosi się w niej Boga, by 
otrzymującemu święcenia udzielił łask Ducha Świętego, potrzebnych dla jego 
posługi. Święcenia wyciskają niezatarty charakter sakramentalny.

1598	Kościół udziela sakramentu święceń tylko mężczyznom (viris) 
ochrzczonym, których zdolności do wykonywania posługi kapłańskiej zostały 
starannie rozeznane. Odpowiedzialność i prawo dopuszczenia kogoś do 
przyjęcia sakramentu święceń przysługuje władzy kościelnej.

1599	W Kościele łacińskim sakrament święceń prezbiteratu jest udzielany w 
sposób zwyczajny tylko kandydatom, którzy są gotowi dobrowolnie przyjąć 
celibat i publicznie wyrażają wolę zachowania go z miłości do Królestwa 
Bożego i służby ludziom.

1600	Udzielanie sakramentu święceń wszystkich trzech stopni należy do 
biskupów.


Artykuł siódmy

SAKRAMENT MAŁŻEŃSTWA

1601	"Przymierze małżeńskie, przez które mężczyzna i kobieta tworzą ze sobą 
wspólnotę całego życia, skierowaną ze swej natury na dobro małżonków oraz do 
zrodzenia i wychowania potomstwa, zostało między ochrzczonymi podniesione przez 
Chrystusa Pana do godności sakramentu"89.

I. Małżeństwo w zamyśle Bożym

1602	Pismo święte zaczyna się od opisu stworzenia mężczyzny i kobiety na obraz i 
podobieństwo Boże90, a kończy wizją "Godów Baranka" (Ap 19, 7. 9). Od początku 
do końca Pismo święte mówi o małżeństwie i jego "misterium", o jego ustanowieniu i 
znaczeniu, jakie nadał mu Bóg, o jego początku i celu, o różnych sposobach jego 
urzeczywistniania w ciągu historii zbawienia, o jego trudnościach wynikających z 
grzechu i jego odnowieniu "w Panu" (1 Kor 7, 39), w Nowym Przymierzu Chrystusa i 
Kościoła91.

Małżeństwo w porządku stworzenia

1603	"Głęboka wspólnota życia i miłości małżeńskiej, ustanowiona przez Stwórcę i 
unormowana Jego prawami, zawiązuje się przez przymierze małżeńskie... Sam 
bowiem Bóg jest twórcą małżeństwa"92. Powołanie do małżeństwa jest wpisane w 
samą naturę mężczyzny i kobiety, którzy wyszli z ręki Stwórcy. Małżeństwo nie jest 
instytucją czysto ludzką, chociaż w ciągu wieków mogło ulegać licznym zmianom w 
różnych kulturach, strukturach społecznych i postawach duchowych. Ta 
różnorodność nie powinna prowadzić do zapomnienia o jego wspólnych i trwałych 
cechach. Chociaż godność tej instytucji nie wszędzie ukazuje się z taką samą 
jasnością93, to jednak we wszystkich kulturach istnieje pewne zrozumienie dla 
znaczenia związku małżeńskiego. "Szczęście osoby i społeczności ludzkiej oraz 
chrześcijańskiej wiąże się ściśle z pomyślną sytuacją wspólnoty małżeńskiej i 
rodzinnej"94.

1604	Bóg, który stworzył człowieka z miłości, powołał go także do miłości, która jest 
podstawowym i wrodzonym powołaniem każdej istoty ludzkiej. Człowiek został 
bowiem stworzony na obraz i podobieństwo Boga95, który sam jest Miłością96. 
Ponieważ Bóg stworzył mężczyznę i kobietę, ich wzajemna miłość staje się obrazem 
absolutnej i niezniszczalnej miłości, jaką Bóg miłuje człowieka. Jest ona dobra, co 
więcej bardzo dobra, w oczach Stwórcy97. Miłość małżeńska, którą Bóg błogosławi, 
jest przeznaczona do tego, by była płodna i urzeczywistniała się we wspólnym dziele 
zachowywania stworzenia: "Bóg im błogosławił, mówiąc do nich: ŤBądźcie płodni i 
rozmnażajcie się, abyście zaludnili ziemię i uczynili ją sobie poddanąť" (Rdz 1, 28).

1605	Pismo święte stwierdza, że mężczyzna i kobieta zostali stworzeni wzajemnie 
dla siebie: "Nie jest dobrze, żeby mężczyzna był sam". Bóg daje mu niewiastę, "ciało 
z jego ciała", to znaczy istotę równą mu i bliską, jako "pomoc przychodzącą od 
Pana"98. "Dlatego to mężczyzna opuszcza ojca swego i matkę swoją i łączy się ze 
swą żoną tak ściśle, że stają się jednym ciałem" (Rdz 2, 24). Jezus wskazuje, że 
oznacza to nienaruszalną jedność ich życia, przypominając, jaki był "na początku" 
zamysł Stwórcy: "A tak już nie są dwoje, lecz jedno ciało" (Mt 19, 6).

Małżeństwo pod panowaniem grzechu

1606	Każdy człowiek doświadcza zła wokół siebie i w sobie. Doświadczenie to 
dotyczy również relacji między mężczyzną i kobietą. Od najdawniejszych czasów ich 
związek był zagrożony niezgodą, duchem panowania, niewiernością, zazdrością i 
konfliktami, które mogą prowadzić aż do nienawiści i zerwania go. Ten nieporządek 
może ujawniać się z mniejszą lub większą ostrością, może też być bardziej lub mniej 
przezwyciężany, zależnie od kultury, epoki i konkretnych osób; wydaje się jednak, że 
ma on charakter powszechny.

1607	W świetle wiary należy powiedzieć, że ten nieporządek, którego boleśnie 
doświadczamy, nie wynika z natury mężczyzny i kobiety ani z natury ich relacji, ale z 
grzechu. Pierwszym skutkiem zerwania z Bogiem, czyli pierwszego grzechu, było 
zerwanie pierwotnej komunii mężczyzny i kobiety. Ich wzajemna relacja została 
wypaczona przez ich wzajemne oskarżenia99; ich pociąg ku sobie, będący darem 
Stwórcy100, zamienił się w relację panowania i pożądliwości101; wzniosłe powołanie 
mężczyzny i kobiety, by byli płodni, rozmnażali się i czynili sobie ziemię poddaną102, 
zostało obciążone bólem rodzenia dzieci i trudem zdobywania pożywienia103.

1608	Mimo wszystko porządek stworzenia przetrwał, chociaż został poważnie 
naruszony. Aby leczyć rany spowodowane przez grzech, mężczyzna i kobieta 
potrzebują pomocy łaski, której Bóg w swoim nieskończonym miłosierdziu nigdy im 
nie odmawiał104. Bez tej pomocy mężczyzna i kobieta nie mogliby urzeczywistnić 
wzajemnej jedności ich życia, dla której Bóg stworzył ich "na początku".

Małżeństwo pod pedagogią Prawa

1609	Bóg w swoim miłosierdziu nie opuścił grzesznego człowieka. Kary będące 
następstwem grzechu, "bóle rodzenia dzieci" (Rdz 3,16), praca "w pocie oblicza" (Rdz 
3,19) stanowią także lekarstwo, które ogranicza szkody spowodowane przez grzech. 
Po upadku małżeństwo pomaga przezwyciężyć zamknięcie się w sobie, egoizm, 
szukanie własnych przyjemności, pomaga otworzyć się na drugiego człowieka, na 
wzajemną pomoc i dar z siebie.

1610	Moralna świadomość dotycząca jedności i nierozerwalności małżeństwa 
rozwinęła się pod wpływem pedagogii starego Prawa. Wprawdzie poligamia 
patriarchów i królów nie jest jeszcze wyraźnie krytykowana, ale Prawo dane 
Mojżeszowi zmierza do ochrony kobiety przed despotyzmem panowania mężczyzny, 
nawet jeśli, według słów Chrystusa, nosi ono także ślady "zatwardziałości serca" 
mężczyzny, ze względu na którą Mojżesz zezwalał na oddalenie kobiety105.

1611	Prorocy, widząc Przymierze Boga z Izraelem w postaci obrazu wyłącznej i 
wiernej miłości małżeńskiej106, przygotowywali świadomość ludu wybranego do 
głębszego rozumienia jedyności i nierozerwalności małżeństwa107. Księgi Rut i 
Tobiasza dają wzruszające świadectwo wzniosłego sensu małżeństwa, wierności i 
czułości małżonków. Tradycja zawsze widziała w Pieśni nad Pieśniami jedyny w 
swoim rodzaju wyraz miłości ludzkiej, będącej czystym odblaskiem miłości Boga, 
miłości "potężnej jak śmierć", miłości, której "wody wielkie nie zdołają ugasić" (Pnp 8, 
6-7).

Małżeństwo w Panu

1612	Oblubieńczy związek Boga z Jego ludem  Izraelem był przygotowaniem do 
nowego i wiecznego Przymierza, w którym Syn Boży przez wcielenie i oddanie swego 
życia zjednoczył się w pewien sposób z całą zbawioną przez siebie ludzkością108, 
przygotowując ją w ten sposób na "Gody Baranka" (Ap 19, 7. 9).

1613	Na początku swojej publicznej działalności Jezus dokonuje pierwszego znaku 
 na prośbę swej Matki  podczas uczty weselnej109. Kościół nadaje wielkie 
znaczenie obecności Jezusa na godach w Kanie. Widzi w tym potwierdzenie, że 
małżeństwo jest czymś dobrym, oraz zapowiedź, że od tej pory będzie ono 
skutecznym znakiem obecności Chrystusa.

1614	 W swoim nauczaniu Jezus wypowiadał się jednoznacznie o pierwotnym 
sensie związku mężczyzny i kobiety, tak jak został on na początku zamierzony przez 
Stwórcę. Zezwolenie na oddalenie żony dane przez Mojżesza było ustępstwem z 
powodu zatwardziałości serca110. Związek małżeński mężczyzny i kobiety jest 
nierozerwalny; łączy ich sam Bóg: "Co więc Bóg złączył, niech człowiek nie rozdziela" 
(Mt 19, 6).

1615	To jednoznaczne podkreślenie nierozerwalności więzi małżeńskiej mogło 
zaniepokoić i wydawać się wymaganiem nie do wykonania111. Jednak Jezus nie 
obarczał małżonków ciężarem niemożliwym do udźwignięcia i zbyt wielkim112, 
bardziej uciążliwym niż Prawo Mojżeszowe. Przychodząc, by przywrócić pierwotny 
porządek stworzenia, naruszony przez grzech, Jezus daje siłę i łaskę do przeżywania 
małżeństwa w nowych wymiarach Królestwa Bożego. Idąc za Chrystusem, 
wyrzekając się siebie, biorąc na siebie swój krzyż113, małżonkowie będą mogli 
"pojąć"114 pierwotny sens małżeństwa i przeżywać je z pomocą Chrystusa. Łaska 
małżeństwa chrześcijańskiego jest owocem Krzyża Chrystusa, będącego źródłem 
całego życia chrześcijańskiego.

1616	Wskazuje na to Paweł Apostoł, gdy mówi: "Mężowie, miłujcie żony, bo i 
Chrystus umiłował Kościół i wydał za niego samego siebie, aby go uświęcić" (Ef 5, 
25-26), zaraz dodając: "Dlatego opuści człowiek ojca i matkę, a połączy się z żoną 
swoją, i będą dwoje jednym ciałem. Tajemnica to wielka, a ja mówię: w odniesieniu 
do Chrystusa i do Kościoła" (Ef 5, 31-32).

1617	Całe życie chrześcijańskie nosi znamię oblubieńczej miłości Chrystusa do 
Kościoła. Już chrzest jako wejście do Ludu Bożego wyraża tajemnicę zaślubin. Jest 
on, jeśli tak można powiedzieć, obmyciem weselnym115, które poprzedza ucztę 
weselną  Eucharystię. Małżeństwo chrześcijańskie staje się z kolei skutecznym 
znakiem, sakramentem przymierza Chrystusa i Kościoła. Małżeństwo między 
ochrzczonymi jest prawdziwym sakramentem Nowego Przymierza, ponieważ oznacza 
łaskę i jej udziela116.

Dziewictwo dla Królestwa Bożego

1618	Chrystus jest centrum całego życia chrześcijańskiego. Więź z Nim zajmuje 
pierwsze miejsce przed wszystkimi innymi więzami rodzinnymi lub społecznymi117. 
Od początku istnienia Kościoła byli mężczyźni i kobiety, którzy zrezygnowali z 
wielkiego dobra małżeństwa, by iść za Barankiem, dokądkolwiek się uda118, by 
troszczyć się o sprawy Pana i starać się Jemu podobać119, by wyjść naprzeciw 
przychodzącemu Oblubieńcowi120. Sam Chrystus powołał niektórych, by szli za Nim, 
przyjmując taki sposób życia, którego On pozostaje wzorem:

Bo są niezdatni do małżeństwa, którzy z łona matki takimi się urodzili; i są 
niezdatni do małżeństwa, których ludzie takimi uczynili; a są i tacy bezżenni, 
którzy dla Królestwa niebieskiego sami zostali bezżenni. Kto może pojąć, niech 
pojmuje! (Mt 19, 12).

1619	Dziewictwo dla Królestwa Bożego jest rozwinięciem łaski chrztu, wymownym 
znakiem pierwszeństwa więzi z Chrystusem, żarliwego oczekiwania na Jego powrót, 
znakiem, który przypomina także, że małżeństwo jest rzeczywistością obecnego 
świata, który przemija121.

1620	Obie rzeczywistości: sakrament małżeństwa i dziewictwo dla Królestwa 
Bożego pochodzą od samego Pana. To On nadaje im sens i udziela koniecznej łaski, 
by żyć zgodnie z Jego wolą122. Szacunek dla dziewictwa ze względu na 
Królestwo123 i chrześcijańskie rozumienie małżeństwa są nierozdzielne i wzajemnie 
się uzupełniają:

Kto potępia małżeństwo, pozbawia także dziewictwo jego chwały; kto 
natomiast je chwali, czyni dziewictwo bardziej godnym podziwu i chwalebnym. 
To, co wydaje się dobrem tylko w porównaniu ze złem, nie może być wielkim 
dobrem; ale to, co jest lepsze od tego, co wszyscy uważają za dobro, jest z 
pewnością dobrem w stopniu najwyższym124.

II. Celebracja sakramentu małżeństwa

1621	W obrządku łacińskim małżeństwo między dwojgiem wierzących katolików jest 
zazwyczaj zawierane podczas Mszy świętej, ze względu na związek wszystkich 
sakramentów z Misterium Paschalnym Chrystusa125. W Eucharystii urzeczywistnia 
się pamiątka Nowego Przymierza, przez które Chrystus na zawsze zjednoczył się z 
Kościołem, swoją umiłowaną Oblubienicą, za którą wydał samego siebie126. Słuszne 
jest zatem, by małżonkowie przypieczętowali swoją zgodę na wzajemne oddanie się 
sobie przez dar własnego życia, jednocząc się z ofiarą Chrystusa za Kościół, 
uobecnioną w Ofierze eucharystycznej, i przyjmując Eucharystię, ażeby skoro 
spożywają to samo Ciało i tę samą Krew Chrystusa, "tworzyli jedno ciało" w 
Chrystusie127.

1622	"Obrzęd zaślubin jako sakramentalny akt uświęcenia... winien być sam w sobie 
ważny, godny i owocny"128. Przyszli małżonkowie powinni więc przygotować się do 
celebracji swych zaślubin przez przyjęcie sakramentu pokuty.

1623	W Kościele łacińskim uważa się zazwyczaj, że sami małżonkowie jako 
szafarze łaski Chrystusa udzielają sobie nawzajem sakramentu małżeństwa, 
wypowiadając wobec Kościoła swoją zgodę. W liturgiach wschodnich szafarzem 
sakramentu (nazywanego "ukoronowaniem") jest prezbiter lub biskup, który po 
przyjęciu wzajemnej zgody małżonków koronuje męża i żonę na znak przymierza 
małżeńskiego.

1624	Różne liturgie zawierają wiele formuł błogosławieństw i modlitw epikletycznych, 
w których prosi się Boga o łaskę i błogosławieństwo dla nowożeńców, szczególnie dla 
żony. W epiklezie tego sakramentu małżonkowie otrzymują Ducha Świętego jako 
komunię miłości Chrystusa i Kościoła129. Jest On pieczęcią ich przymierza, zawsze 
żywym źródłem ich miłości, mocą, w której będzie odnawiać się ich wierność.

III. Zgoda małżeńska

1625	Zawierającymi przymierze małżeńskie są mężczyzna i kobieta, ochrzczeni, 
wolni do zawarcia małżeństwa, którzy w sposób dobrowolny wyrażają swoją zgodę. 
"Być wolnym" oznacza:
	 nie być poddanym przymusowi;
	 nie mieć przeszkody ze strony prawa naturalnego czy kościelnego.

1626	Kościół uważa wzajemne wyrażenie zgody przez małżonków za nieodzowny 
element, który "stwarza małżeństwo"130. Jeśli nie ma zgody, nie ma 2201 
małżeństwa.

1627	Zgoda jest "aktem osobowym, przez który małżonkowie wzajemnie się sobie 
oddają i przyjmują"131: "Biorę ciebie za żonę"  "Biorę ciebie za męża"132. Zgoda, 
która wiąże wzajemnie małżonków, znajduje swoje dopełnienie w tym, że dwoje "stają 
się jednym ciałem"133.

1628	Zgoda powinna być aktem woli każdej ze stron, wolnym od przymusu i ciężkiej 
bojaźni zewnętrznej134. Żadna ludzka władza nie może zastąpić tej zgody135. Jeśli 
nie ma tej wolności, małżeństwo jest nieważne.

1629	Z tej racji (i z innych powodów, które unieważniają małżeństwo136) Kościół, po 
zbadaniu sytuacji przez kompetentny trybunał kościelny, może orzec "nieważność 
małżeństwa", to znaczy stwierdzić, że małżeństwo nigdy nie istniało. W takim 
przypadku obie strony są wolne i mogą wstąpić w związki małżeńskie, licząc się z 
naturalnymi zobowiązaniami wynikającymi z poprzedniego związku137.

1630	Prezbiter (lub diakon), który asystuje przy obrzędzie zawarcia małżeństwa, 
przyjmuje zgodę małżonków w imieniu Kościoła i udziela błogosławieństwa Kościoła. 
Obecność pełniącego posługę w Kościele (oraz świadków) wyraża w widoczny 
sposób, że małżeństwo jest rzeczywistością kościelną.

1631	Z tego względu Kościół wymaga zazwyczaj od swoich wiernych kościelnej 
formy zawierania małżeństwa138. Przemawia za tym wiele racji: 
	 małżeństwo sakramentalne jest aktem liturgicznym; wypada zatem, by było 
celebrowane podczas publicznej liturgii Kościoła; 
	 małżeństwo wprowadza do określonego stanu kościelnego, daje prawa i 
nakłada obowiązki w Kościele, między małżonkami i wobec dzieci;  skoro 
małżeństwo jest stanem życia w Kościele, trzeba, by była pewność odnośnie do jego 
zawarcia (stąd obowiązek obecności świadków); 
	 publiczny charakter wyrażonej zgody chroni raz wypowiedziane małżeńskie 
"tak" i pomaga w dochowaniu mu wierności.
Sprawą pierwszorzędnej wagi jest przygotowanie do małżeństwa, aby małżeńskie 
"tak" było aktem wolnym i odpowiedzialnym oraz aby przymierze małżeńskie miało 
solidne i trwałe podstawy ludzkie i chrześcijańskie.

Najwłaściwszym sposobem przygotowania do tego jest przykład i wychowanie 
przekazane przez rodziców i rodzinę.

	Duszpasterze i wspólnoty chrześcijańskie jako "rodzina Boża" odgrywają 
ogromną rolę w przekazywaniu ludzkich i chrześcijańskich wartości małżeństwa i 
rodziny139, i to tym bardziej, że w naszych czasach wielu młodych doświadcza 
rozbicia ognisk rodzinnych, które nie mogą zapewnić im wystarczającego 
przygotowania do małżeństwa:

Młodych winno się przede wszystkim na łonie samej rodziny odpowiednio i w 
stosownym czasie pouczać o godności, zadaniu i dziele miłości małżeńskiej, 
aby nauczeni szacunku dla czystości, mogli przejść we właściwym wieku od 
uczciwego narzeczeństwa do małżeństwa140.

Małżeństwa mieszane i różnica religii

1633	W wielu krajach dość często występuje sytuacja małżeństw mieszanych 
(między katolikami i ochrzczonymi niekatolikami). Wymaga ona szczególnej uwagi 
współmałżonków i duszpasterzy. Większej jeszcze ostrożności wymagają przypadki 
małżeństw, gdzie występuje różnica religii (między katolikami a osobami 
nieochrzczonymi).

1634	Różnica wyznania nie stanowi nieprzekraczalnej przeszkody do zawarcia 
małżeństwa, jeśli małżonkowie potrafią dzielić się tym, co każde z nich otrzymało od 
swojej wspólnoty, i jeśli jedno będzie uczyć się od drugiego sposobu przeżywania 
swojej wierności wobec Chrystusa. Nie można jednak nie dostrzegać trudności 
małżeństw mieszanych. Wynikają one z faktu, że podział chrześcijan nie został 
jeszcze przezwyciężony. Małżonkowie mogą odczuwać dramat rozbicia między 
chrześcijanami we własnej rodzinie. Różnica religii może spotęgować jeszcze te 
trudności. Rozbieżności dotyczące wiary, samej koncepcji małżeństwa, a także 
odmiennych mentalności religijnych mogą stanowić źródło napięć w małżeństwie, 
zwłaszcza w odniesieniu do wychowania dzieci. Może wystąpić wówczas 
niebezpieczeństwo indyferentyzmu religijnego.

1635	Według prawa obowiązującego w Kościele łacińskim małżeństwo mieszane 
wymaga do swej dopuszczalności wyraźnego zezwolenia władzy kościelnej141. W 
przypadku różnicy religii do ważności małżeństwa wymagana jest wyraźna dyspensa 
od przeszkody'42. Zezwolenie lub dyspensa zakłada, że obie strony znają cele oraz 
istotne właściwości małżeństwa, a także zobowiązania strony katolickiej dotyczące 
chrztu i wychowania dzieci w Kościele katolickim, i nie wykluczają ich143.

1636	W wielu regionach dzięki dialogowi ekumenicznemu różne wspólnoty 
chrześcijańskie mogły zorganizować wspólne duszpasterstwo małżeństw mieszanych. 
Jego zadaniem jest pomoc tym małżeństwom w przeżywaniu ich szczególnej sytuacji 
w świetle wiary. Ma ono także pomagać im w przezwyciężaniu napięć między 
zobowiązaniami, jakie małżonkowie mają wobec siebie, a zobowiązaniami wobec 
swoich wspólnot eklezjalnych. Powinno ono zachęcać do rozwijania tego, co jest 
wspólne w ich wierze, i do szacunku dla tego, co ich dzieli.

1637	W małżeństwach, gdzie występuje różnica religii, strona katolicka ma 
szczególne zadanie: "Uświęca się bowiem mąż niewierzący dzięki swej żonie, 
podobnie jak świętość osiągnie niewierząca żona przez Ťbratať" (1 Kor 7,14). Wielką 
radością dla współmałżonka chrześcijańskiego i dla Kościoła jest, jeśli to "uświęcenie" 
doprowadzi w sposób wolny do nawrócenia drugiej strony na wiarę 
chrześcijańską144. Szczera miłość małżeńska, pokorna i cierpliwa praktyka cnót 
rodzinnych oraz wytrwała modlitwa mogą przygotować niewierzącego współmałżonka 
do przyjęcia łaski nawrócenia.

IV. Skutki sakramentu małżeństwa

1638	"Z ważnego małżeństwa powstaje między małżonkami węzeł z natury swej 
wieczysty i wyłączny. W małżeństwie chrześcijańskim małżonkowie zostają ponadto 
przez specjalny sakrament wzmocnieni i jakby konsekrowani do obowiązków swego 
stanu i godności"154.

Węzeł małżeński

1639	Zgoda, przez którą małżonkowie oddają się sobie i przyjmują wzajemnie, 
zostaje przypieczętowana przez samego Boga146. Z ich przymierza "powstaje z woli 
Bożej instytucja trwała także wobec społeczeństwa"147. Przymierze małżonków 
zostaje włączone w przymierze Boga z ludźmi: "Prawdziwa miłość małżeńska włącza 
się w miłość Bożą"148.


1640	Węzeł małżeński został więc ustanowiony przez samego Boga, tak że zawarte 
i dopełnione małżeństwo osób ochrzczonych nie może być nigdy rozwiązane. Węzeł 
wynikający z wolnego, ludzkiego aktu małżonków i z dopełnienia małżeństwa jest 
odtąd rzeczywistością nieodwołalną i daje początek przymierzu zagwarantowanemu 
wiernością Boga. Kościół nie ma takiej władzy, by wypowiadać się przeciw 
postanowieniu mądrości Bożej149.

Łaska sakramentu małżeństwa

1641	"Małżonkowie chrześcijańscy... we właściwym sobie stanie i porządku życia 
mają własny dar wśród Ludu Bożego"150. Właściwa łaska sakramentu małżeństwa 
jest przeznaczona dla udoskonalenia miłości małżonków i dla umocnienia ich 
nierozerwalnej jedności. Przez tę łaskę "podtrzymują się wzajemnie... z pomocą 
wiernej miłości, a przyjmowanemu z miłości do Boga potomstwu wpajają 
chrześcijańskie nauki i ewangeliczne cnoty"151.

1642	Źródłem tej łaski jest Chrystus. "Jak bowiem niegdyś Bóg wyszedł naprzeciw 
swojemu ludowi z przymierzem miłości i wierności, tak teraz Zbawca ludzi i 
Oblubieniec Kościoła wychodzi naprzeciw chrześcijańskim małżonkom przez 
sakrament małżeństwa"152. pozostaje z nimi, daje im moc pójścia za Nim i wzięcia 
na siebie swojego krzyża, podnoszenia się po upadkach, przebaczania sobie 
wzajemnie, wzajemnego noszenia swoich ciężarów153. Pomaga im, by byli "sobie 
wzajemnie poddani w bojaźni Chrystusowej" (Ef 5, 21) i miłowali się miłością 
nadprzyrodzoną, delikatną i płodną. W radościach ich miłości i życia rodzinnego daje 
im już tutaj przedsmak uczty Godów Baranka:

Jakże potrafię wysłowić szczęście tego małżeństwa, które wiąże Kościół, 
Ofiara eucharystyczna umacnia, a błogosławieństwo pieczętuje, aniołowie 
ogłaszają, a Ojciec potwierdza?... Cóż za jarzmo dwojga wiernych złączonych 
w jednej nadziei, jednym dochowaniu wierności, w jednej służbie! Oboje są 
dziećmi tego samego Ojca i oboje wspólnie służą; nie ma pomiędzy nimi 
podziału ani co do ciała, ani co do ducha. Owszem, są prawdziwie dwoje w 
jednym ciele, a gdzie jest jedno ciało, jeden też jest duch154.

V. Dobra i wymagania miłości małżeńskiej

1643	"Miłość małżeńska zawiera jakąś całkowitość, w którą wchodzą wszystkie 
elementy osoby  impulsy ciała i instynktu, siła uczuć i przywiązania, dążenie ducha i 
woli. Miłość zmierza do jedności głęboko osobowej, która nie tylko łączy w jedno 
ciało, ale prowadzi do tego, by było tylko jedno serce i jedna dusza. Wymaga ona 
nierozerwalności i wierności w całkowitym wzajemnym obdarowaniu i otwiera się ku 
płodności. Jednym słowem chodzi o normalne cechy charakterystyczne dla każdej 
naturalnej miłości małżeńskiej, ale w nowym znaczeniu, gdyż sakrament nie tylko je 
oczyszcza i wzmacnia, ale wynosi tak, że stają się wyrazem wartości prawdziwie 
chrześcijańskich"155.

Jedność i nierozerwalność małżeństwa

1644	Miłość małżonków ze swej natury wymaga jedności i nierozerwalności ich 
osobowej wspólnoty, która obejmuje całe ich życie: "A tak już nie są dwoje, lecz jedno 
ciało" (Mt 19, 6)156. "powołani są do ciągłego wzrostu w tej komunii przez codzienną 
wierność małżeńskiej obietnicy obopólnego całkowitego daru"157. Ta wspólnota 
ludzka jest potwierdzona, oczyszczona i dopełniona przez jedność w Jezusie 
Chrystusie, udzieloną przez sakrament małżeństwa. Pogłębia się ona przez życie 
wspólną wiarą i przez wspólne przyjmowanie Eucharystii.

1645	"Przez równą godność osobistą kobiety i mężczyzny, która musi być 
uwzględniona przy wzajemnej i pełnej miłości małżonków, ukazuje się także w pełnym 
świetle potwierdzona przez Pana jedność małżeństwa"158. Poligamia jest przeciwna 
równej godności i miłości małżeńskiej, która jest jedyna i wyłączna159.

Wierność miłości małżeńskiej

1646	Miłość małżeńska ze swej natury wymaga od małżonków nienaruszalnej 
wierności. Wypływa to z wzajemnego daru, jaki składają sobie małżonkowie. Miłość 
chce być trwała; nie może być "tymczasowa". "To głębokie zjednoczenie będące 
wzajemnym oddaniem się sobie dwóch osób, jak również dobro dzieci, wymaga 
pełnej wierności małżonków i nieprzerwanej jedności ich współżycia"160.

1647	Najgłębszy motyw wynika z wierności Boga wobec swego przymierza i z 
wierności Chrystusa wobec swego Kościoła. Przez sakrament małżeństwa 
małżonkowie są uzdolnieni do życia tą wiernością i do świadczenia o niej. Przez ten 
sakrament nierozerwalność małżeństwa zyskuje nowy i głębszy sens.

1648	Związanie się na całe życie z drugim człowiekiem może wydawać się trudne, a 
nawet niemożliwe. Tym ważniejsze jest głoszenie Dobrej Nowiny, że Bóg nas kocha 
miłością trwałą i nieodwołalną, że małżonkowie mają udział w tej miłości, że Bóg ich 
prowadzi i podtrzymuje oraz że przez swoją wierność mogą oni być świadkami 
wiernej miłości Boga. Małżonkowie, którzy z pomocą łaski Bożej dają to świadectwo, 
często w bardzo trudnych warunkach, zasługują na wdzięczność i wsparcie wspólnoty 
eklezjalnej161.

1649	Istnieją jednak sytuacje, gdy wspólne życie małżeńskie z różnych powodów 
staje się praktycznie niemożliwe. W takich przypadkach Kościół dopuszcza fizyczną 
separację małżonków i zaprzestanie wspólnego życia. Małżonkowie w dalszym ciągu 
są przed Bogiem mężem i żoną oraz nie mogą zawrzeć nowego związku. W tej 
trudnej sytuacji najlepszym rozwiązaniem, jeśli to możliwe, byłoby pojednanie. 
Wspólnota chrześcijańska powinna pomagać tym osobom przeżywać po 
chrześcijańsku zaistniałą sytuację, z zachowaniem wierności wobec nierozerwalnego 
węzła ich małżeństwa162.

1650	W wielu krajach są obecnie liczni katolicy, którzy na podstawie prawa 
cywilnego decydują się na rozwód i zawierają cywilnie nowy związek. Kościół, będąc 
wierny słowom Jezusa Chrystusa: "Kto oddala żonę swoją, a bierze inną, popełnia 
cudzołóstwo względem niej. I jeśli żona opuści swego męża, a wyjdzie za innego, 
popełnia cudzołóstwo" (Mk 10, 11-12), nie może uznać nowego związku za ważny, 
jeśli ważne było pierwsze małżeństwo. Jeśli rozwiedzeni zawarli cywilnie drugi 
związek małżeński, znajdują się w sytuacji, która obiektywnie wykracza przeciw 
prawu Bożemu. Dlatego nie mogą oni przystępować do Komunii eucharystycznej tak 
długo, jak długo trwa ta sytuacja. Z tego samego powodu nie mogą oni pełnić 
pewnych funkcji kościelnych. Pojednanie przez sakrament pokuty może być udzielane 
tylko tym, którzy żałują, że złamali znak Przymierza i wierności Chrystusowi, i 
zobowiązują się żyć w całkowitej wstrzemięźliwości.

1651	W stosunku do chrześcijan, którzy żyją w związku cywilnym, a którzy często 
zachowują wiarę i pragną po chrześcijańsku wychować dzieci, kapłani i cała 
wspólnota powinni okazywać dużą troskę, by nie czuli się oni jakby odłączeni od 
Kościoła, w którego życiu mogą i powinni uczestniczyć jako osoby ochrzczone:

Niech będą zachęcani do słuchania słowa Bożego, do uczęszczania na Mszę 
świętą, do wytrwania w modlitwie, do pomnażania dzieł miłości oraz inicjatyw 
wspólnoty na rzecz sprawiedliwości, do wychowywania dzieci w wierze 
chrześcijańskiej; do pielęgnowania ducha i czynów pokutnych, ażeby w ten 
sposób z dnia na dzień wypraszali sobie u Boga łaskę163.

2366-2367 Otwartość na płodność

1652	"Z samej zaś natury swojej instytucja małżeńska oraz miłość małżeńska 
nastawione są na rodzenie i wychowywanie potomstwa, co stanowi jej jakoby 
szczytowe uwieńczenie"164:

Dzieci też są najcenniejszym darem małżeństwa i rodzicom przynoszą 
najwięcej dobra. Bóg sam to powiedział: "Nie jest dobrze człowiekowi być 
samemu" (Rdz 2,18) i "uczynił człowieka od początku jako mężczyznę i 
niewiastę" (Mt 19, 14), chcąc dać mu pewne specjalne uczestnictwo w swoim 
własnym dziele stwórczym, pobłogosławił mężczyźnie i kobiecie, mówiąc: 
"bądźcie płodni i rozmnażajcie się" (Rdz 1, 28). Dlatego prawdziwy szacunek 
dla miłości małżeńskiej i cały sens życia rodzinnego zmierzają do tego, żeby 
małżonkowie, nie zapoznając pozostałych celów małżeństwa, skłonni byli 
mężnie współdziałać z miłością Stwórcy i Zbawiciela, który przez nich wciąż 
powiększa i wzbogaca swoją rodzinę165.

1653	Płodność miłości małżeńskiej obejmuje także owoce życia moralnego, 
duchowego i nadprzyrodzonego, jakie przez wychowanie rodzice przekazują swoim 
dzieciom. Rodzice są głównymi i pierwszymi wychowawcami swoich dzieci166. W tym 
sensie podstawowym zadaniem małżeństwa i rodziny jest służba życiu167.

1654	Małżonkowie, którym Bóg nie dał potomstwa, mogą mimo to prowadzić 
głębokie życie małżeńskie z ludzkiego i chrześcijańskiego punktu widzenia. Ich 
małżeństwo może wyrażać się owocnie przez miłość, otwartość na innych i ofiarę.

VI. Kościół domowy

1655	Chrystus chciał przyjść na świat i wzrastać w łonie Świętej Rodziny Józefa i 
Maryi. Kościół jest "rodziną Bożą". Od początku istnienia jego zalążkiem często byli 
ci, którzy "z całym swoim domem" stawali się ludźmi wierzącymi168. Gdy nawracali 
się, pragnęli, by także "cały ich dom" był zbawiony169. Rodziny te, przyjmując wiarę, 
były oazami życia chrześcijańskiego w niewierzącym świecie.

1656	W dzisiejszym świecie, który często jest nieprzychylny, a nawet wrogi wierze, 
rodziny chrześcijańskie mają ogromne znaczenie jako ogniska żywej i promieniującej 
wiary. Dlatego też Sobór Watykański II, nawiązując do tradycji, nazywa rodzinę 
"Kościołem domowym" (Ecclesia domestica)170. W rodzinie "rodzice przy pomocy 
słowa i przykładu winni być dla dzieci swoich pierwszymi zwiastunami wiary", 
pielęgnując "właściwe każdemu z nich powołanie, ze szczególną zaś troskliwością 
powołanie duchowne"171.

1657	W szczególny sposób tu właśnie jest praktykowane kapłaństwo chrzcielne ojca 
rodziny, matki, dzieci i wszystkich członków wspólnoty rodzinnej "przez przyjmowanie 
sakramentów, modlitwę i dziękczynienie, świadectwo życia świątobliwego, zaparcie 
się siebie i czynną miłość"172. Dom rodzinny jest więc pierwszą szkołą życia 
chrześcijańskiego i "szkołą bogatszego człowieczeństwa"173. W nim dziecko uczy się 
wytrwałości i radości pracy, miłości braterskiej, wielkodusznego przebaczania, nawet 
wielokrotnego, a zwłaszcza oddawania czci Bogu przez modlitwę i ofiarę ze swego 
życia.

1658	Należy jeszcze wspomnieć o pewnych osobach, które ze względu na 
konkretne warunki, w jakich muszą żyć  chociaż często wcale tego nie chciały  są 
szczególnie bliskie sercu Jezusa, a zatem zasługują na specjalną miłość i troskę 
Kościoła, a zwłaszcza duszpasterzy. Dotyczy to dużej liczby osób żyjących samotnie. 
Wiele z nich pozostaje bez ludzkiej rodziny, często z powodu ubóstwa. Są wśród nich 
tacy, którzy przeżywają swoją sytuację w duchu Błogosławieństw, wzorowo służąc 
Bogu i bliźniemu. Trzeba przed nimi wszystkimi otworzyć drzwi domów rodzinnych, 
"Kościołów domowych", i wielkiej rodziny, jaką jest Kościół. "Nikt nie jest pozbawiony 
rodziny na tym świecie: Kościół jest domem i rodziną dla wszystkich, a szczególnie 
dla Ťutrudzonych i obciążonychť (Mt 11, 28)"174.

W skrócie

1659	Święty Paweł mówi: "Mężowie, miłujcie żony, bo i Chrystus umiłował 
Kościół. . . Tajemnica to wielka, a ja mówię w odniesieniu do Chrystusa i do 
Kościoła" (Ef 5, 25. 32).

1660	Przymierze małżeńskie, przez które mężczyzna i kobieta stanowią 
między sobą wewnętrzną wspólnotę życia i miłości, powstało z woli Stwórcy, 
który wyposażył je we własne prawa. Z natury jest ono nastawione na dobro 
współmałżonków, a także na zrodzenie i wychowanie potomstwa. Małżeństwo 
ochrzczonych zostało podniesione przez Chrystusa Pana do godności 
sakramentu175.

1661	Sakrament małżeństwa jest znakiem związku Chrystusa i Kościoła. 
Udziela on małżonkom łaski miłowania się wzajemnie tą miłością, jaką 
Chrystus umiłował Kościół. Łaska sakramentu udoskonala zatem ludzką miłość 
małżonków, umacnia ich nierozerwalną jedność i uświęca ich na drodze do 
życia wiecznego176.

1662	Małżeństwo opiera się na zgodzie obu stron, to znaczy na woli 
wzajemnego i trwałego oddania się sobie w celu przeżywania przymierza 
wiernej i płodnej miłości.

1663	Skoro małżeństwo ustanawia małżonków w pewnym publicznym stanie 
życia w Kościele, powinno być zawierane publicznie, w ramach celebracji 
liturgicznej, wobec kapłana (lub upoważnionego świadka Kościoła) oraz 
świadków i zgromadzenia wiernych.

1664	Do istoty małżeństwa należy jedność, nierozerwalność i otwartość na 
płodność. Poligamia jest przeciwna jedności małżeństwa; rozwód rozłącza to, 
co Bóg złączył. Odrzucenie płodności pozbawia życie małżeńskie dziecka, 
które jest "najcenniejszym darem małżeństwa"177.

1665	Dopóki żyje prawowity współmałżonek, zawarcie powtórnego związku 
przez rozwiedzionych sprzeciwia się zmysłowi i prawu Bożemu, jak tego 
nauczał Chrystus. Osoby rozwiedzione zawierające nowy związek nie są 
wyłączone z Kościoła, ale nie mogą przystępować do Komunii świętej. 
Powinny one prowadzić życie chrześcijańskie, zwłaszcza wychowując swoje 
dzieci w wierze.

1666	Chrześcijański dom rodzinny jest miejscem, gdzie dzieci otrzymują 
pierwsze głoszenie wiary. Dlatego dom rodzinny słusznie jest nazywany 
"Kościołem domowym", wspólnotą łaski i modlitwy, szkołą cnót ludzkich i 
miłości chrześcijańskiej.


Rozdział czwarty

INNE CELEBRACJE LITURGICZNE

Artykuł pierwszy

SAKRAMENTALIA

1667	"Święta Matka Kościół ustanowił sakramentalia. Są to znaki święte, które z 
pewnym podobieństwem do sakramentów oznaczają skutki, przede wszystkim 
duchowe, a osiągają je przez modlitwę Kościoła. Przygotowują one ludzi do przyjęcia 
głównego skutku sakramentów i uświęcają różne okoliczności życia"1.

Cechy charakterystyczne sakramentaliów

1668	Sakramentalia zostały ustanowione przez Kościół dla uświęcenia pewnych 
posług w Kościele, pewnych stanów życia, najrozmaitszych okoliczności życia 
chrześcijańskiego, a także użytkowania rzeczy potrzebnych człowiekowi. Według 
decyzji duszpasterskich biskupów sakramentalia mogą dotyczyć potrzeb, kultury i 
historii ludu chrześcijańskiego określonego regionu i epoki. Zawierają one zawsze 
modlitwę, której często towarzyszy jakiś określony znak, jak włożenie ręki, znak 
krzyża, pokropienie wodą święconą (znak przypominający chrzest).

1669	Sakramentalia wynikają z kapłaństwa chrzcielnego; każdy ochrzczony jest 
powołany do tego, by być "błogosławieństwem"2 i by błogosławić3. Dlatego świeccy 
mogą przewodniczyć pewnym błogosławieństwom4. Im bardziej jakieś 
błogosławieństwo dotyczy życia eklezjalnego i sakramentalnego, tym bardziej jego 
udzielanie jest zastrzeżone dla wyświęconych do posługi (biskupów, prezbiterów lub 
diakonów)5.

1670	Sakramentalia nie udzielają łaski Ducha Świętego na sposób sakramentów, 
lecz przez modlitwę Kościoła uzdalniają do przyjęcia łaski i dysponują do współpracy 
z nią. "Prawie każde wydarzenie życia odpowiednio usposobionych wiernych zostaje 
uświęcone przez łaskę wypływającą z Paschalnego Misterium Męki, Śmierci i 
Zmartwychwstania Chrystusa, z którego czerpią swoją moc wszystkie sakramenty i 
sakramentalia; w ten sposób niemal każde godziwe użycie rzeczy materialnych może 
zostać skierowane do uświęcenia człowieka i uwielbienia Boga"6.

Różnorodne formy sakramentaliów

1671	Wśród sakramentaliów znajdują się najpierw błogosławieństwa (osób, 
posiłków, przedmiotów, miejsc). Każde błogosławieństwo jest uwielbieniem Boga i 
modlitwą o Jego dary. W Chrystusie chrześcijanie są błogosławieni przez Boga Ojca 
"wszelkim błogosławieństwem duchowym" (Ef 1, 3). Dlatego Kościół udziela 
błogosławieństwa, wzywają imienia Jezusa i czyniąc zazwyczaj święty znak krzyża 
Chrystusa.

1672	Niektóre błogosławieństwa mają charakter trwały; ich skutkiem jest 
poświęcenie pewnych osób Bogu oraz zastrzeżenie pewnych przedmiotów i miejsc do 
użytku liturgicznego. Wśród błogosławieństw osób  których nie należy mylić ze 
święceniami sakramentalnymi  znajduje się błogosławieństwo opata lub ksieni 
klasztoru, konsekracja dziewic, obrzęd profesji zakonnej i błogosławieństwo dla 
pełnienia pewnych posług w Kościele (lektorów, akolitów, katechetów itp.). Jako 
przykład błogosławieństwa dotyczącego przedmiotów można wymienić poświęcenie 
kościoła lub ołtarza, błogosławieństwo świętych olejów, naczyń i szat liturgicznych, 
dzwonów itp.

1673	Gdy Kościół publicznie i na mocy swojej władzy prosi w imię Jezusa 
Chrystusa, by jakaś osoba lub przedmiot były strzeżone od napaści Złego i wolne od 
jego panowania, mówimy o egzorcyzmach. Praktykował je Jezus7, a Kościół od 
Niego przyjmuje władzę i obowiązek wypowiadania egzorcyzmów8. W prostej formie 
egzorcyzmy występują podczas celebracji chrztu. Egzorcyzmy uroczyste, nazywane 
"wielkimi", mogą być wypowiadane tylko przez prezbitera i za zezwoleniem biskupa. 
Egzorcyzmy należy traktować bardzo roztropnie, przestrzegając ściśle ustalonych 
przez Kościół norm. Egzorcyzmy mają na celu wypędzenie złych duchów lub 
uwolnienie od ich demonicznego wpływu, mocą duchowej władzy, jaką Jezus 
powierzył Kościołowi. Czymś zupełnie innym jest choroba, zwłaszcza psychiczna, 
której leczenie wymaga wiedzy medycznej. Przed podjęciem egzorcyzmów należy 
więc upewnić się, że istotnie chodzi o obecność Złego, a nie o chorobę9.

Religijność ludowa

1674	Poza liturgią sakramentów i sakramentaliów katecheza powinna brać pod 
uwagę formy pobożności wiernych i religijności ludowej. Zmysł religijny ludu 
chrześcijańskiego zawsze znajdował wyraz w różnorodnych formach pobożności, 
które otaczały życie sakramentalne Kościoła. Są to: cześć oddawana relikwiom, 
nawiedzanie sanktuariów, pielgrzymki, procesje, droga 26krzyżowa, tańce religijne, 
różaniec, medaliki10 itp.

1675	Te formy pobożności są kontynuacją życia liturgicznego Kościoła, ale go nie 
zastępują: "Należy (je) tak uporządkować, aby zgadzały się z liturgią, z niej poniekąd 
wypływały i do niej wiernych prowadziły, ponieważ ona ze swej natury znacznie je 
przewyższa"11.

1676	Konieczne jest rozeznanie duszpasterskie, by podtrzymywać i wspierać 
religijność ludową, a w razie potrzeby oczyszczać i pogłębiać zmysł religijny, z 
którego wyrastają te formy pobożności, oraz kierować je do głębszego poznawania 
misterium Chrystusa. Praktykowanie tych form pobożności podlega trosce i osądowi 
biskupów oraz ogólnym normom Kościoła12.

Religijność ludowa w swej istocie jest zbiorem wartości odpowiadających w 
duchu mądrości chrześcijańskiej na podstawowe pytania egzystencjalne. 
Zdrowy katolicki zmysł ludu odznacza się zdolnością tworzenia syntezy 
egzystencjalnej. W ten sposób dochodzi do twórczego połączenia elementu 
Boskiego i ludzkiego, Chrystusa i Maryi, ducha i ciała, wspólnoty i instytucji, 
osoby i społeczności, wiary i ojczyzny, rozumu i uczucia. Mądrość ta jest 
rodzajem humanizmu chrześcijańskiego, który podkreśla z mocą godność 
każdej osoby jako dziecka Bożego, odbudowuje podstawowe braterstwo, uczy 
spotkania z naturą i zrozumienia, czym jest praca, daje motywacje życia w 
radości i pogodzie ducha, nawet wśród trudów życia. Mądrość ta jest dla ludu 
podstawą rozeznania, ewangelicznym instynktem, który pozwala spontanicznie 
ocenić, kiedy Ewangelia zajmuje w Kościele pierwsze miejsce, a kiedy zanika 
jej treść i zagłuszają ją inne sprawy13.

W skrócie

1677	Sakramentaliami nazywa się święte znaki ustanowione przez Kościół. 
Mają one na celu przygotowanie ludzi do przyjęcia owocu sakramentów oraz 
uświęcanie różnych okoliczności życia.

1678	Ważne miejsce wśród sakramentaliów zajmują błogosławieństwa. 
Zawiera się w nich uwielbienie Boga za Jego dzieła i dary, a równocześnie 
modlitwa wstawiennicza Kościoła, by ludzie mogli używać darów Bożych w 
duchu Ewangelii.

1679	Poza liturgią życie chrześcijańskie jest podtrzymywane przez różne 
formy pobożności ludowej, zakorzenione w rozmaitych kulturach. Kościół 
popiera formy religijności ludowej, wyrażające zmysł ewangeliczny i ludzką 
mądrość, wzbogacające życie chrześcijańskie, ale równocześnie czuwa, by je 
rozświetlać światłem wiary.


Artykuł drugi

POGRZEB CHRZEŚCIJAŃSKI

1680	Wszystkie sakramenty, a zwłaszcza sakramenty wtajemniczenia 
chrześcijańskiego, miały na celu ostatnią Paschę dziecka Bożego, która przez śmierć 
wprowadza je do życia w Królestwie niebieskim. Wówczas spełnia się to, co 
wyznajemy w wierze i nadziei: "Oczekuję wskrzeszenia umarłych i życia wiecznego w 
przyszłym świecie"14.

I. Ostatnia Pascha chrześcijanina

1681	Chrześcijański sens śmierci ukazuje się w świetle Misterium Paschalnego 
Śmierci i Zmartwychwstania Chrystusa, w którym złożyliśmy naszą jedyną nadzieję. 
Chrześcijanin, który umiera w Chrystusie Jezusie, "opuszcza to ciało i staje w obliczu 
Pana"15.

1682	Dzień śmierci jest dla chrześcijanina, po zakończeniu jego życia 
sakramentalnego, dopełnieniem nowych narodzin rozpoczętych na chrzcie; jest 
ostatecznym "upodobnieniem" go do "obrazu Syna", którego udziela namaszczenie 
Duchem Świętym; jest uczestnictwem w Uczcie Królestwa, zapoczątkowanej w 
Eucharystii, nawet jeśli zachodziłaby jeszcze potrzeba ostatecznego oczyszczenia, by 
móc przywdziać szatę godową.

1683	Kościół, który jak matka nosił sakramentalnie w swoim łonie chrześcijanina 
podczas jego ziemskiej pielgrzymki, towarzyszy mu na końcu jego drogi, by oddać go 
"w ręce Ojca". Ofiaruje on Ojcu, w Chrystusie, dziecko Jego łaski i w nadziei składa w 
ziemi zasiew ciała, które zmartwychwstanie w chwale16. Ofiarowanie to dokonuje się 
w pełni w czasie celebracji Ofiary eucharystycznej. Błogosławieństwa, które ją 
poprzedzają i po niej następują, są sakramentaliami.

II. Celebracja pogrzebu

1684	Pogrzeb chrześcijański nie udziela zmarłemu ani sakramentu, ani 
sakramentaliów; zmarły znajduje się już poza porządkiem ekonomii sakramentalnej. 
Pogrzeb jest jednak obrzędem liturgicznym Kościoła17. Posługa Kościoła powinna 
jasno wyrażać rzeczywistą łączność ze zmarłym, a także ożywiać uczestnictwo 
zgromadzonej wspólnoty w obrzędach i głosić jej życie wieczne.

1685	Różne obrzędy pogrzebu wyrażają paschalny charakter śmierci 
chrześcijańskiej oraz odpowiadają sytuacjom i tradycjom każdego regionu; dotyczy to 
także koloru liturgicznego18.

1686	Obrzędy pogrzebu (Ordo Exsequiarum) liturgii rzymskiej proponują trzy formy 
pogrzebu, odpowiadające trzem miejscom ich sprawowania (dom, kościół i cmentarz). 
Bierze się również pod uwagę, co dla rodziny ma szczególne znaczenie, jakie są 
zwyczaje lokalne, czego wymaga kultura i pobożność ludowa. Przebieg celebracji jest 
wspólny wszystkim tradycjom liturgicznym i zawiera cztery główne momenty:

1687	Pozdrowienie wspólnoty. Obrzęd pogrzebu rozpoczyna się pozdrowieniem w 
duchu wiary. Do bliskich zmarłego kieruje się słowo "pocieszenia" (w rozumieniu 
Nowego Testamentu jest to moc Ducha Świętego w nadziei19). Wspólnota zebrana 
na modlitwie oczekuje także "słów życia wiecznego". Śmierć jednego z jej członków 
(lub jej rocznica, siódmy lub czterdziesty dzień po niej) jest okazją, którą powinno się 
wykorzystać na zwrócenie uwagi na to, co przekracza perspektywy "tego świata", i na 
doprowadzenie wiernych do prawdziwych perspektyw wiary w Chrystusa 
Zmartwychwstałego.

1688	Liturgia słowa. Liturgia słowa w czasie pogrzebu wymaga tym bardziej 
szczególnego przygotowania, że w zebranej wspólnocie mogą znajdować się wierni, 
którzy rzadko uczestniczą w liturgii, oraz przyjaciele zmarłego nie będący 
chrześcijanami. Zwłaszcza homilia powinna "unikać rodzaju literackiego pochwalnej 
mowy pogrzebowej"20 oraz ukazywać misterium śmierci chrześcijańskiej w świetle 
Chrystusa Zmartwychwstałego.

1689	Ofiara eucharystyczna. Gdy celebracja ma miejsce w kościele, Eucharystia 
stanowi centrum paschalnej rzeczywistości śmierci chrześcijańskiej21. Wtedy właśnie 
Kościół wyraża swoją skuteczną jedność ze zmarłym, ofiarując Ojcu, w Duchu 
Świętym, ofiarę śmierci i zmartwychwstania Chrystusa. Prosi on wówczas, by jego 
dziecko zostało oczyszczone z grzechów oraz ich skutków i zostało przyjęte do 
paschalnej pełni Uczty w Królestwie niebieskim22. Przez celebrację Eucharystii 
wspólnota wiernych, a  szczególnie rodzina zmarłego uczy się żyć w łączności z tym, 
który "zasnął w Panu", przyjmując Ciało Chrystusa, którego zmarły nadal jest żywym 
członkiem, modląc się za niego i z nim.

1690	Pożegnanie zmarłego. Żegnając zmarłego, Kościół "poleca go Bogu". Jest to 
"ostatnie pożegnanie, jakie wspólnota chrześcijańska oddaje swemu członkowi, 
zanim jego ciało będzie wyniesione i pogrzebane"23. Tradycja bizantyjska wyraża je 
przez pocałunek zmarłego.

W tym ostatnim pozdrowieniu "śpiewamy dla uczczenia jego odejścia z tego 
życia i rozstania się z nami, ale także dlatego że nadal trwamy w komunii i w 
zjednoczeniu. Śmierć nie oddziela nas od siebie, ponieważ wszyscy zdążamy 
tą samą drogą i odnajdziemy się w tym samym miejscu. Nie będziemy nigdy 
rozłączeni, ponieważ żyjemy dla Chrystusa i teraz jesteśmy zjednoczeni z 
Chrystusem, idąc ku Niemu... Wszyscy razem będziemy kiedyś w 
Chrystusie"24.



Część trzecia

ŻYCIE W CHRYSTUSIE

1691	"Chrześcijaninie! Poznaj swoją godność. Stałeś się uczestnikiem Boskiej 
natury, porzuć więc niegodne obyczaje przeszłego życia i już do nich nie wracaj. 
Pomnij, do jakiej należysz Głowy i jakiego Ciała jesteś członkiem. Pamiętaj, że 
zostałeś wyrwany z mocy ciemności i przeniesiony do światła i Królestwa Bożego"1.

1692	Symbol wiary ukazał wielkość darów Bożych danych człowiekowi w dziele jego 
stworzenia oraz w jeszcze większym stopniu przez odkupienie i uświęcenie. Tego, co 
wyznaje wiara, udzielają sakramenty: przez "sakramenty sprawiające odrodzenie" 
chrześcijanie stali się "dziećmi Bożymi" (J 1, 12; 1 J 3, 1), "uczestnikami Boskiej 
natury" (2 P 1, 4). Chrześcijanie, poznając w wierze swoją nową godność, są 
wezwani, by od tej chwili żyć "w sposób godny Ewangelii Chrystusowej" (Flp 1, 27). 
Przez sakramenty i modlitwę otrzymują oni łaskę Chrystusa i dary Jego Ducha, które 
ich uzdalniają do nowego życia.

1693	Jezus Chrystus zawsze czynił to, co podobało się Ojcu2. Zawsze żył w 
doskonałej komunii z Nim. Podobnie Jego uczniowie są wezwani do życia przed 
obliczem Ojca, "który widzi w ukryciu"3, by stać się doskonałymi, "jak doskonały jest 
Ojciec... niebieski" (Mt 5, 48).

1694	Chrześcijanie, wszczepieni w ciało Chrystusa przez chrzest4, "umarli dla 1267 
grzechu, żyją zaś dla Boga w Chrystusie Jezusie" (Rz 6,11), uczestnicząc w ten 
sposób w życiu Zmartwychwstałego5. Idąc za Chrystusem i w zjednoczeniu z Nim6, 
chrześcijanie mogą być "naśladowcami Boga, jako dzieci umiłowane, i postępować 
drogą miłości" (Ef 5,1), dostosowując swoje myśli, słowa i czyny do dążeń, które są 
"w Chrystusie Jezusie" (Flp 2, 5), i idąc za Jego przykładem7.

1695	Chrześcijanie, "usprawiedliwieni w imię naszego Pana Jezusa Chrystusa i 
przez Ducha Boga naszego" (1 Kor 6, 11), "uświęceni... i powołani do świętości" (1 
Kor 1, 2), stali się "świątynią Ducha Świętego"8. "Duch Syna" uczy ich modlić się do 
Ojca9, a stawszy się ich życiem, pobudza ich do działania10, by przez czynną miłość 
przynosili "owoce ducha" (Ga 5, 22). Duch Święty, uzdrawiając rany grzechu, 
odnawia nas w naszym myśleniu11; oświeca nas i umacnia, byśmy żyli jak "dzieci 
światłości" (Ef 5, 8) w "prawości i sprawiedliwości, i prawdzie" (Ef 5, 9).

1696	Droga Chrystusa "prowadzi do życia", droga przeciwna "prowadzi do zguby" 
(Mt 7, 13)12. Przypowieść ewangeliczna o dwóch drogach jest zawsze obecna w 
katechezie Kościoła. Wskazuje ona na znaczenie decyzji moralnych dla naszego 
zbawienia. "Są dwie drogi: jedna  droga życia, a druga  śmierci; zachodzi jednak 
między nimi zasadnicza różnica"13.

1697	Katecheza powinna wyrażać w sposób bardzo jasny radość i wymagania drogi 
Chrystusa14. Katecheza "nowego życia" (Rz 6, 4) w Chrystusie będzie: 
	 katechezą Ducha Świętego, wewnętrznego nauczyciela życia według 
Chrystusa, słodkiego gościa i przyjaciela, który to życie pobudza, prowadzi, 
oczyszcza i umacnia;
	 katechezą łaski, ponieważ przez łaskę jesteśmy zbawieni i dzięki niej
nasze uczynki mogą przynieść owoce na życie wieczne;
	 katechezą błogosławieństw, ponieważ droga Chrystusa jest streszczona
w błogosławieństwach, jedynej drodze do szczęścia wiecznego, którego pragnie 
serce człowieka;
	 katechezą o grzechu i przebaczeniu, ponieważ człowiek bez uznania się
za grzesznika nie może poznać prawdy o samym sobie, która jest warunkiem 
właściwego postępowania, a bez daru przebaczenia nie mógłby tej prawdy przyjąć;
	 katechezą o ludzkich cnotach, która pozwala zachwycić się pięknem i 
wzbudzić upodobanie do prawych dyspozycji do dobra;
	 katechezą o chrześcijańskich cnotach wiary, nadziei i miłości, która czerpie 
inspirację z przykładu świętych;
	 katechezą o podwójnym przykazaniu miłości, rozwiniętym w Dekalogu; 
	 katechezą eklezjalną, ponieważ dzięki wielorakiej wymianie "dóbr 
duchowych" w "komunii świętych" życie chrześcijańskie może wzrastać, rozwijać się i 
być przekazywane.

1698	Pierwszym i ostatecznym odniesieniem tej katechezy będzie zawsze sam 
Jezus Chrystus, który jest "drogą i prawdą, i życiem" (J 14, 6). Wierni Chrystusa, 
wpatrując się w Niego w wierze, mogą mieć nadzieję, że On sam urzeczywistni w nich 
swoje obietnice i że miłując Go tą miłością, którą On ich umiłował, dokonają dzieł na 
miarę ich godności:

Proszę cię, abyś pamiętał, że nasz Pan Jezus Chrystus jest rzeczywiście twoją 
Głową, ty zaś jednym z Jego członków. Chrystus należy do ciebie, tak jak 
głowa należy do ciała. Cokolwiek jest Jego, jest zarazem twoje: duch, serce, 
ciało, dusza, wszystkie władze i umiejętności. Masz posługiwać się nimi, jak 
gdyby były twoje, po to, abyś Panu służył, chwalił Go, miłował i wysławiał. Ty 
zaś należysz do Niego, jak ciało należy do głowy. Dlatego i On pragnie 
posługiwać się wszystkimi twymi władzami jak swoimi, by służyć Ojcu i Jego 
wielbić15.

Dla mnie bowiem żyć  to Chrystus (Flp 1, 21).


Dział pierwszy

POWOŁANIE CZŁOWIEKA: ŻYCIE W DUCHU ŚWIĘTYM

1699	Życie w Duchu Świętym wypełnia powołanie człowieka (rozdział pierwszy). 
Stanowi je miłość Boża i solidarność ludzka (rozdział drugi). Życie w Duchu Świętym 
jest udzielane darmowo jako zbawienie (rozdział trzeci).

Rozdział pierwszy

GODNOŚĆ OSOBY LUDZKIEJ

1700	Godność osoby ludzkiej ma podstawę w stworzeniu jej na obraz i 
podobieństwo Boże (artykuł pierwszy); wypełnia się ona w powołaniu jej do Boskiego 
szczęścia (artykuł drugi). Jest właściwe istocie ludzkiej, że w sposób dobrowolny dąży 
do tego wypełnienia (artykuł trzeci). Osoba ludzka przez swoje świadome czyny 
(artykuł czwarty) dostosowuje się lub nie do dobra obiecanego przez Boga i 
potwierdzonego przez sumienie moralne (artykuł piąty). Ludzie kształtują samych 
siebie i wzrastają wewnętrznie; całe swoje życie zmysłowe i duchowe czynią 
przedmiotem swojego wzrostu (artykuł szósty). Z pomocą łaski wzrastają w cnocie 
(artykuł siódmy), unikają grzechu, a jeśli go popełnili, jak syn marnotrawnyl powierzają 
się miłosierdziu naszego Ojca niebieskiego (artykuł ósmy). W ten sposób osiągają 
doskonałość miłości.

Artykuł pierwszy

CZŁOWIEK OBRAZEM BOGA

1701	"Chrystus... już w samym objawieniu tajemnicy Ojca i Jego miłości objawia w 
pełni człowieka samemu człowiekowi i okazuje mu najwyższe jego powołanie"2. W 
Chrystusie, "obrazie Boga niewidzialnego" (Kol 1, 15)3, człowiek został stworzony "na 
obraz i podobieństwo" Stwórcy. W Chrystusie, Odkupicielu i Zbawicielu, obraz Boży, 
zniekształcony w człowieku przez grzech pierwszy, został odnowiony w swoim 
pierwotnym pięknie i uszlachetniony łaską Bożą4.

1702	Obraz Boży jest obecny w każdym człowieku. Jaśnieje we wspólnocie osób na 
podobieństwo zjednoczenia Osób Boskich między sobą (por. rozdział drugi).

1703	Osoba ludzka, obdarzona "duchową i nieśmiertelną" duszą5, jest "jedynym na 
ziemi stworzeniem, którego Bóg chciał dla niego samego"6. Od chwili 2258 poczęcia 
jest ona przeznaczona do szczęścia wiecznego.

1704	Osoba ludzka uczestniczy w świetle i mocy Ducha Bożego. Dzięki rozumowi 
jest zdolna do zrozumienia porządku rzeczy ustanowionego przez Stwórcę. Dzięki 
swojej woli jest zdolna kierować się sama z siebie do swojego prawdziwego dobra. 
Swoją doskonałość znajduje w "poszukiwaniu i umiłowaniu tego, co prawdziwe i 
dobre"7.

1705	Człowiek, dzięki duszy oraz duchowym władzom rozumu i woli, jest 1730 
obdarzony wolnością, "szczególnym znakiem obrazu Bożego"8 .

1706	Za pośrednictwem rozumu człowiek poznaje głos Boga, który przynagla go do 
"czynienia dobra, a unikania zła"9. Każdy człowiek jest zobowiązany do kierowania 
się tym prawem, które rozbrzmiewa w sumieniu i które wypełnia się w miłości Boga i 
bliźniego. Życie moralne świadczy o godności osoby.

1707	"Człowiek... za poduszczeniem Złego, już na początku historii nadużył swojej 
wolności"10. Uległ pokusie i popełnił zło. Zachowuje pragnienie dobra, ale jego natura 
nosi ranę grzechu pierworodnego. Stał się skłonny do zła i podatny na błąd:

Człowiek jest wewnętrznie rozdarty. Z tego też powodu całe życie ludzi, czy to 
jednostkowe, czy zbiorowe, przedstawia się jako wałka, i to walka 
dramatyczna, między dobrem i złem, między światłem i ciemnością11.

1708	Chrystus przez swoją mękę wyzwolił nas od Szatana i od grzechu. Wysłużył 
nam nowe życie w Duchu Świętym. Jego łaska odnawia w nas to, co zniszczył 
grzech.

1709	Ten, kto wierzy w Chrystusa, staje się synem Bożym. To przybrane synostwo 
przemienia go, pozwalając mu iść za przykładem Chrystusa; uzdalnia go do prawego 
działania i do czynienia dobra. W zjednoczeniu ze swym Zbawicielem uczeń osiąga 
doskonałość miłości  świętość. Życie moralne, które dojrzało w łasce, wypełnia się w 
życiu wiecznym, w chwale nieba. 1050

W skrócie

1710	"Chrystus... objawia w pełni człowieka samemu człowiekowi i okazuje 
mu najwyższe jego powołanie"12.

1711	Osoba ludzka, obdarzona duszą duchową, rozumem i wolą, od chwili 
swego poczęcia jest zwrócona do Boga i przeznaczona do szczęścia 
wiecznego. Swoją doskonałość osiąga w "poszukiwaniu i umiłowaniu tego, co 
prawdziwe i dobre"13.

1712	Prawdziwa wolność jest w człowieku "szczególnym znakiem obrazu 
Bożego"14.

1713	Człowiek jest zobowiązany do kierowania się prawem moralnym, które 
przynagla go do "czynienia dobra, a unikania zła"15. Prawo to rozbrzmiewa w 
jego sumieniu.

1714	Człowiek, którego natura została zraniona przez grzech pierworodny, 
jest podatny na błąd i skłonny do zła w urzeczywistnianiu swojej wolności.

1715	Wierzący w Chrystusa ma nowe życie w Duchu Świętym. Życie 
moralne, które wzrasta i dojrzewa w lasce, osiągnie wypełnienie w chwale 
nieba.



Artykuł drugi

NASZE POWOŁANIE DO SZCZĘŚCIA

I. Błogosławieństwa

1716	Błogosławieństwa znajdują się w centrum przepowiadania Jezusa. Ich 
ogłoszenie podejmuje obietnice dane narodowi wybranemu od czasów Abrahama. 
Wypełnia je, wskazując za ich pośrednictwem nie tylko na korzystanie z dóbr 
ziemskich, ale na Królestwo niebieskie:

Błogosławieni ubodzy w duchu, albowiem do nich należy Królestwo niebieskie.
Błogosławieni, którzy się smucą, albowiem oni będą pocieszeni. Błogosławieni cisi, 
albowiem oni na własność posiądą ziemię.
Błogosławieni, którzy łakną i pragną sprawiedliwości, albowiem oni będą nasyceni.
Błogosławieni miłosierni, albowiem oni miłosierdzia dostąpią.
Błogosławieni czystego serca, albowiem oni Boga oglądać będą. Błogosławieni, 
którzy wprowadzają pokój, albowiem oni będą nazwani synami Bożymi.
Błogosławieni, którzy cierpią prześladowanie dla sprawiedliwości, albowiem do nich 
należy Królestwo niebieskie.
Błogosławieni jesteście, gdy [ludzie] wam urągają i prześladują was, i gdy z mego 
powodu mówią kłamliwie wszystko złe na was. Cieszcie się i radujcie, albowiem 
wasza nagroda wielka jest w niebie (Mt 5, 3-12).

1717	Błogosławieństwa odzwierciedlają oblicze Jezusa Chrystusa i opisują 459 Jego 
miłość; wyrażają powołanie wiernych włączonych w chwałę Jego Męki i 
Zmartwychwstania; wyjaśniają charakterystyczne działania i postawy życia 1820 
chrześcijańskiego; są paradoksalnymi obietnicami, które podtrzymują nadzieję w 
trudnościach; zapowiadają dobrodziejstwa i nagrodę, które w sposób ukryty są już 
udzielane uczniom; zostały zapoczątkowane w życiu Najświętszej Maryi Dziewicy i 
wszystkich świętych.

II. Pragnienie szczęścia

1718	Błogosławieństwa są odpowiedzią na naturalne pragnienie szczęścia. 
Pragnienie to ma Boskie pochodzenie; Bóg wszczepił je w serce człowieka, by 
przyciągnąć je do siebie, ponieważ tylko On może je zaspokoić.

Z pewnością wszyscy chcemy żyć szczęśliwie i nie ma wśród ludzi nikogo, kto 
nie zgodziłby się na to, zanim by mu to nawet jasno przedstawiono16.

Jakże więc szukam Ciebie, Panie? Gdy szukam Ciebie, mojego Boga, szukam 
2541 życia szczęśliwego. Będę Cię szukał, by dusza moja żyć mogła. Ciało me 
żyje dzięki mojej duszy, a dusza żyje dzięki Tobie17.

Jedynie Bóg nasyca18.

1719	Błogosławieństwa odsłaniają cel życia ludzkiego, ostateczny cel czynów 
ludzkich: Bóg powołuje nas do swojego własnego szczęścia. Powołanie to jest 
skierowane do każdego osobiście, ale także do całego Kościoła, nowego ludu tych, 
którzy przyjęli obietnicę i żyją nią w wierze.

III. Szczęście chrześcijańskie

1720	Nowy Testament używa licznych wyrażeń, by scharakteryzować szczęście, do 
jakiego Bóg powołuje człowieka: przyjście Królestwa Bożego19; oglądanie Boga: 
"Błogosławieni czystego serca, albowiem oni Boga oglądać będą" (Mt 5, 8)20; wejście 
do radości Pana21; wejście do odpoczynku Boga (Hbr 4, 7-11):

Wtedy więc będziemy odpoczywali i oglądali, będziemy oglądali i kochali, 
będziemy kochali i wychwalali. Oto co będzie na końcu, ale bez końca. Bo i 
jakiż inny jest nasz cel, jeśli nie dojście do Królestwa, które nie będzie miało 
końca?22.

1721	Bóg bowiem stworzył nas, byśmy Go poznawali, służyli Mu, miłowali Go, i w 
ten sposób doszli do raju. Szczęście czyni nas "uczestnikami Boskiej natury" (2 P 1, 
4) i życia wiecznego23. Wraz z nim człowiek wchodzi do chwały Chrystusa24 i do 
radości życia trynitarnego.  

1722	Takie szczęście przekracza zrozumienie i siły samego człowieka. Wypływa 
ono z darmo danego daru Bożego. Dlatego właśnie nazywa się je nadprzyrodzonym, 
tak jak łaskę, która uzdalnia człowieka do wejścia do radości Bożej.

"Błogosławieni czystego serca, albowiem oni Boga oglądać będą". Istotnie, 
"nikt nie może oglądać Boga", to znaczy zobaczyć Jego majestatu i 
niewysłowionej chwały i "pozostać przy życiu", albowiem Ojciec jest niepojęty; 
jednak w swojej dobroci, miłości do ludzi i wszechmocy wyświadczył tak wielką 
łaskę tym, którzy
Go miłują, że pozwolił im ujrzeć siebie... albowiem, "co niemożliwe jest u ludzi, 
możliwe jest u Boga"25.

1723	Obiecane szczęście stawia nas wobec decydujących wyborów moralnych. 
Zaprasza nas do oczyszczenia naszego serca ze złych skłonności i do poszukiwania 
nade wszystko miłości Bożej. Uczy nas, że prawdziwe szczęście nie polega ani na 
bogactwie czy dobrobycie, na ludzkiej sławie czy władzy, ani na żadnym ludzkim 
dziele, choćby było tak użyteczne jak nauka, technika czy sztuka, ani nie tkwi w 
żadnym stworzeniu, ale znajduje się w samym Bogu, który jest źródłem wszelkiego 
dobra i wszelkiej miłości:

Bogactwo jest wielkim bożyszczem dzisiejszych czasów; to jemu właśnie wielu 
ludzi składa hołd. Mierzą oni szczęście według stanu posiadania, a także 
według stanu posiadania odmierzają szacunek... Wszystko to bierze się z 
przekonania, że będąc bogatym można wszystko. Bogactwo jest więc jednym 
z bożków dzisiejszych czasów. Innym jest uznanie... Doszło do tego, że 
uznanie, fakt bycia znanym, czynienia wrzawy w świecie (co można by nazwać 
rozgłosem prasowym) uważa się za dobro samo w sobie, za najwyższe dobro, 
za przedmiot najwyższej czci26.

1724	Dekalog, Kazanie na Górze i nauczanie apostolskie opisują nam drogi 
prowadzące do Królestwa niebieskiego. Wspierani łaską Ducha Świętego, idziemy 
nimi krok za krokiem przez codzienne czyny. Wzbogaceni słowem Chrystusa, powoli 
przynosimy owoce w Kościele na chwałę Bożą27.

W skrócie

1725	Błogosławieństwa podejmują i wypełniają obietnice Boże od czasów 
Abrahama, ukierunkowając je na Królestwo niebieskie. Są odpowiedzią na 
pragnienie szczęścia, jakie Bóg złożył w sercu człowieka.

1726	Błogosławieństwa uczą nas o celu ostatecznym, do jakiego powołuje 
nas Bóg. Jest nim: Królestwo Boże, oglądanie Boga, uczestnictwo w naturze 
Bożej, życie wieczne, usynowienie, odpoczynek w Bogu.

1727	Szczęście życia wiecznego jest darmo danym darem Bożym; jest ono 
nadprzyrodzone, podobnie jak łaska, która do niego prowadzi.

1728	Błogosławieństwa stawiają nas wobec decydujących wyborów 
dotyczących dóbr ziemskich; oczyszczają nasze serce, by nas nauczyć 
miłować Boga nade wszystko.

1729	Szczęście niebieskie określa kryteria rozeznawania w korzystaniu z 
dóbr ziemskich, zgodnie z prawem Bożym.


Artykuł trzeci

WOLNOŚĆ CZŁOWIEKA

1730	Bóg stworzył człowieka jako istotę rozumną, dając mu godność osoby 
obdarzonej możliwością decydowania i panowaniem nad swoimi czynami. "Bóg 
bowiem zechciał człowieka pozostawić w ręku rady jego, żeby Stworzyciela swego 
szukał z własnej ochoty i Jego się trzymając, dobrowolnie dochodził do pełnej i 
błogosławionej doskonałości"28:

Człowiek jest istotą rozumną, a przez to podobną do Boga; został stworzony 
jako wolny i mający panowanie nad swoimi czynami29.

I. Wolność i odpowiedzialność

1731	Wolność jest zakorzenioną w rozumie i woli możliwością działania lub 
niedziałania, czynienia tego lub czegoś innego, a więc podejmowania przez siebie 
dobrowolnych działań. Dzięki wolnej woli każdy decyduje o sobie. Wolność jest w 
człowieku siłą wzrastania i dojrzewania w prawdzie i dobru; osiąga ona swoją 
doskonałość, gdy jest ukierunkowana na Boga, który jest naszym szczęściem.

1732	Wolność, dopóki nie utwierdzi się w pełni w swoim najwyższym dobru, jakim 
jest Bóg, zakłada możliwość wyboru między dobrem a złem, a więc albo 396 
wzrastania w doskonałości, albo upadania i grzeszenia. Charakteryzuje ona czyny 
właściwe człowiekowi. Staje się źródłem pochwały lub nagany, zasługi lub winy. Im 
więcej człowiek czyni dobra, tym bardziej staje się wolnym. Prawdziwą wolnością jest 
tylko wolność w służbie dobra i sprawiedliwości. Wybór nieposłuszeństwa i zła jest 
nadużyciem wolności i prowadzi do "niewoli grzechu"30.

1734	Wolność czyni człowieka odpowiedzialnym za swoje czyny w takiej mierze, w 
jakiej są one dobrowolne. Postęp w cnocie, poznanie dobra i asceza zwiększają 
panowanie woli nad jej czynami.

1735	Poczytalność i odpowiedzialność za działanie mogą zostać zmniejszone, a 
nawet zniesione, na skutek niewiedzy, nieuwagi, przymusu, strachu, przyzwyczajeń, 
nieopanowanych uczuć oraz innych czynników psychicznych lub społecznych.

1736	Każdy czyn bezpośrednio chciany jest przypisywany jego sprawcy:

	Tak więc Pan w ogrodzie zwraca się do Adama, który popełnił grzech: 
"Dlaczego to uczyniłeś?"31 Podobnie pyta Kaina32. Tak samo zwraca się prorok 
Natan do króla Dawida po jego cudzołóstwie z żoną Uriasza i zamordowaniu go33.

	Działanie może być zamierzone pośrednio, gdy wynika z zaniedbania w 
stosunku do tego, co należało wiedzieć lub uczynić, np. wypadek na skutek 
nieznajomości zasad ruchu drogowego.

1737	Skutek może być dopuszczony, chociaż nie był chciany przez sprawcę, np. 
nadmierne wyczerpanie matki przy chorym dziecku. Zły skutek nie jest przypisywany 
sprawcy, jeżeli nie był zamierzony ani jako cel, ani jako środek działania, jak np. 
śmierć poniesiona podczas udzielania pomocy osobie będącej w niebezpieczeństwie. 
Aby zły skutek mógł być przypisany sprawcy, trzeba, aby był przewidywany, a 
sprawca miał możliwość uniknięcia go, np. zabójstwo spowodowane przez kierowcę 
w stanie nietrzeźwym.

1738	Wolność wypełnia się w relacjach międzyludzkich. Każda osoba ludzka, 
stworzona na obraz Boży, ma prawo naturalne, by była uznana za istotę wolną i 
odpowiedzialną. Wszyscy są zobowiązani do szacunku wobec każdego. Prawo do 
korzystania z wolności jest nieodłącznym wymogiem godności osoby ludzkiej, 
zwłaszcza w dziedzinie moralności i religii34. Prawo to powinno być uznane przez 
władze świeckie oraz chronione w granicach dobra wspólnego i porządku 
publicznego35.

II. Wolność ludzka w ekonomii zbawienia

1739	Wolność i grzech. Wolność człowieka jest ograniczona i omylna. 
Rzeczywiście, człowiek zbłądził. Zgrzeszył w sposób wolny. Odrzucając plan miłości 
Bożej, oszukał samego siebie; stał się niewolnikiem grzechu. Ta pierwsza alienacja 
pociągnęła za sobą wiele innych. Od początku historia ludzkości świadczy o 
nieszczęściach i uciskach, które zrodziły się w sercu człowieka w następstwie złego 
używania wolności.

1740	Zagrożenia wolności. Wolność nie daje nam prawa do mówienia i czynienia 
wszystkiego. Opiera się na fałszu przekonanie, że człowiek, "podmiot tej wolności, 
(jest) jednostką samowystarczalną i mającą na celu zaspokojenie swojego własnego 
interesu przez korzystanie z dóbr ziemskich"36. Poza tym, uwarunkowania ładu 
ekonomicznego i społecznego, politycznego i kulturowego, konieczne do właściwego 
korzystania z wolności, zbyt często są nieuznawane i gwałcone. Te sytuacje 
zaślepienia i niesprawiedliwości obciążają życie moralne i wystawiają zarówno 
mocnych, jak i słabych na pokusę grzechu przeciw miłości. Człowiek, oddalając się 
od prawa moralnego, godzi we własną wolność, sam się zniewala, zrywa braterstwo z 
innymi ludźmi i buntuje się przeciw prawdzie Bożej.

1741	Wyzwolenie i zbawienie. Przez swój chwalebny Krzyż Chrystus wysłużył 
zbawienie wszystkim ludziom. Wybawił ich z grzechu, który trzymał ich w niewoli; "Ku 
wolności wyswobodził nas Chrystus" (Ga 5, 1). W Nim uczestniczymy w prawdzie, 
która czyni nas wolnymi37. Został nam dany Duch Święty  jak naucza Apostoł  
"gdzie jest Duch... tam wolność" (2 Kor 3,17). Już teraz chlubimy się "wolnością... 
dzieci Bożych" (Rz 8, 21).

1742	Wolność i łaska. Łaska Chrystusa w żadnym wypadku nie narusza naszej 
wolności, gdy odpowiada ona zmysłowi prawdy i dobra, jaki Bóg złożył w sercu 
człowieka. Przeciwnie, doświadczenie chrześcijańskie, zwłaszcza doświadczenie 
modlitwy, świadczy o tym, że im bardziej jesteśmy ulegli wobec poruszeń łaski, tym 
bardziej wzrasta nasza wewnętrzna wolność i nasza pewność zarówno wobec 
trudności, jak wobec nacisków i przymusu ze strony świata zewnętrznego. Przez 
działanie łaski Duch Święty wychowuje nas do wolności duchowej, by uczynić nas 
wolnymi współpracownikami swego dzieła w Kościele i w świecie:

Wszechmogący i miłosierny Boże, oddal od nas łaskawie wszelkie 
przeciwności, abyśmy wolni od niebezpieczeństw duszy i ciała, mogli 
swobodnie pełnić Twoją służbę38.

W skrócie

1743	Bóg "zechciał człowieka pozostawić w ręku rady jego, żeby 
Stworzyciela swego szukał z własnej ochoty i Jego się trzymając, dobrowolnie 
dochodził do pełnej i błogosławionej doskonałości"39.

1744	Wolność jest możliwością działania lub niedziałania, a więc 
podejmowania przez siebie dobrowolnych działań. Osiąga ona doskonałość 
swojego działania, gdy jest ukierunkowana na Boga, który jest naszym 
najwyższym Dobrem.

1745	Wolność charakteryzuje czyny właściwe człowiekowi. Sprawia, że istota 
ludzka jest odpowiedzialna za czyny, których jest dobrowolnym sprawcą. 
Świadome działanie jest właściwe człowiekowi.

1746	Poczytalność lub odpowiedzialność za działanie może zostać 
zmniejszona lub zniesiona na skutek niewiedzy, przymusu, strachu oraz innych 
czynników psychicznych lub społecznych.

1747	Prawo do korzystania z wolności jest nieodłącznym wymogiem 
godności człowieka, zwłaszcza w dziedzinie religii i moralności. Wolność nie 
daje nam jednak fałszywego prawa do mówienia i czynienia wszystkiego.

1748	"Ku wolności wyswobodził nas Chrystus" (Ga 5, 1).


Artykuł czwarty

MORALNOŚĆ CZYNÓW LUDZKICH

1749	Wolność czyni człowieka podmiotem moralnym. Gdy człowiek działa w sposób 
świadomy, jest  jeśli tak można powiedzieć  ojcem własnych czynów. Czyny 
ludzkie, to znaczy czyny wybrane w sposób wolny na podstawie sądu
sumienia, mogą być kwalifikowane moralnie. Są dobre albo złe.

I. Źródła moralności

1750	Moralność czynów ludzkich zależy od:
	 wybranego przedmiotu;
	 zamierzonego celu, czyli od intencji;
	 okoliczności działania.
	Przedmiot, intencja i okoliczności stanowią "źródła", czyli elementy 
konstytutywne moralności czynów ludzkich.

1751	Wybranym przedmiotem jest dobro, do którego wola kieruje się w sposób 
dobrowolny. Stanowi on materię czynu ludzkiego. Wybrany przedmiot określa 
moralnie akt woli, o ile rozum uznaje go i ocenia jako zgodny lub racjonalny porządek 
dobra i zła, poświadczany przez sumienie.

1752	W odróżnieniu od przedmiotu, po stronie podmiotu działającego znajduje się 
jego intencja. Intencja jest istotnym elementem w wartościowaniu moralnym działania, 
ponieważ sytuuje się w wolitywnym źródle działania i określa je przez cel. Cel jest 
pierwszym elementem intencji i wskazuje na zamierzony kres działania. Intencja jest 
zwróceniem się woli do celu; dotyczy ona kresu działania. Jest ukierunkowaniem na 
przewidywane dobro podejmowanego działania. Nie ogranicza się do ukierunkowania 
naszych poszczególnych działań, ale może porządkować pod kątem tego samego 
celu wiele działań. Może ukierunkować całe życie na cel ostateczny. Na przykład 
wyświadczona przysługa ma na celu pomoc bliźniemu, ale jednocześnie może być 
inspirowana miłością Boga jako celu ostatecznego wszystkich naszych działań. To 
samo działanie może być inspirowane wieloma intencjami, np. wyświadczenie 
przysługi, by zyskać przychylność lub by się nim chełpić.

175	 Dobra intencja (np. pomoc bliźniemu) nie czyni ani dobrym, ani słusznym 
zachowania, które samo w sobie jest nieuporządkowane (jak kłamstwo czy 
oszczerstwo). Cel nie uświęca środków. Nie można więc usprawiedliwić skazania 
niewinnego jako uprawnionego środka dla ratowania narodu. Przeciwnie, dodatkowa 
zła intencja (jak próżna chwała) czyni złym czyn, który sam z siebie może być dobry 
(np. jałmużna40).

1754	Okoliczności, a w tym także konsekwencje, są drugorzędnymi elementami 
czynu moralnego. Przyczyniają się one do powiększenia lub zmniejszenia dobra lub 
zła moralnego czynów ludzkich (np. wysokość skradzionej kwoty). Mogą one również 
zmniejszyć lub zwiększyć odpowiedzialność sprawcy (np. działanie ze strachu przed 
śmiercią). Okoliczności nie mogą same z siebie zmienić jakości moralnej samych 
czynów; nie mogą uczynić ani dobrym, ani słusznym tego działania, które jest samo w 
sobie złe.

II. Czyny dobre i czyny złe

1755	Czyn moralnie dobry zakłada jednocześnie dobro przedmiotu, celu i 
okoliczności. Zły cel niszczy działanie, chociaż jego przedmiot byłby sam w sobie 
dobry (jak modlitwa i post "po to, by ludzie widzieli").
	Wybrany przedmiot już sam może uczynić złym całość działania. Istnieją 
konkretne zachowania, jak nierząd, których wybór jest zawsze błędny, ponieważ 
pociąga za sobą nieuporządkowanie woli, to znaczy zło moralne.

1756	Błędna jest więc ocena moralności czynów ludzkich, biorąca pod uwagę tylko 
intencję, która je inspiruje, lub okoliczności (środowisko, presja społeczna, przymus 
lub konieczność działania itd.) stanowiące ich tło. Istnieją czyny, które z siebie i w 
sobie, niezależnie od okoliczności i intencji, są zawsze bezwzględnie niedozwolone ze 
względu na ich przedmiot, jak bluźnierstwo i krzywoprzysięstwo, zabójstwo i 
cudzołóstwo. Niedopuszczalne jest czynienie zła, by wynikło z niego dobro.

W skrócie

1757	Przedmiot, intencja i okoliczności stanowią trzy "źródła" moralności 
czynów ludzkich.

1758	Wybrany przedmiot określa moralnie akt woli, według którego rozum 
uznaje go i ocenia jako dobry lub zły.

1759	"Nie można usprawiedliwić złego działania podjętego w dobrej 
intencji"41. Cel nie uświęca środków.

1760	Czyn moralnie dobry zakłada jednocześnie dobro przedmiotu, celu i 
okoliczności.

1761	Istnieją konkretne zachowania, których wybór jest zawsze błędny, 
ponieważ pociąga za sobą nieuporządkowanie woli, to znaczy zło moralne. 
Jest niedopuszczalne czynienie zła, by wynikło z niego dobro.


Artykuł piąty

MORALNOŚĆ UCZUĆ

1762	Osoba ludzka dąży do szczęścia przez swoje świadome czyny; uczucia bądź 
doznania, jakich doświadcza, mogą ją do tego uzdalniać lub się do tego przyczyniać.

I. Uczucia

1763	Pojęcie "uczucia" należy do dziedzictwa chrześcijańskiego. Doznania lub 
uczucia oznaczają emocje lub poruszenia wrażliwości, które skłaniają do działania lub 
niedziałania, zgodnie z tym, co jest odczuwane lub wyobrażane jako dobre lub złe.

1764	Uczucia są naturalnymi składnikami psychiki ludzkiej, stanowią obszar 
przejściowy i zapewniają więź między życiem zmysłowym a życiem ducha. Nasz 368 
Pan wskazuje na serce człowieka jako na źródło, z którego wypływają uczucia42.

1765	Człowiek posiada wiele uczuć. Najbardziej podstawowym uczuciem jest miłość 
spowodowana upodobaniem do dobra. Miłość wywołuje pragnienie nieobecnego 
dobra i nadzieję na jego uzyskanie. Pragnienie to kończy się przyjemnością i radością 
z posiadanego dobra. Bojaźń przed złem wywołuje nienawiść, wstręt i lęk przed złem 
przyszłym. Bojaźń ta kończy się smutkiem z powodu istniejącego zła lub gniewem, 
który się mu sprzeciwia.

1766	"Kochać znaczy chcieć dla kogoś dobra"43. Wszystkie inne uczucia mają 
swoje źródło w tym pierwotnym poruszeniu serca człowieka ku dobru. Jedynie 1704 
dobro jest miłowane44. "Uczucia są złe, gdy miłość jest zła; dobre, gdy miłość jest 
dobra"45.

II. Uczucia i życie moralne

1767	Uczucia same w sobie nie są ani dobre, ani złe. Nabierają one wartości 
moralnej w takiej mierze, w jakiej faktycznie zależą od rozumu i od woli. Uczucia 
nazywane są dobrowolnymi "albo dlatego, że nakazuje je wola, albo dlatego, że ich 
nie zabrania"46. Doskonałość dobra moralnego lub ludzkiego wymaga, by rozum 
kierował uczuciami47.

1768	Wzniosłe uczucia nie decydują ani o moralności, ani o świętości osób; 
stanowią niewyczerpany zasób wyobrażeń i odczuć, w których wyraża się życie 
moralne. Uczucia są moralnie dobre, gdy przyczyniają się do dobrego działania; w 
przeciwnym razie  są moralnie złe. Prawa wola podporządkowuje dobru i szczęściu 
poruszenia zmysłowe, które uznaje za swoje. Zła wola ulega nieuporządkowanym 
uczuciom i potęguje je. Emocje i doznania mogą być przekształcone w cnoty lub 
zniekształcone w wady. 

1769	W życiu chrześcijańskim sam Duch Święty wypełnia swoje dzieło, pobudzając 
całość bytu człowieka, wraz z jego cierpieniami, obawami, smutkami, jak to jawi się w 
agonii i męce Pana. W Chrystusie uczucia ludzkie mogą otrzymać swoje spełnienie w 
miłości i Boskim szczęściu.

1770	Doskonałość moralna polega na tym, aby człowieka kierowała do dobra nie 
tylko wola, lecz także jego dążenie zmysłowe zgodnie ze słowami psalmu: "Moje 
serce i ciało radośnie wołają do Boga żywego" (Ps 84, 3).

W skrócie

1771	Pojęcie "uczucia" oznacza odczucia lub doznania. Człowiek dzięki 
swoim emocjom przeczuwa dobro i przewiduje zło.

1772	Podstawowymi uczuciami są miłość i nienawiść, pragnienie i obawa, 
radość, smutek i gniew.

1773	W uczuciach jako poruszeniach wrażliwości nie ma ani dobra, ani zła 
moralnego. W miarę jednak ich zależności od rozumu i od woli jest w nich 
dobro lub zło moralne.

1774	Emocje i doznania mogą być przekształcone w cnoty lub zniekształcone 
w wady.

1775	Doskonałość dobra moralnego polega na tym, aby nie tylko wola, lecz 
także "serce" kierowało człowieka do dobra.


Artykuł szósty

SUMIENIE MORALNE

1776	"W głębi sumienia człowiek odkrywa prawo, którego sam sobie nie nakłada, 
lecz któremu winien być posłuszny i którego głos wzywający go zawsze tam, gdzie 
potrzeba, do miłowania i czynienia dobra a unikania zła, rozbrzmiewa w sercu 
nakazem... Człowiek bowiem ma w swym sercu wypisane przez Boga prawo... 
Sumienie jest najtajniejszym ośrodkiem i sanktuarium człowieka, gdzie przebywa on 
sam z Bogiem, którego głos w jego wnętrzu rozbrzmiewa"48.

I. Sąd sumienia

1777	Sumienie moralne49 obecne we wnętrzu osoby nakazuje jej w odpowiedniej 
chwili pełnić dobro, a unikać zła. Osądza ono również konkretne wybory, aprobując 
te, które są dobre, i potępiając te, które są złe50. Świadczy ono o autorytecie prawdy 
odnoszącej się do najwyższego Dobra, do którego osoba ludzka czuje się 
przyciągana i którego nakazy przyjmuje. Człowiek roztropny słuchając sumienia 
moralnego, może usłyszeć Boga, który mówi.

1778	Sumienie moralne jest sądem rozumu, przez który osoba ludzka rozpoznaje 
jakość moralną konkretnego czynu, który zamierza wykonać, którego właśnie 
dokonuje lub którego dokonała. Człowiek we wszystkim tym, co mówi i co czyni, 
powinien wiernie iść za tym, o czym wie, że jest słuszne i prawe. Właśnie przez sąd 
swego sumienia człowiek postrzega i rozpoznaje nakazy prawa Bożego:

Sumienie jest prawem naszego ducha, ale go przewyższa; upomina nas, 
pozwala poznać odpowiedzialność i obowiązek, obawę i nadzieję... Jest 
zwiastunem Tego, który tak w świecie natury, jak i łaski, mówi do nas przez 
zasłonę, poucza nas i nami kieruje. Sumienie jest pierwszym ze wszystkich 
namiestników Chrystusa51.

1779	Jest ważne, by każdy wszedł w siebie, ażeby usłyszeć głos swojego sumienia i 
za nim pójść. To poszukiwanie głębi wewnętrznej jest tym bardziej konieczne, że 
życie często sprawia, iż uchylamy się od wszelkiej refleksji, zastanowienia się lub 
wejścia w siebie:

Wróć do swego sumienia, jego pytaj!... Zejdźcie więc  bracia  do waszego 
wnętrza i we wszystkim, co czynicie, patrzcie na Świadka  Boga!52

7178	 Godność osoby ludzkiej zawiera w sobie prawość sumienia i jej się domaga. 
Sumienie obejmuje postrzeganie zasad moralnych (syndereza), ich zastosowanie w 
danych okolicznościach przez praktyczne rozeznanie racji i dóbr, a w wyniku tego sąd 
o konkretnych czynach, zamierzonych lub już dokonanych. Prawda o dobru 
moralnym, wyrażona w prawie rozumu, jest praktycznie i konkretnie uznana przez 
roztropny sąd sumienia. Człowieka, który wybiera zgodnie z tym sądem, nazywa się 
człowiekiem roztropnym.

1781	Sumienie pozwala wziąć odpowiedzialność za dokonane czyny. Jeżeli człowiek 
popełnia zło, słuszny sąd sumienia może być w nim świadkiem uniwersalnej prawdy o 
dobru, a zarazem o złu jego pojedynczego wyboru. Wyrok sądu sumienia stanowi 
rękojmię nadziei i miłosierdzia. Poświadczając zły czyn, przypomina o przebaczeniu, o 
które trzeba prosić, o dobru, które należy ciągle praktykować, i o cnocie, którą 
bezustannie należy rozwijać za pomocą łaski Bożej:

Uspokoimy przed Nim nasze serce. A jeśli nasze serce oskarża nas, to Bóg 
jest większy od naszego serca i zna wszystko (1 J 3, 19-20).

1782	Człowiek ma prawo działać zgodnie z sumieniem i wolnością, by osobiście 
podejmować decyzje moralne. "Nie wolno więc go zmuszać, aby postępował wbrew 
swojemu sumieniu. Ale nie wolno mu też przeszkadzać w postępowaniu zgodnie z 
własnym sumieniem, zwłaszcza w dziedzinie religijnej "53.

II. Formowanie sumienia

1783	Sumienie powinno być uformowane, a sąd moralny oświecony. Sumienie 
dobrze uformowane jest prawe i prawdziwe. Formułuje ono swoje sądy, kierując się 
rozumem, zgodnie z prawdziwym dobrem chcianym przez mądrość Stwórcy. 
Wychowanie sumienia jest nieodzowne w życiu każdego człowieka, który jest 
poddawany negatywnym wpływom, a przez grzech  kuszony do wybrania raczej 
własnego zdania i odrzucenia nauczania pewnego.

1784	Wychowanie sumienia jest zadaniem całego życia. Od najmłodszych lat 
wprowadza ono dziecko w poznawanie i praktykowanie prawa wewnętrznego, 
rozpoznawanego przez sumienie. Roztropne wychowanie kształtuje cnoty; chroni lub 
uwalnia od strachu, egoizmu i pychy, fałszywego poczucia winy i dążeń do 
upodobania w sobie, zrodzonego z ludzkich słabości i błędów. Wychowanie sumienia 
zapewnia wolność i prowadzi do pokoju serca.

1785	W formowaniu sumienia słowo Boże jest światłem na naszej drodze; 
powinniśmy przyjmować je przez wiarę i modlitwę oraz stosować w praktyce. 
Powinniśmy także badać nasze sumienie, wpatrując się w krzyż Pana. Jesteśmy 
wspierani darami Ducha Świętego, wspomagani świadectwem lub radami innych ludzi 
i prowadzeni pewnym nauczaniem Kościoła54.

III. Wybierać zgodnie z sumieniem

1786	Sumienie, stając wobec wyboru moralnego, może wydać zarówno prawy sąd 
zgodny z rozumem i prawem Bożym, jak i  przeciwnie  sąd błędny, który od tego 
odbiega.

1787	Niekiedy człowiek spotyka się z sytuacjami, które czynią sąd moralny mniej 
pewnym i utrudniają decyzję. Powinien jednak zawsze szukać tego, co jest słuszne i 
dobre, oraz rozeznawać wolę Bożą wyrażoną w prawie Bożym.

1788	W tym celu człowiek stara się interpretować dane doświadczenia i znaki 
czasów dzięki cnocie roztropności, radom osób godnych zaufania oraz pomocy 
Ducha Świętego i Jego darów.

1789	Oto niektóre zasady, które stosują się do wszystkich przypadków: 
	 nigdy nie jest dopuszczalne czynienie zła, by wynikło z niego dobro; 
	 "złota zasada": "Wszystko... co byście chcieli, żeby wam ludzie czynili, i wy 
im czyńcie!" (Mt 7, 12)55;
	 miłość zawsze przejawia się w szacunku dla bliźniego i jego sumienia:  "W 
ten sposób grzesząc przeciwko braciom i rażąc ich... sumienia, grzeszycie 1971 
przeciwko samemu Chrystusowi" (1 Kor 8,12). "Dobrą jest rzeczą... nie czynić 
niczego, co twego brata razi, gorszy albo osłabia" (Rz 14, 21).

IV. Sąd błędny

1790	Człowiek powinien być zawsze posłuszny pewnemu sądowi swojego sumienia. 
Gdyby dobrowolnie działał przeciw takiemu sumieniu, potępiałby sam siebie. Zdarza 
się jednak, że sumienie znajduje się w ignorancji i wydaje błędne sądy o czynach, 
które mają być dokonane lub już zostały dokonane.

1791	Ignorancja często może być przypisana odpowiedzialności osobistej. Dzieje się 
tak, "gdy człowiek niewiele dba o poszukiwanie prawdy i dobra, a sumienie z nawyku 
do grzechu powoli ulega niemal zaślepieniu"56. W tych przypadkach osoba jest 
odpowiedzialna za zło, które popełnia.

1792	Nieznajomość Chrystusa i Jego Ewangelii, złe przykłady dawane przez innych 
ludzi, zniewolenie przez uczucia, domaganie się źle pojętej autonomii sumienia, 
odrzucenie autorytetu Kościoła i Jego nauczania, brak nawrócenia i miłości mogą 
stać się początkiem wypaczeń w postawie moralnej.

1793	Jeśli  przeciwnie  ignorancja jest niepokonalna lub sąd błędny bez 
odpowiedzialności podmiotu moralnego, to zło popełnione przez osobę nie może być 
jej przypisane. Mimo to pozostaje ono złem, brakiem, nieporządkiem. Konieczna jest 
więc praca nad poprawianiem błędów sumienia.

1794	Dobre i czyste sumienie jest oświecane przez prawdziwą wiarę. Albowiem 
miłość wypływa równocześnie "z czystego serca, dobrego sumienia i wiary 
nieobłudnej" (1 Tm 1, 5)57:

Im bardziej więc decydującą rolę odgrywa prawe sumienie, tym więcej osoby i 
społeczności ludzkie unikają ślepej samowoli i starają się dostosować do  
obiektywnych norm moralności58.

W skrócie

1795	"Sumienie jest najtajniejszym ośrodkiem i sanktuarium człowieka, gdzie 
przebywa on sam z Bogiem, którego głos w jego wnętrzu rozbrzmiewa"59.

1796	Sumienie moralne jest sądem rozumu, przez który osoba ludzka 
rozpoznaje jakość moralną konkretnego czynu.

1797	Dla człowieka, który popełnił zło, wyrok jego sumienia stanowi rękojmię 
nawrócenia i nadziei.

1798	Sumienie dobrze uformowane jest prawe i prawdziwe. Formułuje ono 
swoje sądy, kierując się rozumem, zgodnie z prawdziwym dobrem chcianym 
przez mądrość Stwórcy. Każdy powinien wykorzystywać środki odpowiednie 
do formowania swego sumienia.

1799	Sumienie, stając wobec wyboru moralnego, może wydać zarówno 
prawy sąd zgodny z rozumem i prawem Bożym, jak i  przeciwnie  sąd 
błędny, który od tego odbiega.

1800	Człowiek powinien być zawsze posłuszny pewnemu sądowi swego 
sumienia.

1801	Sumienie może pozostawać w ignorancji lub wydawać błędne sądy. 
Taka ignorancja i takie błędy nie zawsze są wolne od winy.

1802	Słowo Boże jest światłem na naszej drodze. Powinniśmy przyjmować je 
przez wiarę i modlitwę oraz stosować w praktyce. W ten sposób formuje się 
sumienie.


Artykuł siódmy

CNOTY

1803	"Wszystko, co jest prawdziwe, co godne, co sprawiedliwe, co czyste, co miłe, 
co zasługuje na uznanie: jeśli jest jakąś cnotą i czynem chwalebnym  to miejcie na 
myśli!" (Flp 4, 8). 
	Cnota jest habitualną i trwałą dyspozycją do czynienia dobra. Pozwala ona 
osobie nie tylko wypełniać dobre czyny, ale także dawać z siebie to, co najlepsze. 
Osoba cnotliwa wszystkimi swoimi siłami zmysłowymi i duchowymi dąży do dobra; 
zabiega o nie i wybiera je w konkretnych działaniach.

	Celem życia cnotliwego jest upodobnienie się do Boga60.

I. Cnoty ludzkie

1804	Cnoty ludzkie są trwałymi postawami, stałymi dyspozycjami, habitualnymi 
przymiotami umysłu i woli, które regulują nasze czyny, porządkują nasze uczucia i 
kierują naszym postępowaniem zgodnie z rozumem i wiarą. Zapewniają one łatwość, 
pewność i radość w prowadzeniu życia moralnie dobrego. Człowiek cnotliwy to ten, 
który dobrowolnie czyni dobro.
	Cnoty moralne zdobywa się wysiłkami człowieka. Są one owocami i zalążkami 
czynów moralnie dobrych; uzdalniają one wszystkie władze człowieka, by doszedł do 
zjednoczenia z miłością Bożą.

Cnoty kardynalne

1805	Cztery cnoty odgrywają kluczową rolę i dlatego nazywa się je cnotami 
"kardynalnymi"; wszystkie inne grupują się wokół nich. Są nimi: roztropność, 
sprawiedliwość, męstwo i umiarkowanie. "I jeśli kto miłuje sprawiedliwość  jej to 
dziełem są cnoty: uczy bowiem umiarkowania i roztropności, sprawiedliwości i 
męstwa" (Mdr 8, 7). Cnoty te  pod innymi nazwami  są wychwalane w wielu 
miejscach Pisma świętego.

1806	Roztropność jest cnotą, która uzdalnia rozum praktyczny do rozeznawania w 
każdej okoliczności naszego prawdziwego dobra i do wyboru właściwych środków do 
jego pełnienia. "Człowiek rozumny na kroki swe zważa" (Prz 14, 15). "Bądźcie... 
roztropni i trzeźwi, abyście się mogli modlić" (1 P 4, 7). Roztropność jest "prawą 
zasadą działania", jak za Arystotelesem pisze św. Tomasz61. Nie należy jej mylić ani 
z nieśmiałością czy strachem, ani z dwulicowością czy udawaniem. Jest nazywana 
auriga virtutum: kieruje ona innymi cnotami, wskazując im zasadę i miarę. 
Roztropność kieruje bezpośrednio sądem sumienia. Człowiek roztropny decyduje o 
swoim postępowaniu i porządkuje je, kierując się tym sądem. Dzięki tej cnocie 
bezbłędnie stosujemy zasady moralne do poszczególnych przypadków i 
przezwyciężamy wątpliwości odnośnie do dobra, które należy czynić, i zła, którego 
należy unikać.

1807	Sprawiedliwość jest cnotą moralną, która polega na stałej i trwałej woli 
oddawania Bogu i bliźniemu tego, co im się należy. Sprawiedliwość w stosunku do 
Boga nazywana jest "cnotą religijności". W stosunku do ludzi uzdalnia ona do 
poszanowania praw każdego i do wprowadzania w stosunkach ludzkich harmonii, 
która sprzyja bezstronności względem osób i dobra wspólnego. Człowiek 
sprawiedliwy, często wspominany w Piśmie świętym, wyróżnia się stałą uczciwością 
swoich myśli i prawością swojego postępowania w stosunku do bliźniego. "Nie 
będziesz stronniczym na korzyść ubogiego, ani nie będziesz miał względów dla 
bogatego. Sprawiedliwie będziesz sądził bliźniego" (Kpł 19,15). "Panowie, oddawajcie 
niewolnikom to, co sprawiedliwe i słuszne, świadomi tego, że i wy macie Pana w 
niebie" (Kol 4, 1).

1808	Męstwo jest cnotą moralną, która zapewnia wytrwałość w trudnościach i 
stałość w dążeniu do dobra. Umacnia decyzję opierania się pokusom i 
przezwyciężania przeszkód w życiu moralnym. Cnota męstwa uzdalnia do 
przezwyciężania strachu, nawet strachu przed śmiercią, do stawienia czoła próbom i 
prześladowaniom. Uzdalnia nawet do wyrzeczenia i do ofiary z życia w obronie 
słusznej sprawy. "Pan, moja moc i pieśń" (Ps 118, 14). "Na świecie doznacie ucisku, 
ale miejcie odwagę: Jam zwyciężył świat!" (J 16, 33).

1809	Umiarkowanie jest cnotą moralną, która pozwala opanować dążenie do 
przyjemności i zapewnia równowagę w używaniu dóbr stworzonych. Zapewnia 
panowanie woli nad popędami i utrzymuje pragnienia w granicach uczciwości. Osoba 
umiarkowana kieruje do dobra swoje pożądania zmysłowe, zachowuje zdrową 
dyskrecję i "nie daje się uwieść... by iść za zachciankami swego serca" (Syr 5, 2)62. 
Umiarkowanie jest często wychwalane w Starym Testamencie: "Nie idź za twymi 
namiętnościami: powstrzymaj się od pożądań!" 2517 (Syr 18, 30). W Nowym 
Testamencie jest ono nazywane "skromnością" lub "prostotą". Powinniśmy żyć na tym 
świecie "rozumnie i sprawiedliwie, i pobożnie" (Tt 2, 12).

Żyć dobrze to nic innego jak miłować Boga całym sercem, całą duszą i całym 
umysłem. Dla Niego zachowuje człowiek nienaruszoną miłość (dzięki 
umiarkowaniu), której żadne nieszczęście nie złamie (dzięki męstwu), która 
posłuszna jest jedynie Bogu samemu (dzięki sprawiedliwości), która czuwa 
nad rozeznaniem wszystkiego, by nie dać się zaskoczyć przez podstęp i 
kłamstwo (dzięki roztropności)63.

Cnoty i łaska

1810	Cnoty ludzkie, nabyte przez wychowanie, świadome czyny i wytrwale 
podejmowane wysiłki, są oczyszczane i podnoszone przez łaskę Bożą. Z pomocą 
Bożą kształtują one charakter i ułatwiają czynienie dobra. Człowiek cnotliwy jest 
szczęśliwy, praktykując cnoty.

1811	Człowiek zraniony przez grzech ma trudności w zachowaniu równowagi 
moralnej. Dar zbawienia dany przez Chrystusa udziela nam łaski koniecznej do 
wytrwałości w poszukiwaniu cnót. Każdy powinien zawsze prosić o tę łaskę światła i 
mocy, przyjmować sakramenty, współdziałać z Duchem Świętym, iść za Jego 
wezwaniami do miłowania dobra i wystrzegania się zła.

II. Cnoty teologalne

1812	Cnoty ludzkie są zakorzenione w cnotach teologalnych, które uzdalniają 
władze człowieka do uczestnictwa w naturze Bożej64. Cnoty teologalne bowiem 
odnoszą się bezpośrednio do Boga. Uzdalniają one chrześcijan do życia w jedności z 
Trójcą Świętą. Ich początkiem, motywem i przedmiotem jest Bóg Trójjedyny.

1813	Cnoty teologalne kształtują, pobudzają i charakteryzują działanie moralne 
chrześcijanina. Kształtują one i ożywiają wszystkie cnoty moralne. Są wszczepione 
przez Boga w dusze wiernych, by uzdolnić ich do działania jako dzieci Boże i do 
zasługiwania na życie wieczne. Stanowią one rękojmię obecności i działania Ducha 
Świętego we władzach człowieka. Są trzy cnoty teologalne: wiara, nadzieja i 
miłość65.

Wiara
1814	Wiara jest cnotą teologalną, dzięki której wierzymy w Boga i w to wszystko, co 
On nam powiedział i objawił, a co Kościół święty podaje nam do wierzenia, ponieważ 
Bóg jest samą prawdą. Przez wiarę "człowiek z wolnej woli cały powierza się 
Bogu"66. Dlatego wierzący stara się poznać i czynić wolę Bożą. "Sprawiedliwy z wiary 
żyć będzie" (Rz 1, 17). Żywa wiara "działa przez miłość" (Ga 5, 6).

1815	Dar wiary trwa w tym, kto nie zgrzeszył przeciw niej67. Jednak "bez uczynków" 
wiara "jest martwa" (Jk 2, 26); wiara, pozbawiona nadziei i miłości, nie jednoczy 
wiernego w sposób pełny z Chrystusem i nie czyni go żywym członkiem Jego Ciała.

1816	Uczeń Chrystusa powinien nie tylko zachowywać wiarę i żyć nią, ale także 
wyznawać ją, odważnie świadczyć o niej i szerzyć ją: "Wszyscy... winni być gotowi 
wyznawać Chrystusa wobec ludzi i iść za Nim drogą krzyża wśród prześladowań, 
których Kościołowi nigdy nie brakuje"68. Służba i świadectwo wiary są nieodzowne do 
zbawienia: "Do każdego więc, kto się przyzna do Mnie przed ludźmi, przyznam się i 
Ja przed moim Ojcem, który jest w niebie. Lecz kto się Mnie zaprze przed ludźmi, 
tego zaprę się i Ja przed moim Ojcem, który jest w niebie" (Mt 10, 32-33).

Nadzieja

1817	Nadzieja jest cnotą teologalną, dzięki której pragniemy jako naszego szczęścia 
Królestwa niebieskiego i życia wiecznego, pokładając ufność w obietnicach Chrystusa 
i opierając się nie na naszych siłach, ale na pomocy łaski Ducha Świętego. 
"Trzymajmy się niewzruszenie nadziei, którą wyznajemy, bo godny jest zaufania Ten, 
który dał obietnicę" (Hbr 10, 23). On "wylał na nas obficie (Ducha Świętego) przez 
Jezusa Chrystusa, Zbawiciela naszego, abyśmy, usprawiedliwieni Jego łaską, stali się 
w nadziei dziedzicami życia wiecznego" (Tt 3, 6-7).

1818	Cnota nadziei odpowiada dążeniu do szczęścia, złożonemu przez Boga  w 
sercu każdego człowieka; podejmuje ona te oczekiwania, które inspirują działania 
ludzi; oczyszcza je, by ukierunkować je na Królestwo niebieskie; chroni przed 
zwątpieniem; podtrzymuje w każdym opuszczeniu; poszerza serce w oczekiwaniu 
szczęścia wiecznego. Żywa nadzieja chroni przed egoizmem i prowadzi do szczęścia 
miłości.

1819	Nadzieja chrześcijańska podejmuje i wypełnia nadzieję narodu wybranego, 
mającą swoje źródło i wzór w nadziei Abrahama, który w Izaaku został napełniony 
obietnicami Boga i oczyszczony przez próbę ofiary69. "On to wbrew nadziei uwierzył 
nadziei, że stanie się ojcem wielu narodów" (Rz 4,18).

1820	Nadzieja chrześcijańska rozwija się od początku przepowiadania Jezusa w 
ogłoszeniu błogosławieństw. Błogosławieństwa wznoszą naszą nadzieję do Nieba 
jako do nowej Ziemi Obiecanej; wytyczają jej drogę przez próby, które czekają 
uczniów Jezusa. Bóg jednak, przez zasługi Jezusa Chrystusa i Jego męki, zachowuje 
nas w nadziei, która "zawieść nie może" (Rz 5, 5). Nadzieja jest pewną i trwałą 
"kotwicą duszy, która przenika poza zasłonę, gdzie Jezus poprzednik wszedł za nas" 
(Hbr 6,19-20). Jest ona także zbroją, która chroni nas w walce zbawienia: "odziani w 
pancerz wiary i miłości oraz hełm nadziei zbawienia" (1 Tes 5, 8). Zapewnia nam 
radość nawet w czasie próby: "Weselcie się nadzieją! W ucisku bądźcie cierpliwi" ( 
Rz 12,12). Wyraża się w modlitwie i karmi się nią, szczególnie w modlitwie "Ojcze 
nasz", streszczającej to wszystko, czego nadzieja pozwala nam pragnąć.

1821	Możemy więc mieć nadzieję na chwałę nieba, obiecaną przez Boga tym, którzy 
Go miłują70 i czynią Jego wolę71. We wszelkich okolicznościach każdy powinien 
mieć nadzieję, że z łaską Bożą "wytrwa do końca"72 i otrzyma radość nieba jako 
nagrodę wieczną Boga za dobre uczynki spełnione z pomocą łaski Chrystusa. W 
nadziei Kościół modli się, by "wszyscy ludzie zostali zbawieni" (1 Tm 2, 4). Dąży do 
zjednoczenia w chwale nieba z Chrystusem, swoim Oblubieńcem:

Ufaj więc, (duszo moja), ufaj, bo nie znasz dnia ani godziny. Czuwaj pilnie, 
wszystko szybko przemija, choć twoja tęsknota wątpliwym czyni to, co jest 
pewne, i czas krótki  długim. Pomnij, że im więcej walk tu przetrwasz tym 
lepiej dowiedziesz, jak miłujesz twego Boga! Tym hojniej też potem z 
Umiłowanym będziesz cieszyła się rozkoszą i szczęściem, którym nie będzie 
końca73.

Miłość

1822	Miłość jest cnotą teologalną, dzięki której miłujemy Boga nade wszystko dla 
Niego samego, a naszych bliźnich jak siebie samych ze względu na miłość Boga.

1823	Jezus czyni miłość przedmiotem nowego przykazania74. Umiłowawszy swoich 
"do końca" (J 13, 1), objawia miłość Ojca, którą od Niego otrzymuje. Uczniowie 
miłując się wzajemnie, naśladują miłość Jezusa, którą także sami otrzymują. Dlatego 
Jezus mówi: "Jak Mnie umiłował Ojciec, tak i Ja was umiłowałem. Wytrwajcie w 
miłości mojej!" (J 15, 9). I jeszcze: "To jest moje przykazanie, abyście się wzajemnie 
miłowali, tak jak Ja was umiłowałem" (J 15,12).

1824	Miłość  owoc Ducha i pełnia Prawa  strzeże przykazań Boga i Chrystusa: 
"Wytrwajcie w miłości mojej! Jeśli będziecie zachowywać moje przykazania, będziecie 
trwać w miłości mojej" (J 15, 9-10)75.

1825	Chrystus umarł z miłości do nas, gdy byliśmy jeszcze "nieprzyjaciółmi" (Rz 
5,10). Pan prosi nas, byśmy jak On miłowali nawet naszych nieprzyjaciół76, 604 stali 
się bliźnimi dla najbardziej oddalonych77, miłowali dzieci78 i ubogich jak On sam79.

Święty Paweł Apostoł przekazał niezrównany obraz miłości:

Miłość cierpliwa jest, łaskawa jest.
Miłość nie zazdrości,
nie szuka poklasku, nie unosi się pychą;
nie dopuszcza się bezwstydu,
nie szuka swego,
nie unosi się gniewem,
nie pamięta złego;
nie cieszy się z niesprawiedliwości, 
lecz współweseli się z prawdą. 
Wszystko znosi,
wszystkiemu wierzy,
we wszystkim pokłada nadzieję, 
wszystko przetrzyma (1 Kor 13, 4-7)

1826	Jeśli "miłości bym nie miał  mówi jeszcze Apostoł  byłbym niczym". Jeśli 
"miłości bym nie miał, nic bym nie zyskał" (1 Kor 13, 2. 3); bez niej nie mają znaczenia 
przywileje, służba, nawet cnota... Miłość przewyższa wszystkie cnoty; jest pierwszą z 
cnót teologalnych: "Tak więc trwają wiara, nadzieja, miłość  te trzy: z nich zaś 
największa jest miłość" (I Kor 13, 13).

1827	Miłość ożywia i inspiruje praktykowanie wszystkich cnót. Jest ona "więzią 
doskonałości" (Kol 3, 14); jest formą cnót; wyraża je i porządkuje między sobą; jest 
źródłem i celem ich chrześcijańskiego praktykowania. Miłość usprawnia i oczyszcza 
naszą ludzką zdolność miłowania. Podnosi ją do nadprzyrodzonej doskonałości 
miłości Bożej.

1828	Praktykowanie życia moralnego ożywianego przez miłość daje 
chrześcijaninowi duchową wolność dzieci Bożych. Nie stoi on już przed Bogiem z 
lękiem jak niewolnik, ani jak najemnik oczekujący zapłaty, lecz jak syn, który 
odpowiada na miłość Tego, który "sam pierwszy nas umiłował" (1 J 4, 19):

Albo odwracamy się od zła z obawy przed karą  jesteśmy wtedy jako 
niewolnicy; albo też zachęca nas nagroda  jesteśmy wtedy podobni do 
najemników. Albo wreszcie jesteśmy posłuszni dla samego dobra i dla miłości 
Tego, który rozkazuje... a wtedy jesteśmy jako dzieci80.

1829	Owocami miłości są radość, pokój i miłosierdzie. Miłość wymaga dobroci i 
upomnienia braterskiego; jest życzliwością; rodzi wzajemność; trwa bezinteresowna i 
hojna. Miłość jest przyjaźnią i komunią:

Wypełnieniem wszystkich naszych czynów jest miłość. Oto cel, do którego 
zdążamy. Ze względu na niego biegniemy i do niego biegniemy. Gdy go 
osiągniemy, znajdziemy w nim pokój81.

III. Dary i owoce Ducha Świętego

1830	Życie moralne chrześcijan jest podtrzymywane przez dary Ducha Świętego. Są 
one trwałymi dyspozycjami, które czynią człowieka uległym, by iść za poruszeniami 
Ducha Świętego.

1831	Siedmioma darami Ducha Świętego są: mądrość, rozum, rada, męstwo, 
umiejętność, pobożność i bojaźń Boża. Chrystus, Syn Dawida, posiada je w całej 
pełni82. Dopełniają one i udoskonalają cnoty tych, którzy je otrzymują. Czynią 
wiernych uległymi do ochotnego posłuszeństwa wobec natchnień Bożych.

Twój dobry Duch niech mnie prowadzi po równej ziemi (Ps 143,10)

Wszyscy ci, których prowadzi Duch Boży, są synami Bożymi... dziećmi, to i 
dziedzicami: dziedzicami Boga, a współdziedzicami Chrystusa (Rz 8, 14. 17).

1832	Owocami Ducha są doskonałości, które kształtuje w nas Duch Święty jako 
pierwociny wiecznej chwały. Tradycja Kościoła wymienia ich dwanaście: "miłość, 
wesele, pokój, cierpliwość, uprzejmość, dobroć, wspaniałomyślność, łaskawość, 
wierność, skromność, wstrzemięźliwość, czystość" (Ga 5, 22-23 Wulg.).

W skrócie

1833	Cnota jest habitualną i trwałą dyspozycją do czynienia dobra.

1834	Cnoty ludzkie są trwałymi dyspozycjami umysłu i woli, które regulują 
nasze czyny, porządkują nasze uczucia i kierują naszym postępowaniem 
zgodnie z rozumem i wiarą. Można je zgrupować wokół czterech cnót 
kardynalnych: roztropności, sprawiedliwości, męstwa i umiarkowania.

1835	Roztropność uzdalnia rozum praktyczny do rozeznawania w każdej 
okoliczności naszego prawdziwego dobra i do wyboru właściwych środków do 
jego pełnienia.

1836	Sprawiedliwość polega na stałej i trwałej woli oddawania Bogu i 
bliźniemu tego, co im się należy.

1837	Męstwo zapewnia wytrwałość w trudnościach i stałość w dążeniu do 
dobra.

1838	Umiarkowanie pozwala opanować dążenie do przyjemności 
zmysłowych i zapewnia równowagę w używaniu dóbr stworzonych.

1839	Cnoty moralne wzrastają przez wychowanie, świadome czyny i 
wytrwałość w wysiłku. Łaska Boża oczyszcza je i podnosi.

1840	Cnoty teologalne uzdalniają chrześcijan do życia w jedności z Trójcą 
Świętą. Ich początkiem, motywem i przedmiotem jest Bóg, poznawany przez 
wiarę, w którym pokładamy nadzieję i którego miłujemy dla Niego samego.

1841	Są trzy cnoty teologalne: wiara, nadzieja i miłość83. Kształtują one i 
ożywiają wszystkie cnoty moralne.

1842	Dzięki cnocie wiary wierzymy w Boga i wierzymy w to wszystko, co On 
nam objawił, a co Kościół święty podaje nam do wierzenia.

1843	Dzięki cnocie nadziei pragniemy i oczekujemy od Boga, z trwałą 
ufnością, życia wiecznego i łask, by na nie zasłużyć.

1844	Dzięki cnocie miłości miłujemy Boga nade wszystko i naszych bliźnich 
jak siebie samych ze względu na miłość Boga. Jest ona "więzią doskonałości" 
(Kol 3,14) i formą wszystkich cnót.

1845	 Siedmioma darami Ducha Świętego udzielanymi chrześcijanom są: 
mądrość, rozum, rada, męstwo, umiejętność, pobożność i bojaźń Boża.


Artykuł ósmy

GRZECH

I. Miłosierdzie i grzech

1846	Ewangelia jest w Jezusie Chrystusie objawieniem miłosierdzia Bożego 430 dla 
grzeszników84. Anioł zwiastuje Józefowi: "Nadasz (Mu) imię Jezus, On bowiem zbawi 
swój lud od jego grzechów" (Mt 1, 21). To samo można powiedzieć o Eucharystii, 
sakramencie Odkupienia: "To jest moja Krew Przymierza, która za wielu będzie 
wylana na odpuszczenie grzechów" (Mt 26, 28).

1847	"Bóg stworzył cię bez ciebie, ale nie zbawia cię bez ciebie"85. Przyjęcie Jego 
miłosierdzia wymaga od nas uznania naszych win. "Jeśli mówimy, że nie mamy 
grzechu, to samych siebie oszukujemy i nie ma w nas prawdy. Jeżeli wyznajemy 
nasze grzechy, [Bóg] jako wierny i sprawiedliwy odpuści je nam i oczyści nas z 
wszelkiej nieprawości" (1 J 1, 8-9).

1848	Jak stwierdza święty Paweł: "Gdzie... wzmógł się grzech, tam jeszcze obficiej 
rozlała się łaska". Aby jednak łaska mogła dokonać swego dzieła, musi ujawnić nasz 
grzech w celu nawrócenia naszego serca i udzielenia nam "sprawiedliwości wiodącej 
do życia wiecznego przez Jezusa Chrystusa, Pana naszego" (Rz 5, 20-21). Jak 
lekarz dokładnie bada ranę, zanim ją opatrzy, tak Bóg przez swoje Słowo i swojego 
Ducha rzuca żywe światło na grzech:

Nawrócenie domaga się przekonania o grzechu, zawiera w sobie wewnętrzny 
sąd sumienia  a sąd ten, będąc sprawdzianem działania Ducha Prawdy 
wewnątrz człowieka, równocześnie staje się nowym początkiem obdarowania 
człowieka łaską i miłością: "Weźmijcie Ducha Świętego!" Tak więc 
odnajdujemy w owym "przekonywaniu o grzechu" dwoiste obdarowanie: 
obdarowanie prawdą sumienia i obdarowanie pewnością Odkupienia. Duch 
Prawdy jest Pocieszycielem86. 

II. Definicja grzechu

1849	Grzech jest wykroczeniem przeciw rozumowi, prawdzie, prawemu sumieniu; 
jest brakiem prawdziwej miłości względem Boga i bliźniego z powodu niewłaściwego 
przywiązania do pewnych dóbr. Rani on naturę człowieka i godzi w ludzką 
solidarność. Został określony jako "słowo, czyn lub pragnienie przeciwne prawu 
wiecznemu"87.

1850	Grzech jest obrazą Boga: "Tylko przeciw Tobie zgrzeszyłem i uczyniłem, co złe 
jest przed Tobą" (Ps 51, 6). Grzech przeciwstawia się miłości Boga do nas i odwraca 
od Niego nasze serca. Jest on, podobnie jak grzech pierworodny, 
nieposłuszeństwem, buntem przeciw Bogu spowodowanym wolą stania się "jak Bóg", 
w poznawaniu i określaniu dobra i zła (Rdz 3, 5). Grzech jest więc "miłością siebie, 
posuniętą aż do pogardy Boga"88. Wskutek tego pysznego wywyższania siebie 
grzech jest całkowitym przeciwieństwem posłuszeństwa Jezusa, który dokonał 
zbawienia89.

1851	Właśnie podczas męki, gdy miłosierdzie Chrystusa odniesie zwycięstwo nad 
grzechem, najlepiej ukazuje on swoją siłę i różnorodność: niedowiarstwo, morderczą 
nienawiść, odrzucenie i drwiny ze strony przywódców i ludu, tchórzostwo Piłata i 
okrucieństwo żołnierzy, zdradę Judasza tak dotkliwą dla Jezusa, zaparcie się Piotra i 
odejście uczniów. Tymczasem w godzinie ciemności i władcy tego świata90 ofiara 
Chrystusa staje się w tajemniczy sposób źródłem, z którego wytryśnie niewyczerpane 
przebaczenie naszych grzechów.

III. Zróżnicowanie grzechów

1852	Grzechy są bardzo zróżnicowane. Pismo święte dostarcza wiele ich wykazów. 
List do Galatów przeciwstawia uczynki ciała owocom ducha: "Jest... rzeczą wiadomą, 
jakie uczynki rodzą się z ciała: nierząd, nieczystość, wyuzdanie, uprawianie 
bałwochwalstwa, czary, nienawiść, spór, zawiść, wzburzenie, niewłaściwa pogoń za 
zaszczytami, niezgoda, rozłamy, zazdrość, pijaństwo, hulanki i tym podobne. Co do 
nich zapowiadam wam, jak to już zapowiedziałem: ci, którzy się takich rzeczy 
dopuszczają, Królestwa Bożego nie odziedziczą" (Ga 5, 19-21 )91.

1853	Można rozróżniać grzechy w zależności od ich przedmiotu, tak jak w 
przypadku każdego czynu ludzkiego, w zależności od cnót, jakim przeciwstawiają się 
przez nadmiar bądź brak, lub w zależności od przykazań, którym są przeciwne. 
Można je uporządkować również w zależności od tego, czy dotyczą Boga, bliźniego 
czy siebie samego; można je podzielić na grzechy duchowe i cielesne bądź też 
grzechy popełnione "myślą, mową, uczynkiem i zaniedbaniem". Źródłem grzechu jest 
serce człowieka i jego wolna wola, zgodnie z nauczaniem Pana: "Z serca bowiem 
pochodzą złe myśli, zabójstwa, cudzołóstwa, czyny nierządne, kradzieże, fałszywe 
świadectwa, przekleństwa. To właśnie czyni człowieka nieczystym" (Mt 15, 19-20). W 
sercu także przebywa zasada dobrych i czystych uczynków  miłość, którą rani 
grzech.

IV. Ciężar grzechu: grzech śmiertelny i powszedni

1854	Grzechy należy oceniać według ich ciężaru. Rozróżnienie między grzechem 
śmiertelnym a grzechem powszednim, dostrzegalne już w Piśmie świętym92, zostało 
przyjęte w tradycji Kościoła. Potwierdza je doświadczenie ludzi.

1855	Grzech śmiertelny niszczy miłość w sercu człowieka wskutek poważnego 
wykroczenia przeciw prawu Bożemu; podsuwając człowiekowi dobra niższe, odwraca 
go od Boga, który jest jego celem ostatecznym i szczęściem. 
	Grzech powszedni pozwala trwać miłości, chociaż ją obraża i rani.

1856	Grzech śmiertelny, naruszając w nas zasadę życia, którą jest miłość, domaga 
się nowej inicjatywy miłosierdzia Bożego i nawrócenia serca, które zazwyczaj 
dokonuje się w ramach sakramentu pojednania:

Gdy bowiem wola zmierza ku czemuś, co ze swojej natury sprzeciwia się 
miłości, ustanawiającej w człowieku właściwy porządek w stosunku do celu 
ostatecznego, wówczas grzech jest śmiertelny ze względu na swój przedmiot... 
zarówno gdy zwraca się przeciw miłości Bożej, jak bluźnierstwo, 
krzywoprzysięstwo itp., jak i wtedy, gdy zwraca się przeciw miłości bliźniego, 
np. morderstwo, cudzołóstwo itp... Niekiedy jednak wola zwraca się ku temu, 
w czym zachodzi pewien brak porządku, który jednak nie sprzeciwia się 
miłości Boga i bliźniego, np. próżne słowo, nadmierny śmiech itp. Tego rodzaju 
grzechy są powszednie93.

1857	Aby grzech był śmiertelny, są konieczne jednocześnie trzy warunki: 
"Grzechem śmiertelnym jest ten, który dotyczy materii poważnej i który nadto został 
popełniony z pełną świadomością i całkowitą zgodą"94.

1858	Materię ciężką uściśla dziesięć przykazań zgodnie z odpowiedzią, jakiej Jezus 
udzielił bogatemu młodzieńcowi: "Nie zabijaj, nie cudzołóż, nie kradnij, nie zeznawaj 
fałszywie, nie oszukuj, czcij swego ojca i matkę" (Mk 10, 19). Ciężar grzechów jest 
większy lub mniejszy: zabójstwo jest czymś poważniejszym niż kradzież. Należy 
uwzględnić także pozycję osób poszkodowanych: czymś poważniejszym jest przemoc 
wobec rodziców aniżeli wobec kogoś obcego.

1859	Grzech śmiertelny wymaga pełnego poznania i całkowitej zgody. Zakłada 
wiedzę o grzesznym charakterze czynu, o jego sprzeczności z prawem Bożym. 
Zakłada także zgodę na tyle dobrowolną, by stanowił on wybór osobisty. Ignorancja 
zawiniona i zatwardziałość serca95 nie pomniejszają, lecz zwiększają dobrowolny 
charakter grzechu.

1860	Ignorancja niedobrowolna może zmniejszyć winę, a nawet uwolnić od ciężkiej 
winy. Nikt jednak nie powinien lekceważyć zasad prawa moralnego, które są 
wypisane w sumieniu każdego człowieka. Impulsy wrażliwości, uczucia mogą również 
zmniejszyć dobrowolny i wolny charakter winy, podobnie jak naciski zewnętrzne czy 
zaburzenia patologiczne. Grzech popełniony ze złości, w wyniku świadomego wyboru 
zła jest najcięższy.

1861	Grzech śmiertelny jest  podobnie jak miłość  radykalną możliwością 
wolności ludzkiej. Pociąga on za sobą utratę miłości i pozbawienie łaski uświęcającej, 
to znaczy stanu łaski. Jeśli nie zostanie wynagrodzony przez żal i Boże przebaczenie, 
powoduje wykluczenie z Królestwa Chrystusa i wieczną śmierć w piekle; nasza 
wolność ma bowiem moc dokonywania wyborów nieodwracalnych, na zawsze. 
Chociaż możemy sądzić, że jakiś czyn jest w sobie ciężką winą, powinniśmy sąd nad 
osobami powierzyć sprawiedliwości i miłosierdziu Bożemu.

1862	Grzech powszedni jest popełniony wtedy, gdy w materii lekkiej nie przestrzega 
się normy prawa moralnego lub gdy nie przestrzega się prawa moralnego w materii 
ciężkiej, lecz bez pełnego poznania czy całkowitej zgody.

1863	Grzech powszedni osłabia miłość; jest przejawem nieuporządkowanego 
przywiązania do dóbr stworzonych; uniemożliwia postęp duszy w zdobywaniu cnót i 
praktykowaniu dobra moralnego; zasługuje na kary doczesne. Grzech powszedni 
świadomy i pozostawiony bez skruchy usposabia nas stopniowo do popełnienia 
grzechu śmiertelnego. Grzech powszedni nie czyni nas jednak przeciwnymi woli i 
przyjaźni Bożej; nie zrywa przymierza z Bogiem. Może być naprawiony po ludzku z 
pomocą łaski Bożej. "Nie pozbawia łaski uświęcającej, przyjaźni z Bogiem, miłości 
ani, w konsekwencji, szczęścia wiecznego"96.

Jak długo bowiem chodzi człowiek w ciele, nie może uniknąć wszystkich 
grzechów, nawet lekkich. Lecz tych grzechów, które nazywamy lekkimi, wcale 
sobie nie lekceważ, jeśli je ważysz. Lękaj się, kiedy je liczysz. Wiele drobnych 
rzeczy tworzy jedną wielką rzecz; wiele kropli wypełnia rzekę; wiele ziaren 
tworzy stos. Jaką więc mamy nadzieję? Przede wszystkim  wyznanie...97.

1864	"Kto by... zbluźnił przeciw Duchowi Świętemu, nigdy nie otrzyma 
odpuszczenia, lecz winien jest grzechu wiecznego" (Mk 3, 29)98. Miłosierdzie Boże 
nie zna granic, lecz ten, kto świadomie odrzuca przyjęcie ze skruchą 2091 
miłosierdzia Bożego, odrzuca przebaczenie swoich grzechów i zbawienie darowane 
przez Ducha Świętego99. Taka zatwardziałość może prowadzić do ostatecznego 
braku pokuty i do wiecznej zguby.

V. Rozprzestrzenianie się grzechu

1865	Grzech powoduje skłonność do grzechu; rodzi wadę wskutek powtarzania tych 
samych czynów. Wynikają z tego niewłaściwe skłonności, które zaciemniają sumienie 
i zniekształcają konkretną ocenę dobra i zła. W ten sposób grzech rozwija się i 
umacnia, ale nie może całkowicie zniszczyć zmysłu moralnego.

1866	Wady można porządkować według cnót, którym się przeciwstawiają, jak 
również zestawiać je z grzechami głównymi, wyróżnionymi przez doświadczenie 
chrześcijańskie za św. Janem Kasjanem i św. Grzegorzem Wielkim100. Nazywa się 
je "głównymi", ponieważ powodują inne grzechy i inne wady. Są nimi: pycha, 
chciwość, zazdrość, gniew, nieczystość, łakomstwo, lenistwo lub znużenie duchowe.

1867	Tradycja katechetyczna przypomina również, że istnieją "grzechy, które wołają 
o pomstę do nieba". Wołają więc do nieba: krew Abla101, grzech Sodomitów102, 
narzekanie uciemiężonego ludu w Egipcie103, skarga cudzoziemca, wdowy i 
sieroty104, niesprawiedliwość względem najemnika105.

1868	Grzech jest czynem osobistym; co więcej, ponosimy odpowiedzialność za 
grzechy popełniane przez innych, gdy w nich współdziałamy:
	 uczestnicząc w nich bezpośrednio i dobrowolnie; 
	 nakazując je, zalecając, pochwalając lub aprobując;
	 nie wyjawiając ich lub nie przeszkadzając im, mimo że jesteśmy do tego 
zobowiązani;
	 chroniąc tych, którzy popełniają zło.

1869	W ten sposób grzech czyni ludzi współwinnymi, wprowadza między nich 
pożądliwość, przemoc i niesprawiedliwość. Grzechy powodują powstawanie sytuacji 
społecznych i instytucji przeciwnych dobroci Bożej. "Struktury grzechu" są wyrazem i 
skutkiem grzechów osobistych. Skłaniają one z kolei ich ofiary do popełniania zła. W 
znaczeniu analogicznym stanowią one "grzech społeczny"106.

W skrócie

1870	"Bóg poddał wszystkich nieposłuszeństwu, aby wszystkim okazać swe 
miłosierdzie" (Rz 11, 32).

1871	Grzech jest to "słowo, czyn lub pragnienie przeciwne prawu 
wiecznemu"107. Jest obrazą Boga. Przeciwstawia się Bogu w 
nieposłuszeństwie zaprzeczającym posłuszeństwu Chrystusa.

1872	Grzech jest aktem przeciwnym rozumowi. Rani on naturę człowieka i 
godzi w ludzką solidarność.

1873	Źródłem wszystkich grzechów jest serce człowieka. Rodzaje i ciężar 
grzechów określa się przede wszystkim według ich przedmiotu.

1874	Wybrać w sposób dobrowolny  to znaczy wiedząc o tym i chcąc tego 
coś, co jest w poważnej sprzeczności z prawem Bożym i celem ostatecznym 
człowieka, oznacza popełnić grzech śmiertelny. Niszczy on w nas miłość, bez 
której jest niemożliwe szczęście wieczne. Przy braku skruchy powoduje on 
śmierć wieczną.

1875	Grzech powszedni stanowi nieporządek moralny, dający się naprawić 
przez miłość, której pozwala w nas trwać.

1876	Powtarzanie grzechów, nawet powszednich, rodzi wady, wśród których 
wyróżnia się grzechy główne.


Rozdział drugi

WSPÓLNOTA LUDZKA

1877	Powołaniem ludzkości jest ukazywanie obrazu Boga i przekształcanie się na 
obraz Jedynego Syna Ojca. Powołanie to przyjmuje formę osobistą, ponieważ każdy 
jest wezwany do Boskiego szczęścia; dotyczy ono także całej wspólnoty ludzkiej.


Artykuł pierwszy

OSOBA I SPOŁECZNOŚĆ

I. Wspólnotowy charakter powołania ludzkiego

1878	Wszyscy ludzie są wezwani do tego samego celu, którym jest sam Bóg. 
Istnieje pewne podobieństwo między jednością Osób Boskich a braterstwem, jakie 
ludzie powinni zaprowadzić między sobą, w prawdzie i miłości1. Miłość bliźniego jest 
nieodłączna od miłości Boga.

1879	Osoba ludzka potrzebuje życia społecznego. Nie jest ono dla niej czymś 
dodanym, lecz jest wymaganiem jej natury. Przez wymianę z innymi, wzajemną 
służbę i dialog z braćmi człowiek rozwija swoje możliwości; w ten sposób odpowiada 
na swoje powołanie2.

1880	Społeczność jest grupą osób powiązanych w sposób organiczny zasadą 
jedności, która przekracza każdą z nich. Społeczność, zgromadzenie widzialne i 
zarazem duchowe, trwa w czasie; dziedziczy przeszłość i przygotowuje przyszłość. 
Każdy człowiek staje się dzięki niej "dziedzicem", otrzymuje "talenty", które 
wzbogacają jego tożsamość i których owoce powinien pomnażać3. Słusznie więc 
każdy człowiek jest zobowiązany do poświęcania się na rzecz wspólnot, do których 
należy, i do szacunku wobec władz troszczących się o dobro wspólne.

1881	Każdą wspólnotę określa jej cel, a zatem kieruje się ona własnymi regułami. 
Jednak "osoba ludzka jest i powinna być zasadą, podmiotem i celem wszystkich 
urządzeń społecznych"4.

1882	Niektóre społeczności, takie jak rodzina i państwo, odpowiadają bardziej 
bezpośrednio naturze człowieka. Są dla niego konieczne. Aby umożliwić jak 
największej liczbie osób uczestnictwo w życiu społecznym, należy zachęcać do 
tworzenia zrzeszeń i instytucji wybieralnych "dla celów gospodarczych i społecznych, 
kulturalnych i rozrywkowych, sportowych, zawodowych i politycznych. Są to 
społeczności albo o zasięgu krajowym, albo międzynarodowym"5. Taka socjalizacja 
jest także wyrazem naturalnego dążenia ludzi do zrzeszania się, by osiągnąć cele, 
które przerastają ich indywidualne możliwości. Rozwija ona zdolności osoby, a 
zwłaszcza zmysł inicjatywy i odpowiedzialności. Pomaga w zagwarantowaniu jej 
praw6.

1883	Socjalizacja niesie także pewne niebezpieczeństwa. Zbyt daleko posunięta 
interwencja państwa może zagrażać osobistej wolności i inicjatywie. Nauczanie 
Kościoła wypracowało zasadę nazywaną zasadą pomocniczości. Według niej 
"społeczność wyższego rzędu nie powinna ingerować w wewnętrzne sprawy 
społeczności niższego rzędu, pozbawiając ją kompetencji, lecz raczej powinna 
wspierać ją w razie konieczności i pomóc w koordynacji jej działań z działaniami 
innych grup społecznych, dla dobra wspólnego"7.

1884	Bóg nie chciał zatrzymać dla samego siebie sprawowania wszelkich władz. 
Każdemu stworzeniu powierza zadania, które jest ono zdolne wypełniać stosownie do 
zdolności swojej natury. Ten sposób rządzenia powinien być naśladowany w życiu 
społecznym. Postępowanie Boga w rządzeniu światem, świadczące o ogromnym 
szacunku dla wolności ludzkiej, powinno być natchnieniem dla mądrości tych, którzy 
rządzą wspólnotami ludzkimi. Powinni oni postępować jak słudzy Opatrzności Bożej.

1885	Zasada pomocniczości jest przeciwna wszelkim formom kolektywizmu. 
Wyznacza ona granice interwencji państwa. Zmierza do zharmonizowania relacji 
między jednostkami i społecznościami. Dąży do ustanowienia prawdziwego porządku 
międzynarodowego.

II. Nawrócenie i społeczność

1886	Społeczność jest nieodzowna do urzeczywistniania powołania ludzkiego. Aby 
ten cel został osiągnięty, powinna być szanowana właściwa hierarchia wartości, która 
"wymiary materialne i instynktowne podporządkowuje wewnętrznym i duchowym"8:

Społeczność ludzka... jest przede wszystkim wartością duchową. Dzięki niej 
ludzie, współdziałając ze światłem prawdy, przekazują sobie wzajemnie swoją 
wiedzę, mogą bronić swoich praw i wypełniać obowiązki, otrzymują zachętę do 
starania się o dobra duchowe, słusznie cieszą się wspólnie z każdej rzeczy 
pięknej bez względu na jej rodzaj, zawsze pragną przekazywać innym to, co 
jest w nich najlepsze, starają się usilnie przyswajać sobie duchowe wartości 
posiadane przez innych. Wartości te oddziałują pobudzająco i kierowniczo 
zarazem na wszelkie sprawy dotyczące nauki, życia ekonomicznego, instytucji 
społecznych, rozwoju i ustroju państwa, prawodawstwa oraz innych elementów 
składowych i rozwojowych doczesnej wspólnoty ludzkiej9.

1887	Zamiana środków i celów10, która prowadzi do nadania wartości celu 
ostatecznego temu, co jest jedynie środkiem do jego osiągnięcia, lub do traktowania 
osób jako zwykłych środków ze względu na jakiś cel, rodzi niesprawiedliwe struktury, 
które "utrudniają albo praktycznie uniemożliwiają prowadzenie życia 
chrześcijańskiego, zgodnego z przykazaniami Boskiego Prawodawcy"11.

1888	Trzeba więc odwoływać się do duchowych i moralnych zdolności osoby oraz 
do stałego wymagania jej wewnętrznego nawrócenia, by doprowadzić do zmian 
społecznych, które rzeczywiście służyłyby osobie. Pierwszeństwo przyznane 
nawróceniu serca w żaden sposób nie eliminuje, lecz, przeciwnie, nakłada obowiązek 
uzdrawiania instytucji i warunków życia  jeśli skłaniają do grzechu  w taki sposób, 
by były zgodne z normami sprawiedliwości i sprzyjały dobru, a nie stawały mu na 
przeszkodzie12.

1889	Bez pomocy łaski ludzie nie mogliby "dostrzegać wąskiej nieraz ścieżki między 
małodusznością, która ulega złu, a przemocą, która chce je zwalczać, a w 
rzeczywistości je pomnaża"13. Jest to droga miłości  miłości Boga i bliźniego. Miłość 
stanowi największe przykazanie społeczne. Szanuje drugiego i jego prawa. Wymaga 
praktykowania sprawiedliwości, do czego tylko ona nas uzdalnia. Jest natchnieniem 
dla życia będącego darem z siebie: "Kto będzie się starał zachować swoje życie, 
straci je; a kto je straci, zachowa je" (Łk 17, 33).

W skrócie

1890	Istnieje pewne podobieństwo między jednością Osób Boskich a 
braterstwem, jakie ludzie powinni zaprowadzić między sobą.


1891	Aby rozwijać się zgodnie ze swoją naturą, osoba ludzka potrzebuje 
życia społecznego. Niektóre społeczności, jak rodzina i państwo, odpowiadają 
bardziej bezpośrednio naturze człowieka.

1892	"Osoba ludzka jest i powinna być zasadą, podmiotem i celem 
wszystkich urządzeń społecznych"14.

1893	Należy zachęcać do szerokiego uczestnictwa w zrzeszeniach i 
instytucjach wybieralnych.

1894	Zgodnie z zasadą pomocniczości ani państwo, ani żadna szersza 
społeczność nie powinny zastępować inicjatywy i odpowiedzialności osób oraz 
instytucji pośrednich.

1895	Społeczność powinna sprzyjać praktykowaniu cnót, a nie stawać mu na 
przeszkodzie. Natchnieniem do tego powinna być właściwa hierarchia 
wartości.

1896	Tam, gdzie grzech niszczy klimat społeczny, trzeba odwoływać się do 
nawrócenia serc i łaski Bożej. Miłość pobudza do sprawiedliwych reform. Nie 
ma rozwiązania kwestii społecznej poza Ewangelią15.


Artykuł drugi

UCZESTNICTWO W ŻYCIU SPOŁECZNYM

I. Władza

1897	"Społeczność ludzka nie może być dobrze zorganizowana ani wytwarzać 2234 
odpowiedniej ilości dóbr, jeśli jest pozbawiona ludzi sprawujących prawowitą władzę, 
którzy stoją na straży praw i w miarę potrzeby nie szczędzą swej pracy i starań dla 
dobra wspólnego"16.
	"Władzą" nazywa się upoważnienie, na mocy którego osoby lub instytucje 
nadają prawa i wydają polecenia ludziom oraz oczekują z ich strony posłuszeństwa.

1898	Każda wspólnota ludzka potrzebuje władzy, która by nią rządziła17. Ma ona 
swoją podstawę w naturze ludzkiej. Jest konieczna dla jedności państwa. Jej rola 
polega na zapewnieniu, na ile to możliwe, dobra wspólnego społeczności.

1899	Władza, której domaga się porządek moralny, pochodzi od Boga: "Każdy niech 
będzie poddany władzom, sprawującym rządy nad innymi. Nie ma bowiem władzy, 
która by nie pochodziła od Boga, a te, które są, zostały ustanowione przez Boga. Kto 
więc przeciwstawia się władzy  przeciwstawia się porządkowi Bożemu. Ci zaś, 
którzy się przeciwstawili, ściągną na siebie wyrok potępienia" (Rz 13, 1-2)18.

1900	Obowiązek posłuszeństwa domaga się od wszystkich okazywania władzy 
należnego jej uznania oraz szacunku i  stosownie do zasług  wdzięczności i 
życzliwości osobom, które ją sprawują.

Święty Klemens Rzymski, papież, jest autorem najstarszej modlitwy Kościoła 
za sprawujących władzę polityczną19: 

Daj im zatem, Panie, zdrowie, pokój, zgodę i stałość, aby sprawowali bez 
przeszkody tę władzę, którą Ty im powierzyłeś. 
To Ty sam przecież, Władco Nieba, Królu wieków,
dajesz synom ludzkim chwałę i godność,
i władzę nad tym, co jest na ziemi.
Ty więc, o Panie, kieruj ich wolą według tego,
co jest dobre i miłe w Twoich oczach,
aby sprawując zbożnie, w pokoju i z łagodnością
daną im przez Ciebie władzę,
zyskali łaskę Twoją20.

1901	Jeśli władza odwołuje się do porządku ustanowionego przez Boga, to 
jakakolwiek "forma ustroju politycznego i wybór władz pozostawione są wolnej woli 
obywateli"21.
	Różne ustroje polityczne są moralnie dopuszczalne pod warunkiem, że dążą 
do uprawnionego dobra wspólnoty, która te ustroje przyjmuje. Ustroje, których natura 
jest sprzeczna z prawem naturalnym, porządkiem publicznym i podstawowymi 
prawami osób, nie mogą urzeczywistniać dobra wspólnego narodów, którym zostały 
narzucone.

1902	Władza nie otrzymuje prawowitości moralnej sama z siebie. Nie powinna być 
sprawowana w sposób despotyczny, lecz działać na rzecz dobra wspólnego jako "siła 
moralna, oparta na wolności i świadoma ciężaru przyjętego obowiązku"22:

O tyle prawo ludzkie ma istotne znamiona prawa, o ile jest zgodne z prawym 
rozumem. Wówczas jest jasne, że pochodzi od prawa wiecznego. O ile zaś nie 
jest zgodne z rozumem, nazywa się prawem niegodziwym. W takim bowiem 
przypadku nie ma istotnych przymiotów prawa, ale jest raczej jakąś formą 
przemocy23.

1903	Władza jest sprawowana w sposób prawowity tylko wtedy, gdy troszczy się o 
dobro wspólne danej społeczności i jeśli do jego osiągnięcia używa środków moralnie 
dozwolonych. Jeśli sprawujący władzę ustanawiają niesprawiedliwe prawa lub 
podejmują działania sprzeczne z porządkiem moralnym, to rozporządzenia te nie 
obowiązują w sumieniu. "Wtedy władza przestaje być władzą, a zaczyna się 
bezprawie"24.

1904	"Jest wskazane, by każda władza była równoważona przez inne władze i inne 
zakresy kompetencji, które by ją utrzymywały we właściwych granicach. Na tym 
właśnie polega zasada Ťpaństwa praworządnegoť, w którym najwyższą władzę ma 
prawo, a nie samowola ludzi"25.

II. Dobro wspólne

1905	Zgodnie ze społeczną naturą człowieka, dobro każdego pozostaje w sposób 
konieczny w relacji z dobrem wspólnym. Może być ono określone jedynie w 
odniesieniu do osoby ludzkiej:

Zamknięci w sobie samych, nie żyjcie jedynie dla siebie w przekonaniu, iż 
jesteście już usprawiedliwieni, ale gromadząc się razem, szukajcie tego, co 
pożyteczne dla wszystkich26.

1906	Przez dobro wspólne należy rozumieć "sumę warunków życia społecznego, 
jakie bądź zrzeszeniom, bądź poszczególnym członkom społeczeństwa pozwalają 
osiągnąć pełniej i łatwiej własną doskonałość"27. Dobro wspólne odnosi się do życia 
wszystkich. Od każdego domaga się roztropności, a szczególnie od tych, którym 
zostało powierzone sprawowanie władzy. Opiera się na trzech istotnych elementach:

1907	Po pierwsze, zakłada poszanowanie osoby jako takiej. W imię dobra 
wspólnego władze publiczne są zobowiązane do poszanowania podstawowych i 
niezbywalnych praw osoby ludzkiej. Społeczność powinna umożliwić każdemu ze 
swych członków urzeczywistnienie swego powołania. W szczególności dobro wspólne 
polega na korzystaniu ze swobód naturalnych niezbędnych do rozwoju powołania 
ludzkiego; są nimi: "prawo... do postępowania według słusznej normy własnego 
sumienia, do ochrony życia prywatnego oraz do sprawiedliwej wolności, także w 
dziedzinie religijnej"28. 

1908	Po drugie, dobro wspólne domaga się dobrobytu społecznego i rozwoju 
społeczności. Rozwój jest syntezą wszystkich obowiązków społecznych. Z pewnością 
do władzy należy rozstrzyganie  w imię dobra wspólnego  między różnymi 
partykularnymi interesami. Powinna ona jednak zapewnić każdemu to, czego 
potrzebuje on do prowadzenia życia prawdziwie ludzkiego: wyżywienie, odzież, 
opiekę zdrowotną, pracę, wychowanie i kulturę, odpowiednią informację, prawo do 
założenia rodziny29 itd.

1909	Dobro wspólne stanowi wreszcie pokój, czyli trwałość i bezpieczeństwo 
sprawiedliwego porządku. Tak więc wymaga ono, by władza przy użyciu godziwych 
środków zapewniała bezpieczeństwo społeczności i jej członkom. Stanowi podstawę 
prawa do słusznej obrony osobistej i zbiorowej.

1910	Jeśli każda wspólnota ludzka posiada dobro wspólne, które pozwala jej uznać 
się za taką, to właśnie we wspólnocie politycznej znajduje ona swoje najpełniejsze 
urzeczywistnienie. Do państwa należy obrona i popieranie dobra wspólnego 
społeczności cywilnej, obywateli i instytucji pośrednich.

1911	Coraz bardziej pogłębia się wzajemna zależność ludzi. Rozszerza się ona 
stopniowo na całą ziemię. Jedność rodziny ludzkiej, obejmującej osoby cieszące się 
równą godnością naturalną, zakłada powszechne dobro wspólne. Domaga się ono 
organizacji wspólnoty narodów zdolnej "zaradzać różnym potrzebom ludzi, zarówno 
na tych odcinkach życia społecznego, do których należą: wyżywienie, zdrowie, 
wychowanie, praca, jak i w pewnych specjalnych sytuacjach mogących tu i ówdzie 
występować... zaradzenia biedzie uchodźców rozproszonych po całym świecie... 
wspomagania emigrantów oraz ich rodzin"30.

1912	Dobro wspólne jest zawsze ukierunkowane na rozwój osób; "od... porządku 
(osób) winien być uzależniony porządek rzeczy, a nie na odwrót"31. 1881 Porządek 
ten opiera się na prawdzie, jest budowany w sprawiedliwości i ożywiany miłością.

III. Odpowiedzialność i uczestnictwo

1913	Uczestnictwo jest dobrowolnym i szlachetnym zaangażowaniem się osoby w 
wymianę społeczną. Jest konieczne, by wszyscy, stosownie do zajmowanego miejsca 
i odgrywanej przez siebie roli, uczestniczyli w rozwoju dobra wspólnego. Obowiązek 
ten jest nierozłącznie związany z godnością osoby ludzkiej.

1914	Uczestnictwo urzeczywistnia się najpierw w podjęciu zadań, za które ponosi 
się odpowiedzialność osobistą; człowiek uczestniczy w dobru drugiej osoby i 
społeczności przez troskę o wychowanie w swojej rodzinie i przez sumienność w 
pracy32.

1915	Obywatele powinni, na ile to możliwe, brać czynny udział w życiu publicznym. 
Sposoby tego uczestnictwa mogą się różnić zależnie od kraju czy kultury. "Na 
pochwałę zasługuje postępowanie tych narodów, w których jak największa część 
obywateli uczestniczy w sprawach publicznych w warunkach prawdziwej wolności"33.

1916	Uczestnictwo wszystkich w urzeczywistnianiu dobra wspólnego pociąga za 
sobą, jak każdy obowiązek etyczny, wciąż ponawiane nawrócenie uczestników życia 
społecznego. Oszustwo i różne wykręty, przez które niektórzy uchylają się od 
przestrzegania prawa i przepisów odnoszących się do obowiązków społecznych, 
powinny być zdecydowanie potępione jako niezgodne z wymaganiami 
sprawiedliwości. Należy troszczyć się o rozwój instytucji, które poprawiają warunki 
życia ludzkiego34.

1917	Do sprawujących władzę należy umacnianie wartości, które pobudzają 
zaufanie członków społeczności i skłaniają ich do służby na rzecz bliźnich. 
Uczestnictwo zaczyna się od wychowania i kultury. "Słusznie możemy sądzić, że 
przyszły los ludzkości leży w rękach tych, którzy potrafią dać następnym pokoleniom 
motywy życia i nadziei"35.

W skrócie

1918	"Nie ma... władzy, która by nie pochodziła od Boga, a te, które są, 
zostały ustanowione przez Boga" (Rz 13,1).

1919	Każda wspólnota ludzka potrzebuje władzy, by trwać i rozwijać się.

1920	"Wspólnota polityczna i władza publiczna opierają się na naturze 
ludzkiej i należą do porządku określonego przez Boga"36.

1921	Władza jest sprawowana w sposób prawowity jeśli dokłada starań o 
dobro wspólne społeczności. Aby je osiągnąć, powinna używać środków 
moralnie godziwych.

1922	Różne ustroje polityczne są uprawnione pod warunkiem, że dążą one 
do dobra wspólnego.

1923	Władza polityczna powinna być pełniona w granicach porządku 
moralnego i zapewniać warunki korzystania z wolności.

1924	Dobro wspólne obejmuje "sumę warunków życia społecznego, jakie... 
zrzeszeniom bądź poszczególnym członkom społeczeństwa pozwalają 
osiągnąć pełniej i łatwiej własną doskonałość"37.

1925	Dobro wspólne opiera się na trzech istotnych elementach: 
poszanowaniu i popieraniu podstawowych praw osoby; dobrobycie, czyli 
rozwoju dóbr duchowych i ziemskich społeczności; pokoju i bezpieczeństwie 
społeczności i jej członków.

1926	Godność osoby ludzkiej zakłada poszukiwanie dobra wspólnego. Każdy 
powinien troszczyć się o budowanie i wspieranie instytucji, które poprawiają 
warunki życia ludzkiego.

1927	Do państwa należy obrona i popieranie dobra wspólnego społeczności 
cywilnej. Dobro wspólne całej rodziny ludzkiej domaga się organizacji o 
charakterze międzynarodowym.


Artykuł trzeci

SPRAWIEDLIWOŚĆ SPOŁECZNA

1928	Społeczeństwo zapewnia sprawiedliwość społeczną, gdy urzeczywistnia 
warunki pozwalające zrzeszeniom oraz każdemu z osobna na osiągnięcie tego, co im 
się należy, odpowiednio do ich natury i powołania. Sprawiedliwość społeczna łączy 
się z dobrem wspólnym i ze sprawowaniem władzy.

I. Poszanowanie osoby ludzkiej

1929	Sprawiedliwość społeczną można osiągnąć jedynie przy poszanowaniu 
transcendentnej godności człowieka. Osoba jest celem ostatecznym społeczeństwa, 
które jest jej podporządkowane:

W grę wchodzi godność osoby ludzkiej, której obrona i rozwój zostały nam 
powierzone przez Stwórcę i której dłużnikami w sposób ścisły i odpowiedzialny 
są mężczyźni i kobiety w każdym układzie dziejowym38.

1930	Poszanowanie osoby ludzkiej pociąga za sobą poszanowanie praw, które 
wypływają z jej godności jako stworzenia. Prawa te są uprzednie w stosunku do 
społeczności i powinny być przez społeczność uznane. Są podstawą moralnej 
prawowitości wszelkiej władzy; lekceważąc je lub odrzucając ich uznanie w 
prawodawstwie pozytywnym, społeczeństwo podważa swoją własną prawowitość 
moralną39. Bez poszanowania osoby władza może jedynie opierać się na sile lub 
przemocy, by uzyskać posłuszeństwo swoich poddanych. Do Kościoła należy 
przypominanie tych praw ludziom dobrej woli i odróżnianie ich od nieuzasadnionych i 
fałszywych roszczeń.

1931	Poszanowanie osoby ludzkiej przejawia się w poszanowaniu zasady: 
"Poszczególni ludzie powinni uważać swojego bliźniego bez żadnego wyjątku za 
Ťdrugiego samego siebieť, zwracając przede wszystkim uwagę na zachowanie jego 
życia i środki do godnego jego prowadzenia"40. Żadne prawodawstwo nie jest w 
stanie samo przez się usunąć niepokojów, uprzedzeń oraz postaw egoizmu i pychy, 
stojących na przeszkodzie ustanowieniu prawdziwie braterskich społeczności. 
Postawy te przezwycięża jedynie miłość, która w każdym człowieku dostrzega 
"bliźniego", brata.

1932	Obowiązek traktowania drugiego człowieka jako bliźniego i czynnego służenia 
mu jest szczególnie naglący wtedy, gdy będąc pozbawiony czegoś, znajduje się on w 
potrzebie. "Wszystko, co uczyniliście jednemu z tych braci moich najmniejszych, 
Mnieście uczynili" (Mt 25, 40).

1933	Ten sam obowiązek obejmuje także tych, którzy myślą lub działają inaczej niż 
my. Nauka Chrystusa domaga się nawet przebaczenia win. Rozciąga przykazanie 
miłości, które jest przykazaniem Nowego Prawa, na wszystkich nieprzyjaciół41. 
Wyzwolenie w duchu Ewangelii nie da się pogodzić z nienawiścią do nieprzyjaciela 
jako osoby, lecz tylko z nienawiścią do zła, które popełnia nieprzyjaciel.


II. Równość i różnice między ludźmi

1934	Wszyscy ludzie, stworzeni na obraz Jedynego Boga, obdarzeni taką samą 
rozumną duszą, mają tę samą naturę i to samo pochodzenie. Wszyscy, odkupieni 
przez ofiarę Chrystusa, są wezwani do uczestniczenia w tym samym Boskim 
szczęściu; wszyscy więc cieszą się równą godnością. 

1935	Równość między ludźmi w sposób istotny dotyczy ich godności osobistej i 
praw z niej wypływających: 

Należy... przezwyciężać... wszelką formę dyskryminacji odnośnie do 
podstawowych praw osoby ludzkiej, czy to... ze względu na płeć, rasę, kolor 
skóry, pozycję społeczną, język lub religię, ponieważ sprzeciwia się ona 
zamysłowi Bożemu42.

1936	Człowiek, przychodząc na świat, nie posiada tego wszystkiego, co jest 
konieczne do rozwoju życia cielesnego i duchowego. Potrzebuje innych. Pojawiają się 
różnice związane z wiekiem, możliwościami fizycznymi, zdolnościami umysłowymi lub 
moralnymi, wymianą, z której każdy mógł korzystać, oraz z podziałem bogactw43. 
"Talenty" nie zostały równo rozdzielone44.

1937	Różnice te są związane z planem Boga, który chce, by każdy otrzymywał od 
drugiego to, czego potrzebuje, i by ci, którzy posiadają poszczególne "talenty", 
udzielali dobrodziejstw tym, którzy ich potrzebują. Różnice zachęcają i często 
zobowiązują osoby do wielkoduszności, życzliwości i dzielenia się; pobudzają kultury 
do wzajemnego ubogacania się:

Są różne cnoty i nie daję wszystkich każdemu; jedną daję temu, drugą 
tamtemu... Jednemu daję przede wszystkim miłość, drugiemu sprawiedliwość, 
trzeciemu pokorę, czwartemu żywą wiarę... Co do dóbr doczesnych, w 
rzeczach koniecznych dla życia człowieka, rozdzieliłem je w wielkiej 
rozmaitości; nie chciałem, by każdy posiadał wszystko, co mu jest potrzebne, 
ażeby ludzie mieli możliwość świadczyć sobie miłość... Chciałem, by jedni 
potrzebowali drugich i by byli mymi sługami w udzielaniu łask i darów, które 
otrzymali ode Mnie45.

1938	Istnieją także krzywdzące nierówności, które godzą w miliony mężczyzn i 
kobiet. Pozostają one w wyraźnej sprzeczności z Ewangelią: 

Równa godność osób wymaga, by zostały wprowadzone bardziej ludzkie i 
sprawiedliwe warunki życia. Albowiem zbytnie nierówności gospodarcze i 
społeczne wśród członków czy ludów jednej rodziny ludzkiej wywołują 
zgorszenie i sprzeciwiają się sprawiedliwości społecznej równości, godności 
osoby ludzkiej oraz pokojowi społecznemu i międzynarodowemu46.

III. Solidarność ludzka

1939	Zasada solidarności, nazywana także "przyjaźnią" lub "miłością społeczną", 
jest bezpośrednim wymaganiem braterstwa ludzkiego i chrześcijańskiego47:

Pierwszy błąd, przynoszący dziś wielkie i powszechne szkody, polega na 
zapomnieniu o istnieniu węzłów wzajemnej solidarności i miłości między 
ludźmi, na które jako na konieczność wskazuje wspólne pochodzenie 
wszystkich i równość duchowej natury takiej samej u wszystkich, niezależnie 
od przynależności narodowej, a które są nakazane faktem ofiary złożonej na 
ołtarzu krzyża Ojcu przedwiecznemu przez Chrystusa Pana, dla odkupienia 
skażonej grzechem ludzkości48.

1940	Solidarność przejawia się przede wszystkim w podziale dóbr i w 
wynagrodzeniu za pracę. Zakłada ona również wysiłek na rzecz bardziej 
sprawiedliwego porządku społecznego, w którym napięcia będą mogły być łatwiej 
likwidowane i gdzie łatwiej będzie można znaleźć rozwiązanie konfliktów na drodze 
negocjacji.

1941	Problemy społeczno-gospodarcze mogą być rozwiązywane jedynie za pomocą 
różnych form solidarności: solidarności biednych, solidarności między bogatymi i 
biednymi, solidarności pracujących, solidarności między pracodawcami a 
pracownikami w przedsiębiorstwie, solidarności między narodami i ludami. 
Solidarność międzynarodowa jest wymaganiem natury moralnej. Od niej jest w 
pewnym stopniu uzależniony pokój na świecie.

1942	Cnota solidarności wykracza poza dobra materialne. Kościół szerząc duchowe 
dobra wiary, sprzyjał ponadto rozwojowi dóbr ziemskich, otwierając często przed nim 
nowe drogi. Tak właśnie potwierdzały się na przestrzeni wieków słowa Pana: 
"Starajcie się naprzód o Królestwo Boga i o Jego sprawiedliwość, a to wszystko 
będzie wam dodane" (Mt 6, 33):

Od dwóch tysięcy lat... żyje i... trwa w duszy Kościoła (to) poczucie... z którego 
czerpały i czerpią dusze zachętę, aż do pełnego miłości heroizmu mnichów-
rolników, wybawicieli niewolników, uzdrowicieli chorych, apostołów wiary, 
cywilizacji, kultury we wszystkich epokach i wśród wszystkich ludów, by w ten 
sposób stworzyć warunki społeczne, które jedynie zdolne są umożliwić 
wszystkim i ułatwić życie godne człowieka i chrześcijanina49.

W skrócie

1943	Społeczeństwo zapewnia sprawiedliwość społeczną, gdy urzeczywistnia 
warunki pozwalające zrzeszeniom oraz każdemu z osobna na osiągnięcie tego, 
co im Si należy.

1944	Poszanowanie osoby ludzkiej uważa bliźniego za "drugiego samego 
siebie". Zakłada poszanowanie podstawowych praw, które wypływają z 
wewnętrznej godności osoby.

1945	Równość między ludźmi dotyczy ich godności osobistej i praw z niej 
wypływających.

1946	Różnice między osobami należą do zamysłu Boga, który chce, abyśmy 
potrzebowali siebie nawzajem. Powinny one pobudzać do miłości.

1947	Równa godność osób ludzkich domaga Si wysiłku na rzecz 
zmniejszenia krzywdzących nierówności społecznych i gospodarczych. 
Prowadzi do wyeliminowania krzywdzących różnic.

1948	Solidarność jest cnotą wybitnie chrześcijańską. Urzeczywistnia ona 
podział dóbr duchowych jeszcze bardziej niż materialnych.


Rozdział trzeci

ZBAWIENIE BOŻE: PRAWO I ŁASKA

1949	Człowiek, powołany do szczęścia, ale zraniony przez grzech, potrzebuje 
zbawienia Bożego. Pomoc Boża zostaje mu udzielona w Chrystusie przez prawo, 
które nim kieruje, i przez łaskę, która go umacnia:

Zabiegajcie o własne zbawienie z bojaźnią i drżeniem... Albowiem to Bóg jest w was 
sprawcą i chcenia, i działania zgodnie z [Jego] wolą (Flp 2, 12-13).

Artykuł pierwszy
PRAWO MORALNE

1950	Prawo moralne jest dziełem Mądrości Bożej. Można je określić, w sensie 
biblijnym, jako ojcowskie pouczenie, pedagogię Bożą. Wyznacza ono człowiekowi 
drogi, zasady postępowania, które prowadzą do obiecanego szczęścia; zakazuje dróg 
do zła, które odwraca od Boga i Jego miłości. Jest stałe w swoich przykazaniach i 
zarazem godne miłości w swoich obietnicach.

1951	Prawo jest normą postępowania ogłoszoną przez kompetentną władzę ze 
względu na dobro wspólne. Prawo moralne zakłada między stworzeniami rozumny 
porządek, który ustanowił Stwórca swoją mocą, mądrością i dobrocią dla ich dobra i 
ze względu na ich cel. Każde prawo znajduje w prawie wiecznym swoją pierwszą i 
ostateczną prawdę. Prawo jest ogłaszane i ustanawiane przez rozum jako 
uczestnictwo w Opatrzności Boga żywego, Stwórcy i Odkupiciela wszystkich. "To 
rozporządzenie rozumu nazywane jest właśnie prawem"1:

Człowiek  jako jedyna spośród istot żywych  może szczycić się tym, iż był 
godny otrzymać od Boga prawo; jako istota obdarzona rozumem, zdolna 
pojmować i rozeznawać, będzie kierował swoim postępowaniem, korzystając 
ze swej wolności i rozumu, poddany tylko Temu, który mu wszystko poddał2.

1952	Prawo moralne wyraża się w różnych formach, ale wszystkie one są 
powiązane ze sobą: prawo wieczne, będące w Bogu źródłem wszelkich praw; prawo 
naturalne; prawo objawione obejmujące Stare Prawo i Nowe Prawo, czyli Prawo 
ewangeliczne; wreszcie prawa cywilne i kościelne.

1953	Prawo moralne znajduje w Chrystusie swoją pełnię i jedność. Osoba Jezusa 
Chrystusa jest drogą do doskonałości. Jest celem prawa, ponieważ to On sam 
poucza o Bożej sprawiedliwości i jej udziela: "A przecież kresem Prawa jest Chrystus, 
dla usprawiedliwienia każdego, kto wierzy" (Rz 10, 4).

I. Naturalne prawo moralne

1954	Człowiek uczestniczy w mądrości i dobroci Stwórcy, który przyznaje mu 
panowanie nad jego czynami i zdolność kierowania sobą ze względu na prawdę i 
dobro. Prawo naturalne wyraża pierwotny zmysł moralny, który pozwala człowiekowi 
rozpoznać rozumem, czym jest dobro i zło, prawda i kłamstwo:

Prawo naturalne jest zapisane i wyryte w duszy każdego człowieka, ponieważ 
jest ono rozumem ludzkim nakazującym czynić dobro, a zakazującym 
grzechu... Jednakże ten przepis rozumu ludzkiego nie mógłby mieć mocy 
prawnej, gdyby nie był głosem i wykładnią wyższego rozumu, któremu nasz 
rozum i nasza wolność powinny być poddane3.

1955	Prawo "Boże i naturalne"4 wyznacza człowiekowi drogę praktykowania dobra i 
osiągania jego celu. Prawo naturalne wyraża pierwsze i istotne zasady kierujące 
życiem moralnym. Jego punktem odniesienia jest zarówno dążenie do Boga, który 
jest źródłem i sędzią wszelkiego dobra, oraz poddanie się Mu, jak również uznanie 
drugiego człowieka za równego sobie. Główne przepisy prawa naturalnego zostały 
wyłożone w Dekalogu. Prawo to jest nazywane prawem naturalnym nie dlatego, że 
odnosi się do natury istot nierozumnych, lecz dlatego, że rozum, który je ogłasza, 
należy do natury człowieka:

Gdzie są więc zapisane (te zasady), jeśli nie w księdze światłości, która zwie 
się Prawdą? W niej jest zapisane wszelkie sprawiedliwe prawo. Z niej przenika 
do serca człowieka postępującego sprawiedliwie. Nie tylko w sposób 
przejściowy, ale jakby wyciska się na niej, jak na wosku wyciska się obraz 
sygnetu, który przechodzi na wosk, pozostając na pierścieniu5.

Prawo naturalne nie jest niczym innym, jak światłem poznania złożonym w nas 
przez Boga; przez nie poznajemy, co należy czynić, a czego należy unikać. To 
światło lub to prawo dał Bóg stworzeniu6.

1956	Prawo naturalne, obecne w sercu każdego człowieka i ustanowione przez 
rozum, jest uniwersalne w swoich przepisach i jego władza rozciąga się na wszystkich 
ludzi. Wyraża ono godność osoby i określa podstawę jej fundamentalnych praw i 
obowiązków:

Istnieje oczywiście prawdziwe prawo, to znaczy prawo prawego rozumu, 
zgodne z naturą, które znajduje się we wszystkich ludziach. Jest niezmienne i 
wieczne; nakazując, wzywa nas do wypełnienia powinności, a zakazując, 
powstrzymuje od występków... Prawo to nie może być ani zmienione przez 
inne, uchylone w jakiejś swej części, ani zniesione całkowicie7.

1957	Stosowanie prawa naturalnego jest bardzo zróżnicowane; może ono wymagać 
refleksji dostosowanej do wielości warunków życiowych, zależnie od miejsca, czasu i 
okoliczności. Niemniej jednak pośród różnorodności kultur prawo naturalne pozostaje 
normą łączącą ludzi między sobą i nakładającą na nich, mimo nieuniknionych różnic, 
wspólne zasady.

1958	Prawo naturalne jest niezmienne8 i trwałe pośród zmian historycznych; istnieje 
wśród zmieniających się poglądów i obyczajów oraz wspiera ich postęp. Zasady, 
które są jego wyrazem, pozostają ważne w swojej istocie. Chociaż podważa się jego 
podstawy, to nie można go zniszczyć ani wyrwać z serca człowieka. Odżywa ono 
zawsze w życiu jednostek i społeczności:

Panie, za kradzież jest kara na mocy Twego prawa, jak też prawa, które jest 
zapisane w sercach ludzi i którego nie może usunąć nawet największa nasza 
nieprawość9.

1959	Prawo naturalne, będące doskonałym dziełem Stwórcy, dostarcza solidnych 
podstaw, na których człowiek może wznosić budowlę zasad moralnych, kierujących 
jego wyborami. Ustanawia ono również niezbędną podstawę moralną do budowania 
wspólnoty ludzkiej. Wreszcie, dostarcza koniecznej podstawy dla prawa cywilnego, 
które jest z nim związane, albo przez refleksję, która wyprowadza wnioski z jego 
zasad, albo przez uzupełnienia o charakterze pozytywnym i prawnym.

1960	Przykazania prawa naturalnego nie są postrzegane przez wszystkich w 
sposób jasny i bezpośredni. W obecnej sytuacji człowiek grzeszny koniecznie 
potrzebuje łaski i objawienia, by prawdy religijne i moralne mogły być poznane "przez 
wszystkich łatwo, ze stałą pewnością i bez domieszki błędu"10. Prawo naturalne 
dostarcza prawu objawionemu i łasce podstaw przygotowanych przez Boga i 
pozostających w harmonii z dziełem Ducha Świętego.

II. Stare Prawo

1961	Bóg, nasz Stwórca i Odkupiciel, wybrał Izrael na swój lud i objawił mu swoje 
Prawo, przygotowując w ten sposób przyjście Chrystusa. Prawo Mojżeszowe jest 
wyrazem wielu prawd w sposób naturalny dostępnych rozumowi. Są one ogłoszone i 
autentycznie poświadczone w ramach przymierza zbawienia.

1962	Stare Prawo stanowi pierwszy etap prawa objawionego. Jego przepisy 
moralne streszczają się w dziesięciu przykazaniach. Przykazania Dekalogu ustalają 
podstawy powołania człowieka, stworzonego na obraz Boży; zakazują tego, co 
sprzeciwia się miłości Boga i bliźniego, a nakazują to, co jest dla niej istotne. Dekalog 
jest światłem danym sumieniu każdego człowieka, by objawić mu powołanie i drogi 
Boże oraz chronić go przed złem:

Bóg zapisał na tablicach Prawa to, czego ludzie w swych sercach nie 
odczytali11.

1963	Według tradycji chrześcijańskiej, Prawo święte12, duchowe13 i dobre14 jest 
jeszcze niedoskonałe. Jak wychowawca15 pokazuje ono, co należy czynić, ale samo 
z siebie nie daje mocy, łaski Ducha, aby je wypełnić. Z powodu grzechu, którego nie 
może usunąć, pozostaje ono prawem niewoli. Według św. Pawła, jego zadaniem jest 
oskarżanie i ukazywanie grzechu, który tworzy "prawo pożądania"16 w sercu 
człowieka. Prawo pozostaje jednak pierwszym etapem na drodze do Królestwa. 
Przygotowuje ono i uzdalnia naród wybrany i każdego chrześcijanina do nawrócenia i 
do wiary w Boga Zbawiciela. Przekazuje nauczanie, które trwa wiecznie jako słowo 
Boże.

1964	Stare Prawo jest przygotowaniem do Ewangelii. "Prawo jest proroctwem i 
wychowawcą rzeczywistości, które miały przyjść"17. Jest proroctwem i zapowiedzią 
dzieła wyzwolenia z grzechu, które wypełni się wraz z Chrystusem; dostarcza 
Nowemu Testamentowi obrazów, "typów" i symboli do wyrażenia życia według 
Ducha. Uzupełnieniem Prawa są wreszcie pouczenia ksiąg mądrościowych i 
prorockich, które ukierunkowają je na Nowe Przymierze i Królestwo niebieskie.

Jednak i pod panowaniem Starego Przymierza byli tacy, którzy mieli miłość 
nadprzyrodzoną i łaskę Ducha Świętego i oczekiwali przede wszystkim 
obietnic duchowych i wiecznych oraz ze względu na to należeli do Nowego 
Prawa. Podobnie w Nowym Przymierzu zdarzają się ludzie cieleśni, którzy nie 
osiągnęli jeszcze doskonałości Nowego Prawa, których także i w Nowym 
Przymierzu trzeba nakłaniać do uczynków cnoty, przypominając im o karze lub 
pewnych obietnicach doczesnych. Stare Prawo, chociaż dawało przykazanie 
miłości, jednak nie dawało Ducha Świętego, przez którego  jak mówi List do 
Rzymian "miłość Boża rozlana jest w sercach naszych" (Rz 5, 5)18.

III. Nowe Prawo, czyli Prawo ewangeliczne

1965	Nowe Prawo, czyli Prawo ewangeliczne, jest na ziemi doskonałą formą prawa 
Bożego, naturalnego i objawionego. Jest ono dziełem Chrystusa i zostało wyrażone w 
sposób szczególny w Kazaniu na Górze. Jest ono także dziełem Ducha Świętego i 
przez Niego staje się wewnętrznym prawem miłości: "Zawrę z domem Izraela... 
przymierze nowe... Dam prawo moje w ich myśli, a na sercach ich wypiszę je, i będę 
im Bogiem, a oni będą Mi ludem" (Hbr 8, 8-10)19.

1966	Nowe Prawo jest łaską Ducha Świętego daną wiernym przez wiarę w 
Chrystusa. Działa ono przez miłość, korzysta z Kazania na Górze, by pouczyć nas, co 
należy czynić, i z sakramentów, by udzielić nam łaski do wypełnienia tych pouczeń:

Kto będzie chciał rozważać pobożnie i wyraźnie Kazanie, które nasz Pan 
Jezus Chrystus wygłosił na górze, jak czytamy w Ewangelii według Mateusza, 
to sądzę, że niewątpliwie znajdzie w nim "wielką kartę" życia 
chrześcijańskiego... Są w nim zawarte wszelkie przepisy... które kształtują 
życie chrześcijańskie20.

1967	Prawo ewangeliczne "wypełnia"21, oczyszcza, przekracza i udoskonala Stare 
Prawo. W błogosławieństwach wypełnia ono obietnice Boże, podnosząc je i kierując 
do "Królestwa niebieskiego". Zwraca się do tych, którzy są gotowi przyjąć z wiarą tę 
nową nadzieję: do ubogich, pokornych, zasmuconych, czystego serca, 
prześladowanych z powodu Chrystusa, wytyczając w ten sposób zdumiewające drogi 
Królestwa Bożego.

1968	Prawo ewangeliczne wypełnia przykazania Prawa. Kazanie na Górze nie znosi 
przepisów moralnych Starego Prawa i nie pomniejsza ich znaczenia, ale wydobywa 
jego ukryte możliwości i odsłania nowe wymagania; objawia całą jego Boską i ludzką 
prawdę. Nie dodaje nowych zewnętrznych przepisów, ale przemienia samo źródło 
czynów, czyli serce, gdzie człowiek wybiera między tym, co czyste i nieczyste22, 
gdzie kształtuje się wiara, nadzieja i miłość, a wraz z nimi inne cnoty. W ten sposób 
Ewangelia prowadzi Prawo do jego pełni przez naśladowanie doskonałości Ojca 
niebieskiego23, przebaczanie nieprzyjaciołom i modlitwę za prześladowców na wzór 
Boskiej wspaniałomyślności24.

1969	Nowe Prawo obejmuje akty religijne: jałmużnę, modlitwę i post; kieruje je do 
Ojca, "który widzi w ukryciu", w przeciwieństwie do pragnienia, "żeby się ludziom 
pokazać"25. Jego modlitwą jest "Ojcze nasz"26.

1970	Prawo ewangeliczne zakłada rozstrzygający wybór między "dwiema 
drogami"27 oraz wypełnianie słów Chrystusa28; streszcza je złota zasada: "Wszystko 
więc, co byście chcieli, żeby wam ludzie czynili, i wy im czyńcie! Albowiem na tym 
polega Prawo i Prorocy" (Mt 7,12)29. 
	Całe Prawo ewangeliczne sprowadza się do nowego przykazania Jezusa (J 
13, 34), byśmy się wzajemnie miłowali, tak jak On nas umiłował30.

1971	Do Kazania na Górze należy dołączyć katechezę moralną pouczeń 
apostolskich, zawartą w Rz 12-15,1 Kor 12-13, Kol 3-4, Ef 4-5 itd. Nauka ta 
przekazuje autorytetem Apostołów nauczanie Pana, zwłaszcza przez wykład cnót 
wypływających z wiary w Chrystusa i ożywianych przez miłość  podstawowy dar 
Ducha Świętego. "Miłość niech będzie bez obłudy!... W miłości braterskiej nawzajem 
bądźcie życzliwi!... Weselcie się nadzieją! W ucisku bądźcie cierpliwi, w modlitwie  
wytrwali! Zaradzajcie potrzebom świętych! Przestrzegajcie gościnności!" (Rz 12, 9-
13). Katecheza ta uczy nas także rachunku sumienia w świetle naszego związku z 
Chrystusem i z Kościołem31. 

1972	Nowe Prawo jest nazywane prawem miłości, ponieważ pobudza do działania 
bardziej z miłości, którą wlewa Duch Święty, niż z bojaźni. Jest nazywane prawem 
łaski, ponieważ udziela mocy łaski do działania za pośrednictwem wiary i 
sakramentów, oraz prawem wolności32, ponieważ wyzwala nas od obrzędowych i 
prawnych przepisów Starego Prawa, skłania do spontanicznego działania pod 
wpływem miłości, a w końcu pozwala nam przejść ze stanu niewolnika, który "nie wie, 
co czyni Pan jego", do stanu przyjaciela Chrystusa, "albowiem oznajmiłem wam 
wszystko, co usłyszałem od Ojca mego" (J 15,15), lub też do stanu syna  
dziedzica33.

1973	Poza przykazaniami Nowe Prawo zawiera także rady ewangeliczne. 
Tradycyjne rozróżnienie między przykazaniami Bożymi a radami ewangelicznymi 
opiera się na ich relacji do miłości, czyli doskonałości życia chrześcijańskiego. Celem 
przykazań jest odrzucenie tego, co jest niezgodne z miłością. Celem rad jest 
oddalanie tego, co nawet nie sprzeciwiając się miłości, może stanowić przeszkodę w 
jej rozwoju34.

1974	Rady ewangeliczne ukazują żywą pełnię miłości, ciągle niezadowolonej z tego, 
że nie daje więcej. Są świadectwem jej porywu i pobudzają naszą gotowość 
duchową. Istotą doskonałości Nowego Prawa jest przykazanie miłości Boga i 
bliźniego. Rady wskazują bardziej bezpośrednie drogi i bardziej odpowiednie środki, 
jakie powinny być stosowane, zależnie od powołania konkretnego człowieka:

Bóg... chce, by każdy poszczególny człowiek stosował się nie do wszystkich 
rad, lecz tylko do tych, które są dlań odpowiednie i których wymaga miłość, w 
zależności od osób, czasu, okoliczności i sił. Miłość bowiem jako królowa 
wszystkich cnót wszystkich przykazań, wszystkich rad, słowem  wszystkich 
praw i wszystkich uczynków chrześcijańskich, nadaje im wszystkim właściwe 
im znaczenie, porządek, czas i wartość35.

W skrócie

1975	Według Pisma świętego Prawo jest ojcowskim pouczeniem Boga, 
wskazującym człowiekowi drogi, które prowadzą do obiecanego szczęścia, i 
zakazującym dróg do zła.

1976	Prawo jest "rozporządzeniem rozumu dla dobra wspólnego, wydanym 
przez tego, kto troszczy Si o wspólnotę"36.

1977	Chrystus jest celem Prawa37, On sam poucza o Bożej sprawiedliwości i 
jej udziela.

1978	Prawo naturalne jest uczestnictwem człowieka, stworzonego na obraz 
swego Stwórcy, w mądrości i dobroci Boga. Wyraża ono godność osoby 
ludzkiej i stanowi podstawą jej fundamentalnych praw i obowiązków.

1979	Prawo naturalne jest niezmienne i trwale pośród zmian historycznych. 
Zasady, które są jego wyrazem, pozostają ważne w swojej istocie. Stanowi 
ono konieczną podstawę do opracowania zasad moralnych oraz prawa 
cywilnego.

1980	Stare Prawo stanowi pierwszy etap prawa objawionego. Jego przepisy 
moralne streszczają Si w dziesięciu przykazaniach.

1981	Prawo Mojżeszowe zawiera wiele prawd w sposób naturalny 
dostępnych rozumowi. Bóg objawił je, ponieważ ludzie nie odczytali ich w 
swoich sercach.

1982	Stare Prawo jest przygotowaniem do Ewangelii.

1983	Nowe Prawo jest łaską Ducha Świętego otrzymaną przez wiarę w 
Chrystusa. Działa ono przez miłość. Zostało wyrażone w sposób szczególny w 
Kazaniu na Górze i korzysta z sakramentów, aby udzielać nam łaski.

1984	Prawo ewangeliczne wypełnia, przekracza i udoskonala Stare Prawo: 
jego obietnice  przez błogosławieństwa Królestwa niebieskiego; jego 
przykazania  przez przemiang źródła czynów, czyli serca.

1985	Nowe Prawo jest prawem miłości, prawem łaski, prawem wolności.

1986	Oprócz przykazań Nowe Prawo zawiera rady ewangeliczne. "Świętość 
Kościoła wspierają... w szczególny sposób różne rady jakie Pan w Ewangelii 
zalecił wypełniać uczniom swoim"38.


Artykuł drugi

ŁASKA I USPRAWIEDLIWIENIE

I. Usprawiedliwienie

1987	Łaska Ducha Świętego ma moc usprawiedliwić nas, to znaczy obmyć nas z 
naszych grzechów i udzielić nam "sprawiedliwości Bożej przez wiarę w Jezusa 
Chrystusa" (Rz 3, 22) i przez chrzest39:

Jeżeli umarliśmy razem z Chrystusem, wierzymy, że z Nim również żyć 
będziemy, wiedząc, że Chrystus powstawszy z martwych, już więcej nie 
umiera, śmierć nad Nim nie ma już władzy. Bo to, że umarł, umarł dla grzechu 
tylko raz, a że żyje, żyje dla Boga. Tak i wy rozumiejcie, że umarliście dla 
grzechu, żyjecie zaś dla Boga w Chrystusie Jezusie (Rz 6, 8-1 I).

1988	Mocą Ducha Świętego mamy udział w Męce Chrystusa, umierając dla grzechu, 
i w Jego Zmartwychwstaniu, rodząc się do nowego życia; jesteśmy członkami Jego 
Ciała, którym jest Kościół40, latoroślami zaszczepionymi na Winnym Krzewie, którym 
jest On sam41:

To przez Ducha mamy udział w Bogu. Przez uczestnictwo w Duchu stajemy 
się uczestnikami Boskiej natury... Dlatego ci, w których mieszka Duch, są 
przebóstwieni42.

1989	Pierwszym dziełem łaski Ducha Świętego jest nawrócenie, które dokonuje 
usprawiedliwienia zgodnie z zapowiedzią Jezusa na początku Ewangelii: Nawracajcie 
się, albowiem bliskie jest Królestwo niebieskie" (Mt 4, 17). Człowiek poruszony przez 
łaskę zwraca się do Boga i odwraca od grzechu, przyjmując w ten sposób 
przebaczenie i sprawiedliwość z wysoka. "Usprawiedliwienie... jest nie tylko 
odpuszczeniem grzechów, lecz także uświęceniem i odnowieniem wewnętrznego 
człowieka"43.

1990	Usprawiedliwienie uwalnia człowieka od grzechu sprzeciwiającego się miłości 
Bożej i oczyszcza jego serce. Usprawiedliwienie jest wynikiem inicjatywy miłosierdzia 
Bożego, które ofiaruje przebaczenie. Jedna człowieka z Bogiem. Wyzwala z niewoli 
grzechu i uzdrawia.

1991	Usprawiedliwienie jest równocześnie przyjęciem sprawiedliwości Bożej przez 
wiarę w Jezusa Chrystusa. Sprawiedliwość oznacza tu prawość miłości Bożej. Wraz z 
usprawiedliwieniem zostają rozlane w naszych sercach wiara, nadzieja i miłość; 
zostaje nam udzielone posłuszeństwo woli Bożej.

1992	Usprawiedliwienie zostało nam wysłużone przez Mękę Chrystusa, który 
ofiarował się na krzyżu jako żywa, święta i miła Bogu ofiara i którego krew stała się 
narzędziem przebłagania za grzechy wszystkich ludzi. Usprawiedliwienie zostaje 
udzielone przez chrzest, sakrament wiary. Upodabnia nas ono do sprawiedliwości 
Boga, który czyni nas wewnętrznie sprawiedliwymi mocą swojego miłosierdzia. Jego 
celem jest chwała Boga i Chrystusa oraz dar życia wiecznego44:

Ale teraz jawną się stała sprawiedliwość Boża niezależna od Prawa, 
poświadczona przez Prawo i Proroków. Jest to sprawiedliwość Boża przez 
wiarę w Jezusa Chrystusa dla wszystkich, którzy wierzą. Bo nie ma tu różnicy: 
wszyscy bowiem zgrzeszyli i pozbawieni są chwały Bożej, a dostępują 
usprawiedliwienia darmo, z Jego łaski, przez odkupienie, które jest w 
Chrystusie Jezusie. Jego to ustanowił Bóg narzędziem przebłagania przez 
wiarę mocą Jego krwi. Chciał przez to okazać, że sprawiedliwość Jego 
względem grzechów popełnionych dawniej  za dni cierpliwości Bożej  
wyrażała się w odpuszczaniu ich po to, by ujawnić w obecnym czasie Jego 
sprawiedliwość i [aby pokazać], że On sam jest sprawiedliwy i usprawiedliwia 
każdego, który wierzy w Jezusa (Rz 3, 21-26).

1993	Usprawiedliwienie ustanawia współpracę między łaską Bożą i wolnością 
człowieka. Jej wyrazem ze strony człowieka jest przyzwolenie wiary na słowo Boże, 
które wzywa go do nawrócenia, oraz współdziałanie miłości z poruszeniem Ducha 
Świętego, który go uprzedza i strzeże:

Gdy Bóg dotknie serca człowieka oświeceniem Ducha Świętego, człowiek ani 
nie pozostaje obojętny, bo przyjmuje natchnienie, które mógłby przecież 
odrzucić, ani sam bez łaski nie może wolną wolą skierować się do 
sprawiedliwości wobec Niego45.

1994	Usprawiedliwienie jest najdoskonalszym dziełem miłości Bożej objawionej w 
Jezusie Chrystusie i udzielonej przez Ducha Świętego. Św. Augustyn uważa, że 
"usprawiedliwienie grzesznika jest większym dziełem aniżeli stworzenie nieba i ziemi", 
ponieważ "Ťniebo i ziemia przeminąť, zbawienie zaś i sprawiedliwość wybranych, 
czyli tych, których wybrał, będą trwać wiecznie"46. Uważa on nawet, że 
usprawiedliwienie grzeszników przewyższa stworzenie aniołów w sprawiedliwości, 
albowiem świadczy o jeszcze większym miłosierdziu.

1995	Duch Święty jest wewnętrznym Nauczycielem. Sprawiając narodziny 
"człowieka wewnętrznego" (Rz 7, 22; Ef 3, 16), usprawiedliwienie zakłada uświęcenie 
całego człowieka:

Jak oddawaliście członki wasze na służbę nieczystości i nieprawości, 
pogrążając się w nieprawość, tak teraz wydajcie członki wasze na służbę 
sprawiedliwości, dla uświęcenia... Teraz zaś, po wyzwoleniu z grzechu i 
oddaniu się na służbę Bogu, jako owoc zbieracie uświęcenie. A końcem tego  
życie wieczne (Rz 6, 19. 22).

II. Łaska

1996	Nasze usprawiedliwienie pochodzi z łaski Bożej. Łaska jest przychylnością, 
darmową pomocą Boga, byśmy odpowiedzieli na Jego wezwanie: stali się dziećmi 
Bożymi47, przybranymi synami48, uczestnikami natury Bożej49 i życia wiecznego50.

1997	Łaska jest uczestniczeniem w życiu Boga; wprowadza nas w wewnętrzne życie 
Trójcy Świętej. Przez chrzest chrześcijanin uczestniczy w łasce Chrystusa, Głowy 
swego Ciała. Jako "przybrany syn" chrześcijanin może odtąd nazywać Boga "Ojcem", 
w zjednoczeniu z Jedynym Synem. Otrzymuje on życie Ducha który tchnie w niego 
miłość i buduje Kościół.

1998	Powołanie do życia wiecznego ma charakter nadprzyrodzony. Zależy ono 
całkowicie od darmowej inicjatywy Boga, gdyż tylko On sam może się objawić i 
udzielić siebie. Przerasta ono zdolności rozumu i siły ludzkiej woli oraz każdego 
stworzenia51.

1999	Łaska Chrystusa jest darem darmo danym, przez który Bóg obdarza nas 
swoim życiem wlanym przez Ducha Świętego do naszej duszy, by ją uleczyć z 
grzechu i uświęcić. Jest to łaska uświęcająca lub przebóstwiająca, otrzymana na 
chrzcie. Jest ona w nas źródłem dzieła uświęcenia52:

Jeżeli więc ktoś pozostaje w Chrystusie, jest nowym stworzeniem. To, co 
dawne, minęło, a oto wszystko stało się nowe. Wszystko zaś to pochodzi od 
Boga, który pojednał nas z sobą przez Chrystusa (2 Kor 5, 17-18).

2000	Łaska uświęcająca jest darem habitualnym, stałą i nadprzyrodzoną dyspozycją 
udoskonalającą samą duszę, by uzdolnić ją do życia z Bogiem i do działania mocą 
Jego miłości. Rozróżnia się łaskę habitualną, czyli trwałe uzdolnienie do życia i 
działania zgodnego z Bożym wezwaniem, oraz łaski aktualne, które oznaczają 
interwencję Bożą bądź na początku nawrócenia, bądź podczas dzieła uświęcania.

2001	Już przygotowanie człowieka na przyjęcie łaski jest dziełem łaski. Jest ona 
konieczna, by pobudzać i podtrzymywać naszą współpracę w usprawiedliwianiu przez 
wiarę i w uświęcaniu przez miłość. Bóg dopełnia w nas to, co zapoczątkował, "bo 
zapoczątkowuje  sprawiając swoim działaniem, abyśmy chcieli, a dopełnia  
współdziałając z naszą, już nawróconą, wolą"53:

Z pewnością my także działamy, ale współdziałamy z Bogiem, który działa. 
Wyprzedziło nas bowiem Jego miłosierdzie, abyśmy zostali uzdrowieni, i wciąż 
podąża za nami, abyśmy raz doznawszy uzdrowienia, stale byli ożywiani; 
wyprzedza nas, abyśmy byli wzywani, podąża za nami, abyśmy zostali okryci 
chwałą; wyprzedza nas, abyśmy żyli wedle pobożności, podąża za nami, 
abyśmy wiecznie żyli z Bogiem, gdyż bez Niego nic nie możemy uczynić54.

2002	Wolna inicjatywa Boga domaga się wolnej odpowiedzi człowieka, gdyż Bóg 
stworzył człowieka na swój obraz, udzielając mu wraz z wolnością zdolności poznania 
Go i miłowania. Dusza tylko w sposób wolny może wejść w komunię miłości. Bóg 
dotyka bezpośrednio serca człowieka i wprost je porusza. Złożył On w człowieku 
pragnienie prawdy i dobra, które jedynie On może zaspokoić. Obietnice "życia 
wiecznego" odpowiadają, ponad wszelką nadzieją, temu pragnieniu:

Gdy dokonałeś wszystkich dzieł i ujrzałeś, że są one bardzo dobre  siódmego 
dnia odpocząłeś. Odczytujemy to w Twojej Księdze jako zapowiedź, że i my po 
naszych dziełach, które są bardzo dobre, gdyż Ty dałeś nam łaskę do ich 
wypełnienia, w szabacie życia wiecznego odpoczniemy w 2550Tobie55.

2003	Łaska jest najpierw i przede wszystkim darem Ducha, który usprawiedliwia nas 
i uświęca. Jednak łaska obejmuje także dary, których Duch nam udziela, by włączyć 
nas w swoje dzieło, uzdolnić do współpracy w zbawianiu innych i we wzroście Ciała 
Chrystusa, czyli Kościoła. Tymi darami są łaski sakramentalne, czyli dary właściwe 
różnym sakramentom. Są to ponadto łaski szczególne, nazywane również 
charyzmatami, zgodnie z greckim pojęciem użytym przez św. Pawła, które oznacza 
przychylność, darmowy dar, dobrodziejstwo56. Niezależnie od ich charakteru, 
niekiedy nadzwyczajnego jak dar czynienia cudów czy dar języków, charyzmaty są 
ukierunkowane na łaskę uświęcającą i mają na celu dobro wspólne Kościoła. 
Pozostają one w służbie miłości, która buduje Kościół57.

2004	Wśród łask szczególnych należy wymienić łaski stanu, które towarzyszą 
wykonywaniu odpowiedzialnych zadań życia chrześcijańskiego i posług wewnątrz 
Kościoła:

Mamy zaś według udzielonej nam łaski różne dary: bądź dar proroctwa  [do 
stosowania] zgodnie z wiarą; bądź to urząd diakona  dla wykonywania 
czynności diakońskich; bądź urząd nauczyciela  dla wypełniania czynności 
nauczycielskich; bądź dar upominania  dla karcenia. Kto zajmuje się 
rozdawaniem, [niech to czyni] ze szczodrobliwością; kto jest przełożonym, 
[niech działa] z gorliwością; kto pełni uczynki miłosierdzia, [niech to czyni] 
ochoczo (Rz 12, 6-8).

2005	Łaska, należąc do porządku nadprzyrodzonego, wymyka się naszemu 
doświadczeniu i może być poznana jedynie przez wiarę. Tak więc nie możemy 
opierać się na naszych odczuciach czy naszych uczynkach, by na ich podstawie 
wnioskować, że jesteśmy usprawiedliwieni i zbawieni58. Jednak, zgodnie ze słowami 
Chrystusa: "Poznacie ich po ich owocach" (Mt 7, 20), rozważanie dobrodziejstw Boga 
w naszym życiu i w życiu świętych daje nam pewność, że łaska działa w nas i 
pobudza nas do coraz większej wiary oraz do postawy ufnego ubóstwa.

Jeden z najpiękniejszych przykładów tej postawy znajdujemy w odpowiedzi, 
jakiej udzieliła św. Joanna d'Arc na podchwytliwe pytanie sędziów kościelnych: 
"Zapytana, czy sądzi, że jest w stanie łaski Bożej, odpowiada: ŤJeśli nie 
jestem, oby Bóg zechciał mnie do niego wprowadzić; jeśli jestem, oby Bóg 
zechciał mnie w nim zachowaćť"59.

III. Zasługa

W zgromadzeniu świętych jaśnieje Twoja chwała, bo dzięki Twojej łasce 
zdobyli zasługi, które nagradzasz60.

2006	Pojęcie "zasługa" oznacza na ogół należną zapłatę ze strony wspólnoty lub 
społeczności za działanie jednego z jej członków, uznane za dobre lub szkodliwe, 
zasługujące na nagrodę lub karę. Zasługa wynika z cnoty sprawiedliwości, zgodnie z 
zasadą równości, która nią rządzi.

2007	W znaczeniu ściśle prawnym nie istnieje ze strony człowieka zasługa 
względem Boga. Nierówność między Nim a nami jest niezmierna, ponieważ wszystko 
otrzymaliśmy od Niego jako naszego Stwórcy.

2008	Zasługa człowieka u Boga w życiu chrześcijańskim wynika z tego, że Bóg w 
sposób dobrowolny postanowił włączyć człowieka w dzieło swojej łaski. Ojcowskie 
działanie Boga jest pierwsze dzięki Jego poruszeniu; wolne działanie człowieka jest 
wtórne jako jego współpraca, tak że zasługi dobrych uczynków powinny być 
przypisane najpierw łasce Bożej, a dopiero potem wiernemu. Zasługa człowieka 
powraca zatem do Boga, odkąd jego dobre uczynki mają swoje źródło w Chrystusie z 
natchnień i pomocy Ducha Świętego.

2009	Przybrane synostwo, czyniąc nas przez łaskę uczestnikami natury Bożej, może 
nam udzielić  w konsekwencji darmowej sprawiedliwości Bożej  prawdziwej zasługi. 
Jest to prawo łaski, absolutne prawo miłości, które czyni nas "współdziedzicami" 
Chrystusa i godnymi otrzymania "obiecanego dziedzictwa życia wiecznego"61. 
Zasługi naszych dobrych uczynków są darami dobroci Bożej62. "Najpierw została 
dana łaska; teraz zwracamy to, co się należy... Twoje zasługi są właśnie darami 
Bożymi"63.

2010	Ponieważ w porządku łaski inicjatywa należy do Boga, dlatego nikt nie może 
wysłużyć sobie pierwszej łaski, która znajduje się u początku nawrócenia, 
przebaczenia i usprawiedliwienia. Poruszeni przez Ducha Świętego i miłość możemy 
później wysłużyć sobie i innym łaski potrzebne zarówno do naszego uświęcenia, 
wzrostu łaski i miłości, jak i do otrzymania życia wiecznego. Same tylko dobra 
doczesne, jak zdrowie, przyjaźń, mogą zostać wysłużone zgodnie z mądrością Bożą. 
Te łaski i dobra są przedmiotem modlitwy chrześcijańskiej. Modlitwa wyraża naszą 
potrzebę łaski dla czynów zasługujących.

2011	Miłość Chrystusa jest w nas źródłem wszystkich naszych zasług przed 
Bogiem. Łaska, jednocząc nas z Chrystusem czynną miłością, zapewnia nad 
przyrodzoną jakość naszym czynom, a przez to ich zasługę tak przed Bogiem, jak 
przed ludźmi. Święci zawsze mieli żywą świadomość, że ich zasługi są czystą łaską.

Mam nadzieję, że po tym ziemskim wygnaniu pójdę radować się z Tobą w 
Ojczyźnie; nie chcę jednak zbierać zasług na Niebo chcę pracować jedynie z 
Miłości ku Tobie... Pod wieczór życia stanę przed Tobą z pustymi rękoma, bo 
nie proszę Cię, Panie, byś liczył moje uczynki. Wszelka nasza sprawiedliwość 
jest skażona w Twoich oczach. Pragnę więc przyodziać się Twoją własną 
Sprawiedliwością i jako dar Twojej Miłości otrzymać wieczne posiadanie Ciebie 
samego...64.

IV. Świętość chrześcijańska

2012	"Bóg z tymi, którzy Go miłują, współdziała we wszystkim dla ich dobra... Tych, 
których od wieków poznał, tych też przeznaczył na to, by się stali na wzór obrazu 
Jego Syna, aby On był pierworodnym między wielu braćmi. Tych zaś, których 
przeznaczył, tych też powołał, a których powołał  tych też usprawiedliwił, a których 
usprawiedliwił  tych też obdarzył chwałą" (Rz 8, 28-30).

2013	"Wszyscy chrześcijanie jakiegokolwiek stanu i zawodu powołani są do pełni 
życia chrześcijańskiego i do doskonałości miłości"65. Wszyscy są powołani 915, 2545 
do świętości: "Bądźcie... doskonali, jak doskonały jest Ojciec wasz niebieski" 825 (Mt 
5, 48).

Na osiągnięcie tej doskonałości wierni obracać powinni swe siły otrzymane 
według miary obdarowania Chrystusowego, aby... posłuszni we wszystkim woli 
Ojca, z całej duszy poświęcali się chwale Bożej i służbie bliźniemu. W ten 
sposób świętość Ludu Bożego wyda owoc obfity, jak tego dowodzi wymownie 
życie tylu świętych w dziejach Kościoła66.

2014	Postęp duchowy zmierza do coraz bardziej wewnętrznego zjednoczenia z 
Chrystusem. Zjednoczenie to jest nazywane zjednoczeniem "mistycznym" ponieważ 
jest ono uczestnictwem w misterium Chrystusa przez sakramenty  "święte misteria" 
 a w Nim, w misterium Trójcy Świętej. Bóg wzywa nas wszystkich do tego 
wewnętrznego zjednoczenia z Nim, nawet jeśli szczególne łaski czy nadzwyczajne 
znaki życia mistycznego są udzielane jedynie niektórym, by ukazać darmowy dar 
udzielony wszystkim.

2015	Droga do doskonałości wiedzie przez Krzyż. Nie ma świętości bez wyrzeczenia 
i bez walki duchowej67. Postęp duchowy zakłada ascezę i  umartwienie, które 
prowadzą stopniowo do życia w pokoju i radości błogosławieństw:

Ten, kto wspina się, nie przestaje zaczynać ciągle od początku, a tym 
początkom nie ma końca. Nigdy ten, kto się wspina, nie przestaje pragnąć 
tego, co już zna68.

2016	Dzieci naszej matki, Kościoła świętego, słusznie mają nadzieję na łaskę 162, 
1821 ostatecznego wytrwania i na nagrodę Boga  ich Ojca za dobre uczynki 
wypełnione dzięki Jego łasce w jedności z Jezusem69. Wierzący, zachowując tę 
samą zasadę życia, uczestniczą w "błogosławionej nadziei" z tymi, których 
miłosierdzie Boże gromadzi w "Mieście Świętym  Jeruzalem Nowym... zstępującym z 
nieba od Boga, przystrojonym jak oblubienica... dla swego męża" (Ap 21, 2).

W skrócie

2017	Łaska Ducha Świętego udziela nam sprawiedliwości Bożej. Duch 
Święty, jednocząc nas przez wiarę i chrzest z Męką i Zmartwychwstaniem 
Chrystusa, czyni nas uczestnikami swojego życia.

2018	Usprawiedliwienie, tak samo jak nawrócenie, ma dwa aspekty. Człowiek 
poruszony przez łaskę zwraca Si do Boga i odwraca od grzechu, przyjmując w 
ten sposób przebaczenie i sprawiedliwość z wysoka.

2019	Usprawiedliwienie obejmuje odpuszczenie grzechów, uświęcenie i 
odnowienie człowieka wewnętrznego.

2020	Usprawiedliwienie zostało nam wysłużone przez mękę Chrystusa. Jest 
nam ono udzielane przez chrzest. Upodabnia nas do sprawiedliwości Boga, 
który czyni nas sprawiedliwymi. Jego celem jest chwała Boga i Chrystusa oraz 
dar życia wiecznego. Jest najdoskonalszym dziełem Bożego miłosierdzia.

2021	Łaska jest pomocą, jakiej udziela nam Bóg, byśmy odpowiedzieli na 
nasze powołanie i stali się Jego przybranymi synami. Wprowadza nas w 
wewnętrzne życie Trójcy Świętej.

2022	Inicjatywa Boża w dziele łaski uprzedza, przygotowuje i wzbudza wolną 
odpowiedź człowieka. Łaska odpowiada głębokim pragnieniom ludzkiej 
wolności; wzywa ją do współdziałania i udoskonala ją.

2023	Łaska uświęcająca jest darem darmo danym, przez który Bóg obdarza 
nas swoim życiem wlanym przez Ducha Świętego do naszej duszy, by ją 
uleczyć z grzechu i uświęcić.

2024	Łaska uświęcająca czyni nas "miłymi Bogu". Charyzmaty, szczególne 
łaski Ducha Świętego, są ukierunkowane na łaskę uświęcającą i mają na celu 
dobro wspólne Kościoła. Bóg działa także przez liczne łaski aktualne, które 
różnią się od stale obecnej w nas łaski habitualnej.

2025	Możemy zasługiwać przed Bogiem jedynie w następstwie dobrowolnego 
zamysłu Boga, by włączyć człowieka w dzieło swojej łaski. Zasługa jest przede 
wszystkim dziełem łaski Bożej, a następnie współpracy człowieka. Zasługa 
człowieka powraca do Boga.

2026	Łaska Ducha Świętego dzięki naszemu przybranemu synostwu może 
nam udzielić prawdziwej zasługi, zgodnie z darmową sprawiedliwością Bożą. 
Miłość jest w nas pierwszorzędnym źródłem zasługi przed Bogiem.

2027	Nikt nie może wysłużyć sobie pierwszej łaski, która znajduje się u 
początku nawrócenia. Poruszeni przez Ducha Świętego, możemy wysłużyć 
sobie i innym wszystkie łaski potrzebne do osiągnięcia życia wiecznego, jak 
również koniecznych dóbr doczesnych.

2028	" Wszyscy chrześcijanie... powołani są do pełni życia chrześcijańskiego 
i do doskonałości miłości"70. "Doskonałość chrześcijańska ma tylko jedną 
miarę, tę, że nie ma żadnej"71.

2029	"Jeśli kto chce pójść za Mną, niech się zaprze samego siebie, niech 
weźmie swój krzyż i niech Mnie naśladuje" (Mt 16, 24).


Artykuł trzeci

KOŚCIÓŁ  MATKA I WYCHOWAWCZYNI

2030	W Kościele, wspólnocie wszystkich ochrzczonych, chrześcijanin wypełnia 
swoje powołanie. Od Kościoła przyjmuje słowo Boże, które zawiera pouczenia "Prawa 
Chrystusowego" (Ga 6, 2). Od Kościoła otrzymuje łaskę sakramentów, która 
podtrzymuje go "w drodze". Od Kościoła uczy się przykładu świętości; rozpoznaje jej 
wzór i źródło w Najświętszej Maryi Dziewicy; zauważa ją w autentycznym świadectwie 
tych, którzy nią żyją; odkrywa ją w duchowej tradycji i długiej historii świętych, którzy 
nas poprzedzili, a którą liturgia celebruje we wspomnieniach świętych. 

2031	Życie moralne jest kultem duchowym. Składamy "ciała swoje na ofiarę żywą, 
świętą, Bogu przyjemną" (Rz 12,1) w Ciele Chrystusa, które tworzymy, i w komunii z 
Ofiarą eucharystyczną. W liturgii, a zwłaszcza w celebracji sakramentów, modlitwa i 
nauczanie łączą się z łaską Chrystusa, by oświecać i umacniać działanie 
chrześcijańskie. Życie moralne, podobnie jak całość życia chrześcijańskiego, ma 
swoje źródło i swój szczyt w Ofierze eucharystycznej.

I. Życie moralne i Urząd Nauczycielski Kościoła

2032	Kościół, "filar i podpora prawdy" (1 Tm 3,15), otrzymał od Apostołów "uroczysty 
nakaz Chrystusowy zwiastowania zbawiennej prawdy"72. "Kościołowi przysługuje 
prawo głoszenia zawsze i wszędzie zasad moralnych również w odniesieniu do 
porządku społecznego oraz wypowiadania oceny o wszystkich sprawach ludzkich, o 
ile wymagają tego fundamentalne prawa osoby ludzkiej i zbawienie człowieka"73.

2033	Urząd Nauczycielski pasterzy Kościoła w dziedzinie moralności jest wypełniany 
zazwyczaj w katechezie i w przepowiadaniu za pomocą dzieł teologów i autorów 
duchowych. W ten sposób jest przekazywany z pokolenia na pokolenie, pod 
przewodnictwem i czujnością pasterzy, "depozyt" moralności chrześcijańskiej, 
składający się z charakterystycznej całości zasad, przykazań i cnót wynikających z 
wiary w Chrystusa oraz ożywianych przez miłość. Katecheza ta przyjmuje tradycyjnie 
za podstawę  obok Wyznania wiary i modlitwy "Ojcze nasz"  Dekalog, który 
przekazuje zasady życia moralnego ważne dla wszystkich ludzi.

2034	Papież oraz biskupi są "autentycznymi, czyli upoważnionymi przez Chrystusa 
nauczycielami, którzy powierzonemu sobie ludowi głoszą wiarę, w którą powinien 
wierzyć i którą powinien stosować w życiu"74. Zwyczajny i powszechny Urząd 
Nauczycielski papieża i biskupów pozostających w jedności z nim głosi wiernym 
prawdę, w którą mają wierzyć; miłość, którą mają praktykować, oraz szczęście, w 
którym mają pokładać nadzieję.

2035	Najwyższy stopień uczestnictwa we władzy Chrystusa jest zapewniany przez 
charyzmat nieomylności. Ma on taki zasięg, jak depozyt Objawienia Bożego75; 
obejmuje także wszystkie treści nauki, łącznie z moralnością, bez których zbawcze 
prawdy wiary nie mogą być strzeżone, wykładane czy zachowywane76.

2036	Władza Urzędu Nauczycielskiego rozciąga się także na szczegółowe 
1960przepisy prawa naturalnego, ponieważ ich zachowanie, wymagane przez 
Stwórcę, jest konieczne do zbawienia. Przypominając przykazania prawa 
naturalnego, Urząd Nauczycielski Kościoła wypełnia istotną część swojej funkcji 
prorockiej głoszenia ludziom, kim naprawdę są, i przypominania im, kim powinni być 
przed Bogiem77.

2037	Prawo Boże powierzone Kościołowi jest przekazywane wiernym jako droga 
życia i prawdy. Wierni mają więc prawo78, by byli pouczani o zbawczych 
przykazaniach, które oczyszczają sąd, i z pomocą łaski uzdrawiają zraniony rozum 
ludzki. Mają oni obowiązek zachowywania norm i decyzji wydawanych przez 
prawowitą władzę Kościoła. Ustalenia te domagają się uległości podyktowanej 
miłością, nawet jeśli mają charakter dyscyplinarny.

2038	W dziele nauczania i stosowania moralności chrześcijańskiej Kościół 
potrzebuje poświęcenia pasterzy, wiedzy teologów, wkładu wszystkich chrześcijan i 
ludzi dobrej woli. Wiara i praktykowanie Ewangelii zapewniają każdemu 
doświadczenie życia "w Chrystusie", który oświeca i uzdalnia do oceniania 
rzeczywistości Boskich i ludzkich według Ducha Bożego79. W ten właśnie sposób 
Duch Święty może posłużyć się najbardziej pokornymi, by oświecać mędrców i 
wyniesionych do najwyższych godności.

2039	Posługi powinny być spełniane w duchu służby braterskiej i oddania 
Kościołowi, w imię Pana80. Jednocześnie sumienie każdego człowieka w sądzie 
moralnym dotyczącym jego osobistych czynów powinno unikać zamykania się w 
rozważaniu indywidualnym. Powinno ono jak najpełniej otwierać się na uwzględnianie 
dobra wszystkich, tego dobra, które wyraża się w prawie moralnym  naturalnym i 
objawionym, a w konsekwencji w prawie kościelnym i w autorytatywnym nauczaniu 
Urzędu Nauczycielskiego w kwestiach moralnych. Nie należy przeciwstawiać 
osobistego sumienia i rozumu prawu moralnemu czy Urzędowi Nauczycielskiemu 
Kościoła.

2040	W ten sposób może pogłębić się wśród chrześcijan prawdziwy duch synowski 
względem Kościoła. Stanowi on zwyczajne przedłużenie łaski chrztu, która włączyła 
nas do Kościoła i uczyniła członkami Ciała Chrystusa. Kościół w swojej 
macierzyńskiej trosce zjednuje nam miłosierdzie Boże, które przewyższa wszystkie 
nasze grzechy i działa w sposób szczególny w sakramencie pojednania. Także w 
swojej liturgii, jak zapobiegliwa matka, nie przestaje dzień po dniu karmić nas słowem 
i Eucharystią Pana.

II. Przykazania kościelne

2041	Przykazania kościelne odnoszą się do życia moralnego, które jest związane z 
życiem liturgicznym i czerpie z niego moc. Obowiązujący charakter tych praw 
pozytywnych ogłoszonych przez władzę pasterską ma na celu zagwarantowanie 
wiernym niezbędnego minimum ducha modlitwy i wysiłku moralnego we wzrastaniu 
miłości Boga i bliźniego:

2042	Pierwsze przykazanie ("W niedziele i święta we Mszy świętej nabożnie 
uczestniczyć") domaga się od wiernych udziału w celebracji Eucharystii, na której 
gromadzi się wspólnota chrześcijańska, w dniu upamiętniającym Zmartwychwstanie 
Pańskie81.

	Drugie przykazanie ("Przynajmniej raz w roku spowiadać się") zapewnia 
przygotowanie do Eucharystii przez przyjęcie sakramentu pojednania, który jest 
kontynuacją dzieła nawrócenia i przebaczenia, zapoczątkowanego na chrzcie82.

	Trzecie przykazanie ("Przynajmniej raz w roku w czasie wielkanocnym 
Komunię świętą przyjąć") określa minimum w przyjmowaniu Ciała i Krwi Pańskiej w 
związku ze świętami wielkanocnymi, źródłem i ośrodkiem liturgii chrześcijańskiej83.

2043	Czwarte przykazanie ("Ustanowione przez Kościół dni święte święcić") 
uzupełnia obowiązek Mszy niedzielnej przez udział w głównych uroczystościach 
liturgicznych, upamiętniających misteria naszego Pana, Najświętszej Maryi Panny i 
świętych84.

	Piąte przykazanie ("Posty nakazane zachowywać") wyznacza okresy ascezy i 
pokuty, które przygotowują nas do uroczystości liturgicznych; przyczyniają się one do 
opanowywania naszych popędów i do wolności serca85.

	Wierni mają także obowiązek, każdy według swoich możliwości, dbać o 
materialne potrzeby Kościoła86.

III. Życie moralne i świadectwo misyjne

2044	Wierność ochrzczonych jest podstawowym warunkiem głoszenia Ewangelii i 
misji Kościoła w świecie. Orędzie zbawienia powinno być potwierdzane świadectwem 
życia chrześcijan w celu ukazania ludziom mocy jego prawdy i oddziaływania. "Sam 
przykład chrześcijańskiego życia i dobre uczynki spełniane w duchu 
nadprzyrodzonym mają już siłę pociągania ludzi do wiary i do Boga"87.

2045	Chrześcijanie, ponieważ są członkami Ciała, którego Chrystus jest Głową88, 
przyczyniają się stałością swoich przekonań i obyczajów do budowania Kościoła. 
Kościół wzrasta, umacnia się i rozwija przez świętość swoich wiernych89, aż dojdzie 
do "człowieka doskonałego, do miary wielkości według Pełni Chrystusa" (Ef 4,13).

2046	Chrześcijanie swoim życiem na wzór Chrystusa przyspieszają nadejście 
Królestwa Bożego, "Królestwa sprawiedliwości, prawdy i pokoju"90. Nie zaniedbują 
jednak swoich ziemskich zadań; wierni swojemu Nauczycielowi, wypełniają je 
uczciwie, cierpliwie i z miłością.

W skrócie

2047	Życie moralne jest kultem duchowym. Działanie chrześcijańskie 
znajduje swój pokarm w liturgii, a zwłaszcza w celebracji sakramentów.

2048	Przykazania kościelne odnoszą się do życia moralnego i 
chrześcijańskiego, które jest związane z liturgią i karmi się nią.

2049	Nauczanie pasterzy Kościoła w dziedzinie moralności dokonuje się 
zazwyczaj w katechezie i przepowiadaniu na podstawie Dekalogu, który 
wskazuje zasady życia moralnego ważne dla każdego człowieka.

2050	Papież i biskupi jako autentyczni nauczyciele głoszą Ludowi Bożemu 
prawdy wiary, w które powinien wierzyć i które powinien stosować w życiu. Do 
nich należy też wypowiadanie się w kwestiach moralnych, które wchodzą w 
zakres prawa naturalnego i rozumu.

2051	Nieomylność Urzędu Nauczycielskiego pasterzy obejmuje wszystkie 
treści nauki, łącznie z moralnością, bez których zbawcze prawdy wiary nie 
mogą być strzeżone, wykładane czy zachowywane.


DZIESIĘĆ PRZYKAZAŃ

Księga Wyjścia 
(20, 2-17)
Księga 
Powtórzonego 
Prawa (5, 6-21 )
Formuła 
katechetyczna
Ja jestem Pan, twój 
Bóg, który cię 
wywiódł z ziemi 
egipskiej, z domu 
niewoli.

Jam jest Pan, Bóg 
twój, który cię 
wyprowadził z ziemi 
egipskiej, z domu 
niewoli.


Nie będziesz miał 
cudzych bogów 
obok Mnie! Nie 
będziesz czynił 
żadnej rzeźby ani 
żadnego obrazu 
tego, co jest na 
niebie wysoko, ani 
tego, co jest na 
ziemi nisko, ani 
tego, co jest w 
wodach pod ziemią! 
Nie będziesz 
oddawał im pokłonu 
i nie będziesz im 
służył, ponieważ Ja 
Pan, twój Bóg, 
jestem Bogiem 
zazdrosnym, który 
karze występek 
ojców na synach do 
trzeciego i 
czwartego 
pokolenia 
względem tych, 
którzy Mnie 
nienawidzą. 
Okazuję zaś łaskę 
aż do tysiącznego 
pokolenia tym, 
którzy Mnie miłują i 
przestrzegają moich 
przykazań.

Nie będziesz miał 
bogów innych 
oprócz Mnie...


1. Nie będziesz miał 
cudzych bogów 
przede Mną.

Nie będziesz 
wzywał imienia 
Pana, Boga twego, 
do czczych rzeczy, 
gdyż Pan nie 
pozostawi 
bezkarnie tego, 
który wzywa Jego 
imienia do czczych 
rzeczy.
Nie będziesz brał 
imienia Pana, Boga 
twego, do czczych 
rzeczy. . .





2. Nie będziesz brał 
imienia Pana Boga 
twego nadaremno.
Pamiętaj o dniu 
szabatu, aby go 
uświęcić. Sześć dni 
będziesz pracować 
i wykonywać 
wszystkie twe 
zajęcia. Dzień zaś 
siódmy jest 
szabatem ku czci 
Pana, Boga twego.
Nie możesz przeto 
w dniu tym 
wykonywać żadnej 
pracy ani ty sam, 
ani syn twój, ani 
twoja córka, ani 
twój niewolnik, ani 
twoja niewolnica, 
ani twoje bydło, ani 
cudzoziemiec, który 
mieszka pośród 
twych bram. W 
sześciu dniach 
bowiem uczynił Pan 
niebo, ziemię, 
morze oraz 
wszystko, co jest w 
nich, w siódmym 
zaś dniu odpoczął. 
Dlatego 
pobłogosławił Pan 
dzień szabatu i 
uznał go za święty.
Będziesz zważał na 
szabat, aby go 
święcić...
3. Pamiętaj, abyś 
dzień święty święcił.
Czcij ojca twego i 
matkę twoją, abyś 
długo żył na ziemi, 
którą Pan, Bóg 
twój, da tobie.

Czcij swego ojca  i 
swoją matkę.


4. Czcij ojca swego 
i matkę swoją 
Nie będziesz 
zabijał.

Nie będziesz	
zabijał.


5.Nie zabijaj.
Nie będziesz 
cudzołożył.

Nie będziesz	
cudzołożył.




	

6.Nie cudzołóż.
Nie będziesz kradł.

Nie będziesz kradł.
7. Nie kradnij.
Nie będziesz mówił 
przeciw bliźniemu 
twemu kłamstwa 
jako świadek.

Jako świadek nie 
będziesz mówił 
przeciw bliźniemu 
twemu kłamstwa
8. Nie mów 
fałszywego 
świadectwa przeciw 
bliźniemu swemu.
Nie będziesz 
pożądał domu 
bliźniego twego. Nie 
będziesz pożądał 
żony bliźniego 
twego, ani jego 
niewolnika, ani jego 
niewolnicy, ani jego 
wołu, ani jego osła, 
ani żadnej rzeczy, 
która należy do 
bliźniego twego.
Nie będziesz 
pożądał żony 
swojego bliźniego.

Nie będziesz 
pragnął... żadnej 
rzeczy, która należy 
do twojego 
bliźniego
9. Nie pożądaj żony 
bliźniego twego.

10. Ani żadnej 
rzeczy, która jego 
jest


Dział drugi

DZIESIĘĆ PRZYKAZAŃ

"Nauczycielu, co mam czynić...?"

2052	"Nauczycielu, co dobrego mam czynić, aby otrzymać życie wieczne?" 
Młodzieńcowi, który stawia to pytanie, Jezus odpowiada, przypominając najpierw o 
konieczności uznania Boga za "jedynie Dobrego", za najdoskonalsze Dobro i za 
źródło wszelkiego dobra. Następnie Jezus mówi do niego: "Jeśli chcesz osiągnąć 
życie, zachowaj przykazania". I przytacza swojemu rozmówcy przykazania dotyczące 
miłości bliźniego: "Nie zabijaj, nie cudzołóż, nie kradnij, nie zeznawaj fałszywie, czcij 
ojca i matkę". W końcu Jezus streszcza te przykazania w sposób pozytywny: "Miłuj 
swego bliźniego, jak siebie samego!" (Mt 19, 16-19).

2053	Do pierwszej odpowiedzi dochodzi druga: "Jeśli chcesz być doskonały, idź, 
sprzedaj, co posiadasz, i rozdaj ubogim, a będziesz miał skarb w niebie. Potem 
przyjdź i chodź za Mną!" (Mt 19, 21). Nie unieważnia ona pierwszej odpowiedzi. 
Pójście za Jezusem Chrystusem obejmuje wypełnianie przykazań. Prawo nie zostaje 
zniesione1, lecz człowiek zostaje zaproszony do odnalezienia go w Osobie swojego 
Nauczyciela, który jest doskonałym jego wypełnieniem. W Ewangeliach 
synoptycznych wezwanie Jezusa skierowane do bogatego młodzieńca, by poszedł za 
Nim jako posłuszny uczeń ściśle zachowujący przykazania, wiąże się z wezwaniem 
do ubóstwa i czystości2. Rad ewangelicznych nie można oddzielić od przykazań.

2054	Jezus przejął dziesięć przykazań, ale w ich literze ukazał moc działającego 
Ducha Świętego. Głosił "sprawiedliwość... większą niż uczonych w Piśmie i 
faryzeuszów" (Mt 5, 20), a także większą niż sprawiedliwość pogan3. Rozwinął 
wszystkie wymagania przykazań. "Słyszeliście, że powiedziano przodkom: Nie 
zabijaj!... A Ja wam powiadam: Każdy, kto się gniewa na swego brata, podlega 
sądowi" (Mt 5, 21-22).

2055	Na postawione Mu pytanie: "Które przykazanie w Prawie jest największe?" (Mt 
22, 36) Jezus odpowiada: "Będziesz miłował Pana Boga swego całym swoim sercem, 
całą swoją duszą i całym swoim umysłem. To jest największe i pierwsze przykazanie. 
Drugie podobne jest do niego: Będziesz miłował swego bliźniego jak siebie samego. 
Na tych dwóch przykazaniach opiera się całe Prawo i Prorocy" (Mt 22, 37-40)4. 
Dekalog powinien być wyjaśniany w świetle tego podwójnego i jedynego przykazania 
miłości, która jest wypełnieniem Prawa:

Przykazania: Nie cudzołóż, nie zabijaj, nie kradnij, nie pożądaj, i wszystkie inne 
 streszczają się w tym nakazie: Miłuj bliźniego swego jak siebie samego! 
Miłość nie wyrządza zła bliźniemu. Przeto miłość jest doskonałym 
wypełnieniem Prawa (Rz 13, 9-10).

Dekalog w Piśmie świętym

2056	Słowo "Dekalog" znaczy dosłownie "dziesięć słów" (Wj 34, 28; Pwt 4, 13; 10, 
4). Te "dziesięć słów" objawił Bóg swojemu ludowi na świętej górze. Napisał je 
"swoim palcem" (Wj 31, 18; Pwt 5, 22) w odróżnieniu od innych przepisów spisanych 
przez Mojżesza5. Są one słowami Boga w szczególnym znaczeniu. Zostały nam 
przekazane w Księdze Wyjścia6 i w Księdze Powtórzonego Prawa7. Już w Starym 
Testamencie święte księgi powołują się na "dziesięć słów"8, ale dopiero w Nowym 
Przymierzu, w Jezusie Chrystusie, zostanie objawiony ich pełny sens.

2057	Dekalog staje się zrozumiały najpierw w kontekście Wyjścia, które jest wielkim 
wydarzeniem wyzwolenia przez Boga w centrum Starego Przymierza. Niezależnie od 
tego, czy przykazania ("dziesięć słów") są sformułowane jako przykazania negatywne, 
zakazy, czy też przykazania pozytywne (jak: "Czcij ojca twego i matkę twoją"), 
wskazują one warunki życia wyzwolonego z niewoli grzechu. Dekalog jest drogą 
życia:

Ja dziś nakazuję ci miłować Pana, Boga twego, i chodzić Jego drogami, 
pełniąc Jego polecenia, prawa i nakazy, abyś żył i mnożył się (Pwt 30, 16).

	Ta wyzwalająca moc Dekalogu ujawnia się na przykład w przykazaniu o 
odpoczynku szabatu, które odnosi się również do cudzoziemców i niewolników:

Pamiętaj, że byłeś niewolnikiem w ziemi egipskiej i wyprowadził cię stamtąd 
Pan, Bóg twój, ręką mocną i wyciągniętym ramieniem (Pwt 5, 15).

2058	"Dziesięć słów" streszcza i ogłasza prawo Boże: "Te słowa wyrzekł Pan do 
waszego zgromadzenia na górze spośród ognia, obłoku i ciemności donośnym 
głosem, niczego nie dodając. Napisał je na dwu tablicach kamiennych i dał mi je" (Pwt 
5, 22). Dlatego te dwie tablice nazywane są "Świadectwem" (Wj 25,16). Istotnie, 
umieszczone są na nich postanowienia Przymierza zawartego między Bogiem a Jego 
ludem. Te "tablice Świadectwa" (Wj 31,18; 32, 15; 34, 29) powinny być złożone w 
"arce" (Wj 25,16; 40, 1-3).

2059	Bóg wypowiada "dziesięć słów" w czasie teofanii ("Spośród ognia na Górze 
mówił Pan z wami twarzą w twarz"  Pwt 5, 4). Należą one do samoobjawienia się 
Boga i objawienia Jego chwały. Dar przykazań jest darem samego Boga i Jego 
świętej woli. Bóg, dając poznać swoją wolę, objawia się swojemu ludowi.

2060	Dar przykazań i Prawa stanowi część zawartego przez Boga Przymierza z 
Jego ludem. Według Księgi Wyjścia objawienie "dziesięciu słów" dokonuje się między 
zapowiedzią Przymierza9 a jego zawarciem10, po tym, jak lud zobowiązał się 
"uczynić" wszystko, co Pan powiedział, i "być posłusznym" (Wj 24, 7). Dekalog jest 
przekazywany po przypomnieniu Przymierza ("Pan, 62 Bóg nasz, zawarł z nami 
przymierze na Horebie"  Pwt 5, 2).

2061	Przykazania nabierają pełnego znaczenia w ramach Przymierza. Według 
Pisma świętego, moralne działanie człowieka osiąga swój pełny sens w Przymierzu i 
przez Przymierze. Pierwsze z "dziesięciu słów" przypomina o uprzedzającej miłości 
Boga do swego ludu:

Ponieważ człowiek, ponosząc karę za grzech, przeszedł z raju wolności do 
niewoli tego świata, dlatego też pierwsze zdanie Dekalogu, to znaczy pierwsze 
słowa przykazań Bożych, mówią o wolności: "Ja jestem Pan, twój Bóg, który 
2086 cię wywiódł z ziemi egipskiej, z domu niewoli" (Wj 20, 2; Pwt 5, 6)11.

2062	Przykazania w sensie ścisłym pojawiają się na drugim miejscu; wyrażają one 
konsekwencje przynależności do Boga, która została ustanowiona przez Przymierze. 
Życie moralne jest odpowiedzią na inicjatywę miłości Pana. Jest wyrazem 
wdzięczności, hołdem składanym Bogu i dziękczynieniem. Jest współdziałaniem z 
zamysłem, który Bóg przeprowadza w historii.

2063	O przymierzu i dialogu między Bogiem a człowiekiem świadczy ponadto fakt, 
że wszystkie zobowiązania są wyrażone w pierwszej osobie ("Ja jestem Pan...") i 
skierowane do pojedynczej osoby ("ty"). We wszystkich przykazaniach Bożych 
właśnie zaimek osobowy w liczbie pojedynczej wskazuje na adresata. Bóg daje 
poznać swoją wolę całemu ludowi, a zarazem każdemu z osobna:

(Pan) nakazywał miłość względem Boga i uczył sprawiedliwości w stosunku do 
bliźniego, by człowiek był sprawiedliwy i godny Boga. Przez Dekalog 
przygotowywał człowieka do przyjaźni ze sobą i do zgody z bliźnim... Prawdy 
te trwają niezmiennie również i w naszych czasach, bo przyjście Boga w ciele 
wypełniło je tylko i rozwinęło, nic w nich nie zmieniając12.

Dekalog w Tradycji Kościoła

2064	Tradycja Kościoła, będąc wierna Pismu świętemu i idąc za przykładem 
Jezusa, zawsze przyznawała Dekalogowi pierwszorzędną rolę i znaczenie.

2065	Od czasów św. Augustyna "dziesięć przykazań" zajmuje pierwszorzędne 
miejsce w katechezie przyszłych ochrzczonych i wiernych. W XV wieku ustalił się 
zwyczaj wyrażania przykazań Dekalogu w formułach rymowanych, łatwych do 
zapamiętania i o pozytywnym charakterze. Używa się ich jeszcze dzisiaj. Katechizmy 
Kościoła często dawały wykład moralności chrześcijańskiej według porządku 
"dziesięciu przykazań".

2066	Podział i numeracja przykazań ulegały zmianom w ciągu wieków. Niniejszy 
Katechizm przyjmuje podział przykazań ustalony przez św. Augustyna, tradycyjnie 
stosowany w Kościele katolickim. Jest to także podział przyjęty przez luterańskie 
wyznania wiary. Ojcowie greccy dokonali nieco innego podziału, który zachował się w 
Kościołach prawosławnych i we wspólnotach reformowanych.

2067	Dziesięć przykazań wyraża wymagania miłości Boga i bliźniego. Trzy pierwsze 
odnoszą się bardziej do miłości Boga, a siedem pozostałych do miłości bliźniego.

Tak jak są dwa przykazania miłości, o których mówi Pan, że na nich zawisło 
całe Prawo i Prorocy... tak te dziesięć przykazań zostało dane na dwóch 
tablicach. Trzy... są wypisane na jednej tablicy, a siedem na drugiej13. 

2068	Sobór Trydencki naucza, że dziesięć przykazań obowiązuje chrześcijan i że 
człowiek usprawiedliwiony jest w dalszym ciągu zobowiązany do ich 
zachowywania14. Potwierdza to Sobór Watykański II: "Biskupi, jako następcy 
Apostołów, otrzymują od Pana... misję nauczania wszystkich narodów i głoszenia 
Ewangelii wszelkiemu stworzeniu, aby wszyscy ludzie przez wiarę, chrzest i 
wypełnianie przykazań dostąpili zbawienia"15.

Jedność Dekalogu

2069	Dekalog stanowi organiczną całość. Każde jego "słowo" odsyła do każdego z 
pozostałych i do wszystkich razem; wszystkie wzajemnie się warunkują. Dwie tablice 
Dekalogu wyjaśniają się nawzajem; stanowią one organiczną jedność. Przekroczenie 
jednego przykazania jest naruszeniem wszystkich pozostałych16. Nie można 
okazywać czci drugiemu człowiekowi i zarazem nie czcić Boga, jego Stwórcy. Nie da 
się wielbić Boga, nie miłując wszystkich ludzi, Jego stworzeń. Dekalog łączy życie 
teologalne i społeczne człowieka.

Dekalog i prawo naturalne

2070	Dziesięć przykazań należy do Objawienia Bożego. Pouczają nas one zarazem 
o prawdziwym człowieczeństwie człowieka. Podkreślają główne obowiązki, a więc 
pośrednio także podstawowe prawa, właściwe naturze osoby ludzkiej. Dekalog 
stanowi uprzywilejowany wyraz "prawa naturalnego":

Od początku Bóg zakorzenił w sercach ludzi zasady prawa naturalnego. 
Potem ograniczył się do ich przypomnienia. Był to Dekalog17.

2071	Przykazania Dekalogu, chociaż dostępne dla samego rozumu, zostały 
objawione. Grzeszna ludzkość potrzebowała tego objawienia, aby osiągnąć pełne i 
pewne poznanie wymagań prawa naturalnego:

Pełne wyjaśnienie przykazań Dekalogu było nieodzowne w stanie grzechu z 
powodu zaciemnienia światła rozumu i wypaczenia woli18.

	Przykazania poznajemy za pośrednictwem Objawienia Bożego, które 
przekazuje nam Kościół, oraz za pośrednictwem głosu sumienia moralnego.

Obowiązujący charakter Dekalogu

2072	Dziesięć przykazań, będąc wyrazem podstawowych powinności człowieka 
względem Boga i względem bliźniego, objawia w swojej istotnej treści poważne 
zobowiązania. Są one ze swojej natury niezmienne i obowiązują zawsze i wszędzie. 
Nikt nie może od nich dyspensować. Dziesięć przykazań wyrył Bóg w sercu 
człowieka.

2073	Przykazania zawierają ponadto powinności, których materia jest sama w sobie 
lekka. Piąte przykazanie zabrania na przykład obraźliwych słów; są one jednak ciężką 
winą w zależności od okoliczności lub intencji tego, kto je wypowiada.

"Beze Mnie nic nie możecie uczynić"

2074	Jezus powiedział: "Ja jestem krzewem winnym, wy  latoroślami. Kto trwa we 
Mnie, a Ja w nim, ten przynosi owoc obfity, ponieważ beze Mnie nic nie możecie 
uczynić" (J 15, 5). Owocem, o którym mówią te słowa, jest świętość życia 
ubogaconego dzięki zjednoczeniu z Chrystusem. Gdy wierzymy w Jezusa Chrystusa, 
mamy udział w Jego misteriach i zachowujemy Jego przykazania; sam Zbawiciel 
przychodzi, by miłować w nas swojego Ojca i swoich braci, naszego Ojca i naszych 
braci. Dzięki Duchowi Świętemu Jego Osoba staje się żywą i wewnętrzną normą 
naszego działania. "To jest moje przykazanie, abyście się wzajemnie miłowali, tak jak 
Ja was umiłowałem" (J 15,12).

W skrócie

2075	"Co dobrego mam czynić, aby otrzymać życie wieczne?... Jeśli chcesz 
osiągnąć życie, zachowaj przykazania" (Mt 19,16-17).

2076	Jezus swoim życiem i przepowiadaniem zaświadczył o wiecznej 
ważności Dekalogu.

2077	Dar Dekalogu jest udzielony w ramach Przymierza zawartego przez 
Boga ze swoim ludem. Przykazania Boże otrzymują swoje prawdziwe 
znaczenie w tym Przymierzu i za jego pośrednictwem.

2078	Tradycja Kościoła, będąc wierna Pismu świętemu i idąc za przykładem 
Jezusa, przyznała Dekalogowi podstawową rolę i znaczenie.

2079	Dekalog stanowi organiczną jedność, w której każde jego "słowo", czyli 
"przykazanie", odsyła do całości. Przekroczenie jednego przykazania jest 
naruszeniem całego Prawa19.

2080	Dekalog stanowi uprzywilejowany wyraz prawa naturalnego. Znamy go 
za pośrednictwem Objawienia Bożego i rozumu ludzkiego.

2081	Dziesięć przykazań wyraża w swojej podstawowej treści poważne 
zobowiązania. Przykazania te zawierają ponadto powinności, których materia 
jest sama w sobie lekka.

2082	To, co Bóg nakazuje, umożliwia On dzięki swojej lasce.


Rozdział pierwszy

"BĘDZIESZ MIŁOWAŁ PANA BOGA SWEGO
CAŁYM SWOIM SERCEM,
CAŁĄ SWOJĄ DUSZĄ
I CAŁYM SWOIM UMYSŁEM"

2083	Jezus streścił obowiązki człowieka względem Boga tymi słowami: "Będziesz 
miłował Pana Boga swego całym swoim sercem, całą swoją duszą i całym swoim 
umysłem" (Mt 22, 37; Łk 10, 27: "...całą swoją mocą"). Są one 367 bezpośrednim 
echem uroczystego wezwania: "Słuchaj, Izraelu, Pan jest naszym Bogiem  Panem 
jedynym" (Pwt 6, 4).
	Bóg nas pierwszy umiłował. Miłość Jedynego Boga jest przypomniana w 
pierwszym z "dziesięciu słów". Przykazania wyjaśniają z kolei odpowiedź miłości, do 
której udzielenia wobec Boga jest powołany człowiek.


Artykuł pierwszy

PIERWSZE PRZYKAZANIE

Ja jestem Pan, twój Bóg, który cię wywiódł z ziemi egipskiej, z domu niewoli. 
Nie będziesz miał cudzych bogów obok Mnie! Nie będziesz czynił żadnej 
rzeźby ani żadnego obrazu tego, co jest na niebie wysoko, ani tego, co jest na 
ziemi nisko, ani tego, co jest w wodach pod ziemią! Nie będziesz oddawał im 
pokłonu i nie będziesz im służył (Wj 20, 2-5)1.

Jest... napisane: "Panu, Bogu swemu, będziesz oddawał pokłon i Jemu 
samemu służyć będziesz" (Mt 4,10).

I. "Panu, Bogu swemu, będziesz oddawał pokłon i będziesz Mu służył"

2084	Bóg pozwala się poznać, przypominając o swoim wszechmocnym, życzliwym i 
wyzwalającym działaniu w historii tego, do kogo się zwraca: "Wywiodłem cię z ziemi 
egipskiej, z domu niewoli". Pierwsze słowo wyraża pierwsze przykazanie Prawa: 
"Będziesz się bał Pana, Boga swego, będziesz Mu służył... Nie będziecie oddawali 
czci bogom obcym" (Pwt 6,13-14). Pierwszym wezwaniem i słusznym żądaniem Boga 
jest to, by człowiek przyjął Go i adorował.

2085	Jedyny i prawdziwy Bóg objawia Izraelowi przede wszystkim swoją chwałę2. 
Objawienie powołania człowieka i prawdy o nim wiąże się z objawieniem się Boga. 
Człowiek jest powołany, by ukazywać Boga przez swoje działanie, gdyż został 
stworzony "na obraz i podobieństwo Boże":

Nigdy, Tryfonie, nie będzie ani nie było od wieków innego Boga oprócz tego... 
który stworzył i urządził wszechświat. Nie twierdzimy bynajmniej, jakoby inny 
był nasz, a inny wasz Bóg, owszem, wierzymy w tego samego Boga, który 
waszych Ojców wywiódł z Egiptu "ręką mocną i wyciągniętym ramieniem", oraz 
w tym samym co wy "Bogu Abrahama, Izaaka i Jakuba" pokładamy nadzieję, 
ponieważ nie ma ponad Nim innego Boga3.

2086	"Pierwsze z przykazań obejmuje wiarę, nadzieję i miłość. Kto mówi Bogu, 
mówi w istocie o Kimś wiecznym, niezmiennym, zawsze takim samym, wiernym, 
doskonale sprawiedliwym. Wynika stąd, że powinniśmy bezwzględnie przyjmować 
Jego słowa, całkowicie Mu wierzyć i ufać. Jest On wszechmocny, łaskawy i czyniący 
dobro. Któż mógłby nie pokładać w Nim całej swojej nadziei? Któż mógłby nie 
miłować Go, rozważając skarby dobroci i miłości, których nam udzielił? Stąd też 
wyrażenie, jakiego używa Bóg w Piśmie świętym na początku lub na końcu swoich 
przykazań: ŤJa jestem Panť"4.

Wiara

2087	Nasze życie moralne znajduje swoje źródło w wierze w Boga, który objawia 
nam swoją miłość. Św. Paweł mówi o "posłuszeństwie wiary" (Rz 1, 5; 16, 26) jako o 
pierwszym obowiązku. W "nieuznawaniu Boga" widzi on źródło i wyjaśnienie 
wszystkich wypaczeń moralnych5. Naszym obowiązkiem względem Boga jest wierzyć 
w Niego i świadczyć o Nim.

2088	Pierwsze przykazanie domaga się od nas umacniania naszej wiary, strzeżenia 
jej z roztropnością i czujnością oraz odrzucania wszystkiego, co się jej sprzeciwia. 
Można w różny sposób zgrzeszyć przeciwko wierze. Dobrowolne wątpienie dotyczące 
wiary lekceważy to, co Bóg objawił i co Kościół podaje do wierzenia, lub też odmawia 
uznania tego za prawdziwe. Wątpienie niedobrowolne oznacza chwiejność w wierze, 
trudność w przezwyciężaniu zarzutów związanych z wiarą lub też niepokój 
spowodowany jej niejasnością. Wątpienie może prowadzić do duchowego 
zaślepienia, jeśli jest dobrowolnie podtrzymywane.

2089	Niewiara jest lekceważeniem prawdy objawionej lub dobrowolną odmową 
dania przyzwolenia na nią. "Herezją nazywa się uporczywe, po przyjęciu chrztu, 
zaprzeczanie jakiejś prawdzie, w którą należy wierzyć wiarą Boską i katolicką, albo 
uporczywe powątpiewanie o niej; apostazją  całkowite porzucenie wiary 
chrześcijańskiej, schizmą  odmowę uznania zwierzchnictwa Biskupa Rzymu lub 
wspólnoty z członkami Kościoła uznającymi to zwierzchnictwo"6.

Nadzieja

2090	Gdy Bóg objawia się i wzywa człowieka, nie może on własnymi siłami 
odpowiedzieć w sposób pełny na miłość Bożą. Powinien mieć nadzieję, że Bóg 
uzdolni go do odwzajemnienia Mu miłości i do działania zgodnie z przykazaniami 
miłości. Nadzieja jest ufnym oczekiwaniem błogosławieństwa Bożego i 
uszczęśliwiającego oglądania Boga; jest także lękiem przed obrażeniem miłości Bożej 
i spowodowaniem kary.

2091	Pierwsze przykazanie dotyczy także grzechów przeciw nadziei, którymi są 
rozpacz i zuchwała ufność. Wskutek rozpaczy człowiek przestaje oczekiwać od Boga 
osobistego zbawienia, pomocy do jego osiągnięcia lub przebaczenia grzechów. 
Sprzeciwia się dobroci Boga i Jego sprawiedliwości  gdyż Bóg jest wierny swoim 
obietnicom  oraz Jego miłosierdziu.

2092	Istnieją dwa rodzaje zuchwałej ufności. Albo człowiek przecenia swoje 
zdolności (mając nadzieję na zbawienie bez pomocy z wysoka), albo też zbytnio ufa 
wszechmocy czy miłosierdziu Bożemu (mając nadzieję na otrzymanie przebaczenia 
bez nawrócenia oraz chwały bez zasługi).

Miłość 1822-1829

2093	Wiara w miłość Boga obejmuje wezwanie i zobowiązanie do odpowiedzi 
szczerą miłością na miłość Bożą. Pierwsze przykazanie każe nam miłować Boga 
nade wszystko, a wszystkie stworzenia  dla Niego i ze względu na Niego7.

2094	Przeciw miłości Bożej można grzeszyć w różny sposób. Obojętność zaniedbuje 
lub odrzuca miłość Bożą; nie uznaje jej inicjatywy i neguje jej moc. Niewdzięczność 
pomija lub odrzuca uznanie miłości Bożej, jak również odwzajemnienie się miłością na 
miłość. Oziębłość jest zwlekaniem lub niedbałością w odwzajemnieniu się za miłość 
Bożą; może zakładać odmowę poddania się poruszeniu miłości. Znużenie lub 
lenistwo duchowe posuwa się do odrzucenia radości pochodzącej od Boga i do 
odrazy wobec dobra Bożego. Nienawiść do Boga rodzi się z pychy. Sprzeciwia się 
ona miłości Boga, zaprzecza Jego dobroci i usiłuje Mu złorzeczyć jako Temu, który 
potępia grzech i wymierza kary.

II. "Jemu samemu służyć będziesz"

2095	Teologalne cnoty wiary, nadziei i miłości kształtują i ożywiają cnoty moralne. 
Tak więc miłość skłania nas do sprawiedliwego oddawania Bogu tego, do czego 
jesteśmy zobowiązani jako stworzenia. Cnota religijności uzdalnia nas do takiej 
postawy.

Adoracja

2096	Adoracja jest pierwszym aktem cnoty religijności. Adorować Boga oznacza 
uznać Go za Boga, za Stwórcę i Zbawiciela, za Pana i Mistrza wszystkiego, co 
istnieje, za nieskończoną i miłosierną Miłość. "Panu, Bogu swemu, będziesz oddawał 
pokłon i Jemu samemu służyć będziesz" (Łk 4, 8) mówi Jezus, powołując się na 
Księgę Powtórzonego Prawa (Pwt 6, 13).

2097	Adorować Boga oznacza z szacunkiem i całkowitą uległością uznać "nicość 
stworzenia", które istnieje jedynie dzięki Bogu. Adorować Boga oznacza wychwalać 
Go, wielbić i uniżać samego siebie  podobnie jak Maryja w "Magnificat"  wyznając z 
wdzięcznością, że On uczynił wielkie rzeczy i że święte jest Jego imię8. Adoracja 
Jedynego Boga wyzwala człowieka z zamknięcia się w sobie, z niewoli grzechu i 
bałwochwalstwa świata.

Modlitwa

2098	Akty wiary, nadziei i miłości, które nakazuje pierwsze przykazanie, wyrażają 
się w modlitwie. Wzniesienie ducha do Boga jest wyrazem naszej adoracji Boga: w 
modlitwie uwielbienia i dziękczynienia, modlitwie wstawienniczej i modlitwie błagalnej. 
Modlitwa jest niezbędnym warunkiem posłuszeństwa przykazaniom Bożym. 
"Zawsze... (trzeba) się modlić i nie ustawać" (Łk 18,1).

Ofiara

2099	Jest rzeczą słuszną  składać Bogu ofiary na znak uwielbienia i dziękczynienia, 
przebłagania i komunii z Nim: "Prawdziwą ofiarą jest... każde dzieło, które przyczynia 
się do połączenia nas świętą komunią z Bogiem, dzięki któremu możemy stać się 
naprawdę szczęśliwi"9.

2100	Ofiara zewnętrzna, by była prawdziwa, powinna być wyrazem ofiary duchowej: 
"Moją ofiarą... duch skruszony..." (Ps 51, 19). Prorocy Starego Przymierza często 
piętnowali ofiary składane bez zaangażowania wewnętrznego10 lub nie mające 
związku z miłością bliźniego11. Jezus przypomina słowa proroka Ozeasza: "Chcę 
raczej miłosierdzia niż ofiary" (Mt 9, 13; 12, 7)12. Jedyną doskonałą ofiarą jest ta, 
którą Chrystus złożył na krzyżu w całkowitym oddaniu się miłości Ojca i dla naszego 
zbawienia13. Łącząc się z Jego ofiarą, możemy nasze życie uczynić ofiarą dla Boga.

Przyrzeczenia i śluby

2101	W wielu sytuacjach chrześcijanin jest wzywany do składania przyrzeczeń 
Bogu. Zawierają je chrzest, bierzmowanie, małżeństwo i święcenia. Chrześcijanin 
kierując się pobożnością, może przyrzec Bogu określony czyn, modlitwę, jałmużnę, 
pielgrzymkę itd. Wierność przyrzeczeniom złożonym Bogu jest przejawem szacunku 
należnego Boskiemu Majestatowi i miłości wobec wiernego Boga.

2102	"Ślub, to jest świadomą i dobrowolną obietnicę uczynioną Bogu, mającą za 
przedmiot dobro możliwe i lepsze, należy wypełnić z pobudek cnoty religijności"14. 
Ślub jest aktem pobożności, w którym chrześcijanin poświęca siebie samego Bogu 
lub obiecuje Mu dobry czyn. Wypełniając śluby, oddaje się więc Bogu to, co zostało 
Mu przyrzeczone i konsekrowane. Dzieje Apostolskie ukazują nam św. Pawła 
zatroskanego o wypełnienie ślubów, które złożył15.

2103	Kościół uznaje wzorczą wartość ślubów praktykowania rad ewangelicznych16:

Matka-Kościół cieszy się, że w łonie jego znajdują się liczni mężczyźni i 
niewiasty, którzy dokładniej naśladują wyniszczenie Zbawiciela i wyraźniej je 
ukazują, przyjmując ubóstwo w wolności synów Bożych i wyrzekając się własnej 
woli: poddają się oni mianowicie człowiekowi ze względu na Boga w sprawie 
doskonałości ponad miarę przykazania, aby się w sposób pełniejszy upodobnić 
do posłusznego Chrystusa17.

W pewnych przypadkach Kościół może dla słusznych przyczyn zwolnić ze ślubów i 
przyrzeczeń18.

Społeczny obowiązek religijny i prawo do wolności religijnej

2104	"Wszyscy ludzie... obowiązani są szukać prawdy, zwłaszcza w sprawach 
dotyczących Boga i Jego Kościoła, a poznawszy ją, przyjąć i zachowywać"19. 
Obowiązek ten wypływa z "samej natury ludzi"20. Nie jest on sprzeczny ze "szczerym 
szacunkiem" dla różnych religii, które "nierzadko... odbijają promień owej Prawdy, 
oświecającej wszystkich ludzi"21, ani z wymaganiem miłości, przynaglającej 
chrześcijan, "aby wobec ludzi, którzy trwają w błędzie albo w niewiedzy co do spraw 
wiary, postępowali z miłością, roztropnością i cierpliwością"22.

2105	Obowiązek oddawania Bogu prawdziwej czci odnosi się do człowieka w 
wymiarze indywidualnym i społecznym. Jest to "tradycyjna nauka katolicka o 
moralnym obowiązku ludzi i społeczeństw wobec prawdziwej religii i jedynego 
Kościoła Chrystusowego"23. Prowadząc nieustannie dzieło ewangelizacji, Kościół 
pracuje nad tym, by ludzie starali się o "kształtowanie w duchu chrześcijańskim 
sposobu myślenia i obyczajów, praw oraz ustroju własnej społeczności"24. 
Obowiązkiem społecznym chrześcijan jest szanowanie i pobudzanie w każdym 
człowieku umiłowania prawdy i dobra. Wymaga on od nich, by przyczyniali się do 
rozpowszechniania jedynej prawdziwej religii, która istnieje w Kościele katolickim i 
apostolskim25. Chrześcijanie są powołani, by być światłością świata26. W ten sposób 
Kościół ukazuje królowanie Chrystusa nad całym stworzeniem, a szczególnie nad 
społecznościami ludzkimi27.

2106	"W sprawach religijnych nikt nie powinien być przymuszany do działania 
wbrew swojemu sumieniu, ani nie powinno się przeszkadzać mu w działaniu  według 
jego sumienia  prywatnym i publicznym, indywidualnym lub w łączności z innymi, 
byle w godziwym zakresie"28. Prawo to opiera się na samej naturze osoby ludzkiej, 
której godność pozwala jej dobrowolnie przylgnąć do prawdy Bożej przekraczającej 
porządek doczesny. Dlatego też prawo to "przysługuje trwale również tym, którzy nie 
wypełniają obowiązku szukania prawdy i trwania przy niej"29.

2107	"Jeżeli zważywszy na szczególne sytuacje narodów zostaje przyznana jednej 
wspólnocie religijnej wyjątkowa pozycja cywilna w prawnym ustroju społeczeństwa, 
konieczne jest, aby jednocześnie było uznawane i respektowane prawo wszystkich 
obywateli i wspólnot religijnych do wolności w dziedzinie religijnej"30.

2108	Prawo do wolności religijnej nie oznacza moralnej zgody na przylgnięcie do 
błędu31 ani rzekomego prawa do błędu32, lecz naturalne prawo osoby ludzkiej do 
wolności cywilnej, to znaczy  w słusznym zakresie  do wolności od przymusu 
zewnętrznego w sprawach religijnych ze strony władzy politycznej. To prawo 
naturalne powinno być w taki sposób uznane w porządku prawnym społeczeństwa, by 
stało się prawem cywilnym33.

2109	Prawo do wolności religijnej nie może być w sobie ani nieograniczone34, ani 
ograniczone tylko przez "porządek publiczny" pojmowany w sposób pozytywistyczny  
lub naturalistyczny35. Przynależny mu "słuszny zakres" powinna dla każdej sytuacji 
społecznej określać roztropność polityczna zgodnie z wymaganiami dobra wspólnego, 
a władza cywilna powinna go zatwierdzać według "norm prawnych dostosowanych do 
obiektywnego porządku moralnego"36.

III. "Nie będziesz miał cudzych bogów przede Mną!"

2110	Pierwsze przykazanie zabrania oddawania czci innym bogom poza Jedynym 
Panem, który objawił siebie swojemu ludowi. Zakazuje zabobonu i bezbożności. 
Zabobon to pewnego rodzaju wynaturzony przerost religijności; bezbożność jest wadą 
sprzeciwiającą się, przez brak, cnocie religijności.

Zabobon

2111	Zabobon jest wypaczeniem postawy religijnej oraz praktyk, jakie ona nakłada. 
Może on także dotyczyć kultu, który oddajemy prawdziwemu Bogu, na przykład, gdy 
przypisuje się jakieś magiczne znaczenie pewnym praktykom, nawet uprawnionym 
lub koniecznym. Popaść w zabobon37  oznacza wiązać skuteczność modlitw lub 
znaków sakramentalnych jedynie z ich wymiarem materialnym, z pominięciem 
dyspozycji wewnętrznych, jakich one wymagają.

Bałwochwalstwo

2112	Pierwsze przykazanie potępia politeizm. Domaga się od człowieka, by nie 
wierzył w innych bogów poza Bogiem i nie oddawał czci innym bóstwom poza 
Jedynym Bogiem. Pismo święte nieustannie przypomina o odrzuceniu "bożków ze 
srebra i złota, uczynionych rękami ludzkimi", które "mają usta, ale nie mówią; oczy 
mają, ale nie widzą..." Te czcze bożki czynią człowieka pustym: "Do nich są podobni 
ci, którzy je robią, i każdy, który im ufa" (Ps 115, 4-5. 8)38. Bóg natomiast jest 
"Bogiem żywym" (Joz 3,10; Ps 42, 3 i in.), który daje życie i działa w historii.

2113	Bałwochwalstwo nie dotyczy tylko fałszywych kultów pogańskich.  Pozostaje 
stałą pokusą wiary. Polega na ubóstwianiu tego, co nie jest Bogiem.  Ma ono miejsce 
wtedy, gdy człowiek czci i wielbi stworzenie zamiast Boga, bez względu na to, czy 
chodzi o innych bogów czy o demony (na przykład  satanizm), o władzę, przyjemność, 
rasę, przodków, państwo, pieniądze itd. "Nie możecie służyć Bogu i Mamonie"  mówi 
Jezus (Mt 6, 24). Wielu męczenników poniosło śmierć za to, że nie oddawało czci 
"Bestii"39, odmawiając nawet  udawania kultu. Bałwochwalstwo odrzuca jedyne 
panowanie Boga; jest nie do pogodzenia z Boską komunią40.

2114	Adoracja Jedynego Boga integruje życie ludzkie. Przykazanie adoracji samego 
Pana czyni człowieka prostym i chroni go przed zupełnym rozbiciem. Bałwochwalstwo 
jest wypaczeniem wrodzonego zmysłu religijnego człowieka. Bałwochwalcą jest ten, 
kto "niezniszczalne pojęcie Boga odnosi do wszystkiego, tylko nie do Boga"41.

Wróżbiarstwo i magia

2115	Bóg może objawić przyszłość swoim prorokom lub innym świętym. Jednak 
właściwa postawa chrześcijańska polega na ufnym powierzeniu się  Opatrzności w 
tym, co dotyczy przyszłości, i na odrzuceniu wszelkiej niezdrowej ciekawości w tym 
względzie. Nieprzewidywanie może stanowić brak odpowiedzialności.

2116	Należy odrzucić wszystkie formy wróżbiarstwa: odwoływanie się do Szatana 
lub demonów, przywoływanie zmarłych lub inne praktyki mające rzekomo odsłaniać 
przyszłość42. Korzystanie z horoskopów, astrologia, chiromancja, wyjaśnianie 
przepowiedni i wróżb, zjawiska jasnowidztwa, posługiwanie się medium są 
przejawami chęci panowania nad czasem, nad historią i wreszcie nad ludźmi, a 
jednocześnie pragnieniem zjednania sobie ukrytych mocy. Praktyki te są sprzeczne 
ze czcią i szacunkiem  połączonym z miłującą bojaźnią  które należą się jedynie 
Bogu.

2117	Wszystkie praktyki magii lub czarów, przez które dąży się do pozyskania 
tajemnych sił, by posługiwać się nimi i osiągać nadnaturalną władzę nad bliźnim  
nawet w celu zapewnienia mu zdrowia  są w poważnej sprzeczności z cnotą 
religijności. Praktyki te należy potępić tym bardziej wtedy, gdy towarzyszy im intencja 
zaszkodzenia drugiemu człowiekowi lub uciekanie się do interwencji demonów. Jest 
również naganne noszenie amuletów. Spirytyzm często pociąga za sobą praktyki 
wróżbiarskie lub magiczne. Dlatego Kościół upomina wiernych, by wystrzegali się ich. 
Uciekanie się do tak zwanych tradycyjnych praktyk medycznych nie usprawiedliwia 
ani wzywania złych mocy, ani wykorzystywania łatwowierności drugiego człowieka.

Bezbożność

2118	Pierwsze przykazanie Boże potępia grzechy bezbożności, do których należą 
przede wszystkim: kuszenie Boga w słowach i czynach, świętokradztwo i symonia.

2119	Kuszenie Boga polega na wystawianiu na próbę  w słowach lub w uczynkach 
 Jego dobroci i wszechmocy. Właśnie w ten sposób Szatan chciał,  by Jezus rzucił 
się ze Świątyni i aby przez to zmusił Boga do działania43. Jezus przeciwstawia Mu 
słowa Boga: "Nie będziesz wystawiał na próbę Pana, Boga swego" (Pwt 6,16). Takie 
wystawianie Boga na próbę rani szacunek i zaufanie jakie należą się naszemu 
Stwórcy i Panu. Zawsze zawiera zwątpienie dotyczące  Jego miłości, opatrzności i 
mocy44.

2120	Świętokradztwo polega na profanowaniu lub niegodnym traktowaniu 
sakramentów i innych czynności liturgicznych, jak również osób, rzeczy i miejsc 
poświęconych Bogu. Świętokradztwo jest grzechem ciężkim, zwłaszcza jeżeli jest 
popełnione przeciw Eucharystii, ponieważ w tym sakramencie jest obecne w sposób 
substancjalny Ciało samego Chrystusa45. 

2121	Symonia46 jest określana jako nabywanie lub sprzedawanie rzeczywistości 
duchowych. Czarnoksiężnikowi Szymonowi, chcącemu nabyć władzę duchową, której 
działanie widział w Apostołach, Piotr odpowiada: "Niech pieniądze twoje przepadną 
razem z tobą. . . gdyż sądziłeś, że dar Boży można nabyć za pieniądze" (Dz 8, 20). 
Postąpił więc zgodnie ze słowami Jezusa: 1578 "Darmo otrzymaliście, darmo 
dawajcie!" (Mt 10, 8)47. Nie można przywłaszczać sobie dóbr duchowych i traktować 
ich jak właściciel lub pan, ponieważ mają one swoje źródło w Bogu. Można otrzymać 
je darmowo jedynie od Boga.

2122	"Oprócz ofiar określonych przez kompetentną władzę kościelną, szafarz nie 
może domagać się niczego za udzielanie sakramentów, a potrzebujący nie powinni 
być pozbawieni pomocy sakramentów z racji ubóstwa"48. Kompetentna władza 
określa te ofiary zgodnie z zasadą, że lud chrześcijański powinien zadbać o 
utrzymanie szafarzy Kościoła. "Wart jest bowiem robotnik swej strawy" (Mt 10, 10)49.

Ateizm

2123	"Wielu współczesnych nam ludzi nie dostrzega. . . wewnętrznej i żywotnej  
łączności z Bogiem albo ją wyraźnie odrzuca, tak że ateizm należy zaliczyć do 
najpoważniejszych spraw doby obecnej"50.

2124	Pojęcie "ateizm" obejmuje bardzo zróżnicowane zjawiska. Często spotykaną 
postacią ateizmu jest materializm praktyczny, który ogranicza potrzeby i ambicje 
człowieka do przestrzeni i czasu. Humanizm ateistyczny błędnie uważa, że człowiek 
jest "sam sobie celem, sam jedynym sprawcą i demiurgiem swojej własnej historii"51. 
Inna postać współczesnego ateizmu oczekuje wyzwolenia człowieka na drodze 
wyzwolenia gospodarczego i społecznego, któremu  jak twierdzi  "religia z natury 
swej stoi na przeszkodzie, gdyż budząc nadzieję człowieka na przyszłe, złudne życie, 
odstręcza go od budowy państwa ziemskiego"52.

2125	Ateizm, odrzucając lub negując istnienie Boga, jest grzechem przeciw  cnocie 
religijności53. Odpowiedzialność za to przewinienie może znacznie zmniejszyć 
intencja i okoliczności. W powstawaniu i rozpowszechnianiu się ateizmu "niemały 
udział mogą mieć wierzący, o ile skutkiem zaniedbań w wychowaniu religijnym albo 
fałszywego przedstawiania nauki wiary, albo też braków w ich własnym życiu 
religijnym, moralnym i społecznym, powiedzieć o nich trzeba, że raczej przesłaniają, 
aniżeli pokazują prawdziwe oblicze Boga i religii"54.  Często ateizm opiera się na 
błędnej koncepcji autonomii ludzkiej, która posuwa się aż do odrzucania jakiejkolwiek 
zależności od Boga55. W rzeczywistości "uznanie Boga bynajmniej nie sprzeciwia się 
godności człowieka, skoro godność ta na samym Bogu się zasadza i w Nim się 
doskonali"56. Kościół wie,  "że to, co on wieści, idzie po linii najtajniejszych pragnień 
serca ludzkiego"57.

Agnostycyzm

2127	Agnostycyzm przybiera wiele postaci. W niektórych przypadkach agnostyk nie 
neguje Boga; postuluje natomiast istnienie bytu transcendentnego, który nie może 
objawić się i o którym nikt nie potrafi nic powiedzieć. W innych przypadkach agnostyk 
nie wypowiada się na temat istnienia Boga,  twierdząc, iż jest ono niemożliwe do 
udowodnienia, a nawet potwierdzenia czy zanegowania.

2128	Agnostycyzm może niekiedy łączyć się z jakimś poszukiwaniem Boga, lecz 
może również być obojętnością, ucieczką przed ostatecznymi pytaniami 
egzystencjalnymi oraz lenistwem sumienia moralnego. Agnostycyzm najczęściej  jest 
równoznaczny z ateizmem praktycznym.

IV. "Nie będziesz czynił żadnej rzeźby..." 

2129	Nakaz Boży zabraniał człowiekowi wykonywania jakichkolwiek wizerunków 
Boga. Księga Powtórzonego Prawa wyjaśnia: "Skoroście nie widzieli żadnej postaci w 
dniu, w którym mówił do was Pan spośród ognia na Horebie  abyście nie postąpili 
niegodziwie i nie uczynili sobie rzeźby przedstawiającej..." (Pwt 4,15-16). Izraelowi 
objawił się absolutnie transcendentny Bóg. "On  jest wszystkim!", lecz jednocześnie 
"jest On... większy niż wszystkie Jego dzieła"  (Syr 43, 27-28). "Stworzył je bowiem 
Twórca piękności" (Mdr 13, 3).

2130	Jednak już w Starym Testamencie Bóg polecił lub pozwolił wykonywać znaki, 
które w sposób symboliczny miały prowadzić do zbawienia przez Słowo Wcielone, jak 
wąż miedziany58, arka Przymierza i cherubiny59.

2131	Opierając się na misterium Słowa Wcielonego, siódmy sobór powszechny w 
Nicei (787 r.) uzasadnił  w kontrowersji z obrazoburcami  kult obrazów 
przedstawiających Chrystusa, jak również Matkę Bożą, aniołów i świętych. Syn Boży, 
przyjmując ciało, zapoczątkował nową "ekonomię" obrazów.

2132	Chrześcijański kult obrazów nie jest sprzeczny z pierwszym przykazaniem, 
które odrzuca bałwochwalstwo. Istotnie "cześć oddawana obrazowi odwołuje się do 
pierwotnego wzoru"60 i "kto czci obraz, ten czci osobę, którą obraz przedstawia"61. 
Cześć oddawana świętym obrazom jest "pełną szacunku czcią", nie zaś uwielbieniem 
należnym jedynie samemu Bogu.

Obrazom nie oddaje się czci religijnej ze względu na nie same jako na rzeczy, 
ale dlatego, że prowadzą nas ku Bogu, który stał się człowiekiem. A zatem 
cześć obrazów jako obrazów nie zatrzymuje się na nich, ale zmierza ku temu, 
kogo przedstawiają62.

W skrócie

2133	"Będziesz miłował Pana, Boga twojego, z całego swego serca, z całej 
duszy swojej, ze wszystkich swych sił" (Pwt 6, 5).

2134	Pierwsze przykazanie wzywa człowieka do wiary w Boga, do pokładania 
w Nim nadziei i do miłowania Go nade wszystko.

2135	"Panu, Bogu swemu, będziesz oddawał pokłon" (Mt 4, 10). Adoracja 
Boga, zanoszenie do Niego modlitw, oddawanie należnej Mu czci, wypełnianie 
przyrzeczeń i złożonych Mu ślubów są aktami cnoty religijności, które wchodzą 
w zakres posłuszeństwa pierwszemu przykazaniu.

2136	Obowiązek oddawania Bogu autentycznej czci odnosi się do człowieka 
w wymiarze indywidualnym i społecznym.

2137	Człowiek powinien "mieć możność swobodnego wyznawania religii 
prywatnie i publicznie"63.

2138	Zabobon jest wypaczeniem kultu, który oddajemy prawdziwemu Bogu. 
Przejawia się on w bałwochwalstwie, jak również w różnych formach 
wróżbiarstwa i magii.

2139	Wystawianie Boga na próbę w słowach lub czynach, świętokradztwo i 
symonia są grzechami bezbożności zakazanymi przez pierwsze przykazanie.

2140	Ateizm, odrzucając lub negując istnienie Boga, jest grzechem przeciw 
pierwszemu przykazaniu.

2141	Podstawą kultu świętych obrazów jest misterium Wcielenia Słowa 
Bożego Kult ten nie sprzeciwia się pierwszemu przykazaniu.

Artykuł drugi
DRUGIE PRZYKAZANIE

Nie będziesz wzywał imienia Pana, Boga twego, do czczych rzeczy (Wj 20, 7; Pwt 5, 
11).

Powiedziano przodkom: Nie będziesz fałszywie przysięgał... A Ja wam powiadam: 
Wcale nie przysięgajcie (Mt 5, 33-34).

I. Imię Pańskie jest święte

2142	Drugie przykazanie nakazuje szanować imię Pańskie. Podobnie jak pierwsze, 
uwypukla cnotę religijności i określa bardziej szczegółowo nasze posługiwanie się 
słowem w sprawach świętych. 

2143	Wśród wszystkich słów Objawienia jest jedno szczególne, które jest 
objawieniem Jego imienia. Bóg powierza swoje imię tym, którzy w Niego wierzą; 
objawia się im w swoim osobowym misterium. Dar imienia jest znakiem zaufania i 
zażyłości. "Imię Pańskie jest święte". Dlatego więc człowiek nie może go nadużywać. 
Powinien pamiętać o imieniu Bożym w ciszy miłującej adoracji64. Powinien używać go 
tylko po to, by je błogosławić, wychwalać i uwielbiać65.

2144	Szacunek dla imienia Bożego wyraża to, co należy się misterium samego 
Boga i całej rzeczywistości sakralnej, którą ono przywołuje. Wrażliwość na to, co 
święte, uwypukla cnotę religijności.

Czy odczucia bojaźni i tego, co święte, są uczuciami chrześcijańskimi czy też 
nie? Nikt w sposób rozsądny nie może o tym wątpić. Są to odczucia, które 
moglibyśmy mieć i to w wielkim stopniu, jeśli posiadalibyśmy widzenie Boga 
najwyższego. Możemy je mieć, jeśli "uświadomimy" sobie Jego obecność. O ile 
wierzymy, że On jest obecny, powinniśmy je posiadać. Jeśli ich nie posiadamy, 
to dlatego że nie uświadamiamy sobie, nie wierzymy, że On jest obecny66.

2145	Wierzący powinien świadczyć o imieniu Pańskim, odważnie wyznając swoją 
wiarę67. Przepowiadanie i katecheza powinny być przeniknięte adoracją , i 
szacunkiem dla imienia Pana naszego, Jezusa Chrystusa.

2146	Drugie przykazanie zabrania nadużywania imienia Bożego, to znaczy 
wszelkiego nieodpowiedniego używania imienia Boga, Jezusa Chrystusa, 
Najświętszej Maryi Panny i wszystkich świętych.

2147	Przyrzeczenia dawane innym w imię Boże angażują cześć, wierność, 
prawdomówność i autorytet Boga. Powinny one być dotrzymywane w duchu 
sprawiedliwości. Niewierność przyrzeczeniom jest nadużyciem imienia Bożego i w 
pewnym sensie czynieniem Boga kłamcą68.

2148	Bluźnierstwo sprzeciwia się bezpośrednio drugiemu przykazaniu. Polega ono 
na wypowiadaniu przeciw Bogu  wewnętrznie lub zewnętrznie  słów nienawiści, 
wyrzutów, wyzwań, na mówieniu źle o Bogu, na braku szacunku względem Niego w 
słowach, na nadużywaniu imienia Bożego. Św. Jakub piętnuje tych, którzy "bluźnią 
zaszczytnemu Imieniu (Jezusa), które wypowiedziano nad (nimi)" (Jk 2, 7). Zakaz 
bluźnierstwa rozciąga się także na słowa przeciw Kościołowi Chrystusa, świętym lub 
rzeczom świętym. Bluźniercze jest również nadużywanie imienia Bożego w celu 
zatajenia zbrodniczych praktyk, zniewalania narodów, torturowania lub wydawania na 
śmierć. Nadużywanie imienia Bożego w celu popełnienia zbrodni powoduje 
odrzucanie religii.	
	Bluźnierstwo sprzeciwia się szacunkowi należnemu Bogu i Jego świętemu 
imieniu. Ze swej natury jest grzechem ciężkim69.

2149	Przekleństwa posługujące się imieniem Boga bez intencji bluźnierstwa są 
brakiem szacunku wobec Pana. Drugie przykazanie zabrania także magicznego 
używania imienia Bożego.

Tam jest wielkie imię Jego, gdzie nazywają Go zgodnie z wielkością Jego 
majestatu... Tam jest święte imię Boże... gdzie wzywają Go ze czcią i bojaźnią, 
by Go nie obrazić70.

II. Imię Pańskie wzywane nadaremnie

2150	Drugie przykazanie zakazuje krzywoprzysięstwa. Przysięgać lub uroczyście 
przyrzekać oznacza wzywać Boga na świadka tego, co się twierdzi. Oznacza 
odwoływanie się do prawdomówności Bożej jako do rękojmi swojej własnej 
prawdomówności. Przysięga angażuje imię Pańskie. "Będziesz się bał Pana, Boga 
swego, będziesz Mu służył i na Jego imię będziesz przysięgał" (Pwt 6, I 3).

2151	Potępienie krzywoprzysięstwa jest obowiązkiem wobec Boga. Bóg  jako 
Stwórca i Pan  jest normą wszelkiej prawdy. Słowo ludzkie jest albo w zgodzie, albo 
w sprzeczności z Bogiem, który jest samą Prawdą. Przysięga, jeżeli jest wiarygodna i 
prawomocna, ukazuje odniesienie słowa ludzkiego do prawdy Bożej. 
Krzywoprzysięstwo wzywa Boga, by był świadkiem kłamstwa.

2152	Wiarołomcą jest ten, kto pod przysięgą składa obietnicę, której nie ma zamiaru 
dotrzymać, lub ten, kto złożywszy pod przysięgą obietnicę, nie dotrzymuje słowa. 
Wiarołomstwo jest poważnym brakiem szacunku względem Pana wszelkiego słowa. 
Zobowiązanie się pod przysięgą do dokonania złego czynu sprzeciwia się świętości 
imienia Bożego.

2153	Jezus przypomniał drugie przykazanie w Kazaniu na Górze: "Słyszeliście... że 
powiedziano przodkom: Nie będziesz fałszywie przysięgał, lecz dotrzymasz Panu 
swej przysięgi. A Ja wam powiadam: Wcale nie przysięgajcie... Niech wasza mowa 
będzie: Tak, tak; nie, nie. A co nadto jest, od Złego pochodzi" (Mt 5, 33-34. 37)71. 
Jezus uczy, że każda przysięga zawiera odniesienie do Boga i że obecność Boga 
oraz Jego prawdy powinna być czczona w każdym słowie. Powściągliwość w 
powoływaniu się na Boga w mowie jest znakiem wielkiego szacunku dla Jego 
obecności, zaświadczanej lub podważanej w każdym naszym stwierdzeniu.

2154	Powołując się na św. Pawła72, tradycja Kościoła przejęła rozumienie słów 
Jezusa jako nie sprzeciwiających się przysiędze, jeśli składa się ją z ważnego i 
słusznego powodu (np. w sądzie). "Przysięga, to jest wezwanie imienia Bożego na 
świadka prawdy, może być składana tylko zgodnie z prawdą, rozwagą i 
sprawiedliwością"73.

2155	Świętość imienia Bożego wymaga, by nie używać go do błahych spraw i nie 
składać przysięgi w sytuacjach, w których mogłoby to być interpretowane jako 
aprobowanie władzy, która by się tego niesłusznie domagała. Można odmówić 
złożenia przysięgi, jeżeli domaga się jej nielegalna władza świecka. Należy odmówić, 
gdy żąda się jej w celach przeciwnych godności osób lub komunii Kościoła.

III. Imię chrześcijańskie

2156	Sakrament chrztu udzielany jest "w imię Ojca i Syna, i Ducha Świętego" (Mt 
28, 19). Podczas chrztu imię Pańskie uświęca człowieka i chrześcijanin otrzymuje 
swoje imię w Kościele. Może to być imię świętego, to znaczy ucznia Chrystusa, 
którego życie było przykładną wiernością swemu Panu. Święty patron jest wzorem 
miłości i zapewnia wstawiennictwo u Boga. "Imię chrzcielne" może także wyrażać 
tajemnicę lub cnotę chrześcijańską. "Rodzice, chrzestni i proboszcz powinni troszczyć 
się, by nie nadawać imienia obcego duchowi chrześcijańskiemu"74.

2157	Chrześcijanin rozpoczyna swój dzień, swoje modlitwy i działania znakiem 
krzyża: "W imię Ojca i Syna, i Ducha Świętego. Amen". Ochrzczony poświęca cały 
swój dzień chwale Bożej i prosi Zbawiciela o łaskę, która pozwala mu działać w 
Duchu Świętym jako dziecku Ojca. Znak krzyża umacnia nas w chwilach pokus i 
trudności.

2158	Bóg wzywa każdego po imieniu75. Imię każdego człowieka jest święte. Imię 
jest ikoną osoby. Domaga się szacunku ze względu na godność tego, kto je nosi.

2159	Otrzymane imię pozostaje na zawsze. W Królestwie niebieskim zajaśnieje w 
pełnym blasku tajemniczy i niepowtarzalny charakter każdej osoby naznaczonej 
Bożym imieniem. "Zwycięzcy dam... biały kamyk, a na kamyku wypisane imię nowe, 
którego nikt nie zna oprócz tego, kto [je] otrzymuje" (Ap 2, 17). "A oto Baranek 
stojący na górze Syjon, a z Nim sto czterdzieści cztery tysiące, mające imię Jego i 
imię Jego Ojca wypisane na czołach" (Ap 14, I).

W skrócie

2160	"O Panie, nasz Boże, jak przedziwne Twe imię po wszystkiej ziemi!" (Ps 
8, 2).

2161	Drugie przykazanie nakazuje szanować imię Pańskie. Imię Pańskie jest 
święte.

2162	Drugie przykazanie zabrania wszelkiego nieodpowiedniego używania 
imienia Boga. Bluźnierstwo polega na używaniu w sposób obraźliwy imienia 
Boga, Jezusa Chrystusa, Najświętszej Maryi Panny i świętych.

2163	Krzywoprzysięstwo wzywa Boga, by był świadkiem kłamstwa. 
Wiarołomstwo jest poważnym uchybieniem względem Pana, zawsze wiernego 
swoim obietnicom.

2164	"Nie przysięgaj ani na Stwórcę, ani na stworzenie, chyba tylko w 
wypadku prawdy, konieczności i z uszanowaniem"76.

2165	Podczas chrztu chrześcijanin otrzymuje swoje imię w Kościele. Rodzice, 
chrzestni i proboszcz powinni troszczyć się, by zostało mu nadane imię 
chrześcijańskie. Święty patron jest wzorem miłości i zapewnia wstawiennictwo 
u Boga.

2166	Chrześcijanin rozpoczyna swoje modlitwy i działania znakiem krzyża: 
"W imię Ojca i Syna, i Ducha Świętego. Amen".

2167	Bóg powołuje każdego po imieniu77.


Artykuł trzeci
TRZECIE PRZYKAZANIE

Pamiętaj o dniu szabatu, aby go uświęcić. Sześć dni będziesz pracować i 
wykonywać wszystkie twe zajęcia. Dzień zaś siódmy jest szabatem ku czci 
Pana, Boga twego. Nie możesz przeto w dniu tym wykonywać żadnej pracy 
(Wj 20, 8-10)78.

To szabat został ustanowiony dla człowieka, a nie człowiek dla szabatu. Zatem 
Syn Człowieczy jest panem szabatu (Mk 2, 27-28).

I. Dzień szabatu 346-348

2168	Trzecie przykazanie Dekalogu przypomina o świętości szabatu: "Dzień siódmy 
będzie szabatem odpoczynku, poświęconym Panu" (Wj 31,15).

2169	Pismo święte wspomina przy tym o dziele stworzenia: "W sześciu dniach 
bowiem uczynił Pan niebo, ziemię, morze oraz wszystko, co jest w nich, w siódmym 
zaś dniu odpoczął. Dlatego pobłogosławił Pan dzień szabatu i uznał go za święty" (Wj 
20, 11).

2170	Pismo święte objawia ponadto w dniu Pańskim pamiątkę wyzwolenia Izraela z 
niewoli egipskiej: "Pamiętaj, że byłeś niewolnikiem w ziemi egipskiej i wyprowadził cię 
stamtąd Pan, Bóg twój, ręką mocną i wyciągniętym ramieniem: przeto ci nakazał Pan, 
Bóg twój, strzec dnia szabatu" (Pwt 5,15).

2171	Bóg powierzył Izraelowi szabat, by go przestrzegał na znak nierozerwalnego 
przymierza79. Szabat należy do Pana, jest poświęcony uwielbieniu Boga, Jego dzieł 
stworzenia i Jego zbawczych czynów na rzecz Izraela.

2172	Działanie Boga jest wzorem działania ludzkiego. Jeśli Bóg "odpoczął i 
wytchnął" w siódmym dniu (Wj 31,17), człowiek również powinien "zaprzestać pracy" i 
pozwolić innym  zwłaszcza ubogim  "odetchnąć" (Wj 23,12). Szabat nakazuje 
przerwać codzienne prace i pozwala odpocząć. Jest dniem sprzeciwienia się 
niewolnictwu pracy i ubóstwieniu pieniądza80.

2173	Ewangelia przytacza wiele sytuacji, gdy oskarżano Jezusa o naruszenie prawa 
szabatu. Jednak Jezus nigdy nie narusza świętości tego dnia81. Wyjaśnia 
autorytatywnie jego autentyczne znaczenie: "To szabat został ustanowiony dla 
człowieka, a nie człowiek dla szabatu" (Mk 2, 27). Powodowany współczuciem 
Chrystus uznaje za dozwolone "w szabat uczynić coś dobrego (aniżeli) coś złego... 
życie ocalić (aniżeli) zabić"82. Szabat jest dniem Pana... miłosierdzia i czci Boga83. 
"Syn Człowieczy jest panem szabatu" (Mk 2, 28).

II. Dzień Pański

Oto dzień, który Pan uczynił: radujmy się zeń i weselmy! (Ps 118, 24).

Dzień Zmartwychwstania: nowe stworzenie

2174	Jezus zmartwychwstał "pierwszego dnia tygodnia" (Mt 28,1; Mk 16, 2; Łk 24,1; 
J 20, I). Jako "dzień pierwszy" dzień Zmartwychwstania Chrystusa przypomina o 
pierwszym stworzeniu. Jako "dzień ósmy", który następuje po
szabacie,84 oznacza nowe stworzenie zapoczątkowane wraz ze Zmartwychwstaniem 
Chrystusa. Stał się on dla chrześcijan pierwszym ze wszystkich dni, pierwszym ze 
wszystkich świąt, dniem Pańskim (hé Kyriaké heméra, dies dominica), niedzielą:

Nasze zgromadzenia dlatego odbywają się w dniu słońca, ponieważ jest to 
pierwszy dzień, w którym Bóg z ciemności wyprowadził materię i stworzył 
świat, a Jezus Chrystus, nasz Zbawiciel, w tym dniu zmartwychwstał85.

Niedziela  wypełnienie szabatu

2175	Niedziela wyraźnie różni się od szabatu, po którym następuje chronologicznie 
co tydzień; dla chrześcijan zastępuje szabat z jego przepisem obrzędowym. Przez 
Paschę Chrystusa niedziela wypełnia duchową prawdę szabatu żydowskiego i 
zapowiada wieczny odpoczynek człowieka w Bogu. Kult oparty na prawie 
przygotowywał misterium Chrystusa, a to, co było w nim praktykowane, było w 
pewnym sensie figurą odnoszącą się do Chrystusa86:

Ci, którzy trwali w dawnym porządku, przeszli do nowej nadziei i nie zachowują 
już szabatu, ale święcą dzień Pański, dzień, w którym nasze życie zostało 
pobłogosławione przez Chrystusa i przez Jego śmierć87.

2176	Świętowanie niedzieli jest wypełnieniem przepisu moralnego w sposób 
naturalny wpisanego w serce człowieka, aby "w sposób zewnętrzny oddawać cześć 
Bogu dla upamiętnienia tego wielkiego, najpowszechniejszego dobrodziejstwa, jakim 
jest dzieło stworzenia świata"88. Kult niedzielny wypełnia przepis moralny Starego 
Przymierza, przejmując jego rytm i ducha przez oddawanie co tydzień czci Stwórcy i 
Odkupicielowi Jego ludu.

Niedzielna celebracja Eucharystii

2177	Niedzielna celebracja dnia Pańskiego i Eucharystii stanowi centrum życia 
Kościoła. "Niedziela, w czasie której jest celebrowane Misterium Paschalne, na 
podstawie tradycji apostolskiej powinna być obchodzona w całym Kościele jako 
najdawniejszy dzień świąteczny nakazany"89.

"Ponadto należy obchodzić dni Narodzenia Pana naszego Jezusa Chrystusa, 
Objawienia Pańskiego, Wniebowstąpienia oraz Najświętszego Ciała i Krwi 
Chrystusa, Świętej Bożej Rodzicielki Maryi, Jej Niepokalanego Poczęcia i 
Wniebowzięcia, Świętego Józefa, Świętych Apostołów Piotra i Pawła oraz 
Wszystkich Świętych"90.

2178	Praktyka zgromadzenia chrześcijańskiego wywodzi się od czasów 
apostolskich91. List do Hebrajczyków przypomina: "Nie opuszczajmy naszych 
wspólnych zebrań, jak się to stało zwyczajem niektórych, ale zachęcajmy się 
nawzajem" (Hbr 10, 25).

Tradycja zachowuje wspomnienie wciąż aktualnego pouczenia: "Przyjść 
wcześnie do Kościoła, aby zbliżyć się do Pana i wyznać swoje grzechy, 
wzbudzić żal w modlitwie... Uczestniczyć w świętej i Boskiej liturgii, zakończyć 
modlitwę, nigdy nie wychodzić przed rozesłaniem... Często mówiliśmy: ten 
dzień jest wam dany na modlitwę i odpoczynek. Jest dniem, który Pan uczynił. 
Radujmy się w nim i weselmy"92.

2179	"Parafia jest określoną wspólnotą wiernych, utworzoną na sposób stały w 
Kościele partykularnym, nad którą troskę pasterską, pod władzą biskupa 
diecezjalnego, powierza się proboszczowi jako jej własnemu pasterzowi"93. Jest ona 
miejscem, gdzie wszyscy wierni mogą się zgromadzić na niedzielną celebrację 2691 
Eucharystii. Parafia wprowadza lud chrześcijański do uczestniczenia w życiu 
liturgicznym i gromadzi go podczas tej celebracji; głosi zbawczą naukę Chrystusa; 
praktykuje miłość Pana w dobrych i braterskich uczynkach:

Nie możesz modlić się w domu tak jak w kościele, gdzie jest wielka rzesza i 
gdzie wołanie do Boga unosi się z jednego serca. Jest w tym jeszcze coś 
więcej: zjednoczenie umysłów, zgodność dusz, więź miłości, modlitwy 
kapłanów94.

Obowiązek świętowania niedzieli

2180	Przykazanie kościelne określa i precyzuje prawo Pańskie: "W niedzielę oraz w 
inne dni świąteczne nakazane wierni są zobowiązani uczestniczyć we Mszy 
świętej"95. "Nakazowi uczestniczenia we Mszy świętej czyni zadość ten, kto bierze w 
niej udział, gdziekolwiek jest odprawiana w obrządku katolickim, bądź w sam dzień 
świąteczny, bądź też wieczorem dnia poprzedzającego"96.

2181	Eucharystia niedzielna uzasadnia i potwierdza całe działanie chrześcijańskie. 
Dlatego wierni są zobowiązani do uczestniczenia w Eucharystii w dni nakazane, 
chyba że są usprawiedliwieni dla ważnego powodu (np. choroba, pielęgnacja 
niemowląt) lub też otrzymali dyspensę od ich własnego pasterza97. Ci, którzy 
dobrowolnie zaniedbują ten obowiązek, popełniają grzech ciężki.

2182	Uczestnictwo w niedzielę we wspólnej celebracji Eucharystii jest świadectwem 
przynależności do Chrystusa i Jego Kościoła oraz wierności Chrystusowi i Kościołowi. 
Wierni potwierdzają w ten sposób swoją komunię w wierze i miłości. Wspólnie 
świadczą o świętości Boga i nadziei zbawienia. Umacniają się nawzajem pod 
przewodnictwem Ducha Świętego.

2183	"Jeśli z braku świętego szafarza albo z innej poważnej przyczyny nie można 
uczestniczyć w Eucharystii, bardzo zaleca się, ażeby wierni brali udział w liturgii 
słowa, gdy jest ona odprawiana w kościele parafialnym lub innym świętym miejscu, 
według przepisów wydanych przez biskupa diecezjalnego, albo poświęcali 
odpowiedni czas na modlitwę indywidualną w rodzinie lub w grupach rodzin"98.

Dzień łaski i powstrzymania się od pracy

2184	Jak Bóg "odpoczął dnia siódmego po całym swym trudzie, jaki podjął" (Rdz 2, 
2), tak również życie ludzkie składa się z pracy i odpoczynku. Ustanowienie dnia 
Pańskiego przyczynia się do tego, by wszyscy korzystali z wystarczającego 
odpoczynku i czasu wolnego, który mogliby poświęcić życiu rodzinnemu, 
kulturalnemu, społecznemu i religijnemu99.

2185	W niedzielę oraz w inne dni świąteczne nakazane wierni powinni powstrzymać 
się od wykonywania prac lub zajęć, które przeszkadzają oddawaniu czci należnej 
Bogu, przeżywaniu radości właściwej dniowi Pańskiemu, pełnieniu uczynków 
miłosierdzia i koniecznemu odpoczynkowi duchowemu i fizycznemu100. Obowiązki 
rodzinne lub ważne zadania społeczne stanowią słuszne usprawiedliwienie 
niewypełnienia nakazu odpoczynku niedzielnego. Wierni powinni jednak czuwać, by 
uzasadnione powody nie doprowadziły do nawyków niekorzystnych dla czci Boga, 
życia rodzinnego oraz zdrowia.

Umiłowanie prawdy szuka czasu wolnego, a potrzeba miłości podejmuje 
uzasadnioną pracę101.

2186	Chrześcijanie dysponujący wolnym czasem powinni pamiętać o swoich 
braciach, którzy mają te same potrzeby i te same prawa, a którzy nie mogą 
odpoczywać z powodu ubóstwa i nędzy. W pobożności chrześcijańskiej niedziela jest 
tradycyjnie poświęcona na dobre uczynki i pokorne posługi względem ludzi chorych, 
kalekich i starszych. Chrześcijanie powinni także świętować niedzielę, oddając swojej 
rodzinie i bliskim czas i staranie, o które trudno w pozostałe dni tygodnia. Niedziela 
jest czasem refleksji, ciszy, lektury i medytacji, które sprzyjają wzrostowi życia 
wewnętrznego i chrześcijańskiego.

2187	Świętowanie niedziel i dni świątecznych wymaga wspólnego wysiłku. Każdy 
chrześcijanin powinien unikać narzucania  bez potrzeby  drugiemu tego, co 
przeszkodziłoby mu w zachowywaniu dnia Pańskiego. Gdy zwyczaje (sport, rozrywki 
itd.) i obowiązki społeczne (służby publiczne itp.) wymagają od niektórych pracy w 
niedzielę, powinni czuć się odpowiedzialni za zapewnienie sobie wystarczającego 
czasu wolnego. Wierni powinni czuwać z umiarkowaniem i miłością nad tym, by 
unikać nadużyć i przemocy, jakie rodzą niekiedy rozrywki masowe. Pomimo przymusu 
ekonomicznego władze publiczne powinny czuwać nad zapewnieniem obywatelom 
czasu przeznaczonego na odpoczynek i oddawanie czci Bogu. Pracodawcy mają 
analogiczny obowiązek względem swoich pracowników.

2188	W poszanowaniu wolności religijnej i dobra wspólnego wszystkich 
chrześcijanie powinni domagać się uznania niedziel i świąt kościelnych za ustawowe 
dni świąteczne. Powinni wszystkim dawać widoczny przykład modlitwy, szacunku i 
radości oraz bronić swoich tradycji jako cennego wkładu w życie duchowe 
społeczności ludzkiej. Jeśli ustawodawstwo kraju czy też inne powody zobowiązują 
do pracy w niedzielę, to niech ten dzień będzie jednak przeżywany jako dzień 
naszego wyzwolenia, które pozwala nam uczestniczyć w owym "uroczystym 
zebraniu", w Kościele "pierworodnych, którzy są zapisani w niebiosach" (Hbr 12, 22-
23).

W skrócie

2189	"Będziesz zważał na szabat, aby go święcić" (Pwt 5,12). "Dzień siódmy 
będzie szabatem odpoczynku, poświęconym Panu" ( Wj 31, 15).

2190	Szabat, który oznaczał wypełnienie pierwszego stworzenia, został 
zastąpiony przez niedzielę, przypominającą nowe stworzenie, zapoczątkowane 
przez zmartwychwstanie Chrystusa.

2191	Kościół celebruje dzień zmartwychwstania Chrystusa ósmego dnia, 
który słusznie jest nazywany dniem Pańskim albo niedzielą102.

2192	"Niedziela. . . powinna być obchodzona w całym Kościele jako 
najdawniejszy dzień świąteczny nakazany"103. "W niedzielę oraz w inne dni 
świąteczne nakazane wierni są zobowiązani uczestniczyć we Mszy 
świętej"104.

2193	"W niedzielę oraz w inne dni świąteczne nakazane wierni są 
zobowiązani... powstrzymać się od wykonywania tych prac i zajęć, które 
utrudniają oddawanie Bogu czci, przeżywanie radości właściwej dniowi 
Pańskiemu oraz korzystanie z należnego odpoczynku duchowego i 
fizycznego"105.

2194	Ustanowienie niedzieli przyczynia się do tego, by "wszyscy korzystali z 
wystarczającego odpoczynku i czasu wolnego, który mogliby poświęcić życiu 
rodzinnemu, kulturalnemu, społecznemu i religijnemu"106.

2195	Każdy chrześcijanin powinien unikać narzucania  bez potrzeby  
drugiemu tego, co przeszkodziłoby mu w zachowaniu dnia Pańskiego.

Rozdział drugi

"BĘDZIESZ MIŁOWAŁ SWEGO BLIŹNIEGO JAK SIEBIE SAMEGO"

Jezus powiedział do swoich uczniów: "Przykazanie nowe daję wam, abyście 
się wzajemnie miłowali, tak jak Ja was umiłowałem" (J 13, 34).

2196	Na pytanie, jakie jest pierwsze przykazanie, Jezus odpowiada: "Pierwsze jest: 
Słuchaj, Izraelu, Pan Bóg nasz, Pan jest jeden. Będziesz miłował Pana, Boga swego, 
całym swoim sercem, całą swoją duszą, całym swoim umysłem i całą swoją mocą. 
Drugie jest to: Będziesz miłował swego bliźniego jak siebie samego. Nie ma innego 
przykazania większego od tych" (Mk 12, 29-31).
	Święty Paweł Apostoł przypomina o tym: "Kto... miłuje bliźniego, wypełnił 
Prawo. Albowiem przykazania: Nie cudzołóż, nie zabijaj, nie kradnij, nie pożądaj, i 
wszystkie inne  streszczają się w tym nakazie: Miłuj bliźniego swego jak siebie 
samego! Miłość nie wyrządza zła bliźniemu. Przeto miłość jest doskonałym 
wypełnieniem Prawa" (Rz 13, 8-10).

Artykuł czwarty

CZWARTE PRZYKAZANIE

Czcij ojca twego i matkę twoją, abyś długo żył na ziemi, którą Pan, Bóg twój, 
da tobie (Wj 20,12).
Był im poddany (Łk 2, 51)
Pan Jezus sam przypomniał ważność tego "przykazania Bożego" (Mk 7, 8-13). 
Apostoł uczy: "Dzieci, bądźcie posłuszne w Panu waszym rodzicom, bo to jest 
sprawiedliwe. Czcij ojca twego i matkę  jest to pierwsze przykazanie z 
obietnicą  aby ci było dobrze i abyś był długowieczny na ziemi" (Ef 6, 1-3)1.

2197	Czwarte przykazanie rozpoczyna drugą tablicę Dekalogu. Ukazuje porządek 
miłości. Bóg chciał, abyśmy po Nim czcili naszych rodziców, którym zawdzięczamy 
życie i którzy przekazali nam wiedzę o Bogu. Jesteśmy zobowiązani czcić i szanować 
tych wszystkich, którym Bóg  dla naszego dobra udzielił  swojej władzy.

2198	Przykazanie to jest sformułowane w sposób pozytywny. Określa obowiązki, 
jakie należy wypełnić. Jest wprowadzeniem do następnych przykazań, które dotyczą 
szczególnego poszanowania życia, małżeństwa, dóbr ziemskich, słowa. Stanowi 
jedną z podstaw nauki społecznej Kościoła.

2199	Czwarte przykazanie jest wyraźnie skierowane do dzieci, określając ich relację 
do ojca i matki, która jest najbardziej powszechna. Dotyczy również związków 
pokrewieństwa z innymi członkami rodziny. Domaga się okazywania czci, miłości i 
wdzięczności dziadkom i przodkom. Obejmuje wreszcie obowiązki uczniów względem 
nauczycieli, pracowników względem pracodawców, podwładnych względem 
przełożonych, obywateli względem ojczyzny oraz tych, którzy nią rządzą lub kierują.
	Przykazanie to wskazuje i obejmuje obowiązki rodziców, opiekunów, 
nauczycieli, przełożonych, urzędników państwowych, rządzących, wszystkich tych, 
którzy sprawują władzę nad drugim człowiekiem lub nad wspólnotą osób.

2200	Zachowywanie czwartego przykazania łączy się z nagrodą: "Czcij ojca twego i 
matkę twoją, abyś długo żył na ziemi, którą Pan, Bóg twój, da tobie" (Wj 20, 12; Pwt 
5, 16). Poszanowanie tego przykazania zapewnia, wraz z owocami duchowymi, 
doczesne owoce pokoju i pomyślności. Natomiast niezachowywanie go przynosi 
wielkie szkody wspólnotom i osobom ludzkim.

I. Rodzina w planie Bożym

Natura rodziny

2201	Wspólnota małżeńska jest ustanowiona przez zgodę małżonków. Małżeństwo i 
rodzina są ukierunkowane na dobro małżonków oraz prokreację i wychowanie dzieci. 
Miłość małżonków i przekazywanie życia dzieciom ustanawiają między członkami tej 
samej rodziny związki osobowe i podstawowy zakres odpowiedzialności.

2202	Mężczyzna i kobieta połączeni małżeństwem tworzą ze swoimi dziećmi 
rodzinę. Ten związek jest uprzedni wobec uznania go przez władzę publiczną; 
narzuca się sam. Należy go uważać za normalny punkt odniesienia w określaniu 
różnych stopni pokrewieństwa.

2203	Stwarzając mężczyznę i kobietę, Bóg ustanowił ludzką rodzinę i nadał jej 
podstawową strukturę. Jej członkami są osoby równe w godności. Dla dobra 
wspólnego swoich członków i społeczności rodzina zakłada różne formy 
odpowiedzialności, praw i obowiązków.

Rodzina chrześcijańska 1655-1658

2204	"Objawienie i właściwe urzeczywistnienie wspólnoty kościelnej ma miejsce w 
rodzinie chrześcijańskiej, która również z tego powodu może i powinna nazywać się 
Kościołem domowym"2. Jest ona wspólnotą wiary, nadziei i miłości; nabiera 
szczególnego znaczenia w Kościele, jak potwierdza Nowy Testament3.

2205	Rodzina chrześcijańska jest komunią osób, znakiem i obrazem komunii Ojca i 
Syna w Duchu Świętym. Jej działanie w dziedzinie prokreacji i wychowania jest 
odbiciem stwórczego dzieła Ojca. Jest ona wezwana do uczestnictwa w modlitwie i 
ofierze Chrystusa. Codzienna modlitwa i czytanie słowa Bożego umacniają w niej 
miłość. Rodzina chrześcijańska jest powołana do ewangelizacji i misji.

2206	Związki wewnątrz rodziny kształtują pokrewieństwo odczuć, uczuć i dążeń, 
które wypływają przede wszystkim z wzajemnego szacunku osób. Rodzina jest 
uprzywilejowaną wspólnotą, wezwaną do urzeczywistniania "wspólnej wymiany myśli 
pomiędzy małżonkami oraz troskliwego współdziałania rodziców w wychowywaniu 
dzieci"4.

II. Rodzina i społeczeństwo

2207	Rodzina jest podstawową komórką życia społecznego. Jest naturalną 
społecznością, w której mężczyzna i kobieta są wezwani do daru z siebie w miłości i 
do przekazywania życia. Autorytet, stałość i życie w związkach rodzinnych stanowią 
podstawy wolności, bezpieczeństwa i braterstwa w społeczeństwie. Rodzina jest 
wspólnotą, w której od dzieciństwa można nauczyć się wartości moralnych, zacząć 
czcić Boga i dobrze używać wolności. Życie rodzinne jest wprowadzeniem do życia 
społecznego.

2208	Rodzina powinna żyć w taki sposób, by jej członkowie otaczali troską i pomocą 
młodych i starych, osoby chore lub upośledzone oraz ubogich. Wiele rodzin w 
pewnych sytuacjach nie jest w stanie udzielać takiej pomocy. Wtedy inne osoby i 
rodziny oraz  w sposób pomocniczy  społeczeństwo powinny zatroszczyć się o ich 
potrzeby: "Religijność czysta i bez skazy wobec Boga i Ojca wyraża się w opiece nad 
sierotami i wdowami w ich utrapieniach i w zachowaniu siebie samego nieskalanym 
od wpływów świata" (Jk 1, 27).

2209	Rodzinie powinny pomagać i ochraniać ją odpowiednie instytucje społeczne. 
Tam gdzie rodziny nie są w stanie wypełniać swoich funkcji, inne społeczności mają 
obowiązek pomagać im i wspierać instytucję rodziny. Zgodnie z zasadą 
pomocniczości większe wspólnoty nie powinny przywłaszczać sobie jej uprawnień czy 
też ingerować w jej życie.

2210	Znaczenie rodziny dla życia i pomyślnej sytuacji społeczeństwa5 pociąga za 
sobą jego szczególną odpowiedzialność za wspieranie i umacnianie małżeństwa i 
rodziny. Władze cywilne powinny uważać za swój pierwszorzędny obowiązek 
"uznawanie prawdziwej natury... (małżeństwa i rodziny), ochronę ich i popieranie, 
strzeżenie moralności publicznej i sprzyjanie dobrobytowi domowemu"6.

2211	Wspólnota polityczna ma obowiązek szanować rodzinę, pomagać jej i 
zapewnić jej zwłaszcza:
 prawo do założenia rodziny, posiadania dzieci i wychowywania ich zgodnie z 
własnymi przekonaniami moralnymi i religijnymi;
 ochronę stałości więzi małżeńskiej i instytucji rodziny;
 prawo do wyznawania własnej wiary, przekazywania jej, wychowywania w niej 
dzieci za pomocą koniecznych środków i instytucji;
 prawo do własności prywatnej, prawo podejmowania i otrzymywania pracy, 
mieszkania, prawo do emigracji;
 zgodnie z prawodawstwem krajów  prawo do świadczeń medycznych, do opieki 
nad osobami starszymi, do zasiłków rodzinnych;
 ochronę bezpieczeństwa i warunków zdrowia, zwłaszcza wobec takich zagrożeń, 
jak narkomania, pornografia, alkoholizm itd.;
 prawo do zrzeszania się z innymi rodzinami, a w ten sposób do przedstawicielstwa 
wobec władz świeckich7.

2212	Czwarte przykazanie naświetla także inne związki w społeczeństwie. W 
naszych braciach i siostrach widzimy dzieci naszych rodziców; w naszych kuzynach  
potomków naszych przodków; w naszych współobywatelach synów naszej ojczyzny; 
w ochrzczonych  dzieci naszej matki, Kościoła; w każdej osobie ludzkiej  syna lub 
córkę Tego, który chce być nazywany "naszym Ojcem". Dlatego więc nasze związki z 
bliźnim mają charakter osobowy. Bliźni jest nie tylko "jednostką" zbiorowości ludzkiej, 
ale jest "kimś", kto z racji swojego wiadomego pochodzenia zasługuje na szczególną 
uwagę i szacunek.

2213	Wspólnoty ludzkie są złożone z osób. Dobre rządzenie nimi nie sprowadza się 
ani do zagwarantowania praw i wypełniania obowiązków, ani do dotrzymywania 
umów. Sprawiedliwe stosunki między pracodawcami a pracownikami, rządzącymi a 
obywatelami zakładają naturalną życzliwość, właściwą godności osób ludzkich, 
troszczących się o sprawiedliwość i braterstwo.

III. Obowiązki członków rodziny

Obowiązki dzieci

2214	Ojcostwo Boże jest źródłem ojcostwa ludzkiego8; jest podstawą czci rodziców. 
Szacunek dzieci  niepełnoletnich lub dorosłych  dla ojca i matki9 karmi się 
naturalnym uczuciem zrodzonym z łączącej ich więzi. Tego szacunku domaga się 
przykazanie Boże10.

2215	Szacunek dla rodziców (cześć synowska) wynika z wdzięczności wobec tych, 
którzy przez dar życia, swoją miłość i pracę wydali na świat dzieci i pozwolili im 
wzrastać w latach, w mądrości i w łasce. "Z całego serca czcij swego ojca, a boleści 
rodzicielki nie zapominaj! Pamiętaj, że oni cię zrodzili, a cóż im zwrócisz za to, co oni 
tobie dali?" (Syr 7, 27-28).

2216	Szacunek synowski przejawia się w prawdziwej uległości i posłuszeństwie. 
"Strzeż, synu, nakazów ojca, nie gardź nauką matki... Gdy idziesz, niech one cię 
wiodą, czuwają nad tobą, gdy zaśniesz; gdy budzisz się  mówią do ciebie" (Prz 6, 
20-22). "Syn mądry miłuje karcenie, naśmiewca nie słucha nagany" (Prz 13, 1).

2217	Tak długo jak dziecko mieszka z rodzicami, powinno być posłuszne każdej 
prośbie rodziców, która służy jego dobru lub dobru rodziny. "Dzieci, bądźcie 
posłuszne rodzicom we wszystkim, bo to jest miłe w Panu" (Kol 3, 20)11. Dzieci mają 
także słuchać rozsądnych zarządzeń swoich wychowawców i tych wszystkich, którym 
rodzice je powierzyli. Jeśli jednak dziecko jest przekonane w sumieniu, iż jest rzeczą 
moralnie złą być posłusznym danemu poleceniu, nie powinno się do niego stosować.
	Wzrastając, dzieci będą nadal szanować swoich rodziców. Będą uprzedzać ich 
pragnienia, chętnie prosić o rady i przyjmować ich uzasadnione napomnienia. 
Posłuszeństwo wobec rodziców ustaje wraz z usamodzielnieniem się dzieci, 
pozostaje jednak szacunek, który jest im należny na zawsze. Ma on bowiem swoje 
źródło w bojaźni Bożej, jednym z darów Ducha Świętego.

2218	Czwarte przykazanie przypomina dzieciom już dorosłym o ich 
odpowiedzialności wobec rodziców. W miarę możności powinny one okazywać im 
pomoc materialną i moralną w starości, w chorobie, samotności lub potrzebie. Jezus 
przypomina o tym obowiązku wdzięczności12.

Pan uczcił ojca przez dzieci,
a prawa matki nad synami utwierdził. Kto czci ojca, zyskuje odpuszczenie 
grzechów, a kto szanuje matkę, jakby skarby gromadził.
Kto czci ojca, radość mieć będzie z dzieci,
a w czasie modlitwy swej będzie wysłuchany. Kto szanuje ojca, długo żyć 
będzie,
a kto posłuszny jest Panu, da wytchnienie swej matce. (Syr 3, 2-6)

Synu, wspomagaj swego ojca w starości,
nie zasmucaj go w jego życiu.
A jeśliby nawet rozum stracił, miej wyrozumiałość,
nie pogardzaj nim, choć jesteś w pełni sił... 
Kto porzuca ojca swego, jest jak bluźnierca,
a przeklęty przez Pana, kto pobudza do gniewu swą matkę. (Syr 3,12-13. 16)

2219	Szacunek synowski sprzyja harmonii całego życia rodzinnego; obejmuje on 
także związki między braćmi i siostrami. Szacunek wobec rodziców opromienia całe 
środowisko rodzinne. "Koroną starców  synowie synów" (Prz 17, 6). "Z całą pokorą i 
cichością, z cierpliwością, znoście siebie nawzajem w miłości" (Ef 4, 2).

2220	Chrześcijanie są zobowiązani do szczególnej wdzięczności tym, od których 
otrzymali dar wiary, łaskę chrztu i życie w Kościele. Wdzięczność ta dotyczy 
rodziców, dziadków, innych członków rodziny, duszpasterzy, katechetów, nauczycieli 
lub przyjaciół. "Napełniła mnie radość na wspomnienie bezobłudnej wiary, jaka jest w 
tobie; ona to zamieszkała pierwej w twej babce Lois i w twej matce Eunice, a pewien 
jestem, że [mieszka] i w tobie" (2 Tm 1, 5).

Obowiązki rodziców

2221	Płodność miłości małżeńskiej nie ogranicza się jedynie do przekazywania życia 
dzieciom, lecz powinna obejmować ich wychowanie moralne i formację duchową. "To 
zadanie wychowawcze jest tak wielkiej wagi, że jego ewentualny brak z trudnością 
dałby się zastąpić"13. Rodzice mają pierwszorzędne i niezbywalne prawo oraz 
obowiązek wychowania14.

2222	Rodzice powinni uważać swoje dzieci za dzieci Boże i szanować je jako osoby 
ludzkie. Wychowują oni swoje dzieci do wypełniania prawa Bożego, ukazując samych 
siebie jako posłusznych woli Ojca niebieskiego.

2223	Rodzice pierwsi są odpowiedzialni za wychowanie swoich dzieci. Wypełniają tę 
odpowiedzialność najpierw przez założenie ogniska rodzinnego, w którym panuje 
czułość, przebaczenie, szacunek, wierność i bezinteresowna służba.  Dom rodzinny 
jest właściwym miejscem kształtowania cnót. Wychowanie to wymaga nauczenia się 
wyrzeczenia, zdrowego osądu, panowania nad sobą, które są podstawą wszelkiej 
prawdziwej wolności. Rodzice powinni uczyć dzieci podporządkowywać "wymiary 
materialne i instynktowne... wymiarom wewnętrznym i duchowym"15. Na rodzicach 
spoczywa poważna odpowiedzialność za dawanie dobrego przykładu swoim 
dzieciom. Jeśli potrafią przyznać się przed nimi do swoich błędów, będą mogli lepiej 
kierować dziećmi i je poprawiać:

Kto miłuje swego syna, często używa na niego rózgi, aby na końcu mógł się 
nim cieszyć (Syr 30,1-2). A wy, ojcowie, nie pobudzajcie do gniewu waszych 
dzieci, lecz wychowujcie je, stosując karcenie i napominanie Pańskie! (Ef 6, 4).

2224	Dom rodzinny stanowi naturalne środowisko wprowadzania dzieci w 
solidarność i odpowiedzialność wspólnotową. Rodzice powinni uczyć swoje dzieci 
unikania fałszywych ustępstw i poniżania się, które stanowią zagrożenie dla każdej 
społeczności ludzkiej.

2225	Przez łaskę sakramentu małżeństwa rodzice otrzymali zadanie i przywilej 
ewangelizowania swoich dzieci. Możliwie jak najwcześniej powinni wprowadzać swoje 
dzieci w tajemnice wiary, której są dla nich "pierwszymi zwiastunami"16. Od 
wczesnego dzieciństwa powinni włączać je w życie Kościoła. Rodzinny styl życia 
może rozwijać zdolność do miłości, która na całe życie pozostanie autentycznym 
początkiem i podporą żywej wiary.

2226	Rodzice powinni rozpocząć wychowanie do wiary od wczesnego dzieciństwa. 
Zaczyna się ono już wtedy, gdy członkowie rodziny pomagają sobie wzrastać w 
wierze przez świadectwo życia chrześcijańskiego zgodnego z Ewangelią. Katecheza 
rodzinna poprzedza i ubogaca pozostałe formy nauczania wiary i towarzyszy im. 
Zadaniem rodziców jest nauczyć swoje dzieci modlitwy oraz pomóc im odkryć 
powołanie jako dzieci Bożych17. Parafia jest wspólnotą eucharystyczną i ośrodkiem 
życia liturgicznego rodzin chrześcijańskich; jest ona podstawowym miejscem 
katechezy dzieci i rodziców.

2227	Z kolei dzieci przyczyniają się do wzrostu swoich rodziców w świętości18. 
Wszyscy razem i każdy z osobna powinni wielkodusznie i niestrudzenie udzielać 
sobie nawzajem przebaczenia, jakiego domagają się zniewagi, kłótnie, 
niesprawiedliwości i zaniedbania. Sugeruje to wzajemna życzliwość. Wymaga tego 
miłość Chrystusa19.

2228	W okresie dzieciństwa szacunek i życzliwość rodziców przejawiają się przede 
wszystkim w trosce i uwadze, jaką poświęcają oni wychowywaniu swoich dzieci, 
zaradzaniu ich potrzebom materialnym i duchowym. W miarę wzrastania dzieci ten 
sam szacunek i to samo poświęcenie skłaniają rodziców do wychowywania ich do 
prawidłowego używania rozumu i wolności.

2229	Rodzice, jako pierwsi odpowiedzialni za wychowanie swoich dzieci, mają 
prawo wybrać dla nich szkolę, która odpowiada ich własnym przekonaniom. Jest to 
podstawowe prawo. Rodzice  w takiej mierze, w jakiej to możliwe mają obowiązek 
wyboru szkół, które najlepiej pomogą im w wypełnianiu zadań wychowawców 
chrześcijańskich20. Władze publiczne mają obowiązek zagwarantować to prawo 
rodzicom i zapewnić konkretne warunki jego urzeczywistnienia.

2230	Dorastające dzieci mają obowiązek i prawo wybrać zawód i stan życia. 
Powinny wypełniać te nowe zadania życiowe w zaufaniu do swoich rodziców, chętnie 
prosząc ich o opinie oraz rady i przyjmując je od nich. Rodzice powinni czuwać, by nie 
ograniczać swoich dzieci ani w wyborze zawodu, ani w wyborze współmałżonka. 
Obowiązek delikatności nie zabrania im, lecz wprost przeciwnie, zobowiązuje ich do 
pomagania dzieciom przez mądre rady, zwłaszcza wtedy gdy dzieci mają zamiar 
założyć rodzinę.

2231	Niektórzy nie zawierają małżeństwa, aby móc zaopiekować się swoimi 
rodzicami lub rodzeństwem, by poświęcić się bardziej sprawom zawodowym lub też z 
innych szlachetnych pobudek. Mogą oni bardzo przyczynić się do wzrostu dobra 
rodziny ludzkiej.

IV. Rodzina i Królestwo Boże

2232	Więzy rodzinne, chociaż są ważne, nie mają charakteru absolutnego. 
Podobnie jak dziecko wzrasta coraz bardziej ku dojrzałości oraz samodzielności 
ludzkiej i duchowej, tak rozwija się i umacnia jego szczególne powołanie, które 
pochodzi od Boga. Rodzice powinni uszanować to powołanie i ułatwić dzieciom 
odpowiedź na nie. Trzeba uzmysłowić sobie, że pierwszym powołaniem 
chrześcijanina jest pójście za Jezusem21: "Kto kocha ojca lub matkę bardziej niż 
Mnie, nie jest Mnie godzien. I kto kocha syna lub córkę bardziej niż Mnie, nie jest 
Mnie godzien" (Mt 10, 37).

2233	Zostać uczniem Chrystusa oznacza przyjąć zaproszenie do przynależenia do 
rodziny Bożej, do życia zgodnego z Jego sposobem życia: "Kto pełni wolę Ojca 
mojego, który jest w niebie, ten jest Mi bratem, siostrą i matką" (Mt 12, 50). Rodzice 
powinni uszanować i przyjąć z radością oraz wdzięcznością skierowane do któregoś z 
dzieci wezwanie Pana do pójścia za Nim w dziewictwie dla Królestwa niebieskiego, w 
życiu konsekrowanym lub w posłudze kapłańskiej.

V. Władze w społeczności cywilnej

2234	Czwarte przykazanie Boże nakazuje nam także czcić tych wszystkich, którzy 
dla naszego dobra otrzymali od Boga władzę w społeczeństwie. Ukazuje ono 
obowiązki tych, którzy sprawują władzę, jak i tych, dla których dobra jest ona 
sprawowana.

Obowiązki władz cywilnych

2235	Ci, którzy sprawują władzę, powinni traktować ją jako służbę. "Kto by między 
wami chciał stać się wielkim, niech będzie waszym sługą" (Mt 20, 26). Sprawowanie 
władzy jest moralnie określone jej Boskim pochodzeniem, jej rozumną naturą i 
specyficznym przedmiotem. Nikt nie może żądać lub ustanawiać tego, co jest 
sprzeczne z godnością osób i z prawem naturalnym.

2236	Sprawowanie władzy zmierza do ukazania właściwej hierarchii wartości, by 
ułatwić wszystkim korzystanie z wolności i odpowiedzialności. Przełożeni powinni 
mądrze służyć sprawiedliwości rozdzielczej, uwzględniając potrzeby i wkład każdego 
oraz mając na celu zgodę i pokój. Powinni czuwać nad tym, by normy i zarządzenia 
przez nich wydawane nie stanowiły pokusy, przeciwstawiając interes osobisty 
interesowi wspólnoty22.

2237	Władze polityczne są zobowiązane do poszanowania podstawowych praw 
osoby ludzkiej. Powinny w sposób ludzki służyć sprawiedliwości, szanując prawa 
każdego, zwłaszcza rodzin i osób potrzebujących.
Prawa polityczne związane z życiem obywateli mogą i powinny być przyznawane 
zgodnie z wymaganiami dobra wspólnego. Władze publiczne nie mogą ich zawiesić 
bez uzasadnionej i odpowiedniej przyczyny. Korzystanie z praw politycznych ma na 
celu dobro wspólne narodu i wspólnoty ludzkiej.

Obowiązki obywateli

2238	Ci, którzy są podporządkowani władzy, powinni uważać swoich przełożonych 
za przedstawicieli Boga, który ich ustanowił sługami swoich darów23. "Bądźcie 
poddani każdej ludzkiej zwierzchności ze względu na Pana... Jak ludzie wolni 
[postępujcie], nie jak ci, dla których wolność jest usprawiedliwieniem zła, ale jak 
niewolnicy Boga" (1 P 2, 13. 16). Lojalna współpraca obywateli obejmuje prawo, 
niekiedy obowiązek udzielenia słusznego napomnienia, jeśli coś wydałoby się im 
szkodliwe dla godności osób i dla dobra wspólnoty.

2239	Obywatele mają obowiązek przyczyniać się wraz z władzami cywilnymi do 
dobra społeczeństwa w duchu prawdy, sprawiedliwości, solidarności i wolności. 
Miłość ojczyzny i służba dla niej wynikają z obowiązku wdzięczności i porządku 
miłości. Podporządkowanie prawowitej władzy i służba na rzecz dobra wspólnego 
wymagają od obywateli wypełniania ich zadań w życiu wspólnoty politycznej.

2240 Uległość wobec władzy i współodpowiedzialność za dobro wspólne wymagają z 
moralnego punktu widzenia płacenia podatków, korzystania z prawa wyborczego, 
obrony kraju:

Oddajcie każdemu to, co się mu należy: komu podatek  podatek, komu cło  
cło, komu uległość  uległość, komu cześć  cześć (Rz 13, 7).

Chrześcijanie... mieszkają we własnej ojczyźnie, ale jako pielgrzymi. Podejmują 
wszystkie obowiązki jako obywatele, ale i podchodzą do wszystkiego jak 
cudzoziemcy... Słuchają ustalonych praw, a własnym życiem przekraczają 
prawa... Bóg wyznaczył im tak zaszczytne miejsce, że nie wolno go opuścić24.

Apostoł wzywa nas do modlitw i do dziękczynienia za królów i za wszystkich, którzy 
sprawują władzę, "abyśmy mogli prowadzić życie ciche i spokojne z całą pobożnością 
i godnością" (1 Tm 2, 2).

2241	Narody bogate są obowiązane przyjmować, o ile to możliwe, obcokrajowców 
poszukujących bezpieczeństwa i środków do życia, których nie mogą znaleźć w kraju 
rodzinnym. Władze publiczne powinny czuwać nad poszanowaniem prawa 
naturalnego, powierzającego przybysza opiece tych, którzy go przyjmują.

Władze polityczne z uwagi na dobro wspólne, za które ponoszą odpowiedzialność, 
mogą poddać prawo do emigracji różnym warunkom prawnym, zwłaszcza 
poszanowaniu obowiązków migrantów względem kraju przyjmującego. Imigrant 
obowiązany jest z wdzięcznością szanować dziedzictwo materialne i duchowe kraju 
przyjmującego, być posłusznym jego prawom i wnosić swój wkład w jego wydatki.

2242	Obywatel jest zobowiązany w sumieniu do nieprzestrzegania zarządzeń władz 
cywilnych, gdy przepisy te są sprzeczne z wymaganiami ładu moralnego, z 
podstawowymi prawami osób i ze wskazaniami Ewangelii. Odmowa posłuszeństwa 
władzom cywilnym, gdy ich wymagania są sprzeczne z wymaganiami prawego 
sumienia, znajduje swoje uzasadnienie w rozróżnieniu między 450 służbą Bogu a 
służbą wspólnocie politycznej. "Oddajcie... Cezarowi to, co należy do Cezara, a Bogu 
to, co należy do Boga" (Mt 22, 21). "Trzeba bardziej słuchać Boga niż ludzi" (Dz 5, 
29).

	Tam... gdzie władza państwowa, przekraczając swoje uprawnienia, uciska 
obywateli, niech ci nie odmawiają jej świadczeń, których obiektywnie domaga 
się dobro wspólne. Niech zaś wolno im będzie bronić praw swoich i 
współobywateli przed nadużyciami władzy w granicach nakreślonych przez 
prawo naturalne i ewangeliczne25.

2243	Zbrojny opór przeciw uciskowi stosowanemu przez władzę polityczną jest 
uzasadniony jedynie wtedy, gdy występują równocześnie następujące warunki: 1  w 
przypadku pewnych, poważnych i długotrwałych naruszeń podstawowych praw; 2  
po wyczerpaniu wszystkich innych środków; 3  jeśli nie spowoduje to większego 
zamętu; 4  jeśli istnieje uzasadniona nadzieja powodzenia; 5  jeśli nie można 
rozumnie przewidzieć lepszych rozwiązań.

Wspólnota polityczna i Kościół

2244	Każda instytucja opiera się, nawet w sposób domyślny, na jakiejś wizji 
człowieka i jego przeznaczenia; czerpie z niej swoje kryteria sądów, swoją hierarchię 
wartości oraz linię postępowania. Większość społeczeństw oparła swoje instytucje na 
kryterium pewnej wyższości człowieka nad rzeczami.  Jedynie religia w sposób Boski 
objawiona otwarcie uznała w Bogu, Stwórcy i Odkupicielu, początek i przeznaczenie 
człowieka. Kościół zachęca władze polityczne, by w swoich sądach i decyzjach 
opierały się na inspiracji płynącej z prawdy o Bogu i o człowieku:

Społeczeństwa, które ignorują tę inspirację lub też ją odrzucają w imię swej 
niezależności względem Boga, są zmuszone do szukania w sobie lub do 
zapożyczania od jakiejś ideologii swych odniesień i swego celu. Nie 
dopuszczając do obrony obiektywnego kryterium dobra i zła, pozwalają sobie 
na totalitarną władzę, jawną lub zakamuflowaną, nad człowiekiem i jego 
przeznaczeniem, jak to pokazuje historia26.

2245	Kościół, który z racji swojego posłannictwa i swojej, kompetencji w żaden 
sposób nie może być sprowadzony do wspólnoty politycznej, jest znakiem i zarazem 
stróżem transcendentnego charakteru osoby ludzkiej. "Kościół... szanuje... i popiera 
polityczną wolność i odpowiedzialność obywateli"27.

2246	Do zadań Kościoła należy wydawanie "oceny moralnej nawet w kwestiach 
dotyczących spraw politycznych, kiedy domagają się tego podstawowe prawa osoby 
lub zbawienie dusz, stosując wszystkie i wyłącznie te środki, które zgodne są z 
Ewangelią i dobrem powszechnym według różnorodności czasu i warunków"28.

W skrócie

2247	"Czcij ojca swego i matkę swoją" (Pwt 5,16; Mk 7,10)

2248	Zgodnie z czwartym przykazaniem Bóg chce, abyśmy po Nim czcili 
naszych rodziców i tych, którym On dla naszego dobra udzielił swojej władzy.

2249	Wspólnota małżeńska jest ustanawiana przez przymierze i zgodę 
małżonków. Małżeństwo i rodzina są ukierunkowane na dobro małżonków, 
prokreację i wychowanie dzieci.

2250	"Szczęście osoby i społeczności ludzkiej oraz chrześcijańskiej wiąże się 
ściśle z pomyślną sytuacją wspólnoty małżeńskiej i rodzinnej"29.

2251	Dzieci są zobowiązane wobec swoich rodziców do szacunku, 
wdzięczności, właściwego posłuszeństwa i pomocy. Szacunek synowski 
sprzyja harmonii całego życia rodzinnego.

2252	Rodzice pierwsi są odpowiedzialni za wychowanie swoich dzieci do 
wiary, modlitwy i wszystkich cnót. W miarę swoich możliwości mają oni 
obowiązek zaradzać potrzebom materialnym i duchowym swoich dzieci.

2253	Rodzice powinni uszanować powołanie swoich dzieci i sprzyjać mu. 
Powinni pamiętać, a także uczyć, że pierwszym powołaniem chrześcijanina jest 
pójście za Jezusem.

2254	Władza publiczna jest zobowiązana do poszanowania podstawowych 
praw osoby ludzkiej i warunków korzystania z jej wolności.

2255	Obowiązkiem obywateli jest współpracować z władzami cywilnymi w 
budowaniu społeczeństwa w duchu prawdy, sprawiedliwości, solidarności i 
wolności.

2256	Obywatel jest zobowiązany w sumieniu do nieprzestrzegania zarządzeń 
władz cywilnych, gdy te przepisy są sprzeczne z wymaganiami ładu moralnego. 
"Trzeba bardziej słuchać Boga niż ludzi" (Dz 5, 29).

2257	Każde społeczeństwo opiera swoje sądy i swoje działanie na jakiejś 
wizji człowieka i jego przeznaczenia. Społeczeństwa pozbawione światła 
Ewangelii o Bogu i człowieku łatwo popadają w totalitaryzm.




Artykuł piąty
PIĄTE PRZYKAZANIE


Nie będziesz zabijał (Wj 20,13).

Słyszeliście, że powiedziano przodkom: Nie zabijaj!; a kto by się dopuścił 
zabójstwa, podlega sądowi. A Ja wam powiadam: Każdy, kto się gniewa na 
swego brata, podlega sądowi (Mt 5, 21-22).

2258	"Życie ludzkie jest święte, ponieważ od samego początku domaga się 
Ťstwórczego działania Bogať i pozostaje na zawsze w specjalnym odniesieniu do 
Stwórcy, jedynego swego celu. Sam Bóg jest Panem życia, od jego początku aż do 
końca. Nikt, w żadnej sytuacji, nie może rościć sobie prawa do bezpośredniego 
niszczenia niewinnej istoty ludzkiej"30.

I. Poszanowanie życia ludzkiego

Świadectwo Historii Świętej

2259	Pismo święte w opisie zabójstwa Abla przez jego brata Kaina31 ukazuje od 
początku historii ludzkości obecność w człowieku gniewu i pożądliwości, skutków 
grzechu pierworodnego. Człowiek stał się nieprzyjacielem swego bliźniego. Bóg 
osądza zbrodniczość tego bratobójstwa: "Cóżeś uczynił? Krew brata twego głośno 
woła ku Mnie... Bądź więc teraz przeklęty na tej roli, która rozwarła swą paszczę, aby 
wchłonąć krew brata twego, przelaną przez ciebie" (Rdz 4,10-11).

2260	Przymierze Boga i ludzkości przypomina o Bożym darze życia i o zbrodniczej 
przemocy człowieka:

Upomnę się o waszą krew przez wzgląd na wasze życie... [Jeśli] kto przeleje 
krew ludzką, przez ludzi ma być przelana krew jego, bo człowiek został 
stworzony na obraz Boga (Rdz 9, 5-6).

Stary Testament zawsze uważał krew za święty znak życia32. Pouczenie to jest 
konieczne w każdym czasie.

2261	Pismo święte określa szczegółowo zakaz zawarty w piątym przykazaniu: "Nie 
wydasz wyroku śmierci na niewinnego i sprawiedliwego" (Wj 23, 7). Zamierzone 
zabójstwo niewinnego człowieka pozostaje w poważnej sprzeczności z godnością 
osoby ludzkiej, ze "złotą zasadą" i ze świętością Stwórcy. Prawo, które tego zakazuje, 
jest prawem powszechnie obowiązującym: obowiązuje wszystkich i każdego, zawsze i 
wszędzie.

2262	W Kazaniu na Górze Pan przypomina przykazanie: "Nie zabijaj!" (Mt 5, 21) i 
dodaje do niego zakaz gniewu, nienawiści i odwetu. Co więcej, Chrystus żąda od 
swojego ucznia nadstawiania drugiego policzka33, miłowania nie przyjaciół34. On 
sam nie bronił się i kazał Piotrowi schować miecz do pochwy35.

Uprawniona obrona

2263	Uprawniona obrona osób i społeczności nie jest wyjątkiem od zakazu zabijania 
niewinnego człowieka, czyli dobrowolnego zabójstwa. "Z samoobrony... może 
wyniknąć dwojaki skutek: zachowanie własnego życia oraz zabójstwo napastnika... 
Pierwszy zamierzony, a drugi nie zamierzony36.

2264	Miłość samego siebie pozostaje podstawową zasadą moralności. Jest zatem 
uprawnione domaganie się przestrzegania własnego prawa do życia. Kto broni 
swojego życia, nie jest winny zabójstwa, nawet jeśli jest zmuszony zadać swemu 
napastnikowi śmiertelny cios:

Jeśli ktoś w obronie własnego życia używa większej siły, niż potrzeba, będzie 
to niegodziwe. Dozwolona jest natomiast samoobrona, w której ktoś w sposób 
umiarkowany odpiera przemoc... Nie jest natomiast konieczne do zbawienia, 
by ktoś celem uniknięcia śmierci napastnika zaniechał czynności potrzebnej do 
należnej samoobrony, gdyż człowiek powinien bardziej troszczyć się o własne 
życie niż o życie cudze37.

2265	Uprawniona obrona może być nie tylko prawem, ale poważnym obowiązkiem 
tego, kto jest odpowiedzialny za życie drugiej osoby, za wspólne dobro rodziny lub 
państwa.

2266	Ochrona wspólnego dobra społeczeństwa domaga się unieszkodliwienia 
napastnika. Z tej racji tradycyjne nauczanie Kościoła uznało za uzasadnione prawo  i 
obowiązek prawowitej władzy publicznej do wymierzania kar odpowiednich do ciężaru 
przestępstwa, nie wykluczając kary śmierci w przypadkach najwyższej wagi. Z 
analogicznych racji sprawujący władzę mają prawo użycia broni w celu odparcia  
napastników zagrażających państwu, za które ponoszą odpowiedzialność.
	Pierwszym celem kary jest naprawienie nieporządku wywołanego przez 
wykroczenie. Gdy kara jest dobrowolnie przyjęta przez winowajcę, ma wartość 
zadośćuczynienia. Ponadto, kara ma na celu ochronę porządku publicznego i 
bezpieczeństwa osób. Wreszcie, kara ma wartość leczniczą; powinna w miarę 
możliwości  przyczynić się do poprawy winowajcy38.

2267	Jeśli środki bezkrwawe wystarczają do obrony życia ludzkiego przed 
napastnikiem i do ochrony porządku publicznego oraz bezpieczeństwa osób, władza 
powinna stosować te środki, gdyż są bardziej zgodne z konkretnymi 
uwarunkowaniami dobra wspólnego i bardziej odpowiadają godności osoby ludzkiej.

Zabójstwo zamierzone

2268	Piąte przykazanie zakazuje pod grzechem ciężkim zabójstwa bezpośredniego i 
zamierzonego. Zabójca i ci, którzy dobrowolnie współdziałają w zabójstwie, popełniają 
grzech, który woła o pomstę do nieba39. 

Dzieciobójstwo40, bratobójstwo, zabójstwo rodziców i zabójstwo współmałżonka są 
szczególnie ciężkimi przestępstwami z powodu naruszenia więzi naturalnych. 
Względy eugeniczne lub higiena społeczna nie mogą usprawiedliwić żadnego 
zabójstwa, choćby było nakazane przez władze publiczne.

2269	Piąte przykazanie zakazuje także podejmowania jakichkolwiek działań z 
intencją spowodowania pośrednio śmierci osoby. Prawo moralne zakazuje narażania 
kogoś bez ważnego powodu na śmiertelne ryzyko oraz odmówienia pomocy osobie 
będącej w niebezpieczeństwie.

Zgoda społeczności ludzkiej na klęski głodu bez prób zaradzenia im jest skandaliczną 
niesprawiedliwością i poważną winą. Przez lichwiarstwo i chęć zarobku, powodujące 
głód i śmierć swoich współbraci, spekulanci pośrednio popełniają zabójstwo, za które 
są odpowiedzialni41.

Zabójstwo niezamierzone nie pociąga odpowiedzialności moralnej. Nie jest się jednak 
wolnym od poważnej winy, jeśli bez uzasadnionych powodów działało się w sposób, 
który spowodował śmierć, nawet bez intencji jej zadania.

Przerywanie ciąży

2270	Życie ludzkie od chwili poczęcia powinno być szanowane i chronione w sposób 
absolutny. Już od pierwszej chwili swego istnienia istota ludzka powinna mieć 
przyznane prawa osoby, wśród nich nienaruszalne prawo każdej niewinnej istoty do 
życia42.

Zanim ukształtowałem cię w łonie matki, znałem cię, nim przyszedłeś na świat, 
poświęciłem cię (Jr 1, 5).

Nie tajna Ci moja istota,
kiedy w ukryciu powstawałem, utkany w głębi ziemi (Ps 139, 15).

2271	Kościół od początku twierdził, że jest złem moralnym każde spowodowane 
przerwanie ciąży. Nauczanie na ten temat nie uległo zmianie i pozostaje niezmienne. 
Bezpośrednie przerwanie ciąży, to znaczy zamierzone jako cel lub środek, jest 
głęboko sprzeczne z prawem moralnym.

Nie będziesz zabijał płodu przez przerwanie ciąży ani nie zabijesz nowo 
narodzonego43.

Bóg... Pan życia, powierzył ludziom wzniosłą posługę strzeżenia życia, którą 
człowiek powinien wypełniać w sposób godny siebie. Należy więc z największą 
troską ochraniać życie od samego jego poczęcia; przerwanie ciąży, jak i 
dzieciobójstwo są okropnymi przestępstwami44.

2272	Formalne współdziałanie w przerywaniu ciąży stanowi poważne wykroczenie. 
Kościół nakłada kanoniczną karę ekskomuniki za to przestępstwo przeciw życiu 
ludzkiemu. "Kto powoduje przerwanie ciąży, po zaistnieniu skutku, podlega 
ekskomunice wiążącej mocą samego prawa"45, "przez sam fakt popełnienia 
przestępstwa"46, na warunkach przewidzianych przez prawo47. Kościół nie zamierza 
przez to ograniczać zakresu miłosierdzia. Ukazuje ciężar popełnionej zbrodni, szkodę 
nie do naprawienia wyrządzoną niewinnie zamordowanemu dziecku, jego rodzicom i 
całemu społeczeństwu.

2273 Niezbywalne prawo do życia każdej niewinnej istoty ludzkiej stanowi element 
konstytutywny społeczeństwa cywilnego i jego prawodawstwa:

	"Niezbywalne prawa osoby winny być uznawane i szanowane przez 
społeczeństwo cywilne i władzę polityczną. Owe prawa człowieka nie zależą ani od 
poszczególnych jednostek, ani od rodziców, ani nie są przywilejem pochodzącym od 
społeczeństwa lub państwa. Tkwią one w naturze ludzkiej i są ściśle związane z 
osobą na mocy aktu stwórczego, od którego osoba bierze swój początek. Wśród tych 
podstawowych praw należy wymienić... prawo do życia i integralności fizycznej każdej 
istoty ludzkiej od chwili poczęcia aż do śmierci"48.

	"W chwili, gdy jakieś prawo pozytywne pozbawia obrony pewną kategorię istot 
ludzkich, których ze swej natury powinno bronić, państwo przez to samo neguje 
równość wszystkich wobec prawa. Gdy państwo nie używa swej władzy w służbie 
praw każdego obywatela, a w szczególności tego, który jest najsłabszy, zagrożone są 
podstawy praworządności państwa... Wyrazem szacunku i opieki należnej mającemu 
urodzić się dziecku, począwszy od chwili jego poczęcia, powinny być przewidziane 
przez prawodawstwo odpowiednie sankcje karne za każde dobrowolne pogwałcenie 
jego praw"49.

2274	Ponieważ embrion powinien być uważany za osobę od chwili poczęcia, 
powinno się bronić jego integralności, troszczyć się o niego i leczyć go w miarę 
możliwości jak każdą inną istotę ludzką.

	Diagnostyka prenatalna jest moralnie dozwolona, jeśli "szanuje życie oraz 
integralność embrionu i płodu ludzkiego, dąży do jego ochrony albo do jego 
indywidualnego leczenia... Sprzeciwia się prawu moralnemu wtedy, gdy w zależności 
od wyników prowadzi do przerwania ciąży. Diagnostyka nie powinna pociągać za 
sobą wyroku śmierci"50.

2275	"Jak każdy zabieg medyczny na pacjencie, należy uznać za dopuszczalne 
zabiegi na embrionie ludzkim, pod warunkiem że uszanują życie i integralność 
embrionu, nie narażając go na ryzyko nieproporcjonalnie wielkie; gdy są 
podejmowane w celu leczenia, poprawy jego stanu zdrowia lub dla ratowania 
zagrożonego życia"51.

	"Wytwarzanie embrionów ludzkich po to, aby były używane jako Ťmateriał 
biologicznyť, jest niemoralne"52.

	"Niektóre próby interwencji w dziedzictwo chromosomowe lub genetyczne nie 
mają charakteru leczniczego, lecz zmierzają do wytwarzania istot ludzkich o 
określonej płci lub innych wcześniej ustalonych właściwościach. Manipulacje te 
sprzeciwiają się również godności osobowej istoty ludzkiej, jej integralności i 
tożsamości"53 jedynej, niepowtarzalnej.

Eutanazja

2276	Osoby, których sprawność życiowa jest ograniczona lub osłabiona, domagają 
się szczególnego szacunku. Chorzy lub upośledzeni powinni być wspierani, by mogli 
prowadzić, w takiej mierze, w jakiej to możliwe, normalne życie.

2277	Eutanazja bezpośrednia, niezależnie od motywów i środków, polega na 
położeniu kresu życiu osób upośledzonych, chorych lub umierających. Jest ona 
moralnie niedopuszczalna.

	W ten sposób działanie lub zaniechanie działania, które samo w sobie lub w 
zamierzeniu zadaje śmierć, by zlikwidować ból, stanowi zabójstwo głęboko sprzeczne 
z godnością osoby ludzkiej i z poszanowaniem Boga żywego, jej Stwórcy. Błąd w 
ocenie, w który można popaść w dobrej wierze, nie zmienia natury tego zbrodniczego 
czynu, który zawsze należy potępić i wykluczyć.

2278	Zaprzestanie zabiegów medycznych kosztownych, ryzykownych, 
nadzwyczajnych lub niewspółmiernych do spodziewanych rezultatów może być 
uprawnione. Jest to odmowa "uporczywej terapii". Nie zamierza się w ten sposób 
zadawać śmierci; przyjmuje się, że w tym przypadku nie można jej przeszkodzić. 
Decyzje powinny być podjęte przez pacjenta, jeśli ma do tego kompetencje i jest do 
tego zdolny; w przeciwnym razie  przez osoby uprawnione, zawsze z 
poszanowaniem rozumnej woli i słusznych interesów pacjenta.

2279	Nawet jeśli śmierć jest uważana za nieuchronną, zwykłe zabiegi przysługujące 
osobie chorej nie mogą być w sposób uprawniony przerywane. Stosowanie środków 
przeciwbólowych, by ulżyć cierpieniom umierającego, nawet za cenę skrócenia jego 
życia, może być moralnie zgodne z ludzką godnością, jeżeli śmierć nie jest 
zamierzona ani jako cel, ani jako środek, lecz jedynie przewidywana i tolerowana jako 
nieunikniona. Opieka paliatywna stanowi pierwszorzędną postać bezinteresownej 
miłości. Z tego tytułu powinna być popierana.

Samobójstwo

2280	Każdy jest odpowiedzialny przed Bogiem za swoje życie, które od Niego 
otrzymał. Bóg pozostaje najwyższym Panem życia. Jesteśmy obowiązani przyjąć je z 
wdzięcznością i chronić je ze względu na Jego cześć i dla zbawienia naszych dusz. 
Jesteśmy zarządcami, a nie właścicielami życia, które Bóg nam powierzył. Nie 
rozporządzamy nim.

2281	Samobójstwo zaprzecza naturalnemu dążeniu istoty ludzkiej do zachowania i 
przedłużenia swojego życia. Pozostaje ono w głębokiej sprzeczności z należytą 
miłością siebie. Jest także zniewagą miłości bliźniego, ponieważ w sposób 
nieuzasadniony zrywa więzy solidarności ze społecznością rodzinną, narodową i 
ludzką, wobec których mamy zobowiązania. Samobójstwo sprzeciwia się miłości 
Boga żywego.

2282	Samobójstwo popełnione z zamiarem dania "przykładu", zwłaszcza ludziom 
młodym, nabiera dodatkowo ciężaru zgorszenia. Dobrowolne współdziałanie w 
samobójstwie jest sprzeczne z prawem moralnym. Ciężkie zaburzenia psychiczne, 
strach lub poważna obawa przed próbą, cierpieniem lub torturami mogą zmniejszyć 
odpowiedzialność samobójcy.

2283	Nie powinno się tracić nadziei dotyczącej wiecznego zbawienia osób, które 
odebrały sobie życie. Bóg, w sobie wiadomy sposób, może dać im możliwość 
zbawiennego żalu. Kościół modli się za ludzi, którzy odebrali sobie życie.

II. Poszanowanie godności człowieka

Poszanowanie duszy drugiego człowieka: zgorszenie

2284	Zgorszenie jest postawą lub zachowaniem, które prowadzi drugiego człowieka 
do popełnienia zła. Ten, kto dopuszcza się zgorszenia, staje się kusicielem swego 
bliźniego. Narusza cnotę i prawość; może doprowadzić swego brata do śmierci 
duchowej. Zgorszenie jest poważnym wykroczeniem, jeśli uczynkiem lub 
zaniedbaniem dobrowolnie doprowadza drugiego człowieka do poważnego 
wykroczenia.

2285	Zgorszenie nabiera szczególnego ciężaru ze względu na autorytet tych, którzy 
je powodują, lub słabość tych, którzy go doznają. Nasz Pan wypowiedział  takie 
przekleństwo: "Kto by się stał powodem grzechu dla jednego z tych małych... temu 
byłoby lepiej kamień młyński zawiesić u szyi i utopić go w głębi morza" (Mt 18, 6)54. 
Zgorszenie jest szczególnie ciężkie, gdy szerzą je ci, którzy, z natury bądź z racji 
pełnionych funkcji, obowiązani są uczyć i wychowywać innych. Takie zgorszenie 
Jezus zarzuca uczonym w Piśmie i faryzeuszom, porównując ich do wilków 
przebranych za owce55.

2286	Zgorszenie może być spowodowane przez prawo lub instytucje, przez modę 
lub opinię publiczną.

	W ten sposób winni zgorszenia są ci, którzy ustanawiają prawa lub struktury 
społeczne prowadzące do degradacji obyczajów i rozkładu życia religijnego lub do 
"warunków społecznych, które, w sposób zamierzony czy nie, utrudniają albo 
praktycznie uniemożliwiają życie chrześcijańskie, zgodne z przykazaniami"56. To 
samo dotyczy dyrektorów przedsiębiorstw, którzy wydają przepisy zachęcające do 
oszustwa, nauczycieli, którzy "pobudzają do gniewu... swoich... uczniów"57, lub tych, 
którzy manipulują opinią publiczną, odciągając ją od wartości moralnych. 

2287	Ten, kto używa władzy, którą rozporządza w sposób prowadzący do czynienia 
zła, jest winny zgorszenia i odpowiedzialny za zło, któremu bezpośrednio lub 
pośrednio sprzyjał. "Niepodobna, żeby nie przyszły zgorszenia; lecz biada temu, przez 
którego przychodzą" (Łk 17,1).

Poszanowanie zdrowia

2288	Życie i zdrowie fizyczne są cennymi dobrami powierzonymi nam przez Boga. 
Mamy się o nie rozsądnie troszczyć, uwzględniając potrzeby drugiego człowieka i 
dobra wspólnego.

520 Życie w Chrystusie

1509	Troska o zdrowie obywateli wymaga pomocy ze strony społeczeństwa w celu 
zapewnienia warunków życiowych, które pozwalają wzrastać i osiągać dojrzałość. 
Należą do nich: pożywienie i ubranie, mieszkanie, świadczenia zdrowotne, 
elementarne wykształcenie, zatrudnienie, pomoc społeczna.

2289	Chociaż moralność wzywa do poszanowania życia fizycznego, nie czyni z 
niego wartości absolutnej. Sprzeciwia się ona koncepcji neopogańskiej, która zmierza 
do popierania kultu ciała, do poświęcania mu wszystkiego, do bałwochwalczego 
stosunku do sprawności fizycznej i sukcesu sportowego. Z powodu selektywnego 
wyboru, jakiego dokonuje między silnymi a słabymi, koncepcja ta może prowadzić do 
wypaczenia stosunków międzyludzkich.

2290	Cnota umiarkowania uzdalnia do unikania wszelkiego rodzaju nadużyć 
dotyczących pożywienia, alkoholu, tytoniu i leków. Ci, którzy w stanie nietrzeźwym lub 
na skutek nadmiernego upodobania do szybkości zagrażają bezpieczeństwu drugiego 
człowieka i swemu własnemu  na drogach, na morzu lub w powietrzu  ponoszą 
poważną winę.

2291	Używanie narkotyków wyrządza bardzo poważne szkody zdrowiu i życiu 
ludzkiemu. Jest ciężkim wykroczeniem, chyba że wynika ze wskazań ściśle 
lekarskich. Nielegalna produkcja i przemyt narkotyków są działaniami gorszącymi; 
stanowią one bezpośredni współudział w działaniach głęboko sprzecznych z prawem 
moralnym, ponieważ skłaniają do nich.

Poszanowanie osoby i badania naukowe

2292	Doświadczenia naukowe, medyczne lub psychologiczne na osobach lub 
grupach ludzkich mogą przyczyniać się do leczenia chorych i do poprawy zdrowia 
publicznego.

2293	Podstawowe badania naukowe, jak również badania stosowane stanowią 
znaczący wyraz panowania człowieka nad stworzeniem. Nauka i technika są cennymi 
bogactwami, gdy służą człowiekowi i jego integralnemu rozwojowi dla dobra 
wszystkich; nie mogą jednak być celem samym w sobie ani celem postępu ludzkiego. 
Nauka i technika są podporządkowane człowiekowi, od którego biorą początek i 
rozwój; zatem w osobie i w jej wartościach moralnych znajdują one swoją celowość i 
świadomość swoich ograniczeń.

2294	Złudne jest domaganie się neutralności moralnej badań naukowych i ich 
zastosowań. Z drugiej strony, kryteria oceny nie mogą być wyprowadzane ani ze 
zwykłej efektywności technicznej, ani z użyteczności, która może z nich wynikać dla 
jednych, stanowiąc uszczerbek dla drugich, ani  co gorsza  z panujących ideologii. 
Nauka i technika z racji ich wewnętrznego znaczenia domagają się bezwarunkowego 
poszanowania podstawowych kryteriów moralności; powinny one służyć osobie 
ludzkiej, jej niezbywalnym prawom, jej prawdziwemu i integralnemu dobru zgodnie z 
planem i wolą Boga.

2295	Badania lub doświadczenia przeprowadzane na istocie ludzkiej nie mogą 
uzasadniać czynów samych w sobie sprzecznych z godnością osób i z prawem 
moralnym. Ewentualna zgoda osób poddawanych doświadczeniom nie usprawiedliwia 
takich czynów. Przeprowadzanie doświadczeń na istocie ludzkiej nie jest moralnie 
uzasadnione, jeżeli naraża jej życie lub integralność fizyczną i psychiczną na ryzyko 
niewspółmierne lub takie, którego dałoby się uniknąć. Przeprowadzanie doświadczeń 
na istotach ludzkich jest nie do pogodzenia z godnością osoby, szczególnie jeśli ma 
ono miejsce bez wyraźnej zgody danej osoby lub osób uprawnionych.

2296	Przeszczep narządów jest moralnie nie do przyjęcia, jeśli dawca lub osoby 
uprawnione nie udzieliły na niego wyraźnej zgody. Jest on natomiast zgodny z 
prawem moralnym i może zasługiwać na uznanie, jeśli zagrożenia i ryzyko fizyczne i 
psychiczne ponoszone przez dawcę są proporcjonalne do pożądanego dobra u 
biorcy. Jest rzeczą moralnie niedopuszczalną bezpośrednie powodowanie trwałego 
kalectwa lub śmierci jednej istoty ludzkiej, nawet gdyby to miało przedłużyć życie 
innych osób.

Poszanowanie integralności cielesnej

2297	Uprowadzenia i branie zakładników sieją grozę i w ten sposób wywierają 
niedopuszczalną presję na ofiary. Są one moralnie niedopuszczalne. Terroryzm, który 
grozi, rani i zabija wszystkich bez różnicy, jest w głębokiej sprzeczności ze 
sprawiedliwością i miłością. Stosowanie tortur, polegające na przemocy fizycznej lub 
moralnej w celu uzyskania zeznań, ukarania winnych, zastraszenia przeciwników, 
zaspokojenia nienawiści, jest sprzeczne z poszanowaniem osoby i godności ludzkiej. 
Bezpośrednio zamierzone amputacje, okaleczenia ciała lub sterylizacje osób 
niewinnych są sprzeczne z prawem moralnym poza wskazaniami medycznymi o 
charakterze ściśle leczniczym58.

2298	W czasach minionych te okrutne praktyki były powszechnie stosowane przez 
legalne rządy w celu utrzymania prawa i porządku, często bez sprzeciwu ze strony 
pasterzy Kościoła, którzy w swoim sądownictwie przyjęli przepisy prawa rzymskiego 
dotyczące tortur. Mimo tych godnych pożałowania faktów Kościół zawsze pouczał o 
obowiązku łagodności i miłosierdzia; zabraniał osobom duchownym przelewania krwi. 
W ostatnich czasach stało się oczywiste, że te okrutne praktyki nie były ani konieczne 
dla porządku publicznego, ani zgodne ze słusznymi prawami osoby ludzkiej. 
Przeciwnie  praktyki te prowadzą do jeszcze większych poniżeń. Powinno się działać 
w celu ich zniesienia. Trzeba modlić się za ofiary i za ich katów.

Szacunek dla zmarłych

2299	Należy okazywać szacunek i troskę umierającym, by pomóc im przeżyć 
ostatnie chwile w godności i w pokoju. Powinna wspomagać ich modlitwa bliskich, 
którzy winni zatroszczyć się o to, by chorzy w odpowiedniej chwili przyjęli sakramenty, 
przygotowujące na spotkanie z Bogiem żywym. 

2300	Ciała zmarłych powinny być traktowane z szacunkiem i miłością  wypływającą 
z wiary i nadziei zmartwychwstania. Grzebanie zmarłych jest uczynkiem miłosierdzia 
względem ciała59; jest uczczeniem dzieci Bożych, będących świątynią Ducha 
Świętego.

2301	Sekcja zwłok może być moralnie dopuszczalna dla celów dochodzenia 
sądowego lub badań naukowych. Bezpłatne przekazywanie narządów po śmierci jest 
dopuszczalne i może zasługiwać na uznanie. Kościół zezwala na kremację zwłok, jeśli 
nie jest ona przejawem podważania wiary w zmartwychwstanie ciała60.

III. Obrona pokoju

Pokój

2302	Nasz Pan, przypominając przykazanie: "Nie zabijaj!" (Mt 5, 21), domaga się 
pokoju serca i piętnuje niemoralność zbrodniczego gniewu i nienawiści.
	Gniew jest pragnieniem odwetu. "Pragnienie odwetu celem zaszkodzenia 
karanemu jest niedozwolone"; natomiast godne pochwały jest wynagrodzenie" w celu 
skorygowania wady i zachowania dobra sprawiedliwości"61. Jeśli gniew posuwa się 
do dobrowolnego pragnienia zabójstwa lub ciężkiego zranienia bliźniego, stanowi 
poważne wykroczenie przeciw miłości; jest grzechem śmiertelnym. Pan mówi: "Każdy, 
kto się gniewa na swego brata, podlega sądowi" (Mt 5, 22).

2303	Nienawiść zamierzona jest przeciwna miłości. Nienawiść do bliźniego  jest 
grzechem, gdy człowiek dobrowolnie chce dla niego zła. Nienawiść jest grzechem 
ciężkim, gdy dobrowolnie życzy się bliźniemu poważnej szkody. "A Ja wam 
powiadam: Miłujcie waszych nieprzyjaciół i módlcie się za tych, którzy was 
prześladują; tak będziecie synami Ojca waszego, który jest w niebie..." (Mt 5, 44-45).

2304	Poszanowanie i rozwój życia ludzkiego domagają się pokoju. Pokój nie polega 
jedynie na braku wojny i nie ogranicza się do zapewnienia równowagi sił. Nie da się 
osiągnąć pokoju na ziemi bez obrony dóbr osoby ludzkiej, swobodnej wymiany myśli 
między ludźmi, poszanowania godności osób i narodów, wytrwałego dążenia do 
braterstwa. Jest on "spokojem porządku"62.  Jest dziełem sprawiedliwości63 i 
owocem miłości64.

2305	Pokój ziemski jest obrazem i owocem pokoju Chrystusa, który jest mesjańskim 
"Księciem Pokoju" (Iz 9, 5). Przez krew przelaną na krzyżu, "w sobie zadawszy 
śmierć wrogości" (Ef 2, 16)65, pojednał On ludzi z Bogiem, a swój Kościół ustanowił 
sakramentem jedności rodzaju ludzkiego i jego zjednoczenia z Bogiem. "On... jest 
naszym pokojem" (Ef 2,14). Jezus ogłasza: "Błogosławieni, którzy wprowadzają 
pokój" (Mt 5, 9).

2306	Ci, którzy wyrzekają się przemocy oraz krwawych działań i w celu ochrony 
praw człowieka odwołują się do środków obronnych, jakie dostępne są najsłabszym, 
dają świadectwo miłości ewangelicznej, pod warunkiem że nie przynosi to szkody 
prawom ani obowiązkom innych ludzi i społeczeństw. Świadczą oni w sposób 
uprawniony o powadze ryzyka fizycznego i moralnego uciekania się do przemocy, 
która powoduje zniszczenia i ofiary66.

Unikanie wojny

2307	Piąte przykazanie zakazuje dobrowolnego niszczenia życia ludzkiego. Z 
powodu zła i niesprawiedliwości, jakie pociąga za sobą wszelka wojna, Kościół usilnie 
wzywa wszystkich do modlitwy i działania, by dobroć Boża uwolniła nas od 
odwiecznego zniewolenia przez wojnę67.

2308	Każdy obywatel i wszyscy rządzący są zobowiązani do działania na rzecz 
unikania wojen. Tak długo jednak jak "będzie istniało niebezpieczeństwo wojny, a 
równocześnie brakować będzie międzynarodowej władzy posiadającej niezbędne 
kompetencje i wyposażonej w odpowiednią siłę... rządom nie można odmawiać prawa 
do koniecznej obrony, byle wyczerpały wpierw wszystkie środki pokojowych 
rokowań"68.

2309	Należy ściśle wziąć pod uwagę dokładne warunki usprawiedliwiające 
uprawnioną obronę z użyciem siły militarnej. Powaga takiej decyzji jest 
podporządkowana ścisłym warunkom uprawnienia moralnego. Potrzeba jednocześnie 
w tym przypadku:
	 aby szkoda wyrządzana przez napastnika narodowi lub wspólnocie narodów 
była długotrwała, poważna i niezaprzeczalna;
	 aby wszystkie pozostałe środki zmierzające do położenia jej kresu okazały 
się nierealne lub nieskuteczne;
	  aby były uzasadnione warunki powodzenia;
	 aby użycie broni nie pociągnęło za sobą jeszcze poważniejszego zła i 
zamętu niż zło, które należy usunąć. W ocenie tego warunku należy uwzględnić 
potęgę współczesnych środków niszczenia.
	Są to elementy tradycyjnie wymieniane w teorii tzw. wojny sprawiedliwej.

Ocena warunków uprawnienia moralnego należy do roztropnego osądu tych, którzy 
ponoszą odpowiedzialność za dobro wspólne.

2310	Władze publiczne mają w tym przypadku prawo i obowiązek nałożyć na 
obywateli zobowiązania konieczne dla obrony narodowej.
	Ci, którzy poświęcają się sprawie ojczyzny, służąc w wojsku, są sługami 
bezpieczeństwa i wolności narodów. Jeżeli wywiązują się należycie ze swojego 
zadania, prawdziwie przyczyniają się do dobra wspólnego narodu i utrwalenia 
pokoju69.

2311	Władze publiczne powinny uwzględnić przypadek tych, którzy z pobudek 
sumienia odmawiają użycia broni; są oni jednak zobowiązani w inny sposób służyć 
wspólnocie ludzkiej70.

2312	Kościół i rozum ludzki stwierdzają trwałą ważność prawa moralnego podczas 
konfliktów zbrojnych. "Gdyby na nieszczęście już do wojny doszło, nie wszystko tym 
samym staje się między walczącymi stronami dopuszczalne"71.

2313	Należy szanować i traktować humanitarnie ludność cywilną, rannych żołnierzy i 
jeńców.
	Działania w sposób zamierzony sprzeczne z prawem narodów i jego 
powszechnymi zasadami, podobnie jak nakazujące je zarządzenia, są zbrodniami. 
Nie wystarczy ślepe posłuszeństwo, by usprawiedliwić tych, którzy się im 
podporządkowują. Zagłada ludu, narodu czy mniejszości etnicznej powinna być 
potępiona jako grzech śmiertelny. Istnieje moralny obowiązek stawiania oporu 
rozkazom, które nakazują ludobójstwo.

2314	"Wszelkie działania wojenne, zmierzające bez żadnej różnicy do zniszczenia 
całych miast lub też większych połaci kraju z ich mieszkańcami, są zbrodnią przeciw 
Bogu i samemu człowiekowi, zasługującą na stanowcze i natychmiastowe 
potępienie"72. Ryzykiem nowoczesnej wojny jest stwarzanie okazji posiadaczom 
broni masowej zagłady, zwłaszcza atomowej, biologicznej lub chemicznej, do 
popełniania takich zbrodni.

2315	Gromadzenie broni wydaje się wielu ludziom paradoksalnym sposobem 
powstrzymania ewentualnych przeciwników od wojny. Widzą w tym najbardziej 
skuteczny ze środków zdolnych zapewnić pokój między narodami. Wobec takiego 
odstraszającego zabiegu powinno się wysunąć poważne zastrzeżenia moralne. 
Wyścig zbrojeń nie zapewnia pokoju. Nie tylko nie eliminuje przyczyn wojny, ale może 
je jeszcze nasilić. Wydawanie ogromnych sum na produkcję ciągle nowych rodzajów 
broni uniemożliwia przyjście z pomocą głodującej ludności73, hamuje rozwój 
narodów. Nadmierne zbrojenia mnożą przyczyny konfliktów i zwiększają ryzyko ich 
rozprzestrzeniania się.

2316	Produkcja broni i handel nią dotykają wspólnego dobra narodów i wspólnoty 
międzynarodowej. Władze publiczne mają więc prawo i obowiązek ich ustawowego 
uregulowania. Dążenie do doraźnych interesów prywatnych lub zbiorowych nie może 
usprawiedliwić przedsięwzięć, które podsycają przemoc i konflikty między narodami 
oraz naruszają międzynarodowy porządek prawny.

2317	Niesprawiedliwości, nadmierne nierówności w porządku gospodarczym lub 
społecznym, zazdrość, podejrzliwość i pycha, które szkodliwie szerzą się między 
ludźmi i narodami, wciąż zagrażają pokojowi i powodują wojny. Wszystko, co czyni 
się, by zlikwidować te nieporządki, przyczynia się do budowania pokoju i unikania 
wojny: 

Ludziom, o ile są grzeszni, zagraża niebezpieczeństwo wojny i aż do nadejścia 
Chrystusa będzie zagrażać; o ile natomiast zespoleni w miłości przezwyciężają 
grzech, to i gwałty są przezwyciężane, aż do wypełnienia słowa: "przekują 
miecze na lemiesze, a włócznie swoje na sierpy. Nie podniesie naród przeciw 
narodowi miecza, ani się ćwiczyć będą dalej ku bitwie" (Iz 2, 4)74.

W skrócie

2318	"W Jego ręku  tchnienie życia i dusza każdego człowieka" (Hi 12,10)

2319	Każde życie ludzkie od chwili poczęcia aż do śmierci jest święte, 
ponieważ osoba ludzka była chciana dla niej samej na obraz i podobieństwo 
Boga żywego i świętego.

2320	Zabójstwo człowieka jest głęboko sprzeczne z godnością osoby i 
świętością Stwórcy.

2321	Zakaz zabójstwa nie znosi prawa do unieszkodliwienia napastnika. 
Uprawniona obrona jest poważnym obowiązkiem tego, kto jest odpowiedzialny 
za życie drugiego człowieka lub za dobro wspólne.

2322	Dziecko od chwili poczęcia ma prawo do życia. Bezpośrednie 
przerwanie ciąży, to znaczy zamierzone jako cel lub środek, jest "praktyką... 
haniebną"75, poważnie sprzeciwiającą się prawu moralnemu. Kościół nakłada 
kanoniczną karę ekskomuniki za to przestępstwo przeciw życiu ludzkiemu.

2323	Ponieważ embrion powinien być uważany za osobę od chwili poczęcia, 
powinno się bronić jego integralności, troszczyć się o niego i leczyć go jak 
każdą inną istotę ludzką.

2324	Eutanazja zamierzona, niezależnie od jej form i motywów jest 
zabójstwem. Jest głęboko sprzeczna z godnością osoby ludzkiej i z 
poszanowaniem Boga żywego, jej Stwórcy.

2325	Samobójstwo pozostaje w głębokiej sprzeczności ze sprawiedliwością, 
nadzieją i miłością. Jest zakazane przez piąte przykazanie.

2326	Zgorszenie jest poważnym wykroczeniem, gdy uczynkiem lub 
zaniedbaniem dobrowolnie doprowadza drugiego człowieka do grzechu.

2327	Z powodu zła i niesprawiedliwości, jakie pociąga za sobą wszelka 
wojna, powinniśmy czynić wszystko, co rozumnie możliwe, by jej unikać. 
Kościół modli się: "Od powietrza, głodu, ognia i wojny zachowaj nas, Panie".

2328	Kościół i rozum ludzki stwierdzają trwałą ważność prawa moralnego 
podczas konfliktów zbrojnych. Działania dobrowolnie sprzeczne z prawem 
narodów i jego powszechnymi zasadami są zbrodniami.

2329	"Wyścig zbrojeń stanowi najgroźniejsią plagę ludzkości, a równocześnie 
nieznośną krzywdę dla ubogich"76.

2330	"Błogosławieni, którzy wprowadzają pokój, albowiem oni będą nazwani 
synami Bożymi" (Mt 5, 9).


Artykuł szósty
SZÓSTE PRZYKAZANIE

Nie będziesz cudzołożył (Wj 20,14; Pwt 5,17).

Słyszeliście, że powiedziano: Nie cudzołóż! A Ja wam powiadam: Każdy, kto 
pożądliwie patrzy na kobietę, już się w swoim sercu dopuścił z nią cudzołóstwa 
(Mt 5, 27-28).

I. "Mężczyzną i niewiastą stworzył ich" 

2331	"Bóg jest miłością i w samym sobie przeżywa tajemnicę osobowej wspólnoty 
miłości. Stwarzając człowieka na swój obraz... Bóg wpisuje w człowieczeństwo 
mężczyzny i kobiety powołanie, a więc zdolność do miłości i wspólnoty oraz 
odpowiedzialność za nie"77.
	"Stworzył... Bóg człowieka na swój obraz... stworzył mężczyznę i niewiastę" 
(Rdz 1, 27); "Bądźcie płodni i rozmnażajcie się" (Rdz 1, 28); "Gdy Bóg stworzył 
człowieka, na podobieństwo Boga stworzył go; stworzył mężczyznę i niewiastę, 
pobłogosławił ich i dał im nazwę Ťludzieť, wtedy gdy ich stworzył" (Rdz 5,1-2).

2332	Płciowość wywiera wpływ na wszystkie sfery osoby ludzkiej w jedności jej ciała 
i duszy. Dotyczy ona szczególnie uczuciowości, zdolności do miłości oraz prokreacji i 
 w sposób ogólniejszy  umiejętności nawiązywania więzów komunii z drugim 
człowiekiem.

2333	Każdy człowiek, mężczyzna i kobieta, powinien uznać i przyjąć swoją 
tożsamość płciową. Zróżnicowanie i komplementarność fizyczna, moralna i duchowa 
są ukierunkowane na dobro małżeństwa i rozwój życia rodzinnego. Harmonia 
małżeństwa i społeczeństwa zależy częściowo od sposobu, w jaki mężczyzna i 
kobieta przeżywają swoją komplementarność oraz wzajemną potrzebę i pomoc.

2334	"Stwarzając człowieka Ťmężczyzną i niewiastąť, Bóg obdarza godnością 
osobową w równej mierze mężczyznę i kobietę"78. "Człowiek jest osobą, w równej 
mierze mężczyzna i kobieta, oboje wszakże zostali stworzeni na obraz i podobieństwo 
Boga osobowego"79.

2335	Każda z dwu płci z taką samą godnością, chociaż w różny sposób, jest 
obrazem mocy i czułej miłości Boga. Jedność mężczyzny i kobiety w małżeństwie jest 
sposobem naśladowania w ciele wspaniałomyślności i płodności Stwórcy: 
"Mężczyzna opuszcza ojca swego i matkę swoją i łączy się ze swą żoną tak ściśle, że 
stają się jednym ciałem" (Rdz 2, 24). Z tej jedności wywodzą się wszystkie pokolenia 
ludzkie80.

2336	Jezus przyszedł odnowić stworzenie w jego pierwotnej nieskazitelności. W 
Kazaniu na Górze dokładnie wyjaśnia zamysł Boga: "Słyszeliście, że powiedziano: 
Nie cudzołóż! A Ja wam powiadam: Każdy, kto pożądliwie patrzy na kobietę, już się w 
swoim sercu dopuścił z nią cudzołóstwa" (Mt 5, 27-28). Człowiek nie powinien 
rozdzielać tego, co Bóg złączył81.
	Tradycja Kościoła zawsze uważała, że szóste przykazanie obejmuje całość 
ludzkiej płciowości.

II. Powołanie do czystości

2337	Czystość oznacza osiągniętą integrację płciowości w osobie, a w konsekwencji 
wewnętrzną jedność człowieka w jego bycie cielesnym i duchowym. Płciowość, w 
której wyraża się przynależność człowieka do świata cielesnego i biologicznego, staje 
się osobowa i prawdziwie ludzka, gdy zostaje włączona w relację osoby do osoby, we 
wzajemny dar mężczyzny i kobiety, który jest całkowity i nieograniczony w czasie.
	Cnota czystości obejmuje zatem integralność osoby i integralność daru.

Integralność osoby

2338	Osoba żyjąca w czystości zachowuje integralność obecnych w niej sił życia i 
miłości. Integralność ta zapewnia jedność osoby i sprzeciwia się wszelkiemu 
raniącemu ją postępowaniu. Nie toleruje ani podwójnego życia, ani podwójnej 
mowy82.

2339	Czystość domaga się osiągnięcia panowania nad sobą, które jest pedagogią 
ludzkiej wolności. Alternatywa jest oczywista: albo człowiek panuje nad swoimi 
namiętnościami i osiąga pokój, albo pozwala zniewolić się przez nie i staje się 
nieszczęśliwy83. "Godność człowieka wymaga, aby działał ze świadomego i wolnego 
wyboru, to znaczy osobowo, od wewnątrz poruszony i naprowadzony, a nie pod 
wpływem ślepego popędu wewnętrznego lub też zgoła przymusu zewnętrznego. Taką 
zaś wolność zdobywa człowiek, gdy uwalniając się od wszelkiej niewoli namiętności, 
dąży do swojego celu drogą wolnego wyboru dobra oraz zapewnia sobie skutecznie i 
pilnie odpowiednie pomoce"84.

2340	Kto chce pozostać wierny przyrzeczeniom chrztu i przeciwstawić się pokusom, 
podejmie w tym celu środki takie, jak: poznanie siebie, praktykowanie ascezy 
odpowiedniej do spotykanych sytuacji, posłuszeństwo przykazaniom Bożym, 
ćwiczenie się w cnotach moralnych i wierność modlitwie. "Czystość integruje nas na 
nowo i prowadzi do jedności, którą utraciliśmy, rozpraszając się w wielości"85.

2341	Cnota czystości pozostaje w zależności od kardynalnej cnoty umiarkowania, 
która zmierza do przeniknięcia rozumem uczuć i popędów ludzkiej zmysłowości.

2342	Panowanie nad sobą jest zadaniem długotrwałym. Nigdy nie należy uważać, 
że zdobyło się je raz na zawsze. Zakłada ono wysiłek podejmowany we wszystkich 
okresach życia86. Wymagany wysiłek powinien być bardziej intensywny w pewnych 
okresach  gdy kształtuje się osobowość, w dzieciństwie i w młodości. 

2343	W dziedzinie czystości znane są prawa wzrostu, który dokonuje się etapami 
naznaczonymi niedoskonałością i dość często grzechem. "Człowiek cnotliwy i czysty 
formuje się dzień po dniu, podejmując liczne i dobrowolne decyzje; dlatego poznaje, 
miłuje i czyni dobro moralne odpowiednio do etapów swojego rozwoju"87.

2344	Czystość jest zadaniem wyjątkowo osobistym; zakłada również wysiłek 
kulturowy, gdyż istnieje "wzajemna zależność między postępem osoby ludzkiej i 
rozwojem społeczeństwa"88. Czystość zakłada poszanowanie praw osoby, 
szczególnie prawa do otrzymywania informacji i wychowania, które szanują moralne i 
duchowe wymiary życia ludzkiego.

2345	Czystość jest cnotą moralną. Jest ona również darem Bożym, łaską, owocem 
działania Ducha89. Duch Święty uzdalnia odnowionego wodą chrztu  do 
naśladowania czystości Chrystusa90.

Integralność daru z siebie

2346	Miłość jest formą wszystkich cnót. Pod jej wpływem czystość jawi się jako 
szkoła daru z własnej osoby. Panowanie nad sobą jest podporządkowane darowi z 
siebie. Czystość prowadzi tego, kto ją praktykuje, do stawania się wobec bliźniego 
świadkiem wierności i czułości Boga. 

2347	Cnota czystości rozwija się w przyjaźni. Wskazuje ona uczniowi, jak iść za 
Chrystusem i jak Go naśladować, ponieważ wybrał nas na swoich przyjaciół91 oddał 
się nam całkowicie i uczynił nas uczestnikami swojej Boskiej natury. Czystość jest 
obietnicą nieśmiertelności.
	Czystość przejawia się szczególnie w przyjaźni wobec bliźniego. Przyjaźń 
rozwijana między osobami tej samej płci bądź różnych płci stanowi wielkie dobro dla 
wszystkich. Prowadzi do wspólnoty duchowej.

Różne formy czystości

2348	Każdy ochrzczony jest powołany do czystości. Chrześcijanin "przyoblekł się w 
Chrystusa" (Ga 3, 27), wzór wszelkiej czystości. Wszyscy wierzący w Chrystusa są 
powołani do życia w czystości zgodnie z różnymi stanami życia. W chwili chrztu 
chrześcijanin zobowiązał się do czystego przeżywania swojej uczuciowości.

2349	"Wszyscy ludzie powinni odznaczać się cnotą czystości stosownie do różnych 
stanów swego życia; jedni, przyrzekając Bogu dziewictwo lub święty celibat, w ten 
sposób mogąc łatwiej poświęcić się niepodzielnym sercem Bogu; inni natomiast 
prowadząc życie w taki sposób, jaki prawo moralne określa dla wszystkich, zależnie 
od tego, czy są związani małżeństwem, czy nie"92. Osoby związane małżeństwem są 
wezwane do życia w czystości małżeńskiej; pozostali praktykują czystość we 
wstrzemięźliwości:

Istnieją trzy formy cnoty czystości: jedna dotyczy stanu małżeńskiego, druga  
wdowieństwa, trzecia  dziewictwa. Nie pochwalamy jednej z nich z 
wyłączeniem pozostałych... Dyscyplina Kościoła pod tym względem jest 
bogata93.

2350	Narzeczeni są powołani do życia w czystości przez zachowanie 
wstrzemięźliwości. Poddani w ten sposób próbie, odkryją wzajemny szacunek, będą 
uczyć się wierności i nadziei na otrzymanie siebie nawzajem od Boga. Przejawy 
czułości właściwe miłości małżeńskiej powinni zachować na czas małżeństwa. 
Powinni pomagać sobie wzajemnie we wzrastaniu w czystości.

Wykroczenia przeciw czystości

2351	Rozwiązłość jest nieuporządkowanym pożądaniem lub nieumiarkowanym 
korzystaniem z przyjemności cielesnych. Przyjemność seksualna jest moralnie 
nieuporządkowana, gdy szuka się jej dla niej samej w oderwaniu od nastawienia na 
prokreację i zjednoczenie.

2352	Przez masturbację należy rozumieć dobrowolne pobudzanie narządów 
płciowych w celu uzyskania przyjemności cielesnej. "Zarówno Urząd Nauczycielski 
Kościoła wraz z niezmienną tradycją, jak i zmysł moralny chrześcijan stanowczo 
stwierdzają, że masturbacja jest aktem wewnętrznie i poważnie nieuporządkowanym". 
"Bez względu na świadomy i dobrowolny motyw użycie narządów płciowych poza 
prawidłowym współżyciem małżeńskim w sposób istotny sprzeciwia się ich 
celowości". Poszukuje się w niej przyjemności płciowej poza "relacją płciową, 
wymaganą przez porządek moralny, która urzeczywistnia Ťw kontekście prawdziwej 
miłości pełny sens wzajemnego oddawania się sobie i przekazywania życia 
ludzkiegoť"94.
	W celu sformułowania wyważonej oceny odpowiedzialności moralnej 
konkretnych osób i ukierunkowania działań duszpasterskich należy wziąć pod uwagę 
niedojrzałość uczuciową, nabyte nawyki, stany lękowe lub inne czynniki psychiczne 
czy społeczne, które zmniejszają, a nawet redukują do minimum winę moralną.

2353	Nierząd jest zjednoczeniem cielesnym między wolnym mężczyzną i wolną 
kobietą poza małżeństwem. Jest on w poważnej sprzeczności z godnością osoby 
ludzkiej i jej płciowości w sposób naturalny podporządkowanej dobru małżonków, jak 
również przekazywaniu życia i wychowaniu dzieci. Poza tym nierząd jest poważnym 
wykroczeniem, gdy powoduje deprawację młodzieży.

2354	Pornografia polega na wyrwaniu aktów płciowych, rzeczywistych lub 
symulowanych, z intymności partnerów, aby w sposób zamierzony pokazywać je 
innym. Znieważa ona czystość, ponieważ stanowi wynaturzenie aktu małżeńskiego, 
wzajemnego intymnego daru małżonków. Narusza poważnie godność tych, którzy jej 
się oddają (aktorzy, sprzedawcy, publiczność), ponieważ jedni stają się dla drugich 
przedmiotem prymitywnej przyjemności i niedozwolonego zarobku. Przenosi ona ich 
wszystkich w świat iluzoryczny. Pornografia jest ciężką winą. Władze cywilne powinny 
zabronić wytwarzania i rozpowszechniania materiałów pornograficznych.

2355	Prostytucja narusza godność osoby, która oddaje się prostytucji, stając się 
przedmiotem przyjemności cielesnej kogoś drugiego. Ten, kto płaci, grzeszy ciężko 
przeciw sobie samemu; niszczy czystość, do której zobowiązuje go chrzest, i 
znieważa swoje ciało, świątynię Ducha Świętego95. Prostytucja stanowi plagę 
społeczną. Dotyka na ogół kobiety, lecz także mężczyzn, dzieci i młodzież (w dwóch 
ostatnich przypadkach grzech jest jednocześnie zgorszeniem). Oddawanie się 
prostytucji jest zawsze grzechem ciężkim, jednak nędza, szantaż i presja społeczna 
mogą zmniejszyć odpowiedzialność za winę.

2356	Gwałt oznacza wtargnięcie przemocą w intymność płciową osoby. Jest 
naruszeniem sprawiedliwości i miłości. Rani on głęboko prawo każdego człowieka do 
szacunku, wolności oraz integralności fizycznej i moralnej. Wyrządza poważną 
krzywdę ofierze i może wywrzeć piętno na całym jej życiu. Jest zawsze czynem 
wewnętrznie złym. Jeszcze poważniejszy jest gwałt popełniony przez rodziców (por. 
kazirodztwo) lub wychowawców na dzieciach, które są im powierzone.

Czystość i homoseksualizm

2357	Homoseksualizm oznacza relacje między mężczyznami lub kobietami 
odczuwającymi pociąg płciowy, wyłączny lub dominujący, do osób tej samej płci. 
Przybierał on bardzo zróżnicowane formy na przestrzeni wieków i w różnych 
kulturach. Jego psychiczna geneza pozostaje w dużej części nie wyjaśniona. 
Tradycja, opierając się na Piśmie świętym, przedstawiającym homoseksualizm jako 
poważne zepsucie96, zawsze głosiła, że "akty homoseksualizmu z samej swojej 
wewnętrznej natury są nieuporządkowane"97. Są one sprzeczne z prawem 
naturalnym; wykluczają z aktu płciowego dar życia. Nie wynikają z prawdziwej 
komplementarności uczuciowej i płciowej. W żadnym wypadku nie będą mogły zostać 
zaaprobowane.

2358	Znaczna liczba mężczyzn i kobiet przejawia głęboko osadzone skłonności 
homoseksualne. Osoby takie nie wybierają swej kondycji homoseksualnej; dla 
większości z nich stanowi ona trudne doświadczenie. Powinno się traktować je z 
szacunkiem, współczuciem i delikatnością. Powinno się unikać wobec nich 
jakichkolwiek oznak niesłusznej dyskryminacji. Osoby te są wezwane do wypełniania 
woli Bożej w swoim życiu i  jeśli są chrześcijanami  do złączenia z ofiarą krzyża 
Pana trudności, jakie mogą napotykać z powodu swojej kondycji.

2359	Osoby homoseksualne są wezwane do czystości. Dzięki cnotom panowania 
nad sobą, które uczą wolności wewnętrznej, niekiedy dzięki wsparciu bezinteresownej 
przyjaźni, przez modlitwę i łaskę sakramentalną, mogą i powinny przybliżać się one  
stopniowo i zdecydowanie  do doskonałości chrześcijańskiej.

III. Miłość małżonków

2360	Płciowość jest podporządkowana miłości małżeńskiej mężczyzny i kobiety.  W 
małżeństwie cielesna intymność małżonków staje się znakiem i rękojmią komunii 
duchowej. Między ochrzczonymi więzy małżeńskie są uświęcone przez sakrament.

2361	"Płciowość, przez którą mężczyzna i kobieta oddają się sobie wzajemnie we 
właściwych i wyłącznych aktach małżeńskich, nie jest bynajmniej zjawiskiem  czysto 
biologicznym, lecz dotyczy samej wewnętrznej istoty osoby ludzkiej jako takiej. 
Urzeczywistnia się ona w sposób prawdziwie ludzki tylko wtedy, gdy stanowi 
integralną część miłości, którą mężczyzna i kobieta wiążą się z sobą aż do 
śmierci"98.

Tobiasz podniósł się z łóżka i powiedział do Sary: "Wstań, siostro, módlmy się 
i błagajmy Pana naszego, aby okazał nam miłosierdzie i ocalił nas". Wstała i 
ona i zaczęli się modlić i błagać, aby dostąpić ocalenia. I zaczęli tak mówić:
Bądź uwielbiony, Boże ojców naszych...
Tyś stworzył Adama,
i stworzyłeś dla niego pomocną ostoję  Ewę, jego żonę,
i z obojga powstał rodzaj ludzki.
I Ty rzekłeś:
Nie jest dobrze być człowiekowi samemu,
uczyńmy mu pomocnicę podobną do niego.
A teraz nie dla rozpusty
biorę tę siostrę moją za żonę,
ale dla związku prawego.
Okaż mnie i jej miłosierdzie
i pozwól razem dożyć starości!
I powiedzieli kolejno: Amen, amen! A potem spali całą noc (Tb 8, 4-9).

2362	"Akty... przez które małżonkowie jednoczą się z sobą w sposób intymny i 
czysty, są uczciwe i godne; a jeśli spełniane są prawdziwie po ludzku, są oznaką i 
podtrzymaniem wzajemnego oddania się, przez które małżonkowie ubogacają się 
sercem radosnym i wdzięcznym"99. Płciowość jest źródłem radości i przyjemności:

Sam Stwórca sprawił... że małżonkowie we wspólnym, całkowitym oddaniu się 
fizycznym doznają przyjemności i szczęścia cielesnego i duchowego. Gdy więc 
małżonkowie szukają i używają tej przyjemności, nie czynią niczego złego, 
korzystają tylko z tego, czego udzielił im Stwórca. I w tym jednak powinni 
małżonkowie umieć pozostawać w granicach słusznego umiarkowania100. 

2363	Przez zjednoczenie małżonków urzeczywistnia się podwójny cel małżeństwa: 
dobro samych małżonków i przekazywanie życia. Nie można rozdzielać tych dwóch 
znaczeń, czyli wartości małżeństwa, bez naruszenia życia duchowego małżonków i 
narażenia dobra małżeństwa oraz przyszłości rodziny.
	Miłość małżeńska mężczyzny i kobiety powinna więc spełniać podwójne 
wymaganie: wierności i płodności.

Wierność małżeńska 1646-1648

2364	"Wspólnota życia i miłości małżeńskiej, ustanowiona przez Stwórcę i 
unormowana Jego prawami, zawiązuje się przez przymierze małżeńskie, czyli przez 
nieodwołalną osobistą zgodę"101. Małżonkowie oddają się sobie wzajemnie w 
sposób ostateczny i całkowity. Już nie są dwoje, ale stanowią odtąd jedno ciało. 
Przymierze dobrowolnie zawarte przez małżonków nakłada na nich obowiązek 
podtrzymywania jego jedności i nierozerwalności102. "Co... Bóg złączył, tego 
człowiek niech nie rozdziela!" (Mk 10, 9)103.

2365	Wierność oznacza stałość w dochowywaniu danego słowa. Bóg jest wierny. 
Sakrament małżeństwa wprowadza mężczyznę i kobietę w wierność Chrystusa 
wobec Jego Kościoła. Przez czystość małżeńską świadczą oni wobec świata o tej 
tajemnicy:

Święty Jan Chryzostom proponuje młodym małżonkom skierowanie takich słów 
do swoich małżonek: "Wziąłem cię w swoje ramiona i kocham cię bardziej niż 
moje życie. Albowiem życie obecne jest niczym, a moim najgorętszym 
pragnieniem jest przeżyć je z tobą w taki sposób, abyśmy mieli pewność, że 
nie będziemy rozdzieleni i w tym życiu, które jest dla nas przygotowane... 
Miłość do ciebie przedkładam ponad wszystko i nic nie byłoby dla mnie 
boleśniejsze od niezgadzania się z tobą"104.

Płodność małżeńska

2366	Płodność jest darem, celem małżeństwa, ponieważ miłość małżeńska ze 
swojej natury zmierza do tego, by być płodną. Dziecko nie przychodzi z zewnątrz jako 
dodane do wzajemnej miłości małżonków; wyłania się w samym centrum tego 
wzajemnego daru, którego jest owocem i wypełnieniem. Dlatego Kościół, który 
"opowiada się za życiem"105, naucza, że "każdy akt małżeński powinien pozostać 
otwarty na przekazywanie życia ludzkiego"106. "Nauka ta, wielokrotnie podawana 
przez Urząd Nauczycielski Kościoła, ma swoją podstawę w ustanowionym przez Boga 
nierozerwalnym związku, którego człowiekowi nie wolno samowolnie zrywać, między 
podwójnym znaczeniem aktu małżeńskiego: znaczeniem jednoczącym i 
prokreacyjnym"107.

2367	Małżonkowie, powołani do dawania życia, uczestniczą w stwórczej mocy i w 
ojcostwie Boga108. "W spełnianiu obowiązku, jakim jest przekazywanie życia i 
wychowywanie, obowiązku, który trzeba uważać za główną ich misję, są 
współpracownikami miłości Boga-Stwórcy i jakby jej wyrazicielami. Przeto mają 
wypełniać zadanie swoje w poczuciu ludzkiej i chrześcijańskiej 
odpowiedzialności"109.

2368	Szczególny aspekt tej odpowiedzialności dotyczy regulacji poczęć. Z 
uzasadnionych powodów małżonkowie mogą chcieć odsunąć w czasie przyjście na 
świat swoich dzieci. Powinni więc troszczyć się, by ich pragnienie nie wypływało z 
egoizmu, lecz było zgodne ze słuszną wielkodusznością odpowiedzialnego 
rodzicielstwa. Poza tym, dostosują swoje postępowanie do obiektywnych kryteriów 
moralności:

Kiedy... chodzi o pogodzenie miłości małżeńskiej z odpowiedzialnym 
przekazywaniem życia, wówczas moralny charakter sposobu postępowania nie 
zależy wyłącznie od samej szczerej intencji i oceny motywów, lecz musi być 
określony w świetle obiektywnych kryteriów, uwzględniających naturę osoby 
ludzkiej i jej czynów, które to kryteria w kontekście prawdziwej miłości strzegą 
pełnego sensu wzajemnego oddawania się sobie i człowieczego 
przekazywania życia; a to jest niemożliwe bez kultywowania szczerym sercem 
cnoty czystości małżeńskiej110.

2369	"Jeżeli zatem zostaną zachowane te dwa istotne aspekty stosunku 
małżeńskiego, jednoczący i prokreacyjny, to wtedy zachowuje on w pełni swoje 
znaczenie wzajemnej i prawdziwej miłości oraz swoje odniesienie do bardzo 
wzniosłego powołania do rodzicielstwa"111.

2370	Okresowa wstrzemięźliwość, metody regulacji poczęć oparte na 
samoobserwacji i odwoływaniu się do okresów niepłodnych112 są zgodne z 
obiektywnymi kryteriami moralności. Metody te szanują ciało małżonków, zachęcają 
do wzajemnej czułości i sprzyjają wychowaniu do autentycznej wolności. Jest 
natomiast wewnętrznie złe "wszelkie działanie, które  czy to w przewidywaniu aktu 
małżeńskiego, podczas jego spełniania, czy w rozwoju jego naturalnych skutków  
miałoby za cel uniemożliwienie poczęcia lub prowadziłoby do tego"113.

Naturalnej "mowie", która wyraża obopólny, całkowity dar małżonków, 
antykoncepcja narzuca "mowę" obiektywnie sprzeczną, czyli taką, która nie 
wyraża całkowitego oddania się drugiemu; stąd pochodzi nie tylko czynne 
odrzucenie otwarcia się na życie, ale również sfałszowanie wewnętrznej 
prawdy miłości małżeńskiej, powołanej do całkowitego osobowego daru... 
Różnica antropologiczna, a zarazem moralna, jaka istnieje pomiędzy środkami 
antykoncepcyjnymi a odwołaniem się do rytmów okresowych... w ostatecznej 
analizie dotyczy dwóch, nie dających się z sobą pogodzić, koncepcji osoby i 
płciowości ludzkiej114.

2371	"Niech zaś wszyscy wiedzą, że życie ludzkie i zadanie przekazywania go nie 
ograniczają się tylko do perspektyw doczesności i nie mogą tylko w niej samej 
znajdować swego wymiaru i zrozumienia, lecz mają zawsze odniesienie do wiecznego 
przeznaczenia ludzkiego"115. 

2372	Państwo jest odpowiedzialne za dobrobyt obywateli. Z tej racji jest więc rzeczą 
uzasadnioną, by wpływało ono na ukierunkowanie demografii ludności. Może to robić 
przez obiektywną i pełną szacunku informację, ale nigdy nie autorytatywnie i stosując 
przymus. Nie może ono w sposób uzasadniony zastępować inicjatywy małżonków, 
którzy pierwsi są odpowiedzialni za wydawanie na świat i wychowywanie swoich 
dzieci116. Nie jest dozwolone sprzyjanie środkom regulacji demograficznej, 
przeciwnym moralności.

Dziecko jako dar

2373	Pismo święte oraz tradycyjna praktyka Kościoła widzą w rodzinach 
wielodzietnych znak Bożego błogosławieństwa i wielkoduszności rodziców117.

2374	Bezpłodność sprawia małżonkom wiele cierpienia. Cóż zechcesz mi dać  
pytał Abram Boga  "skoro zbliżam się do kresu mego życia, nie mając potomka...?" 
(Rdz 15, 2). "Spraw, abym miała dzieci; bo inaczej przyjdzie mi umrzeć!"  wołała 
Rachela do swego męża Jakuba (Rdz 30, I).

2375	Badania naukowe, które zmierzają do zmniejszenia ludzkiej bezpłodności, 
zasługują na poparcie pod warunkiem, że będą "służyć osobie ludzkiej, jej 
niezbywalnym prawom oraz jej prawdziwemu i integralnemu dobru, zgodnie z 
zamysłem i wolą Boga"118.

2376	Techniki, które powodują oddzielenie rodzicielstwa wskutek interwencji osoby 
spoza małżeństwa (oddawanie spermy lub jaja, macierzyństwo zastępcze), są 
głęboko niegodziwe. Techniki te (sztuczna inseminacja i sztuczne zapłodnienie 
heterologiczne) naruszają prawo dziecka do urodzenia się z ojca i matki, których zna i 
którzy połączeni są węzłem małżeńskim. Techniki te pozostają w sprzeczności z 
wyłącznym prawem małżonków do "stania się ojcem i matką wyłącznie dzięki 
sobie"119.

2377	Techniki te praktykowane w ramach małżeństwa (sztuczna inseminacja i 
sztuczne zapłodnienie homologiczne) są być może mniej szkodliwe, jednakże 
pozostają one moralnie niedopuszczalne. Powodują oddzielenie aktu płciowego od 
aktu prokreacyjnego. Akt zapoczątkowujący istnienie dziecka przestaje być aktem, w 
którym dwie osoby oddają się sobie nawzajem. "Oddaje (on) życie i tożsamość 
embrionów w ręce lekarzy i biologów, wprowadza panowanie techniki nad 
pochodzeniem i przeznaczeniem osoby ludzkiej. Tego rodzaju panowanie samo w 
sobie sprzeciwia się godności i równości, które winny być uznawane zarówno w 
rodzicach, jak i w dzieciach"120 "przekazywanie życia jest jednak pozbawione z 
moralnego punktu widzenia właściwej sobie doskonałości, jeśli nie jest chciane jako 
owoc aktu małżeńskiego, to jest specyficznego aktu zjednoczenia małżonków... Tylko 
poszanowanie związku, który istnieje między znaczeniami aktu małżeńskiego, i 
szacunek dla jedności istoty ludzkiej umożliwia rodzicielstwo zgodne z godnością 
osoby ludzkiej"121.

2378	Dziecko nie jest czymś należnym, ale jest darem. "Największym darem 
małżeństwa" jest osoba ludzka. Dziecko nie może być uważane za przedmiot 
własności, za coś, do czego prowadziłoby uznanie rzekomego "prawa do dziecka". W 
tej dziedzinie jedynie dziecko posiada prawdziwe prawa: prawo, by "być owocem 
właściwego aktu miłości małżeńskiej rodziców i jako osoba od chwili swego poczęcia 
mająca również prawo do szacunku"122.

2379	Ewangelia ukazuje, że bezpłodność fizyczna nie jest absolutnym złem. 
Małżonkowie, którzy po wyczerpaniu dozwolonych środków medycznych cierpią na 
bezpłodność, złączą się z krzyżem Pana, źródłem wszelkiej duchowej płodności. 
Mogą oni dać dowód swej wielkoduszności, adoptując opuszczone dzieci lub pełniąc 
ważne posługi na rzecz bliźniego.

IV. Wykroczenia przeciw godności małżeństwa

2380	Cudzołóstwo. Słowo to oznacza niewierność małżeńską. Gdy dwoje 
partnerów, z których przynajmniej jeden jest w związku małżeńskim, nawiązuje 
stosunki płciowe, nawet przelotne, popełniają oni cudzołóstwo. Chrystus potępia 
cudzołóstwo nawet w postaci zwykłego pożądania123. Szóste przykazanie i Nowy 
Testament bezwzględnie zakazują cudzołóstwa124. Prorocy ukazują jego ciężar. 
Widzą w cudzołóstwie figurę grzechu bałwochwalstwa125.

2381	Cudzołóstwo jest niesprawiedliwością. Ten, kto je popełnia, nie dotrzymuje 
podjętych zobowiązań. Rani znak przymierza, jakim jest węzeł małżeński, narusza 
prawo współmałżonka i godzi w instytucję małżeństwa, nie dotrzymując umowy 
znajdującej się u jego podstaw. Naraża na niebezpieczeństwo dobro rodzicielstwa 
ludzkiego oraz dzieci, które potrzebują trwałego związku rodziców.

Rozwód

2382	Pan Jezus podkreślił pierwotny plan Stwórcy, który chciał nierozerwalności 
małżeństwa126. Znosi pobłażliwość, która przeniknęła do Starego Prawa127.
	Między ochrzczonymi "małżeństwo zawarte i dopełnione nie może być 
rozwiązane żadną ludzką władzą i z żadnej przyczyny, oprócz śmierci"128.

2383	Separacja małżonków z utrzymaniem węzła małżeńskiego może być 
uzasadniona w pewnych przypadkach przewidzianych przez prawo kanoniczne129.

Jeśli rozwód cywilny pozostaje jedynym możliwym sposobem zabezpieczenia 
pewnych słusznych praw, opieki nad dziećmi czy obrony majątku, może być 
tolerowany, nie stanowiąc przewinienia moralnego.

2384	Rozwód jest poważnym wykroczeniem przeciw prawu naturalnemu. Zmierza 
do zerwania dobrowolnie zawartej przez małżonków umowy, by żyć razem aż do 
śmierci. Rozwód znieważa przymierze zbawcze, którego znakiem jest małżeństwo 
sakramentalne. Fakt zawarcia nowego związku, choćby był uznany przez prawo 
cywilne, powiększa jeszcze bardziej ciężar rozbicia; stawia bowiem współmałżonka 
żyjącego w nowym związku w sytuacji publicznego i trwałego cudzołóstwa:

Jeśli mąż, odłączywszy się od swej żony, łączy się z inną kobietą, sam jest 
cudzołożnikiem, ponieważ każe popełnić cudzołóstwo tej kobiecie; także 
kobieta, która mieszka z nim, jest cudzołożnicą, ponieważ pociągnęła do siebie 
męża innej kobiety130.

2385	Niemoralny charakter rozwodu wynika z nieporządku, jaki wprowadza on w 
komórkę rodzinną i w społeczeństwo. Nieporządek ten pociąga za sobą poważne 
szkody: dla porzuconego współmałżonka, dla dzieci, które doznały wstrząsu z 
powodu rozejścia się rodziców, często starających się pozyskać ich względy, oraz z 
uwagi na zły przykład, który czyni z niego prawdziwą plagę społeczną.

2386	Może zdarzyć się, że jeden ze współmałżonków jest niewinną ofiarą rozwodu 
orzeczonego przez prawo cywilne; nie wykracza on wówczas przeciw przepisowi 
moralnemu. Istnieje znaczna różnica między współmałżonkiem, który szczerze 
usiłował być wierny sakramentowi małżeństwa i uważa się za  niesłusznie 
porzuconego, a tym, który wskutek poważnej winy ze swej strony niszczy ważne 
kanonicznie małżeństwo131.

Inne wykroczenia przeciw godności małżeństwa

2387	Zrozumiały jest dramat tego, kto pragnąc wrócić do życia zgodnego z 
Ewangelią, zmuszony jest oddalić jedną lub wiele kobiet, z którymi dzielił  przez lata 
życie małżeńskie. Jednak poligamia nie jest zgodna z prawem moralnym: "Zaprzecza 
ona radykalnie komunii małżeńskiej, przekreśla bowiem wprost zamysł Boży, który 
został objawiony nam na początku, gdyż jest przeciwna równej godności osobowej 
mężczyzny i kobiety, oddających się sobie w miłości całkowitej, a przez to samo 
jedynej i wyłącznej"132. Chrześcijanin, uprzednio żyjący w poligamii, jest 
odpowiedzialny ze sprawiedliwości za wypełnienie z całą powagą zobowiązań 
podjętych wobec swoich dawnych żon i swoich dzieci.

2388	Kazirodztwo oznacza intymne relacje między krewnymi lub powinowatymi 
stopnia zakazującego pomiędzy nimi małżeństwa133. Św. Paweł piętnuje ten 
szczególnie ciężki grzech: "Słyszy się powszechnie o rozpuście między wami, i to o 
takiej rozpuście... że ktoś żyje z żoną swego ojca... W imię Pana naszego Jezusa... 
wydajcie takiego szatanowi na zatracenie ciała..."134 Kazirodztwo niszczy związki 
rodzinne i jest oznaką cofnięcia się do zwierzęcości.

2389	Do kazirodztwa zbliżone są nadużycia seksualne popełniane przez dorosłych 
na dzieciach lub młodzieży powierzonych ich opiece. Grzech ten jest jednocześnie 
gorszącym zamachem na integralność fizyczną i moralną młodych, którzy będą nosić 
jego piętno przez całe życie, oraz pogwałceniem odpowiedzialności wychowawczej.

2390	Wolny związek ma miejsce wówczas, gdy mężczyzna i kobieta odmawiają 
nadania formy prawnej i publicznej współżyciu zakładającemu intymność płciową.

Określenie to jest zwodnicze: Co może oznaczać związek, w którym osoby nie 
podejmują zobowiązań wobec siebie i dają w ten sposób wyraz brakowi zaufania w 
odniesieniu do drugiej osoby, do samej siebie lub do przyszłości?

	Określenie "wolny związek" odnosi się do różnych sytuacji, takich jak: 
konkubinat, odmowa małżeństwa jako takiego, niezdolność do podjęcia trwałych i 
ostatecznych zobowiązań135. Wszystkie te sytuacje znieważają godność 
małżeństwa; niszczą samo pojęcie rodziny; osłabiają znaczenie wierności. Są one 
sprzeczne z prawem moralnym. Akt płciowy powinien mieć miejsce wyłącznie w 
małżeństwie; poza nim stanowi zawsze grzech ciężki i wyklucza z Komunii 
sakramentalnej. 

2391	Wiele osób zamierzających zawrzeć małżeństwo domaga się dzisiaj swoistego 
prawa do próby. Bez względu na powagę tego zamiaru ci, którzy podejmują 
przedmałżeńskie stosunki płciowe, "nie są w stanie zabezpieczyć szczerości i 
wierności relacji międzyosobowej mężczyzny i kobiety, a zwłaszcza nie mogą ustrzec 
tego związku przed niestałością pożądania i samowoli"136. Zjednoczenie cielesne 
jest moralnie godziwe jedynie wtedy, gdy wytworzyła

2364	się ostateczna wspólnota życia między mężczyzną i kobietą. Miłość ludzka nie 
toleruje "próby". Domaga się całkowitego i ostatecznego wzajemnego daru z 
siebie137.

W skrócie

2392	"Miłość jest... podstawowym i wrodzonym powołaniem każdej istoty 
ludzkiej"138.

2393	Bóg, stwarzając człowieka jako "mężczyznę i niewiastę", obdarzył ich 
taką samą godnością osobową. Każdy człowiek, mężczyzna i kobieta, powinien 
uznać i przyjąć swoją tożsamośćé płciową.

2394	Chrystus jest wzorem czystości. Każdy ochrzczony jest powołany do 
życia w czystości zgodnie ze swoim stanem życia.

2395	Czystość oznacza integrację płciowości w osobie. Domaga się 
osiągnięcia panowania nad sobą.

2396	Wśród grzechów pozostających w głębokiej sprzeczności z czystością 
należy wymienić masturbację, nierząd, pornografig i czyny homoseksualne.

2397	Przymierze dobrowolnie zawarte przez małżonków zakłada wierną 
miłość. Zobowiązuje ich do zachowania nierozerwalności małżeństwa.

2398	Płodność jest dobrem, darem i celem małżeństwa. Małżonkowie 
przekazując życie, uczestniczą w ojcostwie Boga.

2399	Regulacja poczęć ukazuje jeden z aspektów odpowiedzialnego 
ojcostwa i macierzyństwa. Prawość intencji małżonków nie usprawiedliwia 
odwoływania się do środków moralnie niedopuszczalnych (np. sterylizacji 
bezpośredniej lub antykoncepcji).

2400	Cudzołóstwo i rozwód, poligamia i wolny związek są poważnymi 
wykroczeniami przeciw godności małżeństwa.


Artykuł siódmy
SIÓDME PRZYKAZANIE

Nie będziesz kradł (Wj 20, 15; Pwt 5, 19).
Nie kradnij (Mt 19,18).

2401	Siódme przykazanie zabrania zabierania lub zatrzymywania niesłusznie dobra 
bliźniego i wyrządzania bliźniemu krzywdy w jakikolwiek sposób dotyczącej jego dóbr. 
Nakazuje sprawiedliwość i miłość w zarządzaniu dobrami materialnymi i owocami 
pracy ludzkiej. Z uwagi na wspólne dobro wymaga ono powszechnego poszanowania 
przeznaczenia dóbr i prawa do własności prywatnej. Życie chrześcijańskie stara się 
dobra tego świata ukierunkować na Boga i miłość braterską.

I. Powszechne przeznaczenie i własność prywatna dóbr

2402	Na początku Bóg powierzył ziemię i jej bogactwa wspólnemu zarządzaniu 
ludzkości, by miała o nią staranie, panowała nad nią przez swoją pracę i korzystała z 
jej owoców139. Dobra stworzone są przeznaczone dla całego rodzaju ludzkiego. 
Ziemia jednak jest rozdzielona między ludzi, by zapewnić bezpieczeństwo ich życiu, 
narażonemu na niedostatek i zagrożonemu przez przemoc. Posiadanie dóbr jest 
uprawnione, by zagwarantować wolność i godność osób oraz pomóc każdemu w 
zaspokojeniu jego podstawowych potrzeb, a także potrzeb tych, za których ponosi on 
odpowiedzialność. Powinno ono pozwolić na urzeczywistnienie naturalnej solidarności 
między ludźmi. 

2403	Prawo do własności prywatnej, uzyskanej przez pracę lub otrzymanej od 
innych w spadku lub w darze, nie podważa pierwotnego przekazania ziemi całej 
ludzkości. Powszechne przeznaczenie dóbr pozostaje pierwszoplanowe, nawet jeśli 
popieranie dobra wspólnego wymaga poszanowania własności prywatnej, prawa do 
niej i korzystania z niej.

2404	"Człowiek, używając tych dóbr, powinien uważać rzeczy zewnętrzne, które 
posiada, nie tylko za własne, ale za wspólne w tym znaczeniu, by nie tylko jemu, ale i 
innym przynosiły pożytek"140. Posiadanie jakiegoś dobra czyni jego posiadacza 
zarządcą Opatrzności; powinien pomnażać i rozdzielać jego owoce innym, a przede 
wszystkim swoim bliskim.

2405	Dobra produkcyjne  materialne lub niematerialne  jak ziemie czy fabryki 
wiedza czy zdolności wymagają troski ze strony ich posiadaczy, by przynosiły pożytek 
jak największej liczbie ludzi. Posiadacze dóbr użytkowych i konsumpcyjnych powinni 
ich używać z umiarkowaniem, zachowując najlepszą cząstkę dla gościa, chorego, 
ubogiego.

2406	Władza polityczna ma prawo i obowiązek  ze względu na dobro wspólne  
regulować słuszne korzystanie z prawa własności141.

II. Poszanowanie osób i ich dóbr

2407	W dziedzinie gospodarczej poszanowanie godności ludzkiej domaga się 
praktykowania cnoty umiarkowania, by panować nad przywiązaniem do dóbr tego 
świata, cnoty sprawiedliwości, by zabezpieczyć prawa bliźniego i dać mu to, co mu 
się należy, oraz solidarności, według "złotej zasady" i szczodrości Pana, który "będąc 
bogaty, dla nas stał się ubogim, aby nas ubóstwem swoim ubogacić" (2 Kor 8, 9).

Poszanowanie dóbr drugiego człowieka

2408	Siódme przykazanie zabrania kradzieży, która polega na przywłaszczeniu 
dobra drugiego człowieka wbrew racjonalnej woli właściciela. Nie mamy do czynienia 
z kradzieżą, jeśli przyzwolenie może być domniemane lub jeśli jego odmowa byłaby 
sprzeczna z rozumem i z powszechnym przeznaczeniem dóbr. Ma to miejsce w 
przypadku nagłej i oczywistej konieczności, gdy jedynym środkiem zapobiegającym 
pilnym i podstawowym potrzebom (pożywienie, mieszkanie, odzież...) jest przejęcie 
dóbr drugiego człowieka i skorzystanie z nich142.

2409	Wszelkiego rodzaju przywłaszczanie i zatrzymywanie niesłusznie dobra 
drugiego człowieka, nawet jeśli nie sprzeciwia się przepisom prawa cywilnego, 
sprzeciwia się siódmemu przykazaniu. Dotyczy to: umyślnego zatrzymywania rzeczy 
pożyczonych lub przedmiotów znalezionych, oszustwa w handlu143, wypłacania 
niesprawiedliwych wynagrodzeń144, podwyższania cen wykorzystującego niewiedzę 
lub potrzebę drugiego człowieka145.

Są moralnie niegodziwe: spekulacja, która polega na sztucznym podwyższaniu ceny 
towarów w celu osiągnięcia korzyści ze szkodą dla drugiego człowieka; korupcja, 
przez którą wpływa się na zmianę postępowania tych, którzy powinni podejmować 
decyzje zgodnie z prawem; przywłaszczanie i korzystanie w celach prywatnych z 
własności przedsiębiorstwa; źle wykonane prace, przestępstwa podatkowe, 
fałszowanie czeków i rachunków, nadmierne wydatki, marnotrawstwo. Świadome 
wyrządzanie szkody własności prywatnej lub publicznej jest sprzeczne z prawem 
moralnym i domaga się odszkodowania.

2410	Obietnice powinny być dotrzymywane i umowy ściśle przestrzegane, o ile 
zaciągnięte zobowiązanie jest moralnie słuszne. Znaczna część życia gospodarczego 
i społecznego zależy od wartości umów zawieranych między osobami fizycznymi lub 
prawnymi, w tym umów handlowych o kupnie lub sprzedaży, umowy o wynajmie lub o 
pracę. Każda umowa powinna być zawarta i wypełniona w dobrej wierze.

2411	Umowy podlegają sprawiedliwości wymiennej, która reguluje wymianę między 
osobami z uwzględnieniem poszanowania ich praw. Sprawiedliwość wymienna 
obowiązuje w sposób ścisły; domaga się ochrony praw własności, spłaty długów i 
dobrowolnego wypełnienia zaciągniętych zobowiązań. Bez sprawiedliwości wymiennej 
nie jest możliwa żadna inna forma sprawiedliwości.

Odróżnia się sprawiedliwość wymienną od sprawiedliwości legalnej, która dotyczy 
tego, co obywatel słusznie winien jest wspólnocie, i od sprawiedliwości rozdzielczej, 
która reguluje to, co wspólnota winna jest obywatelom proporcjonalnie do ich wkładu i 
ich potrzeb.

2412	Na mocy sprawiedliwości wymiennej naprawienie popełnionej 
niesprawiedliwości wymaga zwrotu skradzionego dobra jego właścicielowi. 

Jezus pochwala Zacheusza za jego postanowienie: "Jeśli kogo w czym skrzywdziłem, 
zwracam poczwórnie" (Łk 19, 8). Ci, którzy w sposób bezpośredni lub pośredni 
zawładnęli rzeczą drugiego człowieka, są zobowiązani do jej zwrotu lub, jeśli ta rzecz 
zaginęła, oddania równowartości w naturze bądź w gotówce, a także owoców i 
korzyści, które mógłby z niej uzyskać w sposób uprawniony jej właściciel. Do zwrotu 
są również zobowiązani, odpowiednio do odpowiedzialności i zysku, wszyscy ci, 
którzy w jakikolwiek sposób uczestniczyli w kradzieży bądź z niej korzystali, wiedząc 
o niej, na przykład ci, którzy ją nakazali, w niej pomagali lub ją ukrywali.

2413	Gry hazardowe (karty itd.) bądź zakłady nie są same w sobie sprzeczne ze 
sprawiedliwością. Stają się moralnie nie do przyjęcia, gdy pozbawiają osobę tego, 
czego jej koniecznie trzeba dla zaspokojenia swoich potrzeb i potrzeb innych osób. 
Namiętność do gry może stać się poważnym zniewoleniem. Nieuczciwe zakłady bądź 
oszukiwanie w grach stanowi materię poważną, chyba że wyrządzana szkoda jest tak 
mała, że ten, kto ją ponosi, nie mógłby w sposób uzasadniony uznać jej za znaczącą.

2414	Siódme przykazanie zakazuje czynów lub przedsięwzięć, które dla 
jakiejkolwiek przyczyny  egoistycznej czy ideologicznej, handlowej czy totalitarnej  
prowadzą do zniewolenia ludzi, do poniżania ich godności osobistej, do kupowania 
ich, sprzedawania oraz wymiany, jakby byli towarem. Grzechem przeciwko godności 
osób i ich podstawowym prawom jest sprowadzanie ich przemocą do wartości 
użytkowej lub do źródła zysku. Św. Paweł nakazywał chrześcijańskiemu panu 
traktować swego chrześcijańskiego niewolnika "nie jako niewolnika, lecz... jako brata 
umiłowanego... w Panu" (Flm 16).

Poszanowanie integralności stworzenia

2415	Siódme przykazanie domaga się poszanowania integralności stworzenia.  
Zwierzęta, jak również rośliny i byty nieożywione, są z natury przeznaczone dla dobra 
wspólnego ludzkości w przeszłości, obecnie i w przyszłości146. Korzystanie z 
bogactw naturalnych, roślinnych i zwierzęcych świata nie może  być oderwane od 
poszanowania wymagań moralnych. Panowanie nad bytami nieożywionymi i istotami 
żywymi, jakiego Bóg udzielił człowiekowi, nie jest absolutne; określa je troska o 
jakość życia bliźniego, także przyszłych pokoleń;  domaga się ono religijnego 
szacunku dla integralności stworzenia147.

2416	Zwierzęta są stworzeniami Bożymi. Bóg otacza je swoją opatrznościową 
troską148. Przez samo swoje istnienie błogosławią Go i oddają Mu chwałę149. Także 
ludzie są zobowiązani do życzliwości wobec nich. Warto przypomnieć, z jaką 
delikatnością traktowali zwierzęta tacy święci, jak św. Franciszek z Asyżu czy św. 
Filip Nereusz.

2417	Bóg powierzył zwierzęta panowaniu człowieka, którego stworzył na swój 
obraz150. Jest więc uprawnione wykorzystywanie zwierząt jako pokarmu i do 
wytwarzania odzieży. Można je oswajać, by towarzyszyły człowiekowi w jego pracach 
i rozrywkach. Doświadczenia medyczne i naukowe na zwierzętach, jeśli tylko 
mieszczą się w rozsądnych granicach, są praktykami moralnie dopuszczalnymi, 
ponieważ przyczyniają się do leczenia i ratowania życia ludzkiego.

2418	Sprzeczne z godnością ludzką jest niepotrzebne zadawanie cierpień 
zwierzętom lub ich zabijanie. Równie niegodziwe jest wydawanie na nie pieniędzy, 
które mogłyby w pierwszej kolejności ulżyć ludzkiej biedzie. Można kochać zwierzęta; 
nie powinny one jednak być przedmiotem uczuć należnych jedynie osobom.

III. Nauka społeczna Kościoła

2419	"Objawienie chrześcijańskie... prowadzi nas do głębszego rozumienia praw 
życia społecznego"151. Kościół czerpie z Ewangelii pełne objawienie prawdy o 
człowieku. Pełniąc misję głoszenia Ewangelii, w imię Chrystusa przypomina 
człowiekowi o jego godności i powołaniu do wspólnoty osób; poucza go o 
wymaganiach sprawiedliwości i pokoju zgodnych z Bożą mądrością.

2420	Kościół wydaje sąd moralny w kwestiach gospodarczych i społecznych, gdy 
"domagają się tego podstawowe prawa osoby lub zbawienie dusz"152. W porządku 
moralności jego misja różni się od misji władz politycznych: Kościół troszczy się o 
ziemski wymiar dobra wspólnego z racji jego ukierunkowania na najwyższe Dobro, 
nasz ostateczny cel. Stara się zaszczepić właściwe postawy odnośnie do dóbr 
ziemskich i stosunków społeczno-gospodarczych.

2421	Nauka społeczna Kościoła rozwinęła się w XIX wieku, gdy nastąpiła 
konfrontacja Ewangelii z nowożytnym społeczeństwem przemysłowym, jego nowymi 
strukturami mającymi służyć produkcji dóbr konsumpcyjnych, jego nową koncepcją 
społeczeństwa, państwa i władzy, z jego nowymi formami pracy i własności. Rozwój 
nauki społecznej Kościoła w kwestiach gospodarczych i społecznych potwierdza 
ciągle aktualną wartość nauczania Kościoła, a zarazem prawdziwe znaczenie jego 
wciąż żywej i czynnej Tradycji153.

2422	Nauczanie społeczne Kościoła zawiera zbiór zasad doktrynalnych, który 
kształtuje się w miarę, jak Kościół interpretuje wydarzenia historyczne w świetle 
całości nauki objawionej przez Chrystusa Jezusa przy pomocy Ducha Świętego154. 
Nauczanie to tym bardziej staje się możliwe do przyjęcia przez ludzi dobrej woli, im 
głębiej inspiruje postępowanie wiernych. 

2423	Nauka społeczna Kościoła proponuje zasady refleksji; formułuje kryteria sądu; 
podaje kierunki działania.

Każdy system, według którego stosunki społeczne byłyby całkowicie określane przez 
czynniki ekonomiczne, jest sprzeczny z naturą osoby ludzkiej i jej czynów155.

2424	Teoria, która czyni z zysku wyłączną normę i ostateczny cel działalności 
gospodarczej, jest moralnie nie do przyjęcia. Nieuporządkowana żądza pieniędzy 
pociąga za sobą zgubne skutki. Stanowi jedną z przyczyn wielu konfliktów 
zakłócających porządek społeczny156. 

System, który "lekceważy podstawowe prawa jednostek i zrzeszeń na rzecz 
organizacji kolektywnej (produkcji)",jest sprzeczny z godnością człowieka157. 
Wszelka praktyka, która sprowadza osoby jedynie do tego, by były zwykłymi 
środkami do osiągnięcia zysku, zniewala człowieka, prowadzi do bałwochwalczego 
stosunku do pieniądza i przyczynia się do szerzenia ateizmu. "Nie możecie służyć 
Bogu i Mamonie" (Mt 6, 24; Łk 16,13).

2425	Kościół odrzucił ideologie totalitarne i ateistyczne związane w czasach 
współczesnych z "komunizmem" bądź "socjalizmem". Ponadto odrzucił w praktyce 
"kapitalizmu" indywidualizm oraz absolutny prymat prawa rynku nad pracą ludzką158. 
Zarządzanie gospodarką wyłącznie za pomocą planowania centralistycznego 
zniekształca u podstaw więzi społeczne; zarządzanie nią wyłącznie za pomocą praw 
rynku nie urzeczywistnia sprawiedliwości społecznej, gdyż "istnieją... liczne ludzkie 
potrzeby, które nie mają dostępu do rynku"159. Należy zalecać rozsądne zarządzanie 
rynkiem i przedsięwzięciami gospodarczymi, zgodnie z właściwą hierarchią wartości i 
ze względu na dobro wspólne.

IV. Działalność gospodarcza i sprawiedliwość społeczna

2426	Rozwój działalności gospodarczej i wzrost produkcji mają na celu zaspokojenie 
potrzeb ludzi. Życie gospodarcze nie powinno zmierzać jedynie do pomnażania dóbr 
wyprodukowanych i zwiększania zysku czy wpływów; przede wszystkim powinno 
służyć osobom, całemu człowiekowi i całej wspólnocie ludzkiej. Działalność 
gospodarcza, prowadzona zgodnie z właściwymi jej metodami, powinna być 
podejmowana w granicach porządku moralnego, zgodnie ze sprawiedliwością 
społeczną, by odpowiedzieć na zamysł Boży względem człowieka160.

2427	Praca ludzka jest bezpośrednim działaniem osób stworzonych na obraz Boży i 
powołanych do przedłużania  wraz z innymi  dzieła stworzenia, czyniąc sobie 
ziemię poddaną161. Praca jest zatem obowiązkiem: "Kto nie chce pracować, niech 
też nie je!" (2 Tes 3, 10)162. Szanuje ona dary Stwórcy i otrzymane talenty. Może 
mieć także wymiar odkupieńczy. Znosząc trud163 pracy w łączności z Jezusem, 
rzemieślnikiem z Nazaretu i Ukrzyżowanym na Kalwarii, człowiek współpracuje w 
pewien sposób z Synem Bożym w Jego dziele Odkupienia. Potwierdza, że jest 
uczniem Chrystusa, niosąc krzyż każdego dnia w działalności, do której został 
powołany164. praca może być środkiem uświęcania i ożywiania rzeczywistości 
ziemskich w Duchu Chrystusa.

2428	W pracy osoba wykorzystuje i urzeczywistnia część swoich naturalnych  
zdolności. Podstawowa wartość pracy dotyczy samego człowieka, który jest jej 
sprawcą i adresatem. Praca jest dla człowieka, a nie człowiek dla pracy165. Każdy 
powinien mieć możliwość czerpania z pracy środków na utrzymanie siebie, swoich 
bliskich i na pomoc wspólnocie ludzkiej.

2429	Każdy ma prawo do inicjatywy gospodarczej; każdy powinien odpowiednio 
korzystać ze swoich talentów, by przyczyniać się do rozwoju użytecznego dla 
wszystkich i uzyskać sprawiedliwe owoce swoich wysiłków. Powinien czuwać nad 
tym, by dostosowywać się do zarządzeń wydawanych przez prawowitą władzę ze 
względu na dobro wspólne166.

2430	Życie gospodarcze odwołuje się do rozmaitych interesów, często sprzecznych 
ze sobą. Tym można wytłumaczyć pojawianie się konfliktów, które je 
charakteryzują167. Powinno się podejmować wysiłki, by je ograniczać w drodze 
negocjacji, które szanują prawa i obowiązki każdego uczestnika życia społecznego: 
odpowiedzialnych za przedsiębiorstwa, przedstawicieli pracowników, na przykład 
organizacji związkowych, i  ewentualnie  władz publicznych.

2431	Odpowiedzialność państwa. "Działalność gospodarcza, zwłaszcza w zakresie 
gospodarki rynkowej, nie może przebiegać w próżni instytucjonalnej, prawnej i 
politycznej. Przeciwnie, zakłada ona poczucie bezpieczeństwa w zakresie gwarancji 
indywidualnej wolności i własności, a ponadto stabilność pieniądza oraz istnienie 
sprawnych służb publicznych. Naczelnym zadaniem państwa jest więc 
zagwarantowanie tego bezpieczeństwa, tak by człowiek, który pracuje i wytwarza, 
mógł korzystać z owoców tej pracy, a więc znajdował bodziec do wykonywania jej 
skutecznie i uczciwie... Kolejną funkcją państwa jest czuwanie nad realizowaniem 
praw ludzkich w dziedzinie gospodarczej i kierowanie nim; tu jednak główna 
odpowiedzialność spoczywa nie na państwie, ale na poszczególnych ludziach oraz na 
różnych grupach i zrzeszeniach, z których składa się społeczeństwo"168.

2432	Odpowiedzialni za przedsiębiorstwa ponoszą wobec społeczeństwa 
odpowiedzialność gospodarczą i ekologiczną za swoje działania169. Są oni 
obowiązani mieć na względzie dobro osób, a nie tylko wzrost zysków. Te ostatnie są 
jednak konieczne. Umożliwiają przeprowadzanie inwestycji, które zapewniają 
przyszłość przedsiębiorstwom. Gwarantują zatrudnienie.

2433	Dostęp do pracy i do zawodu powinien być otwarty, bez niesprawiedliwej 
dyskryminacji, dla wszystkich, mężczyzn i kobiet, zdrowych i niepełnosprawnych, 
tubylców i imigrantów170. Zależnie od okoliczności społeczeństwo powinno ze swej 
strony pomóc obywatelom w uzyskaniu pracy i zatrudnienia171.

2434	Słuszne wynagrodzenie jest uzasadnionym owocem pracy. Odmawianie go lub 
zatrzymywanie może stanowić poważną niesprawiedliwość172. Aby ustalić słuszne 
wynagrodzenie, należy uwzględnić jednocześnie potrzeby i wkład pracy każdego. 
"Należy tak wynagradzać pracę, aby dawała człowiekowi środki na zapewnienie sobie 
i rodzinie godnego stanu materialnego, społecznego, kulturalnego i duchowego 
stosownie do wykonywanych przez każdego zajęć, wydajności pracy, a także zależnie 
od warunków zakładu pracy i z uwzględnieniem dobra wspólnego"173. Porozumienie 
stron nie wystarczy do moralnego usprawiedliwienia wysokości wynagrodzenia.

2435	Strajk jest moralnie uprawniony, jeżeli jest środkiem nieuniknionym, a nawet 
koniecznym, ze względu na proporcjonalną korzyść. Staje się on moralnie nie do 
przyjęcia, gdy towarzyszy mu przemoc lub też gdy wyznacza mu się cele 
bezpośrednio nie związane z warunkami pracy lub sprzeczne z dobrem wspólnym.

2436	Jest rzeczą niesprawiedliwą niepłacenie instytucjom ubezpieczeń społecznych 
składek ustalonych przez prawowitą władzę.
Utrata zatrudnienia z powodu bezrobocia jest prawie zawsze dla tego, kto pada jego 
ofiarą, zamachem na jego godność i zagrożeniem jego równowagi życiowej. Poza 
szkodą, której on osobiście doznaje, powstaje z tego wiele niebezpieczeństw dla jego 
rodziny174.

V. Sprawiedliwość i solidarność między narodami

2437	W wymiarze międzynarodowym nierówność bogactw i środków gospodarczych 
jest tak duża, że powoduje między narodami prawdziwy "przedział"175. Z jednej 
strony są ci, którzy mają w ręku i rozwijają środki wzrostu, a z drugiej ci, którym 
narastają długi.

2438	Rozmaite przyczyny natury religijnej, politycznej, gospodarczej i finansowej 
składają się na to, że "kwestia społeczna nabrała wymiaru światowego"176. 
Konieczna jest solidarność między narodami, których polityka jest już wzajemnie 
zależna. Jest ona jeszcze bardziej nieodzowna, by powstrzymać "wynaturzone 
mechanizmy", które stoją na przeszkodzie rozwojowi krajów słabiej rozwiniętych177. 
Systemy finansowe, prowadzące do nadużyć i lichwiarstwa178, krzywdzące stosunki 
handlowe między narodami czy też wyścig zbrojeń należy zastąpić wspólnym 
wysiłkiem w kierunku podjęcia działań mających na celu rozwój moralny, kulturalny i 
gospodarczy, "przy jednoczesnej rewizji skali wartości i priorytetów"179.

2439	Na narodach bogatych spoczywa poważna odpowiedzialność moralna za te 
narody, które nie mogą same zapewnić sobie środków swego rozwoju lub którym 
przeszkodziły w tym tragiczne wydarzenia historyczne. Jest to obowiązek solidarności 
i miłości; jest to również zobowiązanie sprawiedliwości, jeśli dobrobyt narodów 
bogatych pochodzi z zasobników, za które nie zapłacono sprawiedliwie.

2440	Pomoc bezpośrednia stanowi właściwą odpowiedź na pilne, nadzwyczajne 
potrzeby, wywołane na przykład klęskami żywiołowymi, epidemiami itd. Nie wystarczy 
jednak ani naprawienie poważnych szkód, które wypływają z sytuacji niedostatku, ani 
stałe zaspokajanie potrzeb. Należy także reformować międzynarodowe instytucje 
gospodarcze i finansowe, by bardziej sprzyjały sprawiedliwym stosunkom z krajami 
słabiej rozwiniętymi180. Należy wspomóc wysiłek krajów ubogich dążących do 
rozwoju i wyzwolenia181. Zasada ta domaga się zastosowania w sposób szczególny 
w dziedzinie rolnictwa. Rolnicy, zwłaszcza w krajach Trzeciego Świata, stanowią 
przeważającą część ubogich.

2441	Spotęgowanie wrażliwości na Boga i poznanie siebie znajduje się u podstaw 
wszelkiego pełnego rozwoju społeczności ludzkiej. Pomnaża on dobra materialne i 
oddaje je na służbę osobie i jej wolności. Zmniejsza nędzę i wyzysk ekonomiczny. 
Zwiększa poszanowanie tożsamości kulturowej i otwarcie się na transcendencję182.

2442	Do pasterzy Kościoła nie należy bezpośrednie interweniowanie w układy 
polityczne i w organizację życia społecznego. Zadanie to wchodzi w zakres powołania 
wiernych świeckich, którzy działają z własnej inicjatywy wraz z innymi 
współobywatelami. Działanie społeczne może zakładać wielość konkretnych dróg. 
Powinno ono zawsze uwzględniać dobro wspólne i być zgodne z orędziem 
ewangelicznym oraz nauczaniem Kościoła. Do wiernych świeckich należy "ożywianie 
rzeczywistości doczesnych przez chrześcijańskie zaangażowanie; powinni oni okazać 
się tu świadkami i tymi, którzy wprowadzają pokój i sprawiedliwość"183.

VI. Miłość ubogich 

2443	Bóg błogosławi tym, którzy przychodzą z pomocą ubogim, a odrzuca tych, 
którzy odwracają się od nich: "Daj temu, kto cię prosi, i nie odwracaj się od tego, kto 
chce pożyczyć od ciebie" (Mt 5, 42). "Darmo otrzymaliście, darmo dawajcie!" (Mt 10, 
8). Jezus Chrystus rozpozna swoich wybranych po tym, co uczynili dla ubogich184. 
Gdy "ubogim głosi się Ewangelię" (Mt 11, 5)185, jest to znak obecności Chrystusa.

2444	"Miłość Kościoła do ubogich... należy do jego stałej tradycji"186. Czerpie ona 
natchnienie z Ewangelii błogosławieństw187, z ubóstwa Jezusa188 i Jego uwagi 
poświęconej ubogim189. Miłość do ubogich jest nawet jednym z motywów obowiązku 
pracy, by było "z czego udzielać potrzebującemu" (Ef 4, 28). Obejmuje ona nie tylko 
ubóstwo materialne, lecz również liczne formy ubóstwa kulturowego i religijnego190.

2445 Miłości do ubogich nie da się pogodzić z nieumiarkowanym miłowaniem 
bogactw lub z ich egoistycznym używaniem:

A teraz wy, bogacze, zapłacicie wśród narzekań na utrapienia, jakie was 
czekają. Bogactwo wasze zbutwiało, szaty wasze stały się żerem dla moli, 
złoto wasze i srebro zardzewiało, a rdza ich będzie świadectwem przeciw wam 
i toczyć będzie ciała wasze niby ogień. Zebraliście w dniach ostatecznych 
skarby. Oto woła zapłata robotników, żniwiarzy pól waszych, którą 
zatrzymaliście, a krzyk ich doszedł do uszu Pana Zastępów. Żyliście beztrosko 
na ziemi i wśród dostatków tuczyliście serca wasze w dniu rzezi. Potępiliście i 
zabili sprawiedliwego: nie stawia wam oporu (Jk 5,1-6).

2446	Święty Jan Chryzostom przypomina stanowczo: "Niedopuszczanie ubogich do 
udziału w swych własnych dobrach oznacza kradzież i odbieranie życia. Nie nasze są 
dobra, które posiadamy  należą one do ubogich"191. "Najpierw trzeba 
zadośćuczynić wymaganiom sprawiedliwości, by nie ofiarować jako darów miłości 
tego, co się należy z tytułu sprawiedliwości"192.

Gdy dajemy ubogim rzeczy konieczne, nie czynimy im ofiar osobistych, ale 
oddajemy im to, co należy do nich; spłacamy raczej powinność 
sprawiedliwości, niż wypełniamy dzieła miłosierdzia193.

2447	Uczynkami miłosierdzia są dzieła miłości, przez które przychodzimy z pomocą 
naszemu bliźniemu w potrzebach jego ciała i duszy194. Pouczać, radzić, pocieszać, 
umacniać, jak również przebaczać i krzywdy cierpliwie znosić  to uczynki 
miłosierdzia co do duszy. Uczynki miłosierdzia co do ciała polegają zwłaszcza na tym, 
by głodnych nakarmić, bezdomnym dać dach nad głową, nagich przyodziać, chorych i 
więźniów nawiedzać, umarłych grzebać195. Spośród tych czynów jałmużna dana 
ubogim196 jest jednym z podstawowych świadectw miłości braterskiej; jest ona także 
praktykowaniem sprawiedliwości, która podoba się Bogu197:

Kto ma dwie suknie, niech jedną da temu, który nie ma; a kto ma żywność, 
niech tak samo czyni (Łk 3,11). Raczej dajcie to, co jest wewnątrz, na 
jałmużnę, a zaraz wszystko będzie dla was czyste (Łk 11, 41). Jeśli na 
przykład brat lub siostra nie mają odzienia lub brak im codziennego chleba, a 
ktoś z was powie im: "Idźcie w pokoju, ogrzejcie się i najedzcie do syta!"  a 
nie dacie im tego, czego koniecznie potrzebują dla ciała  to na co się to 
przyda? (Jk 2, 15-16)198. 

2448	"Nędza ludzka pod swymi różnorodnymi postaciami takimi, jak: niedostatek 
materialny, niesprawiedliwy ucisk, choroby fizyczne i psychiczne, a wreszcie śmierć  
jest jawnym znakiem wrodzonej słabości człowieka, w jakiej znajduje się on od 
grzechu pierworodnego, oraz potrzeby zbawienia. Dlatego przyciągnęła ona 
współczucie Chrystusa  Zbawiciela, który zechciał wziąć ją na siebie i utożsamić się 
Ťz najmniejszymi ze swych braciť. Stąd ci, których przygniata nędza, są przedmiotem 
szczególnej miłości ze strony Kościoła, który od początku swego istnienia, mimo 
grzechów wielu swoich członków, nie przestał pracować, by przynieść im ulgę, bronić 
ich i wyzwalać. Czynił to przez niezliczone dzieła dobroczynności, które zawsze i 
wszędzie są niezbędne"199.

2449	Już w Starym Testamencie wszystkie przepisy prawne (rok łaski, zakaz 
pożyczania na procent i zatrzymywania zastawu, obowiązek dziesięciny, wypłacanie 
zarobku dziennego, prawo zbierania pozostałych winogron w winnicy i kłosów ze 
ścierniska) są zgodne z pouczeniem Księgi Powtórzonego Prawa: "Ubogiego bowiem 
nie zabraknie w tym kraju, dlatego ja nakazuję: ŤOtwórz szczodrze rękę swemu bratu 
uciśnionemu lub ubogiemu w twej ziemiť" (Pwt 15, 11). Jezus czyni te słowa swoimi: 
"Bo ubogich zawsze macie u siebie, ale Mnie nie zawsze macie" (J 12, 8). Nie 
unieważnia przez to gniewnych słów dawnych wyroczni wobec tych, którzy mówią: 
"Będziemy kupować biednego za srebro, a ubogiego za parę sandałów..." (Am 8, 6), 
lecz zachęca nas do rozpoznania swojej obecności w ubogich, którzy są Jego 
braćmi200: 

Kiedy matka św. Róży z Limy201 ganiła ją za przyjmowanie w domu ubogich i 
kalekich, ona odpowiedziała: "Kiedy służymy ubogim i chorym, służymy 
Jezusowi. Nie powinniśmy pozostawiać bez pomocy bliźniego, gdyż w naszych 
braciach służymy Jezusowi".

W skrócie

2450	"Nie będziesz kradł" (Pwt 5,19). "Ani złodzieje, ani chciwi... ani zdziercy 
nie odziedziczą Królestwa Bożego" (1 Kor 6,10).

2451	Siódme przykazanie nakazuje praktykowanie sprawiedliwości i miłości 
w zarządzaniu dobrami materialnymi i owocami pracy ludzkiej.

2452	Dobra stworzone są przeznaczone dla całego rodzaju ludzkiego. Prawo 
do własności prywatnej nie uchyla powszechnego przeznaczenia dóbr.

2453	Siódme przykazanie zakazuje kradzieży. Kradzież jest 
przywłaszczeniem dobra drugiego człowieka wbrew racjonalnej woli 
właściciela.

2454	Wszelkiego rodzaju przywłaszczenie i niesłuszne używanie dobra 
drugiego człowieka jest sprzeczne z siódmym przykazaniem. Popełniona 
niesprawiedliwość domaga się naprawienia krzywdy. Sprawiedliwość 
wymienna wymaga zwrotu skradzionego dobra.

2455	Prawo moralne zakazuje czynów, które w celach handlowych lub 
totalitarnych prowadzą do zniewolenia ludzi, kupowania ich, sprzedawania oraz 
wymiany, jakby byli towarem.

2456	Powierzone przez Stwórcę panowanie nad bogactwami naturalnymi, 
roślinami i zwierzętami świata nie może być oddzielone od szacunku dla 
wymagań moralnych, łącznie z wymaganiami wobec przyszłych pokoleń.

2457	Zwierzęta zostały powierzone człowiekowi, który jest zobowiązany do 
życzliwości wobec nich. Mogą one służyć słusznemu zaspokajaniu potrzeb 
człowieka.

2458	Kościół wydaje sąd moralny w kwestiach gospodarczych i społecznych, 
gdy domagają się tego podstawowe prawa osoby lub zbawienie dusz. Troszczy 
się o ziemskie dobro wspólne ludzi z racji ich ukierunkowania na najwyższe 
Dobro, nasz cel ostateczny.

2459	Sam człowiek jest twórcą, ośrodkiem i celem całego życia 
gospodarczego i społecznego. Decydującym punktem kwestii społecznej jest 
to, by dobra stworzone przez Boga dla wszystkich rzeczywiście stały się 
udziałem wszystkich zgodnie z wymaganiami sprawiedliwości i miłości.

2460	Podstawowa wartość pracy tkwi w samym człowieku, który jest jej 
twórcą i adresatem. Przez swoją pracę człowiek uczestniczy w dziele 
stworzenia. Praca w łączności z Chrystusem może mieć wymiar odkupieńczy.

2461	Prawdziwy rozwój obejmuje całego człowieka. Chodzi o to, by rozwijać 
zdolność każdej osoby do odpowiedzi na jej powołanie, a więc na wezwanie 
Boże202.

2462	Jałmużna dana ubogim jest świadectwem miłości braterskiej; jest także 
praktykowaniem sprawiedliwości, która podoba się Bogu.

2463	Jakże w wielkiej rzeszy istot ludzkich bez chleba, bez dachu nad głową, 
bez stałego miejsca, nie rozpoznać Łazarza, zgłodniałego żebraka z 
przypowieści?203 Jak nie usłyszeć Jezusa: "Tegoście i Mnie nie uczynili" (Mt 
25, 45)?


Artykuł ósmy
ÓSME PRZYKAZANIE


Nie będziesz mówił przeciw bliźniemu twemu kłamstwa jako świadek (Wj 20, 
16). Słyszeliście... że powiedziano przodkom: "Nie będziesz fałszywie 
przysięgał, lecz dotrzymasz Panu swej przysięgi" (Mt 5, 33).

2464	Ósme przykazanie zabrania fałszowania prawdy w relacjach z drugim 
człowiekiem. Ten przepis moralny wypływa z powołania Ludu świętego, by był 
świadkiem swojego Boga, który jest prawdą i chce prawdy. Wykroczenia przeciw 
prawdzie  przez słowa lub czyny  wyrażają odmowę zobowiązania się do prawości 
moralnej; są poważną niewiernością Bogu i w tym sensie podważają podstawy 
Przymierza.

I. Żyć w prawdzie

2465	Stary Testament zaświadcza, że Bóg jest źródłem wszelkiej prawdy. Jego 
słowo jest prawdą204. Jego prawo jest prawdą205. "Jego wierność... (trwa) z 
pokolenia na pokolenie" (Ps 119, 90)206. ponieważ Bóg jest "prawdomówny" (Rz 3, 
4), członkowie Jego Ludu są wezwani do życia w prawdzie207.

2466	W Jezusie Chrystusie Boża prawda objawiła się w pełni. "Pełen łaski i prawdy" 
(J 1, 14), jest On "światłością świata" (J 8,12), jest Prawdą208. "Kto w (Niego) wierzy, 
nie pozostaje w ciemności" (J 12, 46). Uczeń Jezusa "trwa w Jego nauce", by poznać 
"prawdę, która wyzwala" (J 8, 32) i uświęca209. Pójść za Jezusem oznacza żyć 
"Duchem Prawdy", którego Ojciec posyła w Jego imieniu210 i który prowadzi "do całej 
prawdy" (J 16,13). Jezus poucza swoich  uczniów o bezwarunkowym umiłowaniu 
prawdy: "Niech wasza mowa będzie: Tak, tak; nie, nie" (Mt 5, 37).

2467	Człowiek z natury kieruje się ku prawdzie. Ma obowiązek szanować ją i o niej 
świadczyć: "Z racji godności swojej wszyscy ludzie, ponieważ są osobami... nagleni 
są własną swą naturą, a także obowiązani moralnie do szukania prawdy, przede 
wszystkim w dziedzinie religii. Obowiązani są też trwać przy poznanej prawdzie i całe 
swoje życie układać według wymagań prawdy"211.

2468	Prawda jako prawość postępowania i prawość słowa ludzkiego nazywa się 
prawdomównością, szczerością lub otwartością. Prawda lub prawdomówność jest 
cnotą, która polega na tym, by okazywać się prawdziwym w swoich czynach, by 
mówić prawdę w swoich słowach, wystrzegając się dwulicowości, udawania i obłudy.

2469	"Ludzie nie mogliby żyć razem, gdyby nie mieli do siebie zaufania, czyli gdyby 
nie przekazywali sobie prawdy"212. Cnota prawdy oddaje sprawiedliwie drugiemu 
człowiekowi to, co mu się należy. Prawdomówność zachowuje złoty środek między 
tym, co powinno być wyjawione, a sekretem, który powinien być zachowany; prowadzi 
ona do uczciwości i dyskrecji. W duchu sprawiedliwości "człowiek na podstawie 
samej uczciwości powinien drugiemu przekazywać prawdę"213.

2470	Uczeń Chrystusa jest gotowy "żyć w prawdzie", to znaczy w prostocie życia na 
wzór Pana, trwając w Jego prawdzie. "Jeżeli mówimy, że mamy z Nim 
współuczestnictwo, a chodzimy w ciemności, kłamiemy i nie postępujemy zgodnie z 
prawdą" (1 J 1, 6).

II. "Dać świadectwo prawdzie"

2471	Przed Płatem Jezus wyjaśnia, że "przyszedł na świat, aby dać świadectwo 
prawdzie" (J 18, 37). Chrześcijanin nie powinien "wstydzić się... świadectwa Pana" (2 
Tm 1, 8). W sytuacjach, które wymagają świadectwa wiary, chrześcijanin powinien 
wyznać ją bez dwuznaczności, za przykładem św. Pawła, wobec swych sędziów. 
Powinien zachować "czyste sumienie wobec Boga i wobec ludzi" (Dz 24,16).

2472	Obowiązek uczestniczenia w życiu Kościoła przynagla chrześcijan do 
postępowania jako świadkowie Ewangelii i do zobowiązań, które z niej wypływają. 
Świadectwo to polega na przekazywaniu wiary w słowach i czynach. Jest ono aktem 
sprawiedliwości, który potwierdza albo daje poznać  prawdę214: 

Wszyscy... wyznawcy Chrystusa, gdziekolwiek żyją, są zobowiązani... 
ukazywać świadectwem słowa i przykładem życia nowego człowieka, 
przyobleczonego przez chrzest i działanie Ducha Świętego, który umocnił ich w 
sakramencie bierzmowania215.

2473	Męczeństwo jest najwyższym świadectwem złożonym prawdzie wiary; oznacza 
ono świadectwo aż do śmierci. Męczennik daje świadectwo Chrystusowi, który umarł i 
zmartwychwstał, z którym jest zjednoczony przez miłość. Daje świadectwo prawdzie 
wiary i nauki chrześcijańskiej. Ponosi śmierć  w wyniku użycia wobec niego siły. 
"Pozwólcie mi stać się pożywieniem dla dzikich zwierząt, dzięki którym dojdę do 
Boga"216.

2474	Kościół z wielką troską zebrał wspomnienia o tych, którzy oddali życie, by 
zaświadczyć o swojej wierze. Są to akta męczenników. Stanowią one świadectwo 
prawdy, zapisane krwawymi literami:

Nie chcę rozkoszy tego świata i królestwa doczesnego. Wolę umrzeć (by 
połączyć się) z Chrystusem, niż królować aż po krańce ziemi. Tego szukam, 
który za nas umarł. Tego pragnę, który dla nas zmartwychwstał. Bliskie jest 
moje narodzenie217.

Błogosławię Cię, że uznałeś mnie godnym tego dnia i tej godziny, gdy 
zaliczony do Twoich męczenników, otrzymuję udział w kielichu Twego 
Chrystusa... Ty jesteś Bogiem prawdziwym i nie znającym kłamstwa. Dlatego 
wielbię Cię za wszystko, błogosławię Tobie i wysławiam Cię przez wiecznego i 
niebieskiego Arcykapłana Jezusa Chrystusa, Twego umiłowanego Syna, przez 
którego Tobie, Jemu samemu oraz Świętemu Duchowi niech będzie chwała na 
wieki wieków. Amen218.

III. Wykroczenia przeciw prawdzie

2475	Uczniowie Chrystusa "przyoblekli człowieka nowego, stworzonego według 
Boga, w sprawiedliwości i prawdziwej świętości" (Ef 4, 24). "Odrzuciwszy kłamstwo" 
(Ef 4, 25), mają "odrzucić... wszelkie zło, wszelki podstęp i udawanie, zazdrość i 
jakiekolwiek złe mowy" (1 P 2,1).

2476	Fałszywe świadectwo i krzywoprzysięstwo. Wypowiedź sprzeczna z prawdą, 
wyrażona publicznie, nabiera szczególnego znaczenia. Przed sądem staje się ona 
fałszywym świadectwem219. Złożona pod przysięgą jest krzywoprzysięstwem. Takie 
sposoby postępowania przyczyniają się do skazania osoby niewinnej, do 
uniewinnienia osoby winnej lub też do zwiększenia kary, której podlega osoba 
oskarżona220. podważają one w sposób istotny sprawowanie wymiaru 
sprawiedliwości i słuszność wyroku ogłoszonego przez sędziów.

2477	Poszanowanie dobrego imienia osób zabrania jakiegokolwiek 
niesprawiedliwego czynu lub słowa, które mogłyby wyrządzić im krzywdę221. Staje 
się winnym:
	 pochopnego sądu, kto nawet milcząco uznaje za prawdziwą  bez 
dostatecznej podstawy  moralną wadę bliźniego;
	 obmowy, kto bez obiektywnie ważnej przyczyny ujawnia wady i błędy 
drugiego człowieka osobom, które o tym nie wiedzą222;
	 oszczerstwa, kto przez wypowiedzi sprzeczne z prawdą szkodzi dobremu 
imieniu innych i daje okazję do fałszywych sądów na ich temat.

2478	W celu uniknięcia wydawania pochopnego sądu każdy powinien zatroszczyć 
się, by  w takiej mierze, w jakiej to możliwe  interpretować w pozytywnym sensie 
myśli, słowa i czyny swego bliźniego:

Każdy dobry chrześcijanin winien być bardziej skory do ocalenia wypowiedzi 
bliźniego niż do jej potępienia. A jeśli nie może jej ocalić, niech spyta go, jak on 
ją rozumie; a jeśli on rozumie ją źle, niech go poprawi z miłością; a jeśli to nie 
wystarcza, niech szuka wszelkich środków stosownych do tego, aby on, 
dobrze ją rozumiejąc, mógł się ocalić223.

2479	Obmowa i oszczerstwo niszczą dobre imię i cześć bliźniego. Cześć jest 
świadectwem społecznym składanym godności człowieka i każdy ma naturalne prawo 
do czci, do dobrego imienia i do szacunku. Tak więc obmowa i oszczerstwo naruszają 
cnoty sprawiedliwości i miłości.

2480	Należy potępić wszelkie słowa lub postawy, które przez komplementy, 
pochlebstwo lub służalczość zachęcają i utwierdzają drugiego człowieka w złośliwych 
czynach i w przewrotności jego postępowania. Pochlebstwo stanowi poważne 
przewinienie, jeżeli przyczynia się do powstania wad lub grzechów ciężkich. 
Pragnienie wyświadczenia przysługi lub przyjaźń nie usprawiedliwiają dwuznaczności 
języka. Pochlebstwo jest grzechem powszednim, gdy zmierza jedynie do bycia miłym, 
uniknięcia zła, zaradzenia potrzebie, otrzymania uprawnionych korzyści.

2481	Próżność lub samochwalstwo stanowią grzech przeciw prawdzie. To samo 
dotyczy ironii, która zmierza do poniżenia kogoś przez ośmieszanie w sposób 
nieprzychylny pewnego aspektu jego postępowania.

2482	"Kłamstwo polega na mówieniu nieprawdy z intencją oszukania"224. Pan 
przypomina, że kłamstwo jest dziełem diabła: "Wy macie diabła za ojca... prawdy w 
nim nie ma. Kiedy mówi kłamstwo, od siebie mówi, bo jest kłamcą i ojcem kłamstwa" 
(J 8, 44). 

2483	Kłamstwo jest najbardziej bezpośrednim wykroczeniem przeciw prawdzie. 
Kłamać oznacza mówić lub działać przeciw prawdzie, by wprowadzić w błąd tego, kto 
ma prawo ją znać. Raniąc związek człowieka z prawdą i bliźnim, kłamstwo narusza 
podstawowy związek człowieka i jego słowa z Panem.

2484	Ciężar kłamstwa mierzy się naturą prawdy, którą ono zniekształca, zależnie od 
okoliczności, intencji jego autora, krzywd doznanych przez tych, którzy są jego 
ofiarami. Kłamstwo samo w sobie stanowi jedynie grzech powszedni; staje się ono 
jednak grzechem śmiertelnym, gdy poważnie narusza cnotę sprawiedliwości i miłości.

2485	Kłamstwo jest ze swej natury godne potępienia. Jest profanacją słowa, które 
ma za zadanie komunikować innym poznaną prawdę. Dobrowolny zamiar 
wprowadzenia bliźniego w błąd przez wypowiedzi sprzeczne z prawdą narusza 
sprawiedliwość i miłość. Wina jest jeszcze większa, gdy intencja oszukania może 
mieć zgubne skutki dla tych, których odwraca od prawdy.

2486	Kłamstwo (ponieważ jest wykroczeniem przeciw cnocie prawdomówności) jest 
prawdziwym wykroczeniem przeciw drugiemu człowiekowi. Dotyka jego zdolności 
poznawania, która jest warunkiem każdego sądu i każdej decyzji.  Zawiera ono w 
zarodku podział ludzi i wszelkie zło, jakie on powoduje. Kłamstwo jest zgubne dla 
każdej społeczności; podważa zaufanie między ludźmi i niszczy tkankę relacji 
społecznych.

2487	Wszelkie wykroczenie przeciw sprawiedliwości i prawdzie nakłada obowiązek 
naprawienia krzywd, nawet jeśli jego sprawca otrzymał przebaczenie. Jeśli jest rzeczą 
niemożliwą naprawienie szkody publicznie, należy to zrobić w sposób ukryty; jeśli ten, 
kto doznał krzywdy, nie może zostać wynagrodzony bezpośrednio, powinien otrzymać 
zadośćuczynienie moralne w imię miłości. Obowiązek naprawienia krzywd dotyczy 
również przewinień popełnionych wobec dobrego imienia drugiego człowieka. 
Naprawienie krzywd  moralne, a niekiedy materialne  powinno być ocenione na 
miarę wyrządzonej szkody. Jest ono obowiązkiem sumienia.

IV. Poszanowanie prawdy

2488	Prawo do ujawniania prawdy nie jest bezwarunkowe. Każdy powinien 
dostosowywać swoje życie do ewangelicznej zasady miłości braterskiej. W 
konkretnych sytuacjach wymaga ona rozstrzygnięcia, czy należy ujawniać prawdę 
temu, kto jej żąda, czy nie.

2489	Miłość i poszanowanie prawdy powinny kierować odpowiedzią na każdą 
prośbę o informację lub ujawnienie prawdy. Dobro i bezpieczeństwo drugiego 
człowieka, poszanowanie życia prywatnego, dobro wspólne są wystarczającymi 
powodami do przemilczenia tego, co nie powinno być znane, lub do dyskrecji. 
Obowiązek unikania zgorszenia nakazuje często ścisłą dyskrecję. Nikt nie jest 
zobowiązany do ujawniania prawdy temu, kto nie ma prawa jej znać225.

2490	Tajemnica sakramentu pojednania jest święta i nie może być zdradzona pod 
żadnym pretekstem. "Tajemnica sakramentalna jest nienaruszalna; dlatego nie wolno 
spowiednikowi słowami lub w jakikolwiek inny sposób i dla jakiejkolwiek przyczyny w 
czymkolwiek zdradzić penitenta"226.

2491	Tajemnice zawodowe, do których są zobowiązani na przykład politycy, 
wojskowi, lekarze, prawnicy, lub zwierzenia przekazane w tajemnicy powinny być 
zachowane. Wyjątkiem są szczególne przypadki, gdy zachowanie tajemnicy mogłoby 
przynieść temu, kto ją powierza, temu, komu ją powierzono, lub osobie trzeciej bardzo 
poważne szkody, których można by uniknąć jedynie przez ujawnienie prawdy. 
Informacje prywatne, przynoszące szkodę drugiemu człowiekowi, nawet jeśli nie 
zostały powierzone w tajemnicy, nie mogą być ujawniane bez poważnej i 
proporcjonalnej przyczyny.

2492	Każdy powinien zachować sprawiedliwą dyskrecję wobec prywatnego życia 
innych ludzi. Osoby odpowiedzialne za przekaz informacji powinny zachowywać 
właściwe proporcje między wymaganiami dobra wspólnego a poszanowaniem praw 
indywidualnych. Ingerencja środków społecznego przekazu w prywatne życie osób 
zaangażowanych w działalność polityczną lub publiczną powinna być potępiona, o ile 
narusza ich intymność i wolność.

V. Posługiwanie się środkami społecznego przekazu

2493	We współczesnym społeczeństwie środki społecznego przekazu odgrywają 
wyjątkowo ważną rolę w informowaniu, rozwoju kultury i kształceniu. Rola ta wzrasta 
w związku z postępem technicznym, bogactwem i rozmaitością przekazywanych 
wiadomości, wpływem wywieranym na opinię publiczną.

2494	Informacja przekazywana przez środki społecznego przekazu pozostaje w 
służbie dobra wspólnego227. Społeczeństwo ma prawo do informacji opartej na 
prawdzie, wolności, sprawiedliwości i solidarności: 

Właściwe... zastosowanie tego prawa domaga się, by co do swego przedmiotu 
informacja była zawsze prawdziwa i pełna, przy zachowaniu sprawiedliwości i 
miłości; poza tym, aby co do sposobu była godziwa i odpowiednia, to znaczy 
przestrzegała święcie zasad moralnych oraz słusznych praw i godności 
człowieka tak przy zbieraniu wiadomości, jak i przy ogłaszaniu ich228.

2495	"Jest rzeczą konieczną, by wszyscy członkowie społeczeństwa wypełniali i w 
tej dziedzinie (środków społecznego przekazu) swoje obowiązki sprawiedliwości i 
miłości. Dlatego też niech również przy użyciu tych środków dążą do kształtowania i 
szerzenia zdrowej opinii publicznej"229. Solidarność jawi się jako konsekwencja 
prawdziwej i słusznej informacji oraz swobodnej wymiany myśli, które sprzyjają 
poznaniu i poszanowaniu drugiego człowieka.

2496 Środki społecznego przekazu (w szczególności mass media) mogą doprowadzić 
do pewnej bierności u odbiorców, czyniąc z nich konsumentów niezbyt czujnych na 
to, co słyszą i widzą. Odbiorcy powinni narzucić sobie umiar i dyscyplinę w stosunku 
do mass mediów. Powinni kształtować w sobie światłe i prawe sumienie, by łatwiej 
opierać się niegodziwym wpływom.

2497	Już z tytułu wykonywanego zawodu osoby odpowiedzialne za prasę mają 
obowiązek przy rozpowszechnianiu informacji służyć prawdzie i nie obrażać miłości. 
Powinny starać się, by szanować z równą troską istotę faktów i granice krytycznego 
osądu wobec osób. Nie powinny uciekać się do oszczerstw.

2498	"Szczególne zobowiązania ciążą na władzy świeckiej z racji... dobra 
wspólnego. Władza ta winna we właściwym sobie zakresie bronić i ochraniać 
prawdziwą i słuszne wolność informacji"230. Ogłaszając ustawy i czuwając nad ich 
stosowaniem, władze publiczne powinny zadbać o to, by złe używanie środków 
społecznego przekazu nie spowodowało "poważnego niebezpieczeństwa dla dobrych 
obyczajów oraz postępu społeczeństwa"231. powinny karać naruszenie praw 
każdego do dobrego imienia i do tajemnicy życia prywatnego. Uczciwie i w 
stosownym czasie powinny podawać informacje, które dotyczą dobra ogólnego lub są 
odpowiedzią na uzasadnione niepokoje ludności. Nic nie może usprawiedliwić 
uciekania się do fałszywych informacji, by manipulować opinią publiczną za pomocą 
środków społecznego przekazu. Interwencje władzy nie mogą godzić w wolność 
jednostek i grup.

2499	Z moralnego punktu widzenia należy potępić istniejącą w państwach 
totalitarnych plagę systematycznego fałszowania prawdy. Za pomocą środków 
społecznego przekazu państwa te chcą politycznie zdominować opinię publiczną, 
"manipulują" oskarżonymi i świadkami w procesach publicznych i dążą do umocnienia 
swej tyranii, tłumiąc i zwalczając to wszystko, co uważają za "przestępstwa ze strony 
opinii publicznej".

VI. Prawda, piękno i sztuka sakralna

2500	Spełnianie dobra łączy się z przyjemnością duchową i pięknem moralnym. 
Podobnie prawda łączy się z radością i blaskiem piękna duchowego. Prawda jest 
piękna sama z siebie. Prawda słowa, czyli racjonalne wyrażanie poznania 
rzeczywistości stworzonej i nie stworzonej, jest konieczna w życiu człowieka 
obdarzonego rozumem. Prawda może jednak znaleźć inne, uzupełniające formy 
ekspresji ludzkiej, zwłaszcza gdy chodzi o wywołanie tego, co w niej niewyrażalne, jak 
głębia ludzkiego serca, uniesienia duszy, tajemnica Boga. Bóg, zanim objawił się 
człowiekowi w słowach prawdy, objawia mu się w uniwersalnym języku stworzenia, 
dziele swojego Słowa, swojej Mądrości, w porządku i harmonii kosmosu. Odkrywają 
je zarówno dziecko, jak i uczony: "z wielkości i piękna stworzeń poznaje się przez 
podobieństwo ich Stwórcę" (Mdr 13, 5), "stworzył je bowiem Twórca piękności" (Mdr 
13, 3).

Mądrość jest bowiem tchnieniem mocy Bożej i przeczystym wypływem chwały 
Wszechmocnego, dlatego nic skażonego do niej nie przylgnie. Jest odblaskiem 
wieczystej światłości, zwierciadłem bez skazy działania Boga, obrazem Jego 
dobroci (Mdr 7, 25-26). Bo ona piękniejsza niż słońce i wszelki gwiazdozbiór. 
Porównana ze światłością  uzyska pierwszeństwo, po tamtej bowiem nastaje 
noc, a Mądrości zło nie przemożne (Mdr 7, 29-30). Stałem się miłośnikiem jej 
piękna (Mdr 8, 2).

2501	Człowiek "stworzony na obraz Boży" (Rdz 1, 26) wyraża również prawdę 
swojego związku z Bogiem Stwórcą przez piękno swoich dzieł artystycznych. Sztuka 
jest bowiem typowo ludzką formą wyrazu. Poza wspólnym dla wszystkich żywych 
stworzeń dążeniem do zaspokojenia potrzeb życiowych, jest ona darmową obfitością 
wewnętrznego bogactwa człowieka. Sztuka, będąc owocem talentu danego przez 
Stwórcę i wysiłku człowieka, jest formą mądrości praktycznej, łączącą wiedzę i 
umiejętność praktyczną232 by prawdę o rzeczywistości wyrazić w języku dostępnym 
dla wzroku i słuchu. Sztuka zawiera w ten sposób pewne podobieństwo do działania 
Boga w tym, co stworzone, w takim stopniu, w jakim czerpie natchnienie z prawdy i 
umiłowania stworzeń. Podobnie jak każde inne działanie ludzkie, sztuka nie ma sama 
w sobie absolutnego celu, lecz jest podporządkowana ostatecznemu celowi człowieka 
i przezeń uszlachetniana233.

2502	Sztuka sakralna jest prawdziwa i piękna, gdy przez formę odpowiada  swojemu 
właściwemu powołaniu, jakim jest ukazywanie i uwielbienie, w wierze
i adoracji, transcendentnej tajemnicy Boga, niewidzialnego, najwyższego piękna 
Prawdy i Miłości, objawionego w Chrystusie, "który jest odblaskiem Jego chwały i 
odbiciem Jego istoty" (Hbr 1, 3), w którym "mieszka cała Pełnia: Bóstwo, na sposób 
ciała" (Kol 2, 9). To duchowe piękno odzwierciedla się także w Najświętszej Maryi 
Dziewicy, Matce Boga, w Aniołach i Świętych. Prawdziwa sztuka sakralna skłania 
człowieka do adoracji, modlitwy i miłowania Boga Stwórcy i Zbawiciela, Świętego i 
Uświęcającego.

2503	Biskupi powinni więc  sami lub upoważniając innych  czuwać nad 
popieraniem dawnej i nowej sztuki sakralnej we wszystkich jej formach i z taką samą 
religijną troską usuwać z liturgii i budownictwa sakralnego to wszystko, co nie jest 
zgodne z prawdą wiary i z autentycznym pięknem sztuki sakralnej234.

W skrócie

2504	"Nie będziesz mówił przeciw bliźniemu twemu kłamstwa jako świadek" 
(Wj 20, 16). Uczniowie Chrystusa "przyoblekli człowieka nowego, stworzonego 
według Boga, w sprawiedliwości i prawdziwej świętości" (Ef 4, 24).

2505	Prawda lub prawdomówność jest cnotą, która polega na tym, by się 
okazywać prawdziwym w swoich czynach i mówić to, co prawdziwe w swoich 
słowach, wystrzegając się dwulicowości, udawania i obłudy.

2506	Chrześcijanin nie powinien "wstydzić się... świadectwa Pana" (2 Tm 1, 
8) w czynie i w słowie. Męczeństwo jest najwyższym świadectwem złożonym 
prawdzie wiary.

2507	Poszanowanie dobrego imienia i czci osób zabrania czynów i słów 
obmowy lub oszczerstwa.

2508	Kłamstwo polega na mówieniu nieprawdy z intencją oszukania 
bliźniego, który ma prawo do prawdy.

2509	Wykroczenie przeciw prawdzie domaga się wynagrodzenia krzywd.

2510	"Złota zasada" pomaga rozpoznać w konkretnych sytuacjach, czy 
należy ujawnić prawdę temu, kto jej żąda, czy jej nie ujawniać.

2511	"Tajemnica sakramentalna Błąd! Nie można odnaleźć źródła 
odsyłacza.spowiedziBłąd! Nie można odnaleźć źródła odsyłacza. jest 
nienaruszalna"235. Tajemnice zawodowe powinny być strzeżone. Informacje 
przynoszące szkodę drugiemu człowiekowi nie powinny być ujawniane.

2512	Społeczeństwo ma prawo do informacji opartej na prawdzie, wolności i 
sprawiedliwości. Należy kierować się umiarem i dyscypliną w korzystaniu ze 
środków społecznego przekazu.

2513	Sztuki piękne, a zwłaszcza sztuka sakralna, "z natury swej dążą... do 
wyrażenia w jakiś sposób w dziełach ludzkich nieskończonego piękna Boga. 
Są one tym bardziej poświęcone Bogu i pomnażaniu Jego czci i chwały, im 
bardziej wyłącznie zmierzają tylko do tego, aby... dusze ludzkie... zwracać ku 
Bogu"236.

Artykuł dziewiąty

DZIEWIĄTE PRZYKAZANIE


Nie będziesz pożądał domu bliźniego twego. Nie będziesz pożądał żony 
bliźniego twego, ani jego niewolnika, ani jego niewolnicy, ani jego wołu, ani 
jego osła, ani żadnej rzeczy, która należy do bliźniego twego (Wj 20,17).

Każdy, kto pożądliwie patrzy na kobietę, już się w swoim sercu dopuścił z nią 
cudzołóstwa (Mt 5, 28).

2514	Święty Jan rozróżnia trzy rodzaje pożądania, czyli pożądliwości: pożądliwość 
ciała, pożądliwość oczu i pychę życia237. Zgodnie z katolicką tradycją katechizmową 
dziewiąte przykazanie zakazuje pożądania cielesnego; dziesiąte przykazanie zabrania 
pożądania dóbr drugiego człowieka.

2515	W sensie etymologicznym pojęcie "pożądanie" może oznaczać każdą 
gwałtowną postać pragnienia ludzkiego. Teologia chrześcijańska nadała temu pojęciu 
szczególne znaczenie pragnienia zmysłowego, które przeciwstawia się wskazaniom 
rozumu ludzkiego. Św. Paweł Apostoł utożsamia je z buntem "ciała" wobec 
"ducha"238. Pożądanie jest konsekwencją nieposłuszeństwa grzechu pierworodnego 
(Rdz 3, 11). Wywołuje ono nieporządek we władzach moralnych człowieka i nie 
będąc samo w sobie grzechem, skłania człowieka do popełniania grzechów239.

2516	Już w samym człowieku, ponieważ jest on istotą złożoną z ciała i duszy, 
istnieje pewne napięcie, toczy się pewna walka między dążeniami "ducha" i "ciała". 
Walka ta w rzeczywistości należy do dziedzictwa grzechu, jest jego konsekwencją i 
równocześnie jego potwierdzeniem. Jest częścią codziennego doświadczenia walki 
duchowej:

Nie chodzi Apostołowi o upośledzanie i potępienie ciała jako 
współkonstytuującego wraz z duchową duszą naturę człowieka i jego osobową 
podmiotowość. Chodzi natomiast o uczynki czy też raczej stałe usposobienie  
cnoty i wady  moralnie dobre lub złe, które jest owocem ulegania (w 
pierwszym wypadku) bądź też opierania się (w drugim) zbawczemu działaniu 
Ducha Świętego. Stąd też Apostoł pisze: "Mając życie od Ducha, do Ducha się 
też
stosujmy" (Ga 5, 25)240.

I. Oczyszczenie serca

2517	Serce jest siedzibą moralnego wymiaru osobowości: "Z serca... pochodzą złe 
myśli, zabójstwa, cudzołóstwa, czyny nierządne" (Mt 15, 19). Walka z pożądliwością 
cielesną domaga się oczyszczenia serca i praktykowania umiarkowania: 

Zachowaj prostotę i niewinność, a będziesz jak małe dzieci, nie znające zła 
niszczącego życie ludzkie241.

2518	Szóste błogosławieństwo zapowiada: "Błogosławieni czystego serca, albowiem 
oni Boga oglądać będą" (Mt 5, 8). "Czyste serca" oznaczają tych, którzy dostosowali 
swój umysł i swoją wolę do Bożych wymagań świętości, zwłaszcza w trzech 
dziedzinach: miłości242, Czystości, czyli prawości płciowej243, umiłowania prawdy i 
prawowierności w wierze244. Istnieje związek między czystością serca, ciała i wiary:

Wierni powinni wyznawać prawdy Symbolu wiary, "ażeby wierząc, byli 
posłuszni; będąc posłuszni, uczciwie żyli; uczciwie żyjąc, oczyszczali swoje 
serca, a oczyszczając swoje serca, rozumieli to, w co wierzą"245.

2519	"Sercom czystym" jest obiecane widzenie Boga twarzą w twarz i upodobnienie 
do Niego246. Czystość serca jest warunkiem wstępnym tego widzenia. Już dzisiaj 
uzdalnia nas ona do widzenia tak, jak widzi Bóg, przyjmowania drugiego człowieka 
jako "bliźniego"; uzdalnia nas do uznania ciała ludzkiego  naszego własnego i 
naszego bliźniego  za świątynię Ducha Świętego, przejaw Boskiego piękna.

II. Walka o czystość

2520	Chrzest udziela temu, kto go przyjmuje, łaski oczyszczenia ze wszystkich 
grzechów. Ochrzczony powinien jednak nadal walczyć z pożądaniem ciała i z 
nieuporządkowanymi pożądliwościami. Za pomocą łaski Bożej osiąga to 
oczyszczenie:
 	 przez cnotę i dar czystości, ponieważ czystość pozwala miłować sercem 
prawym i niepodzielnym;
	 przez czystość intencji, która polega na dążeniu do prawdziwego celu 
człowieka; ochrzczony stara się z prostotą rozpoznawać wolę Bożą i pełnić ją we 
wszystkim247;
 	 przez czystość spojrzenia, zewnętrznego i wewnętrznego; przez czuwanie 
nad uczuciami i wyobraźnią, przez odrzucenie jakiegokolwiek upodobania w myślach 
nieczystych, które skłaniają do odejścia z drogi Bożych przykazań: "Widok 
roznamiętnia głupich" (Mdr 15, 5);
 	 przez modlitwę:

Mniemałem, że do powściągliwości człowiek jest zdolny o własnych siłach, a ja 
w sobie tych sił nie dostrzegałem. Głupiec, nie wiedziałem, że  jak napisano  
nikt nie może być powściągliwy, jeśli Ty mu tego nie udzielisz. Udzieliłbyś mi 
na pewno, gdybym z głębi serca wołał do Ciebie i gdybym miał wiarę 
dostatecznie mocną, by moje troski Tobie powierzyć248.

2521	Czystość domaga się wstydliwości. Jest ona integralną częścią umiarkowania. 
Wstydliwość chroni intymność osoby. Polega ona na odmowie odsłaniania tego, co 
powinno pozostać zakryte. Wstydliwość jest związana z czystością, świadczy o jej 
delikatności. Kieruje ona spojrzeniami i gestami, które odpowiadają godności osób i 
godności ich zjednoczenia.

2522	Wstydliwość strzeże tajemnicy osób i ich miłości. Zachęca do cierpliwości  i 
umiarkowania w związku miłości; domaga się, by zostały spełnione warunki daru i 
pełnego wzajemnego oddania się mężczyzny i kobiety. Wstydliwość jest skromnością. 
Wpływa na wybór ubioru. Zachowuje milczenie lub dystans tam, gdzie pojawia się 
niebezpieczeństwo niezdrowej ciekawości. Staje się dyskrecją.

2523	Istnieje wstydliwość zarówno uczuć, jak i ciała. Sprzeciwia się ona, na 
przykład, służącemu niezdrowej ciekawości, przedstawianiu ciała ludzkiego w 
pewnych reklamach lub dążeniom niektórych środków przekazu posuwających się za 
daleko w przedstawianiu intymności człowieka. Wstydliwość inspiruje styl życia, który 
pozwala na przeciwstawienie się wymaganiom mody i presji panujących ideologii.

2524	Formy, jakie przybiera wstydliwość, są różne w różnych kulturach. Wszędzie 
jednak jawi się ona jako dostrzeżenie duchowej godności właściwej człowiekowi. 
Rodzi się ona wraz z dojrzewaniem sumienia osoby. Uczyć dzieci i młodzież 
wstydliwości oznacza budzić w nich poszanowanie osoby ludzkiej.

2525	Czystość chrześcijańska domaga się oczyszczenia klimatu społecznego. 
Wymaga ona od środków społecznego przekazu informacji troszczącej się o 
szacunek i umiarkowanie. Czystość serca wyzwala z rozpowszechnionego erotyzmu i 
oddala od widowisk, które sprzyjają niezdrowej ciekawości i iluzji.

2526	To, co jest nazywane permisywizmem obyczajów, opiera się na błędnej 
koncepcji wolności ludzkiej; by mogła ona wzrastać, powinna najpierw pozwolić 
kształtować się przez prawo moralne. Należy wymagać od osób odpowiedzialnych za 
wychowanie, by nauczanie młodzieży obejmowało poszanowanie prawdy, przymioty 
serca oraz moralną i duchową godność człowieka.

2527	"Dobra nowina Chrystusowa odnawia ustawicznie życie i kulturę upadłego 
człowieka oraz zwalcza i usuwa błędy i zło, płynące z ciągle grożącego człowiekowi 
zwodzenia przez grzech. Nieustannie oczyszcza i podnosi obyczaje ludów, skarby i 
przymioty ducha każdego ludu czy wieku, niejako użyźnia od wewnątrz bogactwami z 
wysoka, umacnia, uzupełnia i naprawia w Chrystusie"249.

W skrócie

2528	"Każdy, kto pożądliwie patrzy na kobietę, już się w swoim sercu 
dopuścił z nią cudzołóstwa" (Mt 5, 28).

2529	Dziewiąte przykazanie ostrzega przed pożądaniem, czyli pożądliwością 
cielesną.

2530	Walka z pożądliwością cielesną dokonuje się przez oczyszczenie serca i 
praktykowanie umiarkowania.

2531	Czystość serca pozwoli nam oglądać Boga; już dzisiaj pozwala nam 
widzieć wszystko tak, jak widzi Bóg.

2532	Oczyszczenie serca osiąga się przez modlitwę, praktykowanie 
czystości, czystość intencji i spojrzenia.

2533	Czystość serca domaga się wstydliwości, która jest cierpliwością, 
skromnością i dyskrecją. Wstydliwość strzeże intymności osoby.


Artykuł dziesiąty

DZIESIĄTE PRZYKAZANIE

Nie będziesz pożądał... żadnej rzeczy, która należy do bliźniego twego (Wj 20, 
17). Nie będziesz pragnął domu swojego bliźniego ani jego pola, ani jego 
niewolnika, ani jego niewolnicy, ani jego wołu, ani jego osła, ani żadnej rzeczy, 
która należy do twojego bliźniego (Pwt 5, 21).

Gdzie jest twój skarb, tam będzie i serce twoje (Mt 6, 21).

2534	Dziesiąte przykazanie stanowi dalszy ciąg i uzupełnienie przykazania 
dziewiątego, które odnosi się do pożądliwości ciała. Zabrania ono pożądania dóbr 
drugiego człowieka, które jest źródłem kradzieży, grabieży i oszustwa, zakazanych 
przez siódme przykazanie. "Pożądliwość oczu"250 prowadzi do przemocy i 
niesprawiedliwości zakazanych przez piąte przykazanie251. Zachłanność ma swe 
źródło  podobnie jak nierząd  w bałwochwalstwie zakazanym w trzech pierwszych 
przepisach Prawa252. Dziesiąte przykazanie zwraca uwagę na intencję serca; wraz z 
dziewiątym przykazaniem streszcza ono
wszystkie przykazania Prawa.

I. Nieład pożądliwości

2535	Pożądanie zmysłowe skłania nas do pragnienia rzeczy przyjemnych, których 
nie posiadamy, czyli do pragnienia jedzenia, gdy jesteśmy głodni, czy ogrzania się, 
gdy jest nam zimno. Pragnienia te same w sobie są dobre, często jednak nie 
zachowują rozumnej miary i skłaniają nas do niesłusznego pożądania czegoś, co jest 
własnością drugiej osoby lub jej się należy.

2536	Dziesiąte przykazanie zakazuje chciwości i pragnienia przywłaszczania sobie 
bez umiaru dóbr ziemskich; zabrania nieumiarkowanej zachłanności, zrodzonej z 
pozbawionej miary żądzy bogactw i ich potęgi. Zakazuje także pragnienia popełniania 
niesprawiedliwości, jaka mogłaby przynieść szkodę bliźniemu w jego dobrach 
doczesnych:

Kiedy Prawo mówi: "Nie będziesz pożądał", to  innymi słowy  każe nam 
oddalić nasze pragnienia od tego wszystkiego, co do nas nie należy. 
Pragnienie posiadania dóbr bliźniego jest bowiem tak wielkie, nieograniczone i 
nigdy nie nasycone, że zostało napisane: "Kto kocha się w pieniądzach, 
pieniądzem się nie nasyci" (Koh 5, 9)253.

2537	Nie jest wykroczeniem przeciw temu przykazaniu pragnienie otrzymania 
rzeczy, które należą do bliźniego, jeśli jest to możliwe w sposób sprawiedliwy. 
Tradycyjna katecheza wskazuje z realizmem na "tych, którzy najwięcej powinni 
walczyć ze swymi przestępczymi pożądliwościami" i których trzeba zatem "najbardziej 
zachęcać do zachowywania tego przykazania":

Są to... handlarze, którzy pragną niedostatku towarów lub ich drożyzny, którzy 
widzą z przykrością, że nie tylko oni kupują i sprzedają. Mogliby wtedy 
sprzedawać drożej, a taniej kupować. Należą do nich także ci, którzy 
pragnęliby, by ich bliźni żyli w biedzie, aby sami sprzedając im lub kupując od 
nich, mogli zarabiać... Należą do nich lekarze, pragnący, by ludzie chorowali, i 
prawnicy, oczekujący wielu ważnych spraw i procesów sądowych254.

2538	Dziesiąte przykazanie żąda usunięcia zazdrości z serca ludzkiego. Gdy prorok 
Natan chciał skłonić króla Dawida do skruchy, opowiedział mu historię o biedaku 
mającym tylko jedną owieczkę, którą traktował jak własną córkę, i o bogaczu, który, 
mimo iż miał wiele bydła, zazdrościł tamtemu i w końcu zabrał mu jego owieczkę255. 
Zazdrość może prowadzić do najgorszych występków256. To przez zawiść diabła 
śmierć weszła na świat (Mdr 2, 24):

Walczymy ze sobą nawzajem i to właśnie zazdrość podburza jednych przeciw 
drugim... Jeżeli wszyscy będą z taką zawziętością rozszarpywać Ciało 
Chrystusa, do czego dojdziemy? Osłabiamy Ciało Chrystusa... Głosimy, iż 
jesteśmy członkami tego samego organizmu, a pożeramy się nawzajem 
niczym dzikie zwierzęta257.

2539	Zazdrość jest wadą główną. Oznacza ona smutek doznawany z powodu dobra 
drugiego człowieka i nadmierne pragnienie przywłaszczenia go sobie, nawet w 
sposób niewłaściwy. Zazdrość jest grzechem śmiertelnym, gdy życzy bliźniemu 
poważnego zła:

Święty Augustyn widział w zazdrości "grzech diabelski" w pełnym znaczeniu 
tego słowa258. "Z zazdrości rodzą się nienawiść, obmowa, oszczerstwo, 
radość z nieszczęścia bliźniego i przykrość z jego powodzenia"259.

2540	Zazdrość jest jedną z form smutku, a zatem odrzuceniem miłości; ochrzczony 
powinien zwalczać ją życzliwością. Zazdrość często pochodzi z pychy; ochrzczony 
powinien starać się żyć w pokorze.

Chcielibyście, by w was widziano Boga uwielbionego? Tak więc radujcie się z 
postępów waszego brata, a wtedy w was będzie Bóg uwielbiony. Bóg będzie 
pochwalony  jak powiedzą  przez to, że Jego sługa potrafił zwyciężyć 
zazdrość, radując się z powodu zasług innych260.

II. Pragnienia Ducha Świętego

2541	Ekonomia Prawa i Łaski odwraca serce ludzi od zachłanności i zazdrości; 
wprowadza je w pragnienie Najwyższego Dobra, poucza o pragnieniach Ducha 
Świętego, który napełnia serce człowieka.
	Bóg obietnic zawsze upominał człowieka, by strzegł się tego, co już w raju 
wydawało się, że jest "dobre do jedzenia... rozkoszą dla oczu... nadaje się do 
zdobycia wiedzy" (Rdz 3, 6).

2542	Prawo powierzone Izraelowi nigdy nie było wystarczające, by usprawiedliwić 
tych, którzy byli mu podporządkowani; stało się nawet narzędziem "pożądania"261. 
Niewspółmierność chęci i działania262 wskazuje na konflikt między prawem Bożym, 
które jest "prawem rozumu", i innym prawem, które "podbija mnie w niewolę pod 
prawo grzechu mieszkającego w moich członkach" (Rz 7, 23).

2543	"Teraz jawną się stała sprawiedliwość Boża niezależna od Prawa, 
poświadczona przez Prawo i Proroków. Jest to sprawiedliwość Boża przez wiarę w 
Jezusa Chrystusa dla wszystkich, którzy wierzą" (Rz 3, 21-22). Od tej chwili wierzący 
w Chrystusa "ukrzyżowali ciało swoje z jego namiętnościami i pożądaniami" (Ga 5, 
24), są prowadzeni przez Ducha263 i kierują się Jego pragnieniami264.

III. Ubóstwo serca 

2544	Jezus nakazuje swoim uczniom, by przedkładali Go nad wszystko i nad 
wszystkich, oraz proponuje im "wyrzeczenie się wszystkiego, co posiadają" (Łk 14, 
33), ze względu na Niego i Ewangelię265. Na krótko przed swoją męką pokazał im 
przykład ubogiej wdowy jerozolimskiej, która ze swego niedostatku dała wszystko, co 
miała na utrzymanie266. Wypełnienie zalecenia oderwania się od bogactw jest 
konieczne, by wejść do Królestwa niebieskiego.

2545	Wszyscy chrześcijanie powinni starać się "należycie kierować swymi 
uczuciami, aby korzystanie z rzeczy ziemskich i przywiązanie do bogactw wbrew 
duchowi ewangelicznego ubóstwa nie przeszkodziło im w osiągnięciu doskonałej 
miłości"267. 

2546	"Błogosławieni ubodzy w duchu" (Mt 5, 3). Błogosławieństwa objawiają 
porządek szczęścia i łaski, piękna i pokoju. Jezus pochwala radość ubogich, do 
których już należy Królestwo268;

Chrystus-Słowo nazywa "ubóstwem w duchu" dobrowolną pokorę człowieka i 
wyrzeczenie się siebie; a Apostoł daje nam jako przykład ubóstwo Boga, gdy 
mówi: "Dla nas stał się ubogim" (2 Kor 8, 9)269.

2547	Pan skarży się na bogaczy, że znajdują swoją pociechę w obfitości dóbr (Łk 6, 
24). "Pyszny goni za potęgą ziemską, natomiast ubogi w duchu szuka Królestwa 
niebieskiego"270. Powierzenie się Opatrzności Ojca niebieskiego wyzwala z 
niepokoju o jutro271. Ufność pokładana w Bogu przygotowuje szczęście ubogich. Oni 
będą widzieć Boga.

IV. "Chcę widzieć Boga"

2548	Pragnienie prawdziwego szczęścia wyzwala człowieka od nadmiernego 
przywiązania do dóbr tego świata i znajduje swoje spełnienie w widzeniu i szczęściu 
Boga. "Obietnica widzenia Boga przekracza wszelkie szczęście. W języku Pisma 
świętego Błąd! Nie można odnaleźć źródła odsyłacza.widziećBłąd! Nie można 
odnaleźć źródła odsyłacza. znaczy tyle samo, co Błąd! Nie można odnaleźć 
źródła odsyłacza.posiadaćBłąd! Nie można odnaleźć źródła odsyłacza.... Kto 
zatem widzi Boga, przez to samo, że widzi Boga, otrzymał wszystkie dobra, jakie 
można sobie wyobrazić"272.

2549	Lud święty ma za zadanie walczyć za pomocą łaski z wysoka, aby otrzymać 
dobra obiecane przez Boga. Aby posiadać i kontemplować Boga, chrześcijanie 
powinni umartwiać swoje pożądania i za pomocą łaski Bożej odnosić zwycięstwo nad 
pokusami używania i panowania.

2550	Na tej drodze doskonałości Duch i Oblubienica wzywają tych, którzy ich 
słuchają273, do doskonałej jedności z Bogiem:

Będzie tam prawdziwa chwała: nikt nie będzie chwalony przez błąd albo dla 
pochlebstwa. Prawdziwe zaszczyty nie będą odmawiane tym, co na nie 
zasłużyli, ani przyznawane osobom niegodnym. Zresztą, nie będzie o nie 
zabiegał nikt niegodny, skoro zostanie tam dopuszczony tylko godny. 
Zapanuje tam również prawdziwy pokój, w którym nikt nie dozna żadnej 
przeciwności ani od siebie, ani od kogoś drugiego. Odpłatą za cnotę będzie 
Ten, kto cnotę dał i kto siebie samego przyrzekł jej w nagrodę; nagrodę, od 
której nie może być nic lepszego, nic większego... "Będę... ich Bogiem, a... oni 
będą moim ludem" (Kpł 26,12)... Takie samo jest też znaczenie słów Apostoła: 
"Aby Bóg był wszystkim we wszystkich" (1 Kor 15, 28). On będzie celem 
wszystkich naszych pragnień; On, którego bez końca będziemy oglądali, bez 
nasycenia miłowali, bez utrudzenia uwielbiali. A ten dar, to uczucie i ten stan 
będą niewątpliwie wspólne wszystkim tak samo, jak życie wieczne274.

W skrócie

2551	"Gdzie jest twój skarb, tam będzie i serce twoje" (Mt 6, 21)

2552	Dziesiąte przykazanie zabrania nieumiarkowanej zachłanności, rodzącej 
się z pozbawionej miary żądzy bogactw i zawartej w nich potęgi.

2553	Zazdrość polega na smutku doznawanym z powodu dobra drugiego 
człowieka i nadmiernym pragnieniu przywłaszczenia go sobie. Jest ona wadą 
główną.

2554	Ochrzczony zwalcza zazdrość życzliwością, pokorą i zdaniem się na 
Bożą Opatrzność.

2555	Wierzący w Chrystusa "ukrzyżowali ciało swoje z jego namiętnościami i 
pożądaniami" (Ga 5, 24), są prowadzeni przez Ducha Świętego i idą za Jego 
pragnieniami.

2556	Oderwanie się od bogactw jest nieodzowne, by wejść do Królestwa 
niebieskiego. "Błogosławieni ubodzy w duchu".

2557	Człowiek ma jedno prawdziwe pragnienieˇ "Chcę widzieć Boga". 
Pragnienie Boga gasi woda życia wiecznego275.


Cześć Czwarta

MODLITWA CHRZEŚCIJAŃSKA


Dział pierwszy

MODLITWA W ŻYCIU
CHRZEŚCIJAŃSKIM

2558	"Oto wielka tajemnica wiary". Kościół wyznaje ją w Symbolu Apostolskim 
(część pierwsza) i celebruje w liturgii sakramentalnej (część druga), aby życie 
wiernych upodobniło się do Chrystusa w Duchu Świętym na chwałę Boga Ojca (część 
trzecia). Tajemnica ta wymaga zatem, aby wierni w nią wierzyli, celebrowali ją i żyli 
nią w żywym i osobistym związku z Bogiem żywym i prawdziwym. Tym związkiem jest 
modlitwa.


CZYM JEST MODLITWA?

Modlitwa jest dla mnie wzniesieniem serca, prostym spojrzeniem ku Niebu, 
okrzykiem wdzięczności i miłości zarówno w cierpieniu, jak i radości1.

Modlitwa jako dar Boga

2559	"Modlitwa jest wzniesieniem duszy do Boga lub prośbą skierowaną do Niego o 
stosowne dobra"2. Z jakiej pozycji mówimy w czasie modlitwy? Z wyniosłości naszej 
pychy i własnej woli czy też z "głębokości" (Ps 130, 1) pokornego i skruszonego 
serca? Ten, kto się uniża, będzie wywyższony3. Podstawą modlitwy jest pokora. "Nie 
umiemy się modlić tak, jak trzeba" (Rz 8, 26). Pokora jest dyspozycją do darmowego 
przyjęcia daru modlitwy: Człowiek jest żebrakiem wobec Boga4.

2560	"O, gdybyś znała dar Boży!" (J 4,10). Cud modlitwy objawia się właśnie tam, 
przy studni, do której przychodzimy szukać naszej wody: tam Chrystus wychodzi na 
spotkanie każdej ludzkiej istoty; On pierwszy nas szuka i to On prosi, by dać Mu pić. 
Jezus odczuwa pragnienie, Jego prośba pochodzi
z głębokości Boga, który nas pragnie. Modlitwa  czy zdajemy sobie z tego sprawę 
czy nie  jest spotkaniem Bożego i naszego pragnienia. Bóg pragnie, abyśmy Go 
pragnęli5.

2561	"Prosiłabyś Go wówczas, a dałby ci wody żywej" (J 4, 10). Nasza modlitwa 
błagalna jest  w sposób paradoksalny  odpowiedzią. Jest odpowiedzią na skargę 
Boga żywego: "Opuścili Mnie, źródło żywej wody, żeby wykopać sobie cysterny 
popękane" (Jr 2,13). Modlitwa jest odpowiedzią wiary na darmową obietnicę 
zbawienia6, odpowiedzią miłości na pragnienie Jedynego Syna7.

Modlitwa jako przymierze

2562	Skąd pochodzi modlitwa człowieka? Niezależnie od tego, jaki byłby język 
modlitwy (gesty, słowa), zawsze modli się cały człowiek. Aby jednak określić miejsce, 
z którego wypływa modlitwa, Pismo święte mówi niekiedy o duszy lub o duchu, 
najczęściej zaś o sercu (ponad tysiąc razy). Modli się serce. Jeśli jest ono daleko od 
Boga, modlitwa pozostaje pusta.

2563	Serce jest mieszkaniem, w którym jestem, gdzie przebywam (według 
wyrażenia semickiego lub biblijnego: gdzie "zstępuję"). Jest naszym ukrytym centrum, 
nieuchwytnym dla naszego rozumu ani dla innych; jedynie Duch Boży może je zgłębić 
i poznać. Jest ono miejscem decyzji w głębi naszych wewnętrznych dążeń. Jest 
miejscem prawdy, w którym wybieramy życie lub śmierć. Jest miejscem spotkania, 
albowiem nasze życie, ukształtowane na obraz Boży, ma charakter relacyjny: serce 
jest miejscem przymierza.

2564	Modlitwa chrześcijańska jest związkiem przymierza między Bogiem i 
człowiekiem w Chrystusie. Jest działaniem Boga i człowieka; wypływa z Ducha 
Świętego i z nas, jest skierowana całkowicie ku Ojcu, w zjednoczeniu z ludzką wolą 
Syna Bożego, który stał się człowiekiem.

Modlitwa jako komunia

2565	W Nowym Przymierzu modlitwa jest żywym związkiem dzieci Bożych z ich 
nieskończenie dobrym Ojcem, z Jego Synem Jezusem Chrystusem i z Duchem 
Świętym. Łaska Królestwa Bożego jest "zjednoczeniem całej Trójcy Świętej z całym 
wnętrzem (człowieka)"8. Życie modlitwy polega zatem na stałym trwaniu w obecności 
trzykroć świętego Boga i w komunii z Nim. Ta komunia życia jest zawsze możliwa, 
gdyż przez chrzest staliśmy się jedno z Chrystusem9. Modlitwa jest o tyle 
chrześcijańska, o ile jest komunią z Chrystusem i rozszerza się w Kościele, który jest 
Jego Ciałem. Ma ona wymiary miłości Chrystusa10.


Rozdział pierwszy

OBJAWIENIE MODLITWY.
POWSZECHNE POWOŁANIE DO MODLITWY

2566	Człowiek poszukuje Boga. Przez stworzenie Bóg powołuje wszelki byt z 
nicości do istnienia. Człowiek, "chwałą i czcią uwieńczony" (Ps 8, 6), jest zdolny, tak 
jak aniołowie, uznać, "jak przedziwne jest imię (Pana) po wszystkiej ziemi" (Ps 8, 2). 
Nawet po utracie podobieństwa do Boga na skutek popełnionego grzechu człowiek 
pozostaje obrazem swego Stwórcy. Zachowuje pragnienie Boga, który powołuje go 
do istnienia. Wszystkie religie świadczą o tym poszukiwaniu właściwym dla ludzi1.

2567	Bóg pierwszy wzywa człowieka. Jeśli nawet człowiek zapomina o swoim 
Stwórcy lub ukrywa się daleko od Jego Oblicza, czy też podąża za swoimi bożkami 
lub oskarża Boga, że go opuścił, to Bóg żywy i prawdziwy niestrudzenie wzywa 
każdego człowieka do tajemniczego spotkania z Nim na modlitwie. W modlitwie 
wierny Bóg zawsze pierwszy wychodzi z miłością do człowieka; zwrócenie się 
człowieka do Boga jest zawsze odpowiedzią. W miarę jak Bóg się objawia i objawia 
człowieka samemu człowiekowi, modlitwa ukazuje się jako wzajemne przyzywanie 
się, jako wydarzenie Przymierza. Wydarzenie to, przez słowa i czyny, angażuje serce. 
Ujawnia się w całej historii zbawienia.


Artykuł pierwszy

W STARYM TESTAMENCIE

2568	Objawienie modlitwy w Starym Testamencie wpisuje się między upadek i 
podźwignięcie człowieka, między bolesne wołanie Boga do swych pierwszych dzieci: 
"Gdzie jesteś?... Dlaczego to uczyniłaś?" (Rdz 3, 9. 13) i odpowiedź Jedynego Syna 
przychodzącego na świat: "Oto idę, abym spełniał wolę Twoją, Boże": (Hbr 10, 5-7). 
Modlitwa jest więc złączona z historią ludzi, jest związkiem z Bogiem w wydarzeniach 
historii.

Stworzenie jako źródło modlitwy

2569	Modlitwa jest przeżywana najpierw na podstawie rzeczywistości stworzenia. 
Dziewięć pierwszych rozdziałów Księgi Rodzaju opisuje ten związek z Bogiem jako 
ofiarę z pierwocin trzody składaną przez Abla2, jako wzywanie Imienia Bożego przez 
Henocha3 oraz jako "wędrówkę z Bogiem" (Rdz 5, 24). Ofiara Noego jest "przyjemna" 
Bogu; Bóg błogosławi Noego, a przez niego błogosławi całe stworzenie4, ponieważ 
jego serce było sprawiedliwe i nieskazitelne; on także odbywa "wędrówkę z 
Bogiem"5. Taka modlitwa jest udziałem bardzo wielu sprawiedliwych we wszystkich 
religiach.
	W niezachwianym przymierzu z istotami żywymi6 Bóg ciągle powołuje ludzi, by 
modlili się do Niego. Jednak w Starym Testamencie modlitwa została objawiona 
przede wszystkim począwszy od naszego ojca Abrahama.

Obietnica i modlitwa wiary

2570	Na wezwanie Boga Abraham udaje się w drogę, "jak mu Pan rozkazał" (Rdz 
12, 4); jego serce jest całkowicie "poddane Słowu"; jest posłuszny. Istotne dla 
modlitwy jest słuchanie serca, które skłania się do Boga; słowa mają charakter 
względny. Modlitwa Abrahama wyraża się jednak najpierw w czynach: jako człowiek 
milczenia, w tych miejscach, gdzie się zatrzymuje, buduje ołtarz dla Pana. Dopiero 
później pojawia się jego pierwsza modlitwa wyrażona w słowach: cicha skarga 
przypominająca Bogu Jego obietnice, które  jak się wydaje  nie spełniają się7. Od 
samego początku ukazuje się w ten sposób jeden z aspektów modlitwy: próba wiary 
w wierność Boga.

2571	Uwierzywszy Bogu8, wędrując w Jego obecności i w przymierzu z Nim9, 
patriarcha Abraham jest gotowy przyjąć pod swój namiot tajemniczego Gościa: ta 
przedziwna gościnność pod dębami Mamre przygotowuje do zwiastowania 
prawdziwego Syna obietnicy10. Od tej chwili, gdy Bóg powierzył mu swój zamysł, jego 
serce pozostaje w harmonii ze współczuciem Pana dla ludzi i ośmiela wstawiać się za 
nimi z odważną ufnością11.

2572	Jako ostateczne oczyszczenie jego wiary, Bóg żąda od niego jako od tego, 
"który otrzymał obietnicę" (Hbr 11, 17), aby złożył w ofierze syna, którego mu dał. 
Wiara Abrahama nie słabnie, mówi on: "Bóg upatrzy sobie jagnię na całopalenie" 
(Rdz 22, 8), "pomyślał bowiem, iż Bóg mocen wskrzesić także umarłych" (Hbr 11,19). 
W ten sposób ojciec wierzących upodobnił się do Ojca, który nie oszczędzi własnego 
Syna, lecz wyda Go za nas wszystkich12. Modlitwa odnawia w człowieku 
podobieństwo do Boga i pozwala mu uczestniczyć w mocy miłości Bożej, która 
zbawia wielu13.

2573	Bóg ponawia swoją obietnicę wobec Jakuba, przodka dwunastu pokoleń 
Izraela14. Zanim Jakub zmierzy się ze swym bratem Ezawem, walczy on przez całą 
noc z "kimś" tajemniczym, który odmawia wyjawienia swego imienia, ale błogosławi 
go, zanim opuści go o świcie. Duchowa tradycja Kościoła widziała w tym opisie 
symbol modlitwy jako walki wiary i zwycięstwa wytrwałości15.

Mojżesz i modlitwa pośrednika

2574	Gdy zaczyna się wypełniać obietnica (Pascha, Wyjście z Egiptu, nadanie 
Prawa i zawarcie Przymierza), modlitwa Mojżesza jest wzruszającą figurą modlitwy 
wstawienniczej, która dopełni się w "jedynym Pośredniku między Bogiem a ludźmi, 
Chrystusie Jezusie" (1 Tm 2, 5).

2575	Także tutaj Bóg przychodzi pierwszy. Wzywa Mojżesza ze środka płonącego 
krzewu16. Wydarzenie to pozostanie jedną z pierwszorzędnych figur modlitwy w 
żydowskiej i chrześcijańskiej tradycji duchowej. Rzeczywiście, jeśli "Bóg Abrahama, 
Izaaka i Jakuba" powołuje swego sługę Mojżesza, to dlatego że jest Bogiem żywym, 
który pragnie życia ludzi. Objawia się, by ich zbawić, ale nie sam lub wbrew ich woli. 
Powołuje więc Mojżesza, aby go posłać, aby go włączyć w swoje współczucie, w 
swoje dzieło zbawienia. W tym posłaniu jest jakby Boże błaganie i po długim sporze 
Mojżesz dostosuje swoją wolę do woli Boga Zbawiciela. Jednak w dialogu, w którym 
Bóg zwierza się Mojżeszowi, uczy się on również modlitwy: próbuje się wycofać, czyni 
zarzuty, a przede wszystkim stawia pytania i właśnie w odpowiedzi na jego pytanie 
Pan powierza mu swoje niewypowiedziane Imię, które objawi się w Jego wielkich 
dziełach.

2576	"A Pan rozmawiał z Mojżeszem twarzą w twarz, jak się rozmawia z 
przyjacielem" (Wj 33, 11). Modlitwa Mojżesza jest obrazem modlitwy kontemplacyjnej, 
dzięki której sługa Boży pozostaje wierny swemu posłaniu. Mojżesz często i długo 
"rozmawia" z Panem, wstępując na górę, by Go słuchać i błagać; zstępując ku ludowi, 
by mu przekazać słowa jego Boga i by go prowadzić. "Uznany jest za wiernego w 
całym moim domu. Twarzą w twarz mówię do niego  w sposób jawny" (Lb 12, 7-8), 
ponieważ "Mojżesz był człowiekiem bardzo skromnym, najskromniejszym ze 
wszystkich ludzi, jacy żyli na ziemi" (Lb 12, 3).

2577	Z tej zażyłości z Bogiem wiernym, nieskorym do gniewu i bardzo łaskawym17, 
Mojżesz czerpał siłę i wytrwałość w swoim wstawiennictwie. Nie modli się za siebie, 
ale za lud, który Bóg sobie nabył. Mojżesz wstawia się zarówno w czasie walki z 
Amalekitami18, jak też aby uzyskać uzdrowienie Miriam19. Ma to miejsce jednak 
przede wszystkim po odstępstwie ludu, kiedy Mojżesz "wstawia się do Boga" (Ps 106, 
23), aby ocalić lud20. Powody jego modlitwy (wstawiennictwo jest także tajemniczą 
walką) będą inspirować odwagę wielkich ludzi modlitwy zarówno w narodzie 
żydowskim, jak i w Kościele. Bóg jest miłością, jest zatem sprawiedliwy i wierny; nie 
może przeczyć samemu sobie, musi pamiętać o swych cudownych dziełach; w grę 
wchodzi Jego chwała, nie może opuścić ludu, który nosi Jego Imię.

Dawid i modlitwa króla

2578	Modlitwa Ludu Bożego rozwinie się w cieniu Przybytku Boga, Arki Przymierza, 
a potem Świątyni. Modlitwy będą uczyli go przede wszystkim przewodnicy ludu  
kapłani i prorocy. Samuel jako dziecko od swej matki Anny nauczył się "trwać przed 
Panem"21, a od kapłana Helego  jak słuchać Jego słowa: "Mów, Panie, bo sługa 
Twój słucha" (1 Sm 3, 9-10). Później także on pozna cenę i ciężar wstawiennictwa: 
"Jeśli o mnie chodzi, niech to będzie ode mnie dalekie, bym zgrzeszył przeciw Panu, 
przestając się za was modlić: będę wam pokazywał drogę dobrą i prostą" (1 Sm 12, 
23).

2579	Dawid jest w pełni królem "według Bożego serca", pasterzem, który modli się 
za swój lud i w jego imieniu, tym, którego poddanie się woli Bożej, wysławianie Boga 
oraz skrucha będą dla ludu wzorem modlitwy. Ponieważ jest namaszczony przez 
Boga, jego modlitwa jest wiernym przylgnięciem do Bożej obietnicy22, jest miłującym i 
radosnym zaufaniem do Tego, który jest jedynym Królem i Panem. Dawid, natchniony 
przez Ducha Świętego, jest w Psalmach pierwszym prorokiem modlitwy żydowskiej i 
chrześcijańskiej. Modlitwa Chrystusa, prawdziwego Mesjasza i Syna Dawidowego, 
objawi i wypełni znaczenie tej modlitwy.

2580	Świątynia Jerozolimska, dom modlitwy, który Dawid pragnął zbudować, będzie 
dziełem jego syna Salomona. Modlitwa w czasie poświęcenia Świątyni23 opiera się 
na obietnicy Boga i na Jego przymierzu, na czynnej obecności Jego Imienia pośród 
Jego ludu oraz pamięci o wielkich dziełach, wypełnionych podczas Wyjścia z Egiptu. 
Król wznosi ręce ku niebu i błaga Pana za siebie, za cały lud, za przyszłe pokolenia, o 
przebaczenie ich grzechów i o zaspokojenie ich codziennych potrzeb, ażeby 
wszystkie narody wiedziały, że On jest jedynym Bogiem i że serce Jego ludu 
całkowicie do Niego należy.

Eliasz, prorocy i nawrócenie serca

2581	Świątynia miała być dla Ludu Bożego miejscem jego wychowania do modlitwy. 
Pielgrzymki, święta, dary ofiarne, ofiara wieczorna, kadzidła, chleby "pokładne"  
wszystkie te znaki świętości i chwały Boga Najwyższego, a bardzo bliskiego, były 
wezwaniami i drogami modlitwy. Rytualizm prowadził jednak często lud do zbyt 
zewnętrznego kultu. Potrzeba było wychowania wiary i nawrócenia serca. Było to 
zadaniem proroków zarówno przed wygnaniem, jak i po nim.

2582	Eliasz jest ojcem proroków, "z pokolenia tych, co Go szukają, co szukają 
oblicza Boga" (Ps 24, 6). Jego imię: "Pan jest Bogiem moim", zapowiada wołanie ludu 
w odpowiedzi na jego modlitwę na górze Karmel24. Zachęcając nas do modlitwy, św. 
Jakub przypomina postać proroka Eliasza: "Wielką moc posiada wytrwała modlitwa 
sprawiedliwego" (Jk 5,16b).

2583	Doświadczywszy miłosierdzia w czasie pobytu nad potokiem Kerit, Eliasz uczy 
wdowę z Sarepty wiary w słowo Boże  wiary, którą potwierdza swoją usilną 
modlitwą: Bóg przywraca do życia dziecko wdowy25.
	W czasie składania ofiary na górze Karmel, decydującej próby dla wiary Ludu 
Bożego, na błaganie Eliasza ogień Pana trawi ofiarę całopalną "w godzinie ofiary 
wieczornej". "Wysłuchaj mnie, o Panie, wysłuchaj!"  te właśnie słowa Eliasza 
znalazły się w epiklezie eucharystycznej w liturgiach wschodnich26.
	W końcu podejmując drogę przez pustynię do miejsca, w którym Bóg żywy i 
prawdziwy objawił się swemu ludowi, Eliasz  podobnie jak Mojżesz znajduje 
schronienie "w grocie" aż do "przejścia" tajemniczej Obecności Boga27. Jednak 
dopiero na górze Przemienienia odsłoni się ludziom Ten, którego oblicza szukają28: 
poznanie chwały Bożej jaśnieje na obliczu Chrystusa Ukrzyżowanego i 
Zmartwychwstałego29.

2584	Z przebywania "sam na sam z Bogiem" prorocy czerpią światło i siłę dla 
swojego posłannictwa. Ich modlitwa nie jest ucieczką od niewiernego świata, ale 
słuchaniem słowa Bożego, czasami sporem lub skargą, zawsze jednak 
wstawiennictwem, które oczekuje i przygotowuje na interwencję Boga Zbawiciela, 
Pana historii30.

Psalmy  modlitwa zgromadzenia

2585	Od czasów Dawida aż do przyjścia Mesjasza księgi święte zawierają teksty 
modlitewne, które świadczą o pogłębianiu modlitwy, zarówno za siebie, jak i za 
innych31. Psalmy stopniowo łączono w jeden zbiór złożony z pięciu ksiąg. Psalmy 
("Pieśni Chwały") są arcydziełem modlitwy w Starym Testamencie.

2586	Psalmy podtrzymują i wyrażają modlitwę Ludu Bożego, który gromadzi się 
podczas wielkich świąt w Jerozolimie i w każdy szabat w synagogach. Ta modlitwa 
jest nierozłącznie modlitwą osobistą i wspólnotową; dotyczy tych, którzy się modlą, a 
jednocześnie wszystkich ludzi. Wznosi się z Ziemi Świętej i ze wspólnot diaspory, ale 
obejmuje całe stworzenie; przypomina zbawcze wydarzenia z przeszłości i rozciąga 
się aż na spełnienie historii; upamiętnia wypełnione już obietnice Boga i oczekuje 
Mesjasza, który wypełni je w sposób ostateczny. Psalmy, odmawiane i wypełnione w 
Chrystusie, pozostają istotnym elementem modlitwy Jego Kościoła32. 

2587	Psałterz jest księgą, w której słowo Boże staje się modlitwą człowieka. W 
innych księgach Starego Testamentu "słowa głoszą czyny" Boga (dla ludzi) i 
"odsłaniają tajemnicę w nich zawartą"33. W Psałterzu słowa Psalmisty śpiewającego 
dla Boga wyrażają Jego zbawcze dzieła. Ten sam Duch inspiruje dzieło Boże oraz 
odpowiedź człowieka. Chrystus połączy jedno i drugie. W Nim Psalmy nieustannie 
uczą nas modlitwy.

2588	Różnorodne formy modlitwy Psalmów nabierają kształtu w liturgii w Świątyni, a 
zarazem w sercu człowieka. Niezależnie od tego, czy chodzi o hymn pochwalny, czy 
o modlitwę w smutku lub o dziękczynienie, o błaganie osobiste czy wspólnotowe, o 
śpiew królewski lub pielgrzymi, czy o rozmyślanie mądrościowe, Psalmy są 
zwierciadłem przedziwnych dzieł Bożych w historii Jego ludu oraz sytuacji ludzkich 
przeżywanych przez Psalmistę. Psalm może odzwierciedlać jakieś wydarzenie z 
przeszłości, odznacza się jednak taką prostotą, że jego słowami rzeczywiście mogą 
modlić się ludzie każdego stanu i wszystkich czasów.

2589	Psalmy mają wiele wspólnych cech charakterystycznych. Modlitwa Psalmów 
jest prosta i spontaniczna; wyraża pragnienie Boga i tego wszystkiego, co jest dobre 
w Jego stworzeniu. Psalmy odzwierciedlają trudności wierzącego, który miłując Pana 
nade wszystko, jest narażony na pokusy i zagrożenia ze strony nieprzyjaciół. 
Zapewniają człowieka oczekującego na to, co uczyni wierny Bóg, o Jego miłości i 
skłaniają do powierzenia się Jego woli. Celem modlitwy Psalmów jest zawsze chwała 
Boża i dlatego tytuł tego zbioru odpowiada temu, co nam przekazuje: "Pieśni Chwały". 
Psalmy, zebrane po to, by służyły zgromadzeniu do kultu, zawierają wezwanie do 
modlitwy i wskazują na odpowiedź: Hallelu-Ja (Alleluja), "Chwalcie Pana!"

Cóż piękniejszego od psalmu? Toteż Dawid słusznie powiada: "Sławcie Pana, 
albowiem dobrze jest śpiewać psalmy; słodko i zaszczytnie jest wychwalać 
naszego Boga". Bardzo słusznie; psalm bowiem jest błogosławieństwem ludu, 
uwielbieniem Boga, chwalbą zgromadzenia, rozradowaniem ogółu, wołaniem 
świata, głosem Kościoła, melodyjnym wyznaniem wiary...34

W skrócie

2590	"Modlitwa jest wzniesieniem duszy do Boga lub prośbą skierowaną do 
Niego o stosowne dobra"35.

2591	Bóg niestrudzenie wzywa każdą osobę do tajemniczego spotkania z 
Nim na modlitwie. Modlitwa towarzyszy całej historii zbawienia jako wzajemne 
przyzywanie się Boga i człowieka.

2592	Modlitwa Abrahama i Jakuba ukazuje się jako walka wiary, pełna 
ufności w wierność Boga i pewna zwycięstwa obiecanego wytrwałości.

2593	Modlitwa Mojżesza odpowiada na inicjatywę Boga żywego, który 
pragnie zbawienia swego ludu. Jest ona figurą modlitwy wstawienniczej 
jedynego Pośrednika, Chrystusa Jezusa.

2594	Modlitwa Ludu Bożego rozwija się w cieniu Przybytku Boga, Arki 
Przymierza i Świątyni, pod przewodnictwem pasterzy, szczególnie króla 
Dawida i proroków.

2595	Prorocy wzywają do nawrócenia serca i szukając żarliwie  jak Eliasz  
oblicza Bożego, wstawiają się za ludem.

2596	Psalmy stanowią arcydzieło modlitwy w Starym Testamencie. Zawierają 
dwa nierozłączne elementy: osobisty i wspólnotowy. Rozciągają się na 
wszystkie czasy historii, wspominając wypełnione już Boże obietnice i 
wyrażając nadzieję na przyjście Mesjasza.

2597	Psalmy, które odmawiał i wypełnił Chrystus, są istotnym i stałym 
elementem modlitwy Jego Kościoła. Są dostosowane do przeżyć ludzi 
wszystkich stanów i wszystkich czasów.



Artykuł drugi

W PEŁNI CZASÓW

2598	Wydarzenie modlitwy zostało nam w pełni objawione w Słowie, które stało się 
ciałem i mieszka między nami. Starać się zrozumieć Jego modlitwę, o której mówią 
nam Jego świadkowie w Ewangelii, to znaczy zbliżać się do Pana Jezusa, Świętego, 
jak do płonącego Krzewu: najpierw kontemplować Jego samego na modlitwie, 
następnie słuchać, w jaki sposób uczy nas modlić się, by w końcu poznać, jak 
wysłuchuje On naszej modlitwy.

Jezus się modli

2599	Syn Boży, który stał się Synem Dziewicy, nauczył się modlić według swego 
ludzkiego serca. Uczy się modlitwy od swej Matki, która zachowywała wszystkie 
"wielkie sprawy" Wszechmogącego i rozważała je w swoim sercu36. Uczy się jej 
przez słowa i rytm modlitwy swojego ludu w synagodze w Nazarecie i w Świątyni. 
Jego modlitwa wypływa jednak z innego, tajemniczego źródła, jak sam o tym mówi w 
wieku lat dwunastu: "Powinienem być w tym, co należy do mego Ojca" (Łk 2, 49). Tu 
zaczyna objawiać się nowość modlitwy w pełni czasów; modlitwa synowska, jakiej 
Ojciec oczekiwał od swoich dzieci, zaczyna być wreszcie przeżywana przez samego 
Jedynego Syna w Jego człowieczeństwie, z ludźmi i dla ludzi.

2600	Ewangelia według św. Łukasza podkreśla działanie Ducha Świętego oraz 
znaczenie modlitwy w działalności Chrystusa. Jezus modli się przed decydującymi 
chwilami swojego posłania: przed tym, jak Ojciec zaświadczył o Nim podczas Jego 
chrztu37 i Przemienienia38, przed wypełnieniem przez swoją mękę zamysłu miłości 
Ojca39. Modli się również przed decydującymi chwilami, które zapoczątkują posłanie 
Jego Apostołów: przed wyborem i powołaniem Dwunastu40, przed tym, jak Piotr 
wyzna Go jako "Mesjasza Bożego"41; i modli się, aby wiara głowy Apostołów nie 
ustała w czasie kuszenia42. Modlitwa Jezusa przed zbawczymi wydarzeniami, 
których wypełnienie zleca Mu Ojciec, jest pokornym i ufnym powierzeniem się Jego 
ludzkiej woli miłującej woli Ojca.

2601	"Gdy Jezus przebywał w jakimś miejscu na modlitwie i skończył ją, rzekł jeden 
z uczniów do Niego: Panie, naucz nas modlić się" (Łk 11, 1). Czyż to nie z 
kontemplacji modlącego się Nauczyciela rodzi się w uczniu Chrystusa pragnienie 
modlitwy? Może więc nauczyć się jej od Nauczyciela modlitwy. Właśnie kontemplując 
i słuchając Syna, dzieci uczą się modlić do Ojca.

2602	Jezus często usuwa się w ustronne miejsce, w samotność, na górę, 
najchętniej nocą, aby się modlić43. W swojej modlitwie poleca On ludzi, ponieważ już 
w swoim Wcieleniu w pełni przyjmuje człowieczeństwo, a ofiarując siebie samego, 
ofiaruje ludzi Ojcu. On, Słowo, które "przyjęło ciało", w swojej ludzkiej modlitwie 
uczestniczy w tym wszystkim, co przeżywają "Jego bracia" (Hbr 2, 12); współcierpi z 
ich słabościami, aby ich z nich wyzwolić44. Ojciec posłał Go właśnie w tym celu. Jego 
słowa i dzieła są zatem widzialnym przejawem Jego modlitwy "w ukryciu".

2603	Ewangeliści przejęli od Chrystusa, z okresu Jego działalności, dwie wyraźnie 
sformułowane modlitwy. Każda z nich zaczyna się dziękczynieniem. W pierwszej45 
Jezus wysławia Ojca, dziękuje Mu i błogosławi Go za to, że ukrył tajemnice Królestwa 
przed tymi, którzy uważają się za uczonych, a objawił je "prostaczkom" (ubodzy z 
Błogosławieństw). Wzruszenie Jezusa: "Tak, Ojcze!" wyraża głębię Jego serca, Jego 
przylgnięcie do "tego, co podobało się" Ojcu, jak echo "Fiat" Jego Matki podczas Jego 
poczęcia i jak zapowiedź tego, co sam powie Ojcu w godzinie swojej agonii. Cała 
modlitwa Jezusa zawiera się w tym miłującym przylgnięciu Jego ludzkiego serca do 
"tajemnicy woli" Ojca (Ef 1, 9).

2604	Druga modlitwa została przytoczona przez św. Jana46 przed opowiadaniem o 
wskrzeszeniu Łazarza. Wydarzenie to jest poprzedzone dziękczynieniem: "Ojcze, 
dziękuję Ci, żeś Mnie wysłuchał", co zakłada, że Ojciec zawsze wysłuchuje Jego 
prośby; Jezus natychmiast dodaje: "Ja wiedziałem, że zawsze Mnie wysłuchujesz", z 
czego wynika, że ze swej strony Jezus stale prosi. Tak więc modlitwa Jezusa 
kierowana dziękczynieniem objawia nam, w jaki sposób prosić: przed złożeniem daru 
Jezus zwraca się do Tego, który daje, i daje  siebie w swoich darach. Dawca jest 
cenniejszy niż udzielony dar  On jest "Skarbem", a jest w Nim serce Jego Syna; dar 
jest udzielany "jako dodatek"47.

Modlitwa "arcykapłańska" Jezusa48 zajmuje wyjątkowe miejsce w ekonomii 
zbawienia. Zastanowimy się nad nią w końcowej części działu pierwszego. 
Objawia ona rzeczywiście zawsze aktualną modlitwę naszego Arcykapłana, a 
jednocześnie zawiera to, czego On uczy nas w modlitwie do naszego Ojca, 
którą szerzej omówimy w dziale drugim.

2605	Gdy nadeszła Godzina, w której Jezus wypełnia zamysł miłości Ojca, pozwala 
On dostrzec niezmierzoną głębię swojej synowskiej modlitwy, i to nie tylko przed 
dobrowolnym ofiarowaniem się ("Ojcze... nie moja wola, lecz Twoja niech się stanie": 
Łk 22, 42), lecz także w swoich ostatnich słowach na krzyżu, tam gdzie modlitwa i 
oddanie się stanowią całkowicie jedno: "Ojcze, przebacz im, bo nie wiedzą, co czynią" 
(Łk 23, 34); "Zaprawdę, powiadam ci: Dziś ze Mną będziesz w raju" (Łk 23, 43); 
"Niewiasto, oto syn Twój... Oto Matka twoja" (J 19, 26-27); "Pragnę" (J 19, 28); "Boże 
mój, Boże mój, czemuś Mnie opuścił?" (Mk 15, 34)49; "Wykonało się" (J 19, 30); 
"Ojcze, w Twoje ręce powierzam ducha mojego" (Łk 23, 46), aż do owego 
"donośnego wołania", z którym umiera, oddając ducha50.

2606	W to wołanie Słowa Wcielonego zostały włączone wszystkie lęki ludzkości 
wszystkich czasów, zniewolonej przez grzech i śmierć, wszystkie prośby i akty 
wstawiennictwa w historii zbawienia. Ojciec je przyjmuje i ponad wszelkie 
oczekiwania wysłuchuje, wskrzeszając swojego Syna. W ten sposób wypełnia się i 
zostaje uwieńczone wydarzenie modlitwy w ekonomii stworzenia i zbawienia. Psałterz 
daje nam do niej klucz w Chrystusie. W "Dzisiaj" zmartwychwstania Ojciec mówi: "Tyś 
Synem moim, Ja Ciebie dziś zrodziłem. Żądaj ode Mnie, a dam Ci narody w 
dziedzictwo i w posiadanie Twoje krańce ziemi" (Ps 2, 7-8)51.

List do Hebrajczyków w dramatycznych słowach wyraża, w jaki sposób 
modlitwa Jezusa sprawia zwycięstwo zbawienia: "Z głośnym wołaniem i 
płaczem za dni ciała swego zanosił On gorące prośby i błagania do Tego, 
który mógł Go wybawić od śmierci, i został wysłuchany dzięki swej uległości. A 
chociaż był Synem, nauczył się posłuszeństwa przez to, co wycierpiał. A gdy 
wszystko wykonał, stał się sprawcą zbawienia wiecznego dla wszystkich, 
którzy Go słuchają" (Hbr 5, 7-9).

Jezus uczy modlitwy

2607	Gdy Jezus się modli, już wówczas uczy nas modlitwy. Teologalną drogą naszej 
modlitwy jest Jego modlitwa do Ojca. Ewangelia jednak przekazuje nam 
bezpośrednie nauczanie Jezusa o modlitwie. Jezus jako wychowawca przyjmuje nas 
takimi, jacy jesteśmy, i stopniowo prowadzi nas do Ojca. Zwracając się do tłumów, 
które idą za Nim, Jezus zaczyna od tego, co już wiedzą o modlitwie na podstawie 
Starego Przymierza, i otwiera je na nowość Królestwa, które przychodzi. Następnie 
objawia im tę nowość w przypowieściach. Wreszcie do swoich uczniów, którzy mają 
być nauczycielami modlitwy w Jego Kościele, będzie mówił otwarcie o Ojcu i o Duchu 
Świętym.

2608	Począwszy od Kazania na Górze, Jezus kładzie nacisk na nawrócenie serca: 
pojednanie z bratem przed złożeniem ofiary na ołtarzu52; miłość do nieprzyjaciół i 
modlitwa za prześladowców53; modlitwa do Ojca "w ukryciu" (Mt 6, 6); unikanie 
wielomówstwa54; przebaczanie z głębi serca na modlitwie55; czystość serca i 
poszukiwanie Królestwa56. Takie nawrócenie jest całkowicie zwrócone do Ojca; ma 
ono charakter synowski.

2609	Serce zdecydowane na takie nawrócenie uczy się modlitwy w wierze. Wiara 
jest synowskim przylgnięciem do Boga, ponad tym, co czujemy i pojmujemy. Stała się 
ona możliwa, ponieważ umiłowany Syn otwiera nam przystęp do Ojca. Może żądać 
od nas, abyśmy "szukali" i "pukali", gdyż On sam jest bramą i drogą57.

2610	Jak Jezus prosi Ojca i składa Mu dziękczynienie przed otrzymaniem Jego 
darów, tak samo uczy nas tej synowskiej śmiałości: "Wszystko, o co w modlitwie 
prosicie, stanie się wam, tylko wierzcie, że otrzymacie" (Mk 11, 24). Taka jest moc 
modlitwy, "wszystko jest możliwe dla tego, kto wierzy" (Mk 9, 23), dla wiary, która "nie 
wątpi" (Mt 21, 21). O ile Jezus jest zasmucony "niedowiarstwem" swoich bliskich (Mk 
6, 6) i "małą wiarą" swoich uczniów (Mt 8, 26), o tyle jest pełen podziwu dla "wielkiej 
wiary" setnika rzymskiego (Mt 8,10) oraz kobiety kananejskiej (Mt 15, 28).

2611	Modlitwa wiary nie polega jedynie na mówieniu "Panie, Panie", lecz na zgodzie 
serca, by pełnić wolę Ojca (Mt 7, 21). Jezus wzywa swoich uczniów, aby tę troskę o 
współdziałanie z zamysłem Bożym zanosili w swojej modlitwie58.

2612	W Jezusie "Królestwo Boże jest bardzo blisko"; wzywa On do nawrócenia i 
wiary, a równocześnie do czujności. W modlitwie uczeń oczekuje Tego, który Jest i 
który przychodzi, pamiętając o Jego pierwszym Przyjściu w pokorze ciała i w nadziei 
na Jego drugie Przyjście w chwale59. Modlitwa uczniów, w zjednoczeniu z ich 
Nauczycielem, jest walką, a tylko czuwając na modlitwie nie ulega się pokusie60.

2613	Święty Łukasz przekazał nam trzy główne przypowieści o modlitwie: 
	Pierwsza  o "natrętnym przyjacielu"61  zachęca do usilnej modlitwy: 
"Kołaczcie, a otworzą wam". Temu, kto modli się w ten sposób, Ojciec z nieba "da 
wszystko, czego potrzebuje", a zwłaszcza Ducha Świętego, w którym są wszelkie 
dary.
	Druga przypowieść  o "natrętnej wdowie"62  skupia się na jednym z 
przymiotów modlitwy: należy modlić się zawsze i niestrudzenie, z cierpliwością wiary. 
"Czy jednak Syn Człowieczy znajdzie wiarę na ziemi, gdy przyjdzie?"
	Trzecia przypowieść  o "faryzeuszu i celniku"63  dotyczy pokory modlącego 
się serca: "Boże, miej litość dla mnie, grzesznika". Tę modlitwę Kościół czyni ciągle 
swoją: Kyrie eleison !

2614	Gdy Jezus powierza otwarcie swoim uczniom tajemnicę modlitwy do Ojca, 
odkrywa przed nimi, czym powinna być ich i nasza modlitwa, gdy On powróci do Ojca 
w swoim uwielbionym człowieczeństwie. Nowością modlitwy jest teraz to, że "prosimy 
w Jego imię" (J 14, 13). Wiara w Niego wprowadza uczniów w poznanie Ojca, 
ponieważ Jezus jest "drogą i prawdą, i życiem" (J 14, 6). Wiara przynosi owoce w 
miłości: zachowywanie Jego słowa, wierność Jego przykazaniom, trwanie z Nim w 
Ojcu, który miłuje nas w Jezusie do tego stopnia, że mieszka w nas. W Nowym 
Przymierzu pewność, że nasze prośby zostaną wysłuchane, opiera się na modlitwie 
Jezusa64.

2615	Co więcej, gdy nasza modlitwa jest zjednoczona z modlitwą Jezusa, wówczas 
Ojciec daje nam "innego Pocieszyciela, aby z nami był na zawsze  Ducha Prawdy" 
(J 14, 16-17). Ta nowość modlitwy i jej warunków ukazuje się w mowie 
pożegnalnej65. Modlitwa chrześcijańska w Duchu Świętym jest komunią miłości z 
Ojcem, nie tylko przez Chrystusa, lecz także w Nim: "Do tej pory o nic nie prosiliście 
w imię moje: Proście, a otrzymacie, aby radość wasza była pełna" (J 16, 24).

Jezus wysłuchuje modlitwy

2616	Modlitwa skierowana do Jezusa jest już wysłuchiwana przez Niego w czasie 
Jego działalności przez znaki, które uprzedzają moc Jego śmierci i 
zmartwychwstania: Jezus wysłuchuje modlitwy pełnej wiary wyrażonej w słowach 
(trędowaty66; Jair67; kobieta kananejska68; dobry łotr69) lub też w milczeniu 
(niosący paralityka70; kobieta cierpiąca na krwotok, która dotknęła Jego szaty71; 
płacz i wonne olejki grzesznicy72). Usilna prośba niewidomych: "Ulituj się nad nami, 
Synu Dawida!" (Mt 9, 27) lub "Jezusie, Synu Dawida, ulituj się nade mną!" (Mk 10, 
48), została przejęta w tradycji Modlitwy Jezusowej: "Panie, Jezu Chryste, Synu 
Boga, zmiłuj się nade mną, grzesznikiem!" Jezus zawsze wysłuchuje modlitwy, w 
której ludzie z wiarą proszą o uzdrowienie z niemocy lub odpuszczenie grzechów: "Idź 
w pokoju, twoja wiara cię uzdrowiła!"

Święty Augustyn wspaniale podsumowuje trzy wymiary modlitwy Jezusa: 
"Modli się za nas jako nasz Kapłan; modli się w nas, bo jest Głową Ciała, 
którym jesteśmy, a modlimy się do Niego, bo jest naszym Bogiem. 
Rozpoznajmy więc w Nim nasze głosy, a Jego głos w nas samych"73.

Modlitwa Maryi Dziewicy

2617	Modlitwa Maryi została nam objawiona o świcie pełni czasów. Przed 
Wcieleniem Syna Bożego i wylaniem Ducha Świętego Jej modlitwa współdziała w 
szczególny sposób z zamysłem życzliwości Ojca: w chwili Zwiastowania modliła się o 
poczęcie Chrystusa74, w oczekiwaniu Pięćdziesiątnicy  o kształtowanie się 
Kościoła, Ciała Chrystusa75. W wierze pokornej Służebnicy Dar Boga znajduje 
przyjęcie, jakiego oczekiwał od początku czasów. Ta, którą Wszechmogący uczynił 
"pełną łaski", odpowiada ofiarowaniem całej swej istoty: "Oto ja służebnica Pańska, 
niech mi się stanie według słowa twego". Fiat  to modlitwa chrześcijańska: być 
całkowicie dla Niego, ponieważ On jest całkowicie dla nas.

2618	Ewangelia ukazuje nam, jak Maryja modli się i wstawia w wierze: w Kanie76 
Matka Jezusa prosi Syna, by zaradził potrzebom uczestników uczty weselnej, będącej 
znakiem innej Uczty  Uczty godów Baranka, podczas której ofiaruje On swoje Ciało i 
swoją Krew na prośbę Kościoła, swej Oblubienicy. W godzinie Nowego Przymierza, u 
stóp krzyża77, Maryja zostaje wysłuchana jako Niewiasta, nowa Ewa, prawdziwa 
"Matka żyjących".

2619	Dlatego hymn Maryi78  łacińskie Magnificat, bizantyjskie MegalBłąd! Nie 
można odnaleźć źródła odsyłacza.nei  jest zarazem hymnem Matki Boga i 
hymnem Kościoła, hymnem Córy Syjonu i nowego Ludu Bożego, hymnem 
dziękczynienia za pełnię łask udzielonych w ekonomii zbawienia, hymnem "ubogich", 
których nadzieja została urzeczywistniona przez wypełnienie obietnic danych naszym 
ojcom, "Abrahamowi i jego potomstwu na wieki".

W skrócie

2620	W Nowym Testamencie wzór doskonalej modlitwy stanowi synowska 
modlitwa Jezusa. Zanoszona często w samotności i w ukryciu, modlitwa 
Jezusa wyraża miłujące przylgnięcie do woli Ojca aż do Krzyża i absolutne 
zaufanie, że zostanie wysłuchany.

2621	Jezus uczy swoich uczniów modlić się sercem czystym, z żywą i 
wytrwałą wiarą, z synowską śmiałością. Wzywa ich do czujności i zachęca do 
przedstawiania Bogu próśb w Jego imię. Sam Jezus Chrystus wysłuchuje 
modlitw zwróconych do Niego.

2622	Modlitwa Dziewicy Maryi, w Jej "Fiat" i "Magnificat", charakteryzuje się 
wielkodusznym ofiarowaniem Bogu całej swojej istoty w wierze.


Artykuł trzeci

W CZASIE KOŚCIOŁA

2623	W dniu Pięćdziesiątnicy został wylany na uczniów Duch obietnicy: "znajdowali 
się (oni) wszyscy razem na tym samym miejscu" (Dz 2, 1), oczekując Go, "trwali 
jednomyślnie na modlitwie" (Dz 1, 14). Duch, który naucza Kościół i przypomina mu 
wszystko, co powiedział Jezus79, będzie również wychowywał Kościół do życia 
modlitwy.

2624	W pierwszej wspólnocie jerozolimskiej wierzący "trwali w nauce Apostołów i 
we wspólnocie, w łamaniu chleba i w modlitwach" (Dz 2, 42). Kolejność jest typowa 
dla modlitwy Kościoła: oparta na wierze apostolskiej i potwierdzona przez miłość, 
karmi się ona Eucharystią.

2625	Są to najpierw modlitwy, których wierni słuchają i które czytają w Piśmie 
świętym, ale aktualizują je, w szczególności modlitwy Psalmów, na podstawie ich 
wypełnienia w Chrystusie80. Duch Święty, który przypomina w ten sposób o 
Chrystusie modlącemu się Kościołowi, prowadzi go do całej Prawdy i inspiruje nowe 
sformułowania, które będą wyrażały niezgłębione misterium Chrystusa, działające w 
życiu, w sakramentach i w posłaniu Jego Kościoła. Formuły te będą się rozwijały w 
wielkich tradycjach liturgicznych i duchowych. Formy modlitwy zawarte w 
kanonicznych Pismach apostolskich będą miały charakter normatywny dla modlitwy 
chrześcijańskiej.

I. Błogosławieństwo i adoracja

2626	Błogosławieństwo jest wyrazem głębokiego dążenia modlitwy chrześcijańskiej: 
jest ono spotkaniem Boga i człowieka; w błogosławieństwie dar Boga i przyjęcie go 
przez człowieka przyzywają się nawzajem i jednoczą. Modlitwa błogosławieństwa jest 
odpowiedzią człowieka na dary Boże. Ponieważ Bóg błogosławi, serce człowieka 
może z kolei błogosławić Tego, który jest źródłem wszelkiego błogosławieństwa.

2627	Dążenie to wyrażają dwie podstawowe formy: najpierw modlitwa zanoszona w 
Duchu Świętym wznosi się przez Chrystusa do Ojca (błogosławimy Go, ponieważ On 
nas pobłogosławił81), następnie błaga o łaskę Ducha Świętego, który przez 
Chrystusa zstępuje od Ojca (to On nas błogosławi)82.

2628	Adoracja jest zasadniczą postawą człowieka, który uznaje się za stworzenie 
przed swoim Stwórcą. Wysławia wielkość Pana, który nas stworzył83, oraz 
wszechmoc Zbawiciela, który wyzwala nas od zła. Jest uniżeniem się ducha przed 
"Królem chwały" (Ps 24, 9-10) i pełnym czci milczeniem przed Bogiem, który jest 
"zawsze większy"84. Adoracja trzykroć świętego i miłowanego ponad wszystko Boga 
napełnia nas pokorą oraz nadaje pewność naszym błaganiom.

II. Modlitwa prośby

2629	Nowotestamentowe słownictwo wyrażające błaganie jest bogate w odcienie 
znaczeniowe i oznacza: prosić, żalić się, wołać natarczywie, wzywać, podnosić głos, 
krzyczeć, a nawet "walczyć w modlitwie"85. Najbardziej jednak zwyczajną formą 
błagania, ponieważ najbardziej spontaniczną, jest prośba. 396 Przez modlitwę prośby 
wyrażamy świadomość naszego związku z Bogiem: jako stworzenia nie decydujemy o 
naszym początku, nie jesteśmy panami naszego losu; nie stanowimy sami dla siebie 
celu; ponadto jako chrześcijanie wiemy, że  będąc ludźmi grzesznymi  odwracamy 
się od naszego Ojca. Prośba jest już powrotem do Niego.

2630	W Nowym Testamencie nie znajdziemy już modlitw-skarg (lamentacji) tak 
częstych w Starym Testamencie. Odtąd w Chrystusie Zmartwychwstałym prośba 
Kościoła jest umacniana przez nadzieję, nawet jeśli ciągle jeszcze oczekujemy i 
codziennie powinniśmy się nawracać. Z zupełnie innej głębi wypływa prośba 
chrześcijańska, ta, którą św. Paweł nazywa jękiem: jękiem stworzenia "w bólach 
rodzenia" (Rz 8, 22) i naszym jękiem, gdyż my również "wzdychamy, oczekując 
odkupienia naszego ciała. W nadziei bowiem już jesteśmy zbawieni" (Rz 8, 23-24); są 
to wreszcie "niewysłowione westchnienia samego Ducha Świętego który "przychodzi 
z pomocą naszej słabości, gdy nie umiemy się modlić tak, jak trzeba" (Rz 8, 26).

2631	Prośba o przebaczenie jest pierwszym dążeniem modlitwy prośby (słowa 
celnika: "Miej litość dla mnie, grzesznika", Łk 18,13). Poprzedza ona właściwą, czystą 
modlitwę. Ufna pokora stawia nas w świetle komunii z Ojcem i Jego Synem Jezusem 
Chrystusem oraz w komunii z innymi86: a zatem "o co prosić będziemy, otrzymamy 
od Niego" (1 J 3, 22). Prośba o przebaczenie poprzedza liturgię eucharystyczną, jak 
również modlitwę osobistą.

2632	Prośba chrześcijańska skupia się na pragnieniu i poszukiwaniu Królestwa, 
które przychodzi, zgodnie z nauczaniem Jezusa87. Istnieje hierarchia próśb: najpierw 
Królestwo, następnie to, co jest konieczne, by je przyjąć i współdziałać w jego 
przyjściu. To współdziałanie z posłaniem Chrystusa i Ducha Świętego, które jest teraz 
posłaniem Kościoła, jest przedmiotem modlitwy wspólnoty apostolskiej88. Modlitwa 
św. Pawła Apostoła objawia nam, w jaki sposób Boża troska o wszystkie Kościoły 
powinna ożywiać modlitwę chrześcijańską89. Przez modlitwę każdy ochrzczony 
przyczynia się do przyjścia Królestwa.

2633	Uczestnicząc w taki sposób w zbawczej miłości Boga, rozumiemy, że każda 
potrzeba może stać się przedmiotem prośby. Chrystus, który przyjął na siebie 
wszystko, ażeby wszystko odkupić, jest uwielbiany przez prośby, jakie zanosimy do 
Ojca w Jego Imię90. Na tej podstawie święci Jakub91 i Paweł zachęcają nas do 
modlitwy w każdej sytuacji92.

III. Modlitwa wstawiennicza

2634	Wstawiennictwo jest modlitwą prośby, która bardzo przybliża nas do modlitwy 
Jezusa. To On jest jedynym wstawiającym się u Ojca za wszystkich ludzi, a w 
szczególności za grzeszników93. On jest Tym, który "zbawiać na wieki może 
całkowicie tych, którzy przez Niego zbliżają się do Boga, bo zawsze żyje, aby się 
wstawiać za nimi" (Hbr 7, 25). Sam Duch Święty "przyczynia się za nami w 
błaganiach... przyczynia się za świętymi zgodnie z wolą Bożą" (Rz 8, 26-27).

2635	Wstawianie się za innymi, prośba o coś dla innych, jest  od czasu Abrahama 
 czymś właściwym dla serca pozostającego w harmonii z miłosierdziem Bożym. W 
czasie Kościoła wstawiennictwo chrześcijańskie uczestniczy we wstawiennictwie 
Chrystusa: jest wyrazem komunii świętych. We wstawiennictwie ten, kto się modli, 
"niech ma na oku nie tylko swoje własne sprawy, ale też i drugich" (Flp 2, 4), do tego 
stopnia, aby modlił się za tych, którzy wyrządzają mu zło94.

2636	Pierwsze wspólnoty chrześcijańskie przeżywały bardzo głęboko tę formę 
dzielenia się95. Paweł Apostoł pozwala im uczestniczyć w ten sposób w swoim 
posługiwaniu Ewangelii96, ale też wstawia się za nimi97. Wstawiennictwo chrześcijan 
nie zna granic: "za wszystkich ludzi, za królów i za wszystkich sprawujących władzę" 
(1 Tm 2,1-2), za tych, którzy prześladują98, za zbawienie tych, którzy odrzucają 
Ewangelię99.

IV. Modlitwa dziękczynienia

2637	Dziękczynienie jest cechą charakterystyczną modlitwy Kościoła, który 
celebrując Eucharystię, ukazuje się i staje bardziej tym, czym jest. Istotnie, w dziele 
zbawienia Chrystus wyzwala stworzenie od grzechu i od śmierci, by je na nowo 
poświęcić i zwrócić Ojcu na Jego chwałę. Dziękczynienie członków Ciała uczestniczy 
w dziękczynieniu ich Głowy.

2638	Podobnie jak w modlitwie prośby, każde wydarzenie, każda potrzeba może 
stać się przedmiotem dziękczynienia. Listy św. Pawła często zaczynają się i kończą 
dziękczynieniem i zawsze jest w nich obecny Jezus Chrystus. "W każdym położeniu 
dziękujcie, taka jest bowiem wola Boża w Jezusie Chrystusie względem was" (1 Tes 
5, 18). "Trwajcie gorliwie na modlitwie czuwając na niej wśród dziękczynienia" (Kol 4, 
2).

V. Modlitwa uwielbienia

2639	Uwielbienie jest tą formą modlitwy, w której człowiek najbardziej bezpośrednio 
uznaje, iż Bóg jest Bogiem. Wysławia Go dla Niego samego, oddaje Mu chwałę nie 
ze względu na to, co On czyni, ale dlatego że ON JEST. Uczestniczy w szczęściu 
serc czystych, które kochają Go w wierze, zanim ujrzą Go w chwale. Przez nią Duch 
łączy się z naszym duchem, by świadczyć, że jesteśmy dziećmi Bożymi100; daje 
świadectwo Jedynemu Synowi, w którym zostaliśmy przybrani za synów i przez 
którego uwielbiamy Ojca. Uwielbienie zespala inne formy modlitwy i zanosi je do 
Tego, który jest ich źródłem i celem: "Dla nas istnieje tylko jeden Bóg, Ojciec, od 
którego wszystko pochodzi i dla którego my istniejemy" (1 Kor 8, 6).

2640	Święty Łukasz często wspomina w swojej Ewangelii o zdumieniu i uwielbieniu 
wobec cudów Chrystusa; podkreśla to także, gdy mówi w Dziejach Apostolskich o 
dziełach Ducha Świętego, takich jak: wspólnota jerozolimska101, uzdrowienie 
chromego przez Piotra i Jana102, tłum, który uwielbia Boga za cud103, poganie z 
Pizydii, którzy "radowali się i wielbili słowo Pańskie" (Dz 13, 48).

2641	"Przemawiajcie do siebie wzajemnie w psalmach i hymnach, i pieśniach 
pełnych ducha, śpiewając i wysławiając Pana w waszych sercach" (Ef 5, 19; Kol 3, 
16). Podobnie jak natchnieni pisarze Nowego Testamentu, tak pierwsze wspólnoty 
chrześcijańskie odczytują na nowo Księgę Psalmów, wyśpiewując w nich misterium 
Chrystusa. Odnowione w Duchu, układają również hymny i pieśni opiewające 
niesłychane wydarzenie, jakie Bóg wypełnił w swoim Synu: Jego Wcielenie, Jego 
Śmierć zwyciężającą śmierć, Jego Zmartwychwstanie i Wniebowstąpienie na prawicę 
Ojca104. Właśnie z tego "cudu" całej ekonomii zbawienia wznosi się doksologia, 
uwielbienie Boga105.

2642	Apokalipsa  Objawienie "tego, co ma wkrótce nastąpić"  opiera się na 
pieśniach liturgii niebieskiej106, ale także na wstawiennictwie "świadków" 
(męczenników: Ap 6, 10). Prorocy i święci, wszyscy ci, którzy stracili życie na ziemi, 
świadcząc o Jezusie107, niezliczony tłum tych, którzy po wielkim udręczeniu 
wyprzedzili nas w drodze do Królestwa, śpiewają pieśń chwały Temu, który zasiada 
na Tronie, oraz Barankowi108. W jedności z nimi Kościół na ziemi wyśpiewuje 
również te pieśni w wierze i pośród doświadczeń. Wiara wyrażona w prośbie i we 
wstawiennictwie zachowuje nadzieję wbrew wszelkiej nadziei i wypowiada 
dziękczynienie za "wszelki dar doskonały zstępujący z góry, od Ojca świateł" (Jk 1, 
17). Wiara jest w ten sposób czystym uwielbieniem.

2643	Eucharystia zawiera i wyraża wszystkie formy modlitwy; jest "czystą ofiarą" 
całego Ciała Chrystusa "na chwałę Jego imienia"109; jest  zgodnie z tradycjami 
Wschodu i Zachodu  "świętą ofiarą uwielbienia".

W skrócie

2644	Duch Święty, który naucza Kościół i przypomina mu wszystko, co Jezus 
powiedział, wychowuje go również do życia modlitwy, inspirując wyrażenia, 
które odnawiają się w ramach trwałych form: błogosławieństwo, prośba, 
wstawiennictwo, dziękczynienie i uwielbienie.

2645	Ponieważ Bóg błogosławi człowieka, jego serce może z kolei 
błogosławić Tego, który jest źródłem wszelkiego błogosławieństwa.

2646	Modlitwa prośby ma za przedmiot prośbę o przebaczenie, poszukiwanie 
Królestwa, a także każdą prawdziwą potrzebę.

2647	Modlitwa wstawiennicza polega na prośbie na rzecz drugiego. Nie zna 
granic i obejmuje również nieprzyjaciół.

2648	Każda radość i każdy trud, każde wydarzenie i każda potrzeba mogą 
być przedmiotem dziękczynienia, które  uczestnicząc w dziękczynieniu 
Chrystusa  powinno wypełniać całe życie: "W każdym położeniu dziękujcie" (1 
Tes 5,18).

2649	Modlitwa uwielbienia, całkowicie bezinteresowna, wznosi się do Boga; 
wysławia Go dla Niego samego, oddaje Mu chwałę nie ze względu na to, co 
On czyni, tylko dlatego, że ON JEST.


Rozdział drugi

TRADYCJA MODLITWY


2650	Modlitwa nie sprowadza się do spontanicznego wyrazu odruchu 
wewnętrznego: aby się modlić, trzeba tego chcieć. Nie wystarczy również wiedzieć, 
co Pismo święte objawia na temat modlitwy: modlitwy trzeba się także uczyć. Duch 
Święty uczy dzieci Boże modlitwy przez żywy przekaz (świętą Tradycję)  w 
"wierzącym i modlącym się Kościele"1.

2651	Tradycja modlitwy chrześcijańskiej jest jedną z form wzrastania Tradycji wiary, 
zwłaszcza przez kontemplację i studium wierzących, którzy zachowują w swych 
sercach wydarzenia i słowa ekonomii zbawienia, i przez głębokie wnikanie w 
rzeczywistości duchowe, których doświadczają2.


Artykuł pierwszy

U ŹRÓDEŁ MODLITWY

2652	Duch Święty jest "wodą żywą", która w modlącym się sercu "wytryska ku Życiu 
wiecznemu" (J 4, 14). To On uczy nas przyjmowania Go w samym Źródle: w 
Chrystusie. W życiu chrześcijańskim znajdują się źródła, w których oczekuje nas 
Chrystus, aby napoić nas Duchem Świętym:

Słowo Boże

2653	Kościół "usilnie i szczególnie zachęca wszystkich wiernych... by przez częste 
czytanie Pisma świętego nabywali Błąd! Nie można odnaleźć źródła 
odsyłacza.wzniosłego poznania Jezusa ChrystusaBłąd! Nie można odnaleźć 
źródła odsyłacza.... Czytaniu Pisma świętego powinna towarzyszyć modlitwa, by 
nawiązywała się rozmowa między Bogiem a człowiekiem, gdyż Błąd! Nie można 
odnaleźć źródła odsyłacza.do Niego zwracamy się, gdy się modlimy, to Jego 
słuchamy, gdy czytamy Boskie wypowiedziBłąd! Nie można odnaleźć źródła 
odsyłacza."3.

2654	Mistrzowie życia duchowego  parafrazując Mt 7, 7  w ten sposób streszczają 
dyspozycje serca karmionego słowem Bożym w czasie modlitwy: "Szukajcie czytając, 
a znajdziecie rozmyślając; pukajcie modląc się, a będzie wam otworzone przez 
kontemplację"4.

Liturgia Kościoła

2655	Posłanie Chrystusa i Ducha Świętego, które w sakramentalnej liturgii Kościoła 
zapowiada, aktualizuje i komunikuje misterium zbawienia, znajduje przedłużenie w 
modlącym się sercu. Mistrzowie życia duchowego porównują niekiedy serce do 
ołtarza. Modlitwa uwewnętrznia i przyswaja liturgię podczas i po jej celebracji. Nawet 
jeśli modlitwa jest przeżywana "w ukryciu" (Mt 6, 6), jest zawsze modlitwą Kościoła i 
komunią z Trójcą Świętą5.

Cnoty teologalne  

2656	W modlitwę wchodzi się tak, jak wchodzi się w liturgię: przez ciasną bramę 
wiary. Przez znaki Jego Obecności szukamy i pragniemy właśnie Oblicza Pana; 
chcemy słuchać Jego słowa i je zachowywać.

2657	Duch Święty, który uczy nas celebrować liturgię w oczekiwaniu na powrót 
Chrystusa, wychowuje nas do modlitwy w nadziei. I odwrotnie, modlitwa Kościoła i 
modlitwa osobista wzmacniają w nas nadzieję. W zupełnie szczególny sposób 
Psalmy  dzięki swemu konkretnemu i zróżnicowanemu językowi  uczą nas 
zakotwiczenia naszej nadziei w Bogu: "Złożyłem w Panu całą nadzieję; On schylił się 
nade mną i wysłuchał mego wołania" (Ps 40, 2). "A Bóg, [dawcaBłąd! Nie można 
odnaleźć źródła odsyłacza. nadziei, niech wam udzieli pełni radości i pokoju w 
wierze, abyście przez moc Ducha Świętego byli bogaci w nadzieję" (Rz 15, 13).

2658	"A nadzieja zawieść nie może, ponieważ miłość Boża rozlana jest w sercach 
naszych przez Ducha Świętego, który został nam dany" (Rz 5, 5). Modlitwa, 
kształtowana przez życie liturgiczne, czerpie wszystko z miłości, którą zostaliśmy 
umiłowani w Chrystusie i która pozwala nam na nią odpowiedzieć miłością tak, jak On 
nas umiłował. Miłość jest tym źródłem modlitwy; kto z niej czerpie, dochodzi do 
szczytu modlitwy:

Kocham Cię, o mój Boże, i moim jedynym pragnieniem jest kochać Cię aż do 
ostatniego tchnienia mego życia. Kocham Cię, o mój Boże, nieskończenie 
dobry, i wolę umrzeć kochając Cię, niż żyć bez kochania Cię. Kocham Cię, 
Panie, i jedyna łaska, o jaką Cię proszę, to kochać Cię wiecznie... Boże mój, 
jeśli mój język nie jest w stanie mówić w każdej chwili, iż Cię kocham, chcę, 
aby moje serce powtarzało Ci to za każdym moim tchnieniem6.

"Dzisiaj"

2659	W niektórych chwilach uczymy się modlić, słuchając słowa Pana i 
uczestnicząc w Jego Misterium Paschalnym, ale w każdym czasie w wydarzeniach  
codzienności otrzymujemy Jego Ducha jako źródło naszej modlitwy. Nauczanie 
Jezusa o modlitwie do naszego Ojca ma ten sam kontekst co nauczanie o 
Opatrzności7: czas jest w rękach Ojca; spotykamy Go w teraźniejszości, nie wczoraj 
ani jutro, ale dzisiaj: "Obyście usłyszeli dzisiaj głos Jego: Błąd! Nie można odnaleźć 
źródła odsyłacza.Nie zatwardzajcie serc waszychBłąd! Nie można odnaleźć źródła 
odsyłacza." (Ps 95, 7-8).

2660	Modlić się pośród wydarzeń każdego dnia i w każdej chwili jest jedną z 
tajemnic Królestwa, objawionych "maluczkim", sługom Chrystusa, ubogim z 
błogosławieństw. Słusznie i dobrze jest modlić się, aby nadejście Królestwa 
sprawiedliwości i pokoju miało wpływ na bieg historii, lecz równie ważne jest 
przenikanie modlitwą treści codziennych, zwyczajnych sytuacji. Wszystkie formy 
modlitwy mogą być tym zaczynem, do którego Pan porównuje Królestwo8.

W skrócie

2661	Przez Tradycję, żywy przekaz, Duch Święty w Kościele uczy dzieci 
Boże modlitwy.

2662	Słowo Boże, liturgia Kościoła, cnoty wiary, nadziei i miłości są źródłami 
modlitwy.


Artykuł drugi

DROGA MODLITWY

2663	Zgodnie z kontekstem liturgicznym, społecznym i kulturowym, każdy Kościół  
w żywej tradycji modlitwy  proponuje swoim wiernym język modlitwy: słowa, melodie, 
gesty, ikonografię. Do Urzędu Nauczycielskiego9 należy rozeznawanie, czy te drogi 
modlitwy są wierne tradycji wiary apostolskiej, a obowiązkiem duszpasterzy i 
katechetów jest wyjaśnianie ich znaczenia zawsze w odniesieniu do Jezusa 
Chrystusa.

Modlitwa do Ojca

2664	Jedynie Chrystus jest drogą modlitwy chrześcijańskiej. Czy nasza modlitwa 
będzie wspólnotowa czy osobista, słowna czy wewnętrzna, dostęp do Ojca ma tylko 
wtedy, gdy modlimy się "w imię" Jezusa. Święte człowieczeństwo Jezusa jest więc 
drogą, na której Duch Święty uczy nas modlić się do Boga, naszego Ojca.

Modlitwa do Jezusa

2665	Modlitwa Kościoła, karmiona słowem Bożym i celebracją liturgii, uczy nas 
modlitwy do Pana Jezusa. Nawet jeśli jest skierowana przede wszystkim do Ojca, we 
wszystkich tradycjach liturgicznych zawiera jednak formy modlitwy skierowane do 
Chrystusa. Niektóre psalmy, które zostały uaktualnione w modlitwie Kościoła, oraz 
Nowy Testament wkładają w nasze usta i utrwalają w naszych sercach wezwania 
modlitwy do Chrystusa: Synu Boży, Słowo Boże, Panie, Zbawco, Baranku Boży, 
Królu, Synu umiłowany, Synu Dziewicy, Dobry Pasterzu, Życie nasze, Światłości 
nasza, Nadziejo nasza, Zmartwychwstanie nasze, Przyjacielu ludzi...

2666	Jednak imieniem, które zawiera wszystko, jest właśnie imię, które Syn Boży 
otrzymuje w swoim Wcieleniu: JEZUS. Ludzkie wargi nie są w stanie wypowiedzieć 
Boskiego Imienia10, ale Słowo Boże, przyjmując nasze człowieczeństwo, powierza je 
nam i możemy go wzywać: "Jezus", "JHWH zbawia11. Imię Jezus obejmuje 
wszystko: Boga i człowieka oraz całą ekonomię stworzenia i zbawienia. Modlić się, 
mówiąc "Jezus", oznacza wzywać Go, wołać do Niego w nas. Tylko Jego imię 
zawiera Obecność, którą oznacza. Jezus jest Zmartwychwstałym i ktokolwiek wzywa 
Jego Imienia, przyjmuje Syna Bożego, który go umiłował i siebie samego wydał za 
niego12.

2667	To bardzo proste wezwanie wiary zostało rozwinięte w tradycji modlitwy w 
różnych formach na Wschodzie i na Zachodzie. Najczęstszym sformułowaniem, 
przekazanym przez mnichów z Synaju, z Syrii, z góry Athos jest wezwanie: "Panie, 
Jezu Chryste, Synu Boży, zmiłuj się nad nami grzesznymi!" Łączy ono hymn 
chrystologiczny z Flp 2, 6-11 z błaganiem celnika i żebraków o przejrzenie13. Przez 
to wezwanie serce współodczuwa nędzę ludzi i miłosierdzie ich Zbawiciela.

2668	Wezwanie świętego imienia Jezus jest najprostszą drogą nieustannej 
modlitwy. Często powtarzane z pokorą przez skupione serce, nie rozprasza się w 
"wielomówstwie" (Mt 6, 7), lecz "zatrzymuje słowo i wydaje owoc przez swą 
wytrwałość"14. Jest możliwe "w każdym czasie", ponieważ nie jest ono czynnością 
obok jakiejś innej, ale czynnością jedyną, mianowicie miłowaniem Boga, który ożywia 
i przemienia wszelkie działanie w Chrystusie Jezusie.

2669	Modlitwa Kościoła, podobnie jak wzywa Jego najświętsze Imię, tak samo czci i 
wielbi Serce Jezusa. Adoruje Słowo Wcielone i Jego Serce, które z miłości do ludzi 
pozwoliło się przebić naszymi grzechami. Modlitwa chrześcijańska chętnie idzie drogą 
krzyżową w ślad za Zbawicielem. Kolejne stacje od pretorium po Golgotę i grób 
wyznaczają drogę Jezusa, który odkupił świat przez swój święty Krzyż.

"Przyjdź, Duchu Święty"

2670	"Nikt nie może powiedzieć bez pomocy Ducha Świętego Błąd! Nie można 
odnaleźć źródła odsyłacza.Panem jest JezusBłąd! Nie można odnaleźć źródła 
odsyłacza." (1 Kor 12, 3). Za każdym razem, gdy zaczynamy modlić się do Jezusa, 
Duch Święty swoją uprzedzającą łaską wprowadza nas na drogę modlitwy. Skoro 
uczy On nas modlitwy, przypominając nam Chrystusa, to czy nie można modlić się do 
Niego samego? Właśnie dlatego Kościół zachęca nas, abyśmy codziennie wzywali 
Ducha Świętego, zwłaszcza na początku i na końcu każdej ważnej czynności.

Jeśli Duch nie ma być wielbiony, to jakże przebóstwiałby mnie przez chrzest? 
A jeśli ma być wielbiony, to dlaczego nie ma być przedmiotem szczególnego 
kultu?15

2671	Tradycyjną formą prośby o Ducha Świętego jest wezwanie skierowane do 
Ojca przez Chrystusa, naszego Pana, by On dał nam Ducha Pocieszyciela16. Jezus 
podkreśla z naciskiem tę prośbę w swoje imię w tej samej chwili, gdy obiecuje dar 
Ducha Prawdy17. Najprostszą i najbardziej bezpośrednią modlitwą jest także 
tradycyjna modlitwa: "Przyjdź, Duchu Święty". Każda tradycja liturgiczna rozwinęła ją 
w antyfonach i hymnach:

Przyjdź, Duchu Święty, napełnij serca swoich wiernych i zapal w nich ogień 
swojej miłości18.

Królu niebieski, Duchu Pocieszycielu, Duchu Prawdy, wszędzie obecny i 
napełniający wszystko, skarbcu wszelkiego dobra i źródło Życia, przybądź, 
zamieszkaj w nas, oczyść nas i zbaw nas, o Ty, któryś jest Dobry!19

2672	Duch Święty, którego namaszczenie przenika całą naszą istotę, jest 
wewnętrznym Nauczycielem modlitwy chrześcijańskiej. On jest twórcą żywej tradycji 
modlitwy. Oczywiście, jest tyle dróg w modlitwie, co modlących się, ale ten sam Duch 
działa we wszystkich i ze wszystkimi. W komunii Ducha Świętego modlitwa 
chrześcijańska jest modlitwą w Kościele.

W komunii ze świętą Matką Boga

2673	W modlitwie Duch Święty jednoczy nas z Osobą Jedynego Syna w Jego 
uwielbionym człowieczeństwie. To przez nie i w nim nasza synowska modlitwa 
prowadzi do komunii w Kościele z Matką Jezusa20.

2674	Od wyrażenia w wierze przyzwolenia Maryi w chwili Zwiastowania i 
niezachwianego podtrzymania go pod krzyżem Jej macierzyństwo rozciąga się odtąd 
na braci i siostry Jej Syna, którzy są "pielgrzymującymi jeszcze i narażonymi na trudy i 
niebezpieczeństwa"21. Jezus, jedyny Pośrednik, jest drogą naszej modlitwy; Maryja, 
Matka Jezusa i Matka nasza, nie przysłania Go; Ona "wskazuje drogę" (Hodoghitria), 
jest jej "Znakiem", według tradycyjnej ikonografii na Wschodzie i na Zachodzie.

2675	Na podstawie tego szczególnego współdziałania Maryi z działaniem Ducha 
Świętego Kościoły rozwinęły modlitwę do świętej Matki Boga, skupiając ją na Osobie 
Chrystusa ukazanej w Jego misteriach. W niezliczonych hymnach i antyfonach, które 
wyrażają tę modlitwę, najczęściej występują na przemian dwa dążenia: jedno 
"uwielbia" Pana za "wielkie rzeczy", jakie uczynił swojej pokornej Służebnicy, a przez 
Nią wszystkim ludziom22; drugie powierza Matce Jezusa błagania i uwielbienia dzieci 
Bożych, ponieważ Ona zna teraz ludzkość, która w Niej zostaje poślubiona przez 
Syna Bożego.

2676	Te dwa dążenia modlitwy do Maryi znalazły szczególny wyraz w modlitwie 
"Zdrowaś Maryjo":
	"Zdrowaś Maryjo (Raduj się, Maryjo)". Pozdrowienie anioła Gabriela 
rozpoczyna modlitwę "Zdrowaś". To sam Bóg, za pośrednictwem anioła, pozdrawia 
Maryję. W naszej modlitwie ośmielamy się podjąć na nowo pozdrowienie Maryi wraz 
ze spojrzeniem, jakie Bóg skierował na swą pokorną Służebnicę23, i cieszymy się z 
radości, jaką On w Niej znajduje24.
	"Łaski pełna, Pan z Tobą": Dwa słowa pozdrowienia anioła wyjaśniają się 
wzajemnie. Maryja jest pełna łaski, ponieważ Pan jest z Nią. Łaska, jaką jest 
napełniona, oznacza obecność Tego, który jest źródłem wszelkiej łaski. "Ciesz się... 
Córo Jeruzalem... Mocarz pośród ciebie" (So 3,14.17a). Maryja, w której sam Pan 
przychodzi zamieszkać, jest uosobieniem córy Syjonu, Arką Przymierza, miejscem, 
gdzie przebywa chwała Pana: jest Ona "przybytkiem Boga z ludźmi" (Ap 21, 3). 
"Pełna łaski" jest całkowicie oddana Temu, który przychodzi w Niej zamieszkać i 
którego Ona ma wydać na świat.
	"Błogosławionaś Ty między niewiastami i błogosławiony owoc żywota Twojego, 
Jezus". Po pozdrowieniu anioła czynimy naszym pozdrowienie Elżbiety. "Napełniona 
Duchem Świętym" (Łk 1, 41) Elżbieta jest pierwsza w długim szeregu pokoleń, które 
błogosławią Maryję25: "Błogosławiona jesteś, któraś uwierzyła..." (Łk 1, 45); Maryja 
jest "błogosławiona między niewiastami", ponieważ uwierzyła w wypełnienie się słowa 
Pana. Abraham przez swoją wiarę stał się błogosławieństwem dla "ludów całej ziemi" 
(Rdz 12, 3). Maryja przez swoją wiarę stała się Matką wierzących, dzięki której 
wszystkie narody ziemi otrzymują Tego, który jest samym błogosławieństwem Boga: 
"Błogosławiony owoc żywota Twojego, Jezus".

2677	"Święta Maryjo, Matko Boża, módl się za nami..." Zdumiewamy się razem z 
Elżbietą: "A skądże mi to, że Matka mojego Pana przychodzi do mnie?" (Łk 1, 43). 
Ponieważ daje nam Jezusa, swego Syna, Maryja jest Matką Boga i Matką naszą; 
możemy Jej powierzać wszystkie nasze troski i nasze prośby. Ona modli się za nami, 
podobnie jak modliła się za siebie: "Niech mi się stanie według twego słowa!" (Łk 1, 
38). Powierzając się Jej modlitwie, zdajemy się razem z Nią na wolę Bożą: "Bądź 
wola Twoja".
	"Módl się za nami grzesznymi, teraz i w godzinę śmierci naszej". Prosząc 
Maryję, by się modliła za nami, uznajemy siebie za biednych grzeszników i zwracamy 
się do "Matki miłosierdzia", do Całej Świętej. Powierzamy się Jej "teraz", w "dzisiaj" 
naszego życia. Nasza ufność rozciąga się aż do powierzenia Jej już teraz "godziny 
naszej śmierci". Modlimy się, by była obecna przy niej jak przy śmierci swojego Syna 
na krzyżu i w godzinie naszego przejścia przyjęła nas jako nasza Matka26, by 
poprowadzić nas do swego Syna Jezusa, do raju.

2678	Pobożność średniowieczna na Zachodzie rozwinęła modlitwę różańcową, 
wprowadzając ją jako ludową formę zastępczą Modlitwy Godzin. Na Wschodzie 
litanijna forma Akathistos i Paraklisis pozostała zbliżona do chórowego oficjum w 
Kościołach bizantyjskich, podczas gdy tradycje: ormiańska, koptyjska i syryjska 
dawały pierwszeństwo ludowym hymnom i pieśniom ku czci Matki Bożej. Jednakże w 
Ave Maria, w teotokionach, hymnach św. Efrema czy św. Grzegorza z Nareku 
tradycja modlitwy jest zasadniczo ta sama.

2679	Maryja jest doskonałą "Orantką", figurą Kościoła. Gdy modlimy się do Niej, 
wraz z Nią łączymy się z zamysłem Ojca, który posyła swego Syna dla zbawienia 
wszystkich ludzi. Podobnie jak umiłowany uczeń, przyjmujemy do siebie27 Matkę 
Jezusa, która stała się Matką wszystkich żyjących. Możemy modlić się z Nią i do Niej. 
Modlitwa Kościoła jest jakby prowadzona przez modlitwę Maryi. Jest z Maryją 
zjednoczona w nadziei28. 

W skrócie

2680	Modlitwa jest przede wszystkim skierowana do Ojca; w taki sam sposób 
kieruje się ona do Jezusa, zwłaszcza przez wzywanie Jego świętego imienia: 
"Panie, Jezu Chryste, Synu Boży, zmiłuj się nad nami grzesznymi!"

2681	"Nikt nie może powiedzieć bez pomocy Ducha Świętego: Błąd! Nie 
można odnaleźć źródła odsyłacza.Panem jest JezusBłąd! Nie można 
odnaleźć źródła odsyłacza." (1 Kor 12, 3). Kościół zachęca nas, byśmy 
wzywali Ducha Świętego jako wewnętrznego Nauczyciela modlitwy 
chrześcijańskiej.

2682	Kościół chętnie modli się w komunii z Dziewicą Maryją ze względu na 
Jej szczególne współdziałanie z Duchem Świętym, aby razem z Nią uwielbiać 
wielkie rzeczy, które Bóg uczynił w Niej, oraz by powierzać Jej błagania i 
uwielbienia.


Artykuł trzeci

PRZEWODNICY MODLITWY

Wielu świadków

2683	Świadkowie, którzy poprzedzili nas w drodze do Królestwa29, szczególnie ci, 
których Kościół uznaje za "świętych", uczestniczą w żywej tradycji modlitwy przez 
wzór swojego życia, przez pozostawione przez nich pisma oraz przez swoją modlitwę 
dzisiaj. Kontemplują oni Boga, wychwalają Go i nieustannie opiekują się tymi, których 
pozostawili na ziemi. Wchodząc "do radości" swego Nauczyciela, zostali "postawieni 
nad wieloma"30. Wstawiennictwo jest ich najwyższą służbą zamysłowi Bożemu. 
Możemy i powinniśmy modlić się do nich, aby wstawiali się za nami i za całym 
światem.

2684	W komunii świętych rozwinęły się w historii Kościołów różne duchowości. 
Osobisty charyzmat świadka miłości Boga do ludzi mógł być przekazany, jak na 
przykład "duch" Eliasza Elizeuszowi31 i Janowi Chrzcicielowi32, by uczniowie mogli 
uczestniczyć w tym duchu33. Duchowość znajduje się także w miejscu zetknięcia 
różnych prądów liturgicznych i teologicznych oraz świadczy o inkulturacji wiary w 
określone środowisko ludzkie i jego historię. Różne duchowości chrześcijańskie 
uczestniczą w żywej tradycji modlitwy i są niezbędnymi przewodnikami dla wiernych. 
W swojej bogatej różnorodności rozszczepiają one czyste i jedyne światło Ducha 
Świętego.

Duch jest rzeczywiście miejscem świętych, a święty jest właściwym miejscem 
dla Ducha, ofiarowuje się on bowiem, by zamieszkiwać z Bogiem, i został 
nazwany Jego świątynią34.

Słudzy modlitwy

2685	Rodzina chrześcijańska jest pierwszym miejscem wychowania do modlitwy. 
Zbudowana na sakramencie małżeństwa jest "Kościołem domowym", w którym dzieci 
Boże uczą się modlitwy "jak Kościół" oraz wytrwałości w modlitwie. Szczególnie dla 
małych dzieci codzienna modlitwa rodzinna jest pierwszym świadectwem żywej 
pamięci Kościoła, cierpliwie pobudzanej przez Ducha Świętego.

2686	Wyświęceni do posługi są również odpowiedzialni za formowanie do modlitwy 
swoich braci i sióstr w Chrystusie. Jako słudzy Dobrego Pasterza zostali wyświęceni, 
by prowadzić Lud Boży do żywych źródeł modlitwy, jakimi są: słowo Boże, liturgia, 
życie teologalne, "dzisiaj" Boga w konkretnych sytuacjach35.

2687	Wielu zakonników poświęciło całe swoje życie modlitwie. Już na pustyni 
egipskiej pustelnicy, mnisi i mniszki poświęcali swój czas uwielbianiu Boga i 
wstawianiu się za Jego ludem. Życie konsekrowane nie może istnieć ani rozwijać się 
bez modlitwy; jest ona jednym z żywych źródeł kontemplacji i życia duchowego w 
Kościele.

2688	Celem katechezy dzieci, młodzieży i dorosłych jest to, by słowo Boże było 
rozważane w modlitwie osobistej, aktualizowane w modlitwie liturgicznej oraz stale 
uwewnętrzniane, by wydało swój owoc w nowym życiu. Katecheza jest także 
miejscem, w którym pobożność ludowa może zostać poddana ocenie i wychowaniu36 
Nauczenie się na pamięć podstawowych modlitw jest niezbędnym oparciem w życiu 
modlitwy; ważne jest jednak to, by doprowadzić do zasmakowania w jej treści37 .

2689	Grupy modlitewne, jak również "szkoły modlitwy", są dziś jednym ze znaków i 
jednym z bodźców odnowy modlitwy w Kościele, pod warunkiem że czerpią z 
autentycznych źródeł modlitwy chrześcijańskiej. Troska o jedność jest znakiem 
prawdziwej modlitwy w Kościele.

2690	Duch Święty udziela niektórym wiernym daru mądrości, wiary i rozeznania 
dotyczącego tego dobra wspólnego, jakim jest modlitwa (kierownictwo duchowe). 
Osoby, które zostały obdarzone tym darem, są prawdziwymi sługami żywej tradycji 
modlitwy:

Dlatego właśnie dusza, która chce postąpić w doskonałości, powinna  według 
rady św. Jana od Krzyża  "dobrze uważać, w jakie ręce się oddaje, albowiem 
jaki jest mistrz, taki będzie uczeń; jaki jest ojciec, taki będzie syn". Co więcej: 
"Przewodnicy duchowi winni być nie tylko mądrzy i roztropni, ale także 
posiadać szczególne doświadczenie. Jeśli przewodnicy duchowi nie mają 
doświadczenia w życiu duchowym, nie będą zdolni pokierować duszami, gdy 
Bóg będzie je chciał prowadzić, ponieważ oni ich nie zrozumieją"38 .

Miejsca sprzyjające modlitwie

2691	Kościół, dom Boży, jest właściwym miejscem modlitwy liturgicznej dla 
wspólnoty parafialnej. Jest on również uprzywilejowanym miejscem adoracji 
rzeczywistej obecności Chrystusa w Najświętszym Sakramencie. Wybór 
sprzyjającego miejsca nie jest obojętny dla prawdziwości modlitwy:

	 Dla modlitwy osobistej może to być "kącik modlitewny" z Pismem świętym i 
obrazami, by trwać tam "w ukryciu" przed naszym Ojcem39;  w rodzinie 
chrześcijańskiej taki rodzaj małego oratorium sprzyja wspólnej modlitwie.
	 W okolicach, gdzie istnieją klasztory, powołaniem tych wspólnot jest 
sprzyjanie dzieleniu Modlitwy Godzin z wiernymi oraz umożliwianie im samotności 
koniecznej dla bardziej intensywnej modlitwy osobistej40.
	 Pielgrzymki przypominają naszą wędrówkę na ziemi ku niebu. Tradycyjnie 
już są one czasem intensywnej odnowy modlitwy. Dla pielgrzymów poszukujących 
właściwych im żywych źródeł sanktuaria są wyjątkowymi miejscami przeżywania "jako 
Kościół" form modlitwy chrześcijańskiej.

W skrócie

2692	W swojej modlitwie Kościół pielgrzymujący jest złączony z modlitwą 
świętych, których usilnie prosi o wstawiennictwo.

2693	Różne duchowości chrześcijańskie uczestniczą w żywej tradycji 
modlitwy i są cennymi przewodnikami w życiu duchowym.

2694	Rodzina chrześcijańska jest pierwszym miejscem wychowania do 
modlitwy. 

2695	Pomoc dotyczącą modlitwy zapewniają w Kościele: wyświęceni do 
posługi, życie konsekrowane, katecheza, grupy modlitewne i "kierownictwo 
duchowe".

2696	Miejscami najbardziej sprzyjającymi modlitwie są: osobiste lub rodzinne 
oratorium, klasztory, sanktuaria pielgrzymkowe, a przede wszystkim kościół, 
który jest właściwym miejscem modlitwy liturgicznej dla wspólnoty parafialnej 
oraz uprzywilejowanym miejscem adoracji eucharystycznej.



Rozdział trzeci

ŻYCIE MODLITWY

2697	Modlitwa jest życiem nowego serca. Powinna ożywiać nas w każdej chwili. 
Tymczasem zapominamy o Tym, który jest naszym Życiem i naszym Wszystkim. 
Dlatego więc mistrzowie życia duchowego, zgodnie z tradycją ksiąg Powtórzonego 
Prawa i Proroków, kładą nacisk na modlitwę jako "pamięć o Bogu", częste budzenie 
"pamięci serca": "Trzeba przypominać sobie o Bogu częściej, niż oddychamy"1. Nie 
można jednak modlić się "w każdym czasie", jeśli pragnąc takiej modlitwy, nie 
modlimy się w pewnych chwilach: są to szczególne momenty modlitwy 
chrześcijańskiej, jeśli chodzi o intensywność i trwanie.

2698	Tradycja Kościoła proponuje wiernym pewien rytm modlitwy, mający 
podtrzymywać modlitwę nieustanną. Niektóre z nich są codzienne: modlitwa poranna i 
wieczorna, przed jedzeniem i po jedzeniu, Liturgia Godzin. Niedziela, skupiona wokół 
Eucharystii, jest uświęcana przede wszystkim przez modlitwę. Cykl roku liturgicznego 
i jego wielkie święta są podstawowym rytmem życia modlitewnego chrześcijan.

2699	Pan prowadzi każdą osobę drogami i sposobami, zgodnymi z Jego 
upodobaniem. Każdy wierny odpowiada Mu zgodnie z postanowieniem swojego serca 
i osobistą formą swojej modlitwy. Tradycja chrześcijańska zachowała jednak trzy 
główne formy życia modlitwy: modlitwa ustna, rozmyślanie, kontemplacja. Ich wspólną 
cechą jest skupienie serca. Ta czujność w zachowywaniu słowa i trwaniu w 
obecności Boga czyni z tych trzech form intensywne chwile życia modlitwy.


Artykuł pierwszy

FORMY MODLITWY

I. Modlitwa ustna

2700	Bóg przez swoje Słowo mówi do człowieka. Przez słowa, wypowiadane w 
myśli lub na głos, nasza modlitwa nabiera kształtu. Najważniejsza jednak jest 
obecność serca w Tym, do kogo mówimy w modlitwie. To, "czy nasza modlitwa 
będzie wysłuchana, nie zależy od ilości słów, lecz od zapału naszych dusz"2.

2701	Modlitwa ustna jest niezbędnym elementem życia chrześcijańskiego. Uczniów, 
przyciąganych cichą modlitwą Nauczyciela, uczy On modlitwy ustnej : "Ojcze nasz". 
Jezus modlił się nie tylko modlitwami liturgicznymi Synagogi; Ewangelie ukazują nam, 
jak wypowiadał głośno swoją modlitwę osobistą, od wzniosłego błogosławieństwa 
Ojca3 aż do trwogi w Getsemani4.

2702	Potrzeba połączenia zmysłów z modlitwą wewnętrzną jest zgodna z 
wymaganiem naszej ludzkiej natury. Jesteśmy ciałem i duchem i dlatego odczuwamy 
potrzebę wyrażenia na zewnątrz naszych uczuć. Musimy modlić się całą naszą istotą, 
by nadać naszemu błaganiu jak największą moc.

2703	Potrzeba ta odpowiada również wymaganiu Bożemu. Bóg szuka czcicieli w 
Duchu i Prawdzie, a w konsekwencji modlitwy żywej, wznoszącej się z głębi duszy. 
Oczekuje On również wyrazu zewnętrznego, który łączy ciało z modlitwą wewnętrzną, 
ponieważ składa Mu ona doskonały hołd z tego wszystkiego, do czego ma On prawo.

2704	Ponieważ modlitwa ustna ma charakter zewnętrzny i jest w pełni ludzka, jest 
przede wszystkim modlitwą tłumów. Ale nawet modlitwa najbardziej wewnętrzna nie 
powinna pomijać modlitwy ustnej. Modlitwa staje się wewnętrzna w takiej mierze, w 
jakiej uświadamiamy sobie Tego, "do którego mówimy"5. Wtedy modlitwa ustna staje 
się pierwszym stopniem modlitwy kontemplacyjnej.

II. Rozmyślanie

2705	Rozmyślanie polega przede wszystkim na poszukiwaniu. Duch szuka 
zrozumienia pytań "dlaczego" i "jak" życia chrześcijańskiego, aby przylgnąć do tego, o 
co Bóg prosi, i udzielić na to odpowiedzi. Potrzebna jest do tego trudna do 
osiągnięcia uwaga. Zazwyczaj pomagają w tym księgi, które chrześcijanie mają do 
dyspozycji: Pismo święte, zwłaszcza Ewangelia, święte obrazy, teksty liturgiczne z 
dnia i danego okresu liturgicznego, pisma mistrzów duchowych, dzieła z zakresu 
duchowości, wielka księga stworzenia oraz księga historii, karta Bożego "dzisiaj".

2706	Rozmyślanie nad tym, co się czyta, prowadzi do przyswojenia sobie treści 
przez odniesienie jej do siebie samego. Tu otwiera się inna księga: księga życia. 
Przechodzi się od myślenia do rzeczywistości. W zależności od stopnia pokory i wiary 
odkrywamy dążenia, które działają w sercu, i możemy je rozeznawać. Chodzi o 
czynienie prawdy, by dojść do Światła: "Panie, co chcesz, abym czynił?"

2707	Metody rozmyślania są tak zróżnicowane jak mistrzowie życia duchowego. 
Chrześcijanin powinien dążyć do rozmyślania w sposób regularny; w przeciwnym 
razie będzie podobny do trzech pierwszych rodzajów gleby z przypowieści o siewcy6. 
Jednak metoda jest tylko przewodnikiem; ważne jest, by iść naprzód z Duchem 
Świętym jedyną drogą modlitwy, którą jest Jezus Chrystus. 

2708	Rozmyślanie pobudza myśl, wyobraźnię, uczucie, pragnienie. Takie 
uaktywnienie jest konieczne do pogłębienia pewności wiary, pobudzenia nawrócenia 
serca i umocnienia woli, by iść za Chrystusem. Modlitwa chrześcijańska chętnie 
podejmuje rozmyślanie o "misteriach Chrystusa", na przykład w lectio divina lub w 
różańcu. Ta forma refleksji modlitewnej ma ogromną wartość, jednak modlitwa 
chrześcijańska powinna zdążać jeszcze dalej: do poznania miłości Pana Jezusa, do 
zjednoczenia z Nim.

III. Kontemplacja

2709	Co to jest kontemplacja? Św. Teresa odpowiada: "Kontemplacja myślna nie 
jest, według mnie, niczym innym jak głębokim związkiem przyjaźni, w którym  
rozmawiamy sam na sam z Bogiem, w przekonaniu, że On nas kocha"7.
	Kontemplacja szuka Tego, "którego miłuje dusza moja" (Pnp 1, 7)8, to znaczy 
Jezusa, a w Nim Ojca. Jest On poszukiwany, a pragnienie Boga jest zawsze 
początkiem miłości; jest On poszukiwany w czystej wierze, w tej wierze, która sprawia 
nasze narodzenie z Niego i życie w Nim. W czasie kontemplacji można jeszcze 
rozmyślać, w każdym jednak razie spojrzenie kieruje się na Pana.

2710	Wybór czasu i długości trwania kontemplacji zależy od zdecydowania woli, 
objawiającej tajemnice serca. Nie kontemplujemy wtedy, kiedy mamy czas: 
znajdujemy czas, by być dla Pana, z silnym postanowieniem, aby Mu go później nie 
odbierać, niezależnie od doświadczeń czy oschłości spotkania. Nie zawsze można 
rozmyślać, ale zawsze można wejść w kontemplację, niezależnie od warunków 
zdrowia, pracy czy uczuciowości. Serce jest miejscem poszukiwania i spotkania, w 
ubóstwie i w wierze.

2711	Wejście w kontemplację jest analogiczne do wejścia w liturgię eucharystyczną:  
jest nim "skupienie" serca; poddanie całej naszej istoty tchnieniu Ducha Świętego; 
zamieszkanie w domu Pańskim, jakim jesteśmy; pobudzenie wiary, by wejść w 
obecność Tego, który nas oczekuje; zrzucenie wszelkich masek i zwrócenie serca do 
kochającego nas Pana, aby oddać się Mu jako ofiara, która zostanie oczyszczona i 
przekształcona.

2712	Kontemplacja jest modlitwą dziecka Bożego, grzesznika, któremu 
przebaczono, który zgadza się na przyjęcie miłości, jaką jest kochany, i chce na nią 
odpowiedzieć jeszcze bardziej kochając9. Jest on jednak świadomy, że jego 
odwzajemniająca miłość jest tą miłością, którą Duch rozlewa w jego sercu, albowiem 
wszystko jest łaską od Boga. Kontemplacja jest pokornym i ubogim powierzeniem się 
miłującej woli Ojca w coraz głębszym zjednoczeniu z Jego umiłowanym Synem.

2713	Kontemplacja jest więc najprostszym sposobem wyrażenia tajemnicy modlitwy. 
Jest ona darem, łaską; nie można przyjąć jej inaczej jak tylko w pokorze i ubóstwie. 
Kontemplacja jest związkiem przymierza ustanowionym przez Boga w głębi naszego 
bytu10. Kontemplacja jest komunią: Trójca Święta kształtuje w niej człowieka  obraz 
Boży  "na swoje podobieństwo".

2714	Kontemplacja jest także najbardziej intensywnym czasem modlitwy. W niej 
Ojciec sprawia w nas "przez Ducha swego wzmocnienie siły wewnętrznego 
człowieka", by Chrystus zamieszkał przez wiarę w naszych sercach i abyśmy zostali 
"wkorzenieni i ugruntowani" w miłości (Ef 3,16-17).

2715	Kontemplacja jest spojrzeniem wiary utkwionym w Jezusa Chrystusa. 
"Wpatruję się w Niego, a On wpatruje się we mnie"  mówił do swego świętego 
proboszcza wieśniak z Ars modlący się przed tabernakulum. Ta uwaga zwrócona na 
Niego jest wyrzeczeniem się własnego "ja". Jego spojrzenie oczyszcza serce. Światło 
spojrzenia Jezusa oświeca oczy naszego serca; uczy nas widzieć wszystko w świetle 
Jego prawdy i Jego współczucia dla wszystkich ludzi. Kontemplacja kieruje również 
wzrok na misteria życia Chrystusa. W ten sposób uczy "wewnętrznego poznania 
Pana", by Go coraz bardziej kochać i iść za Nim11.

2716	Kontemplacja jest słuchaniem słowa Bożego. Słuchanie to, dalekie od 
bierności, jest posłuszeństwem wiary, bezwarunkowym przyjęciem go przez sługę i 
miłującym przylgnięciem dziecka. Uczestniczy ono w "tak" Syna, który stał się Sługą, i 
w "Fiat" Jego pokornej Służebnicy.

2717	Kontemplacja jest milczeniem, "symbolem świata, który nadchodzi"12, lub 
"milczącą miłością"13. Słowa w kontemplacji nie mają charakteru dyskursywnego, 
lecz są niczym iskry, które zapalają ogień miłości. W tym milczeniu, nieznośnym dla 
człowieka "zewnętrznego", Ojciec wypowiada do nas swoje Słowo, które przyjmuje 
ciało, cierpi, umiera i zmartwychwstaje, a Duch przybrania za synów pozwala nam 
uczestniczyć w modlitwie Jezusa.

2718	Kontemplacja jest zjednoczeniem z modlitwą Jezusa w takim stopniu, w jakim 
pozwala uczestniczyć w Jego misterium. Misterium Chrystusa jest sprawowane przez 
Kościół w Eucharystii, a Duch Święty ożywia je w kontemplacji, aby zostało ukazane 
przez czynną miłość.

2719	Kontemplacja jest komunią miłości przynoszącą Życie dla wielu w takiej 
mierze, w jakiej jest ona zgodą na trwanie w nocy wiary. Paschalna Noc 
Zmartwychwstania przechodzi przez noc agonii i grobu. Są to trzy szczególne chwile 
Godziny Jezusa, które Jego Duch (a nie "słabe ciało") ożywia w kontemplacji. Trzeba 
zgodzić się, by "czuwać z Nim jedną godzinę"14.

W skrócie

2720	Kościół zachęca wiernych do regularnej modlitwy: modlitw codziennych, 
Liturgii Godzin, niedzielnej Eucharystii, świąt roku liturgicznego.

2721	Tradycja chrześcijańska obejmuje trzy główne formy życia modlitwy: 
modlitwę ustną, rozmyślanie i kontemplację. Skupienie serca jest ich wspólną 
cechą.

2722	Modlitwa ustna, oparta na zjednoczeniu ciała i ducha w naturze ludzkiej, 
włącza ciało w modlitwę wewnętrzną serca, za przykładem Chrystusa 
modlącego się do swojego Ojca i uczącego swoich uczniów modlitwy "Ojcze 
nasz".

2723	Rozmyślanie jest modlitewnym poszukiwaniem, które pobudza myśl, 
wyobraźnię, uczucie, pragnienie. Jego celem jest przyswojenie sobie w wierze 
rozważanego przedmiotu, odniesionego do rzeczywistości naszego życia.

2724	Kontemplacja myślna jest prostą formą wyrażenia tajemnicy modlitwy. 
Jest spojrzeniem wiary utkwionym w Jezusa, słuchaniem słowa Bożego, 
milczącą miłością. Urzeczywistnia ona zjednoczenie z modlitwą Chrystusa w 
takim stopniu, w jakim pozwala nam uczestniczyć w Jego misterium.


Artykuł drugi

WALKA MODLITWY

2725	Modlitwa jest darem łaski oraz zdecydowaną odpowiedzią z naszej strony. 
Zawsze zakłada ona pewien wysiłek. Wielcy ludzie modlitwy Starego Przymierza 
przed Chrystusem, jak również Matka Boża i święci wraz z Chrystusem pouczają nas, 
że modlitwa jest walką. Przeciw komu? Przeciw nam samym i przeciw podstępom 
kusiciela, który robi wszystko, by odwrócić człowieka od modlitwy, od zjednoczenia z 
Bogiem. Modlimy się tak, jak żyjemy, ponieważ tak żyjemy, jak się modlimy. Jeśli nie 
chcemy stale postępować według Ducha Chrystusa, nie możemy także stale modlić 
się w Jego imię. "Duchowa walka" nowego życia chrześcijanina jest nieodłączna od 
walki modlitwy.

I. Zarzuty wobec modlitwy

2726	W walce modlitwy musimy przeciwstawiać się  w nas samych i wokół nas  
błędnym pojęciom o modlitwie. Niektórzy widzą w niej zwykły proces psychologiczny, 
inni wysiłek koncentracji, by dojść do pustki wewnętrznej. Jeszcze inni zaliczają ją do 
postaw i słów rytualnych. W podświadomości wielu chrześcijan modlitwa jest 
zajęciem, nie dającym się pogodzić z tym wszystkim, co mają do zrobienia; nie mają 
na nią czasu. Ci, którzy szukają Boga przez modlitwę, szybko zniechęcają się, gdyż 
nie wiedzą, iż modlitwa pochodzi również od Ducha Świętego, a nie od nich samych.

2727	Musimy również przeciwstawiać się mentalności "tego świata"; wsącza się ona 
w nas, jeśli nie jesteśmy czujni; na przykład prawdziwe miałoby być tylko to, co 
zostało sprawdzone rozumowo i naukowo (tymczasem modlitwa jest tajemnicą, która 
przekracza naszą świadomość i podświadomość); wartości produkcyjne i wydajność 
(modlitwa jest nieproduktywna, a zatem bezużyteczna); zmysłowość i wygodnictwo, 
kryteria prawdy, dobra i piękna (tymczasem modlitwa, "umiłowanie Piękna" [filokalia
*, jest pochłonięta chwałą Boga żywego i prawdziwego); przeciwstawiając modlitwę 
aktywizmowi, przedstawia się ją jako ucieczkę od świata. Tymczasem modlitwa 
chrześcijańska nie jest odwróceniem się od historii ani ucieczką od życia.

2728	Wreszcie, nasza walka powinna przeciwstawiać się temu, co odczuwamy jako 
nasze niepowodzenia w modlitwie: zniechęcenie z powodu oschłości, zasmucenie, że 
nie wszystko dajemy Panu, gdyż mamy "wiele posiadłości"15, zawód, że nie 
zostaliśmy wysłuchani zgodnie z naszą własną wolą, zraniona pycha, która utwierdza 
się wskutek naszego poczucia niegodności, ponieważ jesteśmy grzesznikami, 
uczulenie na bezinteresowność modlitwy itd. Wniosek jest zawsze ten sam: po co się 
modlić? Aby przezwyciężyć te przeszkody, trzeba walczyć o pokorę, ufność i 
wytrwałość.

II. Pokorna czujność serca

Wobec trudności w modlitwie

2729	Najczęstszą trudnością w naszej modlitwie jest roztargnienie. W modlitwie 
ustnej może ono dotyczyć wyrazów i ich sensu; o wiele bardziej może dotyczyć Tego, 
do którego się modlimy w modlitwie ustnej (liturgicznej czy osobistej), w czasie 
rozmyślania i podczas kontemplacji. Próba odrzucenia roztargnienia równałaby się 
popadnięciu w jego sidła, podczas gdy wystarczy powrócić do swego serca: 
roztargnienie wyjawia nam, do czego jesteśmy przywiązani, i pokorne uświadomienie 
sobie tego przed Panem powinno obudzić naszą miłość przede wszystkim do Niego 
przez zdecydowane ofiarowanie Mu naszego serca, by je oczyścił. Tu właśnie ma 
miejsce walka: chodzi o wybór Pana, któremu mamy służyć16.

2730	Od strony pozytywnej walka przeciw naszemu zaborczemu i władczemu "ja" 
polega na czuwaniu, na prostocie serca. Gdy Jezus kładzie nacisk na potrzebę 
czuwania, chodzi zawsze o czuwanie w odniesieniu do Niego, do Jego Przyjścia w 
dniu ostatecznym i każdego dnia: "dzisiaj". Oblubieniec przychodzi pośród nocy; 
światłem, które nie powinno zgasnąć, jest światło wiary: "O Tobie mówi moje serce: 
ŤSzukaj Jego obliczať" (Ps 27, 8).

2731	Inną trudnością, zwłaszcza dla tych, którzy chcą się modlić szczerze, jest 
oschłość. Jest ona elementem kontemplacji, gdy serce jest wyjałowione, nie znajdując 
upodobania w myślach, wspomnieniach i uczuciach, nawet duchowych. Jest to chwila 
czystej wiary, która wiernie trwa przy Jezusie w agonii i w grobie. "Jeżeli ziarno 
pszenicy obumrze, przynosi plon obfity" (J 12, 24). Jeśli oschłość pochodzi z braku 
korzeni, gdyż słowo padło na skałę, wówczas walka zależy od nawrócenia17. 

Wobec pokus w modlitwie

2732	Najczęstszą i najbardziej ukrytą pokusą jest nasz brak wiary. Objawia się on 
nie tyle przez wyznane niedowiarstwo, co przez faktyczny wybór. Gdy zaczynamy się 
modlić, natychmiast tysiące prac i kłopotów, uznanych za bardzo pilne, wchodzą na 
pierwsze miejsce; i znowu jest to chwila prawdy serca i wyboru miłości. Zwracamy się 
do Pana jako do naszej ostatniej ucieczki: ale czy naprawdę w to wierzymy? Albo 
bierzemy Pana za sprzymierzeńca, ale serce ciągle jeszcze pozostaje zarozumiałe. W 
każdym przypadku nasz brak wiary ukazuje, że nie jesteśmy jeszcze w postawie 
serca pokornego: "beze Mnie nic nie możecie uczynić" (J 15, 5).

2733	Inną pokusą, która wynika z zarozumiałości, jest znużenie. Ojcowie duchowni 
rozumieją przez nie rodzaj depresji na skutek porzucenia ascezy, zmniejszenia 
czujności, zaniedbania serca. "Duch wprawdzie ochoczy, ale ciało słabe" (Mt 26, 41). 
Z im większej wysokości się spada, tym bardziej jest to bolesne. Bolesne 
zniechęcenie jest odwrotnością zarozumiałości. Kto jest pokorny, nie dziwi się swojej 
nędzy, ponieważ prowadzi go ona do większej ufności i wytrwania w stałości.

III. Synowska ufność

2734	Synowska ufność jest poddawana próbie i potwierdza się w ucisku18. 
Zasadnicza trudność dotyczy modlitwy prośby, wstawiennictwa za siebie lub za 
innych. Niektórzy przestają w ogóle się modlić, ponieważ  jak sądzą  ich prośba nie 
zostaje wysłuchana. Pojawiają się dwa pytania: dlaczego uważamy, że nasza prośba 
nie została wysłuchana? W jaki sposób nasza modlitwa jest wysłuchana, "skuteczna 
"?

Dlaczego skarżymy się, że nie jesteśmy wysłuchani?

2735	Najpierw powinien zdziwić nas pewien fakt. Gdy chwalimy Boga lub składamy 
Mu dziękczynienie za wszelkie dobrodziejstwa, nie troszczymy się o to, by wiedzieć, 
czy nasza modlitwa jest Mu miła. Chcemy natomiast zobaczyć wynik naszej prośby. 
Jaki więc obraz Boga motywuje naszą modlitwę: czy jest On środkiem do 
wykorzystania, czy też Ojcem naszego Pana Jezusa Chrystusa?

2736	Czy jesteśmy przekonani, że "nie umiemy się modlić tak, jak trzeba" (Rz 8, 
26)? Czy prosimy Boga o "stosowne dobra"? Nasz Ojciec dobrze wie, czego nam 
potrzeba, zanim Go o to poprosimy19, lecz oczekuje naszej prośby, ponieważ 
godność Jego dzieci polega na ich wolności. Trzeba więc modlić się w Jego Duchu 
wolności, by móc prawdziwie poznać Jego wolę20.

2737	"Nic nie posiadacie, gdyż się nie modlicie... Modlicie się, a nie otrzymujecie, bo 
się źle modlicie, starając się jedynie o zaspokojenie swych żądz" (Jk 4, 2-3)21. Jeżeli 
prosimy sercem podzielonym, "cudzołożnym" (Jk 4, 4), Bóg nie może nas wysłuchać, 
gdyż chce naszego dobra, naszego życia. "A może utrzymujecie, że na próżno Pismo 
mówi: ŤZazdrośnie pożąda On ducha, którego w nas utwierdziłť?" (Jk 4, 5). Nasz 
Bóg jest o nas "zazdrosny", co jest znakiem prawdy Jego miłości. Wejdźmy w 
pragnienie Jego Ducha, a będziemy wysłuchani:

Nie martw się, jeśli nie otrzymujesz natychmiast od Boga tego, o co Go 
prosisz; oznacza to, że chce On przysporzyć ci dobra przez twoją wytrwałość w 
pozostawaniu z Nim na modlitwie22. Chce, by nasze pragnienie potwierdziło 
się w modlitwie. Tak nas przygotowuje do przyjęcia tego, co jest gotów nam 
dać23.

W jaki sposób nasza modlitwa jest skuteczna?

2738	Objawienie modlitwy w ekonomii zbawienia uczy nas, że wiara opiera się na 
działaniu Boga w historii. Ufność synowska zrodziła się dzięki Jego wyjątkowemu 
działaniu: przez Mękę i Zmartwychwstanie Jego Syna. Modlitwa chrześcijańska jest 
współpracą z Jego Opatrznością, z Jego zamysłem miłości do ludzi. 

2739	U św. Pawła ufność ta jest śmiała24, oparta na modlitwie Ducha w nas i na 
wiernej miłości Ojca, który dał nam swojego Syna jedynego25. Przemiana modlącego 
się serca jest pierwszą odpowiedzią na naszą prośbę.

2740	Modlitwa Jezusa czyni z modlitwy chrześcijańskiej skuteczną prośbę. On jest 
jej wzorem, modli się w nas i z nami. Skoro serce Syna szuka tylko tego, co podoba 
się Ojcu, to czy serca przybranych dzieci mogłyby bardziej przywiązywać się do 
darów niż do Dawcy? 

2741	Jezus modli się również za nas, w naszym imieniu i dla naszego dobra. 
Wszystkie nasze prośby zostały raz na zawsze włączone w Jego wołanie na krzyżu i 
wysłuchane przez Ojca w Jego Zmartwychwstaniu. Dlatego więc nie przestaje On 
wstawiać się za nami u Ojca26. Jeśli nasza modlitwa jest zdecydowanie zjednoczona 
z modlitwą Jezusa, w zaufaniu i synowskiej śmiałości, otrzymujemy wszystko, o co 
prosimy w Jego imię, a nawet o wiele więcej niż to: otrzymujemy samego Ducha 
Świętego, który posiada wszystkie dary.

IV. Wytrwać w miłości

2742	"Nieustannie się módlcie" (1 Tes 5,17), "dziękujcie zawsze za wszystko Bogu 
Ojcu w imię naszego Pana Jezusa Chrystusa" (Ef 5, 20), "wśród wszelakiej modlitwy i 
błagania. Przy każdej sposobności módlcie się w Duchu! Nad tym właśnie czuwajcie z 
całą usilnością i proście za wszystkich świętych" (Ef 6,18). "Nie zostało nam 
nakazane nieustannie pracować, czuwać, prosić, natomiast prawem jest dla nas 
modlitwa nieustanna"27. Ten niezmordowany zapał może płynąć tylko z miłości. 
Wbrew naszemu znużeniu i lenistwu walka modlitwy jest walką pokornej, ufnej i 
wytrwałej miłości. Miłość ta otwiera nasze serca na trzy oświecające i ożywiające 
prawdy dotyczące modlitwy:

2743	Modlitwa jest zawsze możliwa. Czas chrześcijanina jest czasem Chrystusa 
Zmartwychwstałego, który jest "z nami przez wszystkie dni" (Mt 28, 20), niezależnie 
od jakichkolwiek burz28. Nasz czas jest w ręku Boga:

Można modlić się często i gorąco. Nawet na targu czy w czasie samotnej 
przechadzki, siedząc w swoim sklepiku czy też kupując lub sprzedając, a 
nawet przy gotowaniu29.

2744	Modlitwa jest życiową koniecznością. Dowód przez przeciwieństwo jest nie 
mniej przekonujący: jeśli nie pozwalamy prowadzić się Duchowi, popadamy w niewolę 
grzechu30. Jakże Duch Święty może być "naszym Życiem", jeśli nasze serce jest od 
Niego daleko?

Nic nie jest tak ważne jak modlitwa; sprawia ona, że to co niemożliwe, staje się 
możliwe, to, co trudne, staje się łatwe. Jest niemożliwe, aby grzeszył człowiek, 
który się modli31.

Kto się modli, z pewnością się zbawia; kto się nie modli, z pewnością się 
potępia32.

2745	Modlitwa i życie chrześcijańskie są nierozłączne, gdyż chodzi o tę samą miłość 
i o to samo wyrzeczenie, które wypływa z miłości; tę samą synowską i miłującą 
zgodność z zamysłem miłości Ojca; tę samą przekształcającą jedność w Duchu 
Świętym, który coraz bardziej nas upodabnia do Jezusa Chrystusa; tę samą miłość do 
wszystkich ludzi, tę miłość, jaką Jezus nas umiłował. "Wszystko da wam Ojciec, o 
cokolwiek Go poprosicie w imię moje. To wam przykazuję, abyście się wzajemnie 
miłowali" (J 15, 16-17).

Ten tylko modli się nieustannie, kto modlitwę łączy z czynami, a czyny z 
modlitwą. Tylko w ten sposób możemy uznać za możliwą do urzeczywistnienia 
zasadę nieustannej modlitwy33.

ARCYKAPŁAŃSKA MODLITWA JEZUSA

2746	Gdy nadeszła Jego Godzina, Jezus modli się do Ojca34. Jego modlitwa  
najdłuższa z przekazanych nam przez Ewangelię  obejmuje całą ekonomię 
stworzenia i zbawienia, jak również Jego Śmierć i Zmartwychwstanie. Modlitwa 
Godziny Jezusa pozostaje na zawsze Jego modlitwą, podobnie jak Jego Pascha, 
która wypełniła się "raz na zawsze", pozostaje obecna w liturgii Jego Kościoła. 

2747	Tradycja chrześcijańska słusznie nazywa ją "modlitwą arcykapłańską" Jezusa. 
Jest to modlitwa naszego Arcykapłana; jest ona nieodłączna od Jego Ofiary, od Jego 
"przejścia" (Pascha) do Ojca, przez które został całkowicie "poświęcony" Ojcu35.

2748	W tej ofiarniczej modlitwie paschalnej wszystko zostało w Nim ponownie 
zjednoczone36: Bóg i świat; Słowo i ciało; życie wieczne i czas; miłość, która się 
wydaje, i grzech, który ją zdradza; uczniowie będący jej świadkami oraz ci, którzy 
uwierzą w Niego dzięki ich słowu; uniżenie i chwała. Jest to modlitwa  jedności.

2749	Jezus wypełnił całkowicie dzieło Ojca i Jego modlitwa  podobnie jak Jego 
Ofiara  rozciąga się aż po spełnienie się czasu. Modlitwa Godziny napełnia czasy 
ostateczne i kieruje je do ich spełnienia. Jezus, Syn, któremu Ojciec dał wszystko, 
powierzył się całkowicie Ojcu; jednocześnie wyraża się z niezależną wolnością37 
dzięki władzy, jaką Ojciec dał Mu nad wszystkim. Syn, który stał się Sługą, jest 
Panem, Pantokratorem. Nasz Arcykapłan, który modli się za nas, jest także Tym, 
który modli się w nas, i jest Bogiem, który nas wysłuchuje.

2750	Jedynie wnikając w święte Imię Pana Jezusa, możemy przyjąć  od wewnątrz 
 modlitwę, jakiej On nas uczy: "Ojcze nasz!" Jego modlitwa arcykapłańska inspiruje 
 od wewnątrz  wielkie prośby zawarte w "Ojcze nasz": troskę o imię Ojca38, 
pragnienie Jego Królestwa (chwała39), wypełnianie woli Ojca, Jego zamysł 
zbawienia40 oraz wyzwolenie od zła41.

2751	Wreszcie, właśnie w tej modlitwie Jezus objawia i daje nam nierozłączne 
"poznanie" Ojca i Syna42, które jest samą tajemnicą życia modlitwy. 

W skrócie

2752 Modlitwa zakłada wysiłek oraz walkę przeciw nam samym i przeciw 
podstępom kusiciela. Walka modlitwy jest nieodłączna od "walki duchowej", 
koniecznej do stałego postępowania według Ducha Chrystusa: modlimy się 
tak, jak żyjemy, ponieważ żyjemy tak, jak się modlimy.

2753 W walce modlitwy musimy przeciwstawiać się błędnym pojęciom, różnym 
prądom umysłowym, doświadczeniu naszych niepowodzeń. Na te pokusy, 
które powodują zwątpienie w użyteczność czy nawet w możliwość modlitwy, 
należy odpowiadać pokorą, ufnością i wytrwałością.

2754 Podstawowymi trudnościami w praktykowaniu modlitwy są roztargnienie i 
oschłość. Środkiem zaradczym jest wiara, nawrócenie i czujność serca.

2755 Dwiema najczęstszymi pokusami zagrażającymi modlitwie są brak wiary i 
znużenie, które jest pewną formą depresji na skutek porzucenia ascezy, co 
prowadzi do zniechęcenia.

2756 Synowska ufność zostaje wystawiona na próbę, gdy mamy wrażenie, że 
nie zawsze jesteśmy wysłuchiwani. Ewangelia wzywa nas do postawienia 
sobie pytania o zgodność naszej modlitwy z pragnieniem Ducha.

2757 "Nieustannie się módlcie" (1 Tes 5,17). Modlitwa jest zawsze możliwa. 
Jest nawet życiową koniecznością. Modlitwa i życie chrześcijańskie są 
nierozłączne.

2758 Modlitwa Godziny Jezusa, słusznie nazywana "modlitwą 
arcykapłańską"43, streszcza całą ekonomię stworzenia i zbawienia. Inspiruje 
wielkie prośby zawarte w modlitwie "Ojcze nasz".


Dział drugi
MODLITWA PAŃSKA "OJCZE NASZ"

2759	"Gdy Jezus przebywał w jakimś miejscu na modlitwie i skończył ją, rzekł jeden 
z uczniów do Niego: ŤPanie, naucz nas modlić się, jak i Jan nauczył swoich 
uczniówť" (Łk 11,1). W odpowiedzi na tę prośbę Pan powierza swoim uczniom i 
swojemu Kościołowi podstawową modlitwę chrześcijańską. Św. Łukasz podaje krótki 
jej tekst (pięć próśb)1, św. Mateusz natomiast wersję poszerzoną (siedem próśb)2. 
Tradycja liturgiczna Kościoła przyjęła tekst św. Mateusza (Mt 6, 9-13):

Ojcze nasz, któryś jest w niebie,
święć się imię Twoje;
przyjdź Królestwo Twoje;
bądź wola Twoja jako w niebie, tak i na ziemi.
Chleba naszego powszedniego daj nam dzisiaj; 
i odpuść nam nasze winy,
jako i my odpuszczamy naszym winowajcom;
i nie wódź nas na pokuszenie,
ale nas zbaw ode Złego.

2760	Bardzo wcześnie przyjął się w liturgii zwyczaj dodawania doksologii na 
zakończenie Modlitwy Pańskiej. W Didache3: "Bo Twoja jest potęga i chwała na 
wieki". Konstytucje Apostolskie4 dodają na początku "Królestwo" i ta właśnie formuła 
została aktualnie przyjęta w modlitwie ekumenicznej. Tradycja bizantyjska po 
"chwała" dodaje: "Ojca, Syna i Ducha Świętego". Mszał Rzymski rozwija ostatnią 
prośbę5 w wyraźnej perspektywie "oczekiwania błogosławionej nadziei" (Tt 2, 13) 
oraz przyjścia naszego Pana Jezusa Chrystusa, potem następuje aklamacja 
wypowiadana przez zgromadzenie albo powtórzenie doksologii z Konstytucji 
Apostolskich.

Artykuł pierwszy

"STRESZCZENIE CAŁEJ EWANGELII"

2761	"Modlitwa Pańska jest rzeczywiście streszczeniem całej Ewangelii"6. "Gdy Pan 
przekazał nam tę formułę modlitwy, dodał: ŤProście, a będzie wam daneť (Łk 11, 9). 
Każdy może więc kierować ku niebu różne modlitwy według swoich potrzeb, ale 
zaczynając zawsze od Modlitwy Pańskiej, która pozostaje modlitwą podstawową"7.

I. W centrum Pisma świętego

2762	Po ukazaniu, że Psalmy są zasadniczym pokarmem modlitwy chrześcijańskiej i 
łączą się z prośbami modlitwy "Ojcze nasz", św. Augustyn kończy:

Zbadajcie wszystkie modlitwy, jakie znajdują się w Piśmie świętym, a nie 
wierzę, byście mogli znaleźć w nich coś, czego nie zawierałaby Modlitwa 
Pańska8.

2763	Całe Pismo święte (Prawo, Prorocy, Psalmy) zostało wypełnione w 
Chrystusie9. Ewangelia jest "Dobrą Nowiną". Jej pierwsza zapowiedź została 
streszczona przez św. Mateusza w Kazaniu na Górze10. Modlitwa do naszego Ojca 
znajduje się w samym centrum tej zapowiedzi. W tym kontekście znajduje swe 
wyjaśnienie każda prośba z modlitwy przekazanej nam przez Pana:

Modlitwa Pańska jest najdoskonalszą z modlitw... W niej prosimy nie tylko o to, 
czego możemy słusznie pragnąć, ale także w kolejności, w jakiej należy tego 
pragnąć. Modlitwa Pańska nie tylko uczy nas prosić, ale także kształtuje 
wszystkie nasze uczucia11.

2764	Kazanie na Górze jest nauką życia, Modlitwa Pańska jest modlitwą, ale 
zarówno przez tę naukę, jak i modlitwę Duch Pana nadaje nowy kształt naszym 
pragnieniom, wewnętrznym poruszeniom, które ożywiają nasze życie. Jezus swoimi 
słowami uczy nas tego nowego życia i poucza, by prosić o nie w modlitwie. Od 
prawości naszej modlitwy będzie także zależała prawość naszego życia w Nim.

II. "Modlitwa Pańska"

2765	Tradycyjne wyrażenie "Modlitwa Pańska" (to znaczy "Modlitwa Pana") 
oznacza, że modlitwy do naszego Ojca nauczył nas i dał nam ją Pan Jezus. Ta 
modlitwa pochodząca od Jezusa jest rzeczywiście jedyna: jest "Pana". Z jednej 
strony, przez słowa tej modlitwy Jedyny Syn przekazuje nam słowa, które dał Mu 
Ojciec12: On jest Nauczycielem naszej modlitwy. Z drugiej strony, jako Słowo 
Wcielone, Jezus zna w swoim ludzkim sercu potrzeby swoich braci i sióstr oraz 
objawia je nam: On jest wzorem naszej modlitwy.

2766	Jezus nie pozostawia nam jednak jakiejś formuły do mechanicznego 
powtarzania13. Jak w każdej modlitwie ustnej, przez Słowo Boże Duch Święty uczy 
dzieci Boże modlitwy do Ojca. Jezus podaje nam nie tylko słowa naszej synowskiej 
modlitwy, ale równocześnie daje Ducha, przez którego stają się one w nas "duchem i 
życiem" (J 6, 63). Co więcej, na dowód i dla umożliwienia naszej synowskiej modlitwy 
Ojciec "wysłał do serc naszych Ducha Syna swego, który woła: Abba, Ojcze!" (Ga 4, 
6). Nasza modlitwa wyraża przed Bogiem nasze pragnienia. Ojciec, "Ten, który 
przenika serca... zna zamiar Ducha... że przyczynia się za świętymi zgodnie z wolą 
Bożą" (Rz 8, 27). Modlitwa do naszego Ojca łączy się z misterium posłania Syna i 
Ducha. 

III. Modlitwa Kościoła

2767	Ten nierozłączny dar słów Pana i Ducha Świętego, który ożywia je w sercach 
wierzących, Kościół otrzymał i przeżywał już od swoich początków. Pierwsze 
wspólnoty modliły się słowami Modlitwy Pańskiej "trzy razy dziennie"14 w miejsce 
"osiemnastu błogosławieństw", będących w użyciu w pobożności żydowskiej.

2768	Według Tradycji apostolskiej Modlitwa Pańska jest w sposób istotny 
zakorzeniona w modlitwie liturgicznej.

Pan uczy nas modlić się wspólnie za wszystkich naszych braci. Nie mówi On 
"Ojcze mój", któryś jest w niebie, lecz "Ojcze nasz", aby nasza modlitwa była 
zanoszona w jednym duchu za całe Ciało Kościoła15.

We wszystkich tradycjach liturgicznych Modlitwa Pańska stanowi integralną część 
Godzin większych świętego Oficjum. Ale przede wszystkim w trzech sakramentach 
wtajemniczenia chrześcijańskiego uwydatnia się jej charakter eklezjalny:

2769	W chrzcie i w bierzmowaniu przekazywanie (traditio) Modlitwy Pańskiej 
oznacza nowe narodzenie się do życia Bożego. Ponieważ modlitwa chrześcijańska 
polega na mówieniu do Boga samym słowem Bożym, dlatego ci, którzy są "ponownie 
do życia powołani... dzięki słowu Boga, które jest żywe" (1 P 1, 23), uczą się wzywać 
swojego Ojca tym jednym słowem, którego On zawsze wysłuchuje. Od tej pory mogą 
to czynić, gdyż niezatarta pieczęć namaszczenia Duchem Świętym została wyciśnięta 
na ich sercu, uszach, wargach, na całej ich synowskiej istocie. Dlatego również 
większość komentarzy patrystycznych do modlitwy "Ojcze nasz" jest skierowana do 
katechumenów i neofitów. Gdy Kościół modli się słowami modlitwy "Ojcze nasz", 
wtedy zawsze modli się i doznaje miłosierdzia lud "nowo narodzonych"16.

2770	W liturgii eucharystycznej Modlitwa Pańska ukazuje się jako modlitwa całego 
Kościoła. Objawia się jej pełny sens i skuteczność. Umieszczona między Anaforą 
(Modlitwą eucharystyczną) a obrzędami Komunii świętej, z jednej strony streszcza 
wszystkie prośby i modlitwy wstawiennicze wyrażone w epiklezie, a z drugiej strony 
wyraża prośbę o wejście na Ucztę Królestwa, której antycypacją jest Komunia 
sakramentalna.

2771	W Eucharystii Modlitwa Pańska ukazuje także eschatologiczny charakter jej 
próśb. Jest to modlitwa właściwa "czasom ostatecznym", czasom zbawienia, które 
zostały zapoczątkowane wraz z wylaniem Ducha Świętego, a które wypełnią się wraz 
z powrotem Pana. Prośby skierowane do naszego Ojca  w odróżnieniu od modlitw 
Starego Przymierza  opierają się na urzeczywistnionym już raz na zawsze misterium 
zbawienia w Chrystusie Ukrzyżowanym i Zmartwychwstałym.

2772	Z tej niewzruszonej wiary wypływa nadzieja, która ożywia każdą z siedmiu 
próśb. Wyrażają one westchnienia obecnego czasu, czasu cierpliwości i oczekiwania, 
w którym "jeszcze się nie ujawniło, czym będziemy" (1 J 3, 2)17. Eucharystia i 
modlitwa "Ojcze nasz" są nastawione na przybycie Pana: "aż przyjdzie" (1 Kor 11, 
26).

W skrócie

2773	W odpowiedzi na prośbę swoich uczniów ("Panie, naucz nas modlić 
się": Łk 11, 1) Jezus powierza im podstawową modlitwę chrześcijańską: " 
Ojcze nasz".

2774	"Modlitwa Pańska jest rzeczywiście streszczeniem całej Ewangelii"18, 
"najdoskonalszą z modlitw"19. Znajduje się ona w centrum Pisma świętego.

2775	Została nazwana "Modlitwą Pańską", ponieważ pochodzi od Pana 
Jezusa, Mistrza i wzoru naszej modlitwy.

2776	Modlitwa Pańska jest właściwą modlitwą Kościoła. Stanowi integralną 
część Godzin większych świętego Oficjum i sakramentów wtajemniczenia 
chrześcijańskiego chrztu, bierzmowania i Eucharystii. Włączona w Eucharystię, 
ukazuje "eschatologiczny" charakter zawartych w niej próśb, w pełnym nadziei 
oczekiwaniu Pana, "aż przyjdzie" (1 Kor 11, 26).

Artykuł drugi

"OJCZE NASZ, KTÓRYŚ JEST W NIEBIE "

I. "Ośmielamy się zbliżyć z całą ufnością"

2777	W liturgii rzymskiej całe zgromadzenie eucharystyczne jest wezwane do 
odmawiania z synowską śmiałością modlitwy "Ojcze nasz"; liturgie wschodnie 
wykorzystują i rozwijają podobne wyrażenia: "Ośmielić się z całą pewnością", "Uczyń 
nas godnymi". Przed płonącym krzewem Mojżesz usłyszał: "Nie zbliżaj się tu! Zdejm 
sandały z nóg" (Wj 3, 5). Tylko Jezus mógł przekroczyć ten próg Boskiej Świętości, 
On, który "dokonawszy oczyszczenia z grzechów" (Hbr 1, 3), wprowadza nas przed 
oblicze Ojca: "Oto Ja i dzieci moje, które Mi dał Bóg" (Hbr 2,13):

Świadomość naszej sytuacji niewolników kazałaby nam skryć się pod ziemię, 
nasze bytowanie ziemskie rozpadłoby się w pył, gdyby władza naszego Ojca i 
Ducha Jego Syna nie skłaniała nas do wznoszenia wołania: "Abba, Ojcze!" (Rz 
8,15)... Kiedy słaby śmiertelnik ośmieliłby się nazwać Boga swoim Ojcem, jeśli 
nie wyłącznie wtedy, gdy wnętrze człowieka zostanie poruszone Mocą z 
wysoka?20 

2778	Moc Ducha, która wprowadza nas w Modlitwę Pańską, jest wyrażana w 
liturgiach Wschodu i Zachodu za pomocą bardzo pięknego, typowo chrześcijańskiego 
wyrażenia parrhesia, które oznacza szczerą prostotę, synowską ufność, radosną 
pewność, pokorną śmiałość, pewność bycia kochanym21.

II. "Ojcze!"

2779	Zanim uczynimy naszym to pierwsze wezwanie Modlitwy Pańskiej, dobrze 
będzie najpierw pokornie oczyścić nasze serce z niektórych fałszywych wyobrażeń 
"tego świata". Pokora każe nam uznać, że "Ojca nikt nie zna, tylko Syn" i ci, którym 
"Syn zechce objawić", to znaczy "prostaczkowie" (Mt 1 l, 25-27). Oczyszczenie serca 
dotyczy powstałych w naszej historii osobistej i kulturowej wyobrażeń ojca lub matki, 
które wpływają na naszą relację do Boga. Bóg, nasz Ojciec, przekracza kategorie 
świata stworzonego. Odnosić nasze idee w tej dziedzinie do Niego lub przeciw 
Niemu, byłoby tworzeniem bożków po to, by je czcić lub burzyć. Modlić się do Ojca, to 
znaczy wejść w Jego misterium, którym jest On sam i które objawił nam Jego Syn:

Wyrażenie "Bóg Ojciec" nigdy nikomu nie było objawione. Gdy sam Mojżesz 
zapytał Boga, kim On jest, usłyszał inne imię. Nam to imię zostało objawione w 
Synu, bo imię to zawiera nowe imię Ojca22.

2780	Możemy wzywać Boga jako "Ojca", ponieważ został On nam objawiony przez 
Jego Syna, który stał się człowiekiem, a Jego Duch pozwala nam Go poznać. Tym, 
czego człowiek nie może pojąć, ani moce anielskie dostrzec, jest osobowa relacja 
Syna z Ojcem23; Duch Syna pozwala nam w niej uczestniczyć, nam, którzy 
wierzymy, że Jezus jest Chrystusem i że narodziliśmy się z Boga24.

2781	Gdy modlimy się do Ojca, jesteśmy w komunii z Nim i z Jego Synem, Jezusem 
Chrystusem25. Wtedy właśnie poznajemy Go i uznajemy z ciągle nowym zachwytem. 
Pierwszym słowem Modlitwy Pańskiej jest adorujące błogosławieństwo; potem 
następuje błaganie. Chwałą Boga jest to, że uznajemy Go za "Ojca", Boga 
prawdziwego. Składamy Mu dziękczynienie, że objawił nam swoje imię, że pozwolił 
nam w nie wierzyć i że zamieszkuje w nas Jego Obecność.

2782	Możemy adorować Ojca, ponieważ odrodził nas do swojego życia, przybierając 
nas za dzieci w swoim Jedynym Synu. Przez chrzest wszczepia nas w Ciało 
Chrystusa, a przez namaszczenie swoim Duchem, który od Głowy wylewa się na 
członki, czyni nas "namaszczonymi":

Rzeczywiście, Bóg, który nas przeznaczył do przybranego synostwa, upodobnił 
nas do chwalebnego Ciała Chrystusa. Odtąd więc, jako wszczepieni w 
Chrystusa, słusznie jesteście nazywani "namaszczonymi"26.

Nowy człowiek, odrodzony i przywrócony swemu Bogu dzięki łasce, mówi 
najpierw: "Ojcze", ponieważ stał się synem27.

2783	Tak więc dzięki Modlitwie Pańskiej zostaliśmy objawieni nam samym, 
ponieważ równocześnie został nam objawiony Ojciec28:

Człowiecze, nie śmiałeś zwrócić twarzy ku niebu, spuszczałeś oczy ku ziemi, a 
nagle otrzymałeś łaskę Chrystusa: wszystkie twoje grzechy zostały ci 
odpuszczone. Ze złego sługi stałeś się dobrym synem... Podnieś więc oczy ku 
Ojcu, który cię odkupił przez swojego Syna, i powiedz: Ojcze nasz... Ale nie 
żądaj żadnego przywileju. W szczególny sposób jest On Ojcem Chrystusa; nas 
natomiast stworzył. Powiedz więc ty także przez łaskę: Ojcze nasz, abyś 
zasłużył, by być Jego synem29.

2784	Ten darmowy dar przybrania wymaga z naszej strony nieustannego 
nawrócenia i nowego życia. Modlitwa do naszego Ojca powinna rozwinąć w nas dwie 
podstawowe dyspozycje:
	Pragnienie i wolę, by upodobnić się do Niego. Zostaliśmy stworzeni na obraz 
Boga, ale podobieństwo do Niego zostało nam przywrócone dzięki łasce, na którą 
powinniśmy odpowiedzieć.

Należy pamiętać... że skoro nazywamy Boga "naszym Ojcem", powinniśmy 
postępować jak dzieci Boże30.

Nie możecie nazywać waszym Ojcem Boga wszelkiej dobroci, jeśli 
zachowujecie serce okrutne i nieludzkie; w takim przypadku nie ma już w was 
śladu dobroci Ojca niebieskiego31.

Trzeba nieustannie kontemplować piękno Ojca i nasycać nim naszą duszę32.

2752	Pokorne i ufne serce, które sprawia, że "stajemy się jako dzieci" (Mt 18, 3), bo 
właśnie "prostaczkom" objawia się Bóg (Mt 11, 25): 

(Ojcze nasz) jest spojrzeniem na samego Boga, wielkim płomieniem miłości. 
Dusza roztapia się w nim i pogrąża w świętym miłowaniu oraz ufnie, ze 
szczególną i pobożną czułością33, rozmawia z Bogiem jak ze swoim własnym 
Ojcem.

Ojcze nasz: to imię budzi w nas zarazem miłość, zapał w modlitwie... a także 
nadzieję, że otrzymamy to, o co zamierzamy prosić... Bo czego może On 
naprawdę odmówić swoim dzieciom, skoro już wcześniej pozwolił im być Jego 
dziećmi?34

III. Ojcze "nasz"

2786	Ojcze "nasz" odnosi się do Boga. Gdy wypowiadamy ten zaimek, nie 
wyrażamy posiadania, lecz całkowicie nową relację do Boga. 

2787	Gdy mówimy Ojcze "nasz", uznajemy najpierw, że wszystkie Jego obietnice 
miłości, zapowiedziane przez proroków, zostały wypełnione przez Chrystusa w 
nowym i wiecznym Przymierzu: Staliśmy się "Jego" ludem, a On jest odtąd "naszym" 
Bogiem. Ten nowy związek jest darem wzajemnej przynależności: przez miłość i 
wierność35 mamy odpowiedzieć na "łaskę i prawdę", które zostały nam dane w 
Jezusie Chrystusie (J 1,17).

2788	Ponieważ Modlitwa Pańska jest modlitwą Ludu Bożego w "czasach 
ostatecznych", zaimek "nasz" wyraża również pewność naszej nadziei w ostatnią 
obietnicę Boga. W nowym Jeruzalem powie On do zwycięzcy: "Będę Bogiem dla 
niego, a on dla Mnie będzie synem" (Ap 21, 7).

2789	Modląc się do "naszego" Ojca, zwracamy się osobiście do Ojca Pana naszego 
Jezusa Chrystusa. Nie dzielimy Boskości, ponieważ Ojciec jest jej "źródłem i 
początkiem", ale wyznajemy w ten sposób, że Syn jest odwiecznie zrodzony przez 
Niego i że od Niego pochodzi Duch Święty. Nie mieszamy również Osób, ponieważ 
wyznajemy, że nasza komunia jest komunią z Ojcem i z Jego Synem Jezusem 
Chrystusem w Ich jedynym Duchu Świętym. Trójca Święta jest współistotna i 
niepodzielna. Kiedy modlimy się do Ojca, adorujemy Go i wielbimy z Synem i Duchem 
Świętym.

2790	Gramatycznie zaimek "nasz" określa rzeczywistość wspólną dla wielu. Jest 
tylko jeden Bóg i jest On uznany za Ojca przez tych, którzy przez wiarę w Jego 
Jedynego Syna odrodzili się z Niego przez wodę i przez Ducha36. Kościół jest nową 
komunią Boga i ludzi. Zjednoczony z Jedynym Synem, który stał się "pierworodnym 
między wielu braćmi" (Rz 8, 29), jest on w komunii z jednym i tym samym Ojcem, w 
jednym i tym samym Duchu Świętym37. Modląc się do "naszego" Ojca, każdy 
ochrzczony modli się w tej komunii: "Jeden duch i jedno serce ożywiały wszystkich 
wierzących" (Dz 4, 32).

2791	Dlatego więc mimo podziałów chrześcijan modlitwa do "naszego" Ojca 
pozostaje wspólnym dobrem i naglącym wezwaniem dla wszystkich ochrzczonych. 
Pozostając w komunii przez wiarę w Chrystusa i przez chrzest, powinni oni 
uczestniczyć w modlitwie Jezusa o jedność Jego uczniów38.

2792	Wreszcie, jeśli rzeczywiście modlimy się "Ojcze nasz", wyzbywamy się 
indywidualizmu, ponieważ miłość, którą przyjmujemy, wyzwala nas z niego. Zaimek 
"nasz" rozpoczynający Modlitwę Pańską, podobnie jak "my" czterech ostatnich próśb, 
nie wyklucza nikogo. Aby był on wypowiadany w prawdzie39 należy przezwyciężyć 
nasze podziały i różnice.

2793	Ochrzczeni nie mogą modlić się do "naszego" Ojca, nie prowadząc do Niego 
tych wszystkich, którym dał On swego umiłowanego Syna. Miłość Boża nie zna 
granic, nasza modlitwa również powinna być taka sama40. Modlitwa do "naszego" 
Ojca otwiera nas na ogrom Jego miłości objawionej w Chrystusie; trzeba modlić się 
ze wszystkimi i za wszystkich ludzi, którzy Go jeszcze nie znają, aby wszyscy byli 
"zgromadzeni w jedno" (J 11, 52). Ta Boża troska o wszystkich ludzi i o całe 
stworzenie ożywiała wszystkich wielkich ludzi modlitwy; powinna ona napełnić naszą 
modlitwę wszechogarniającą miłością, gdy ośmielamy się mówić: Ojcze "nasz".

IV. "Któryś jest w niebie"

2794	To biblijne wyrażenie nie oznacza miejsca ("przestrzeni"), lecz sposób 
istnienia; nie oddalenie Boga, ale Jego majestat. Nasz Ojciec nie znajduje się "gdzie 
indziej", On jest "ponad tym wszystkim", co możemy zrozumieć z Jego świętości. 
Ponieważ jest trzykroć święty, dlatego jest bardzo blisko serca pokornego i 
skruszonego:

Zupełnie słusznie słowa "Ojcze nasz, któryś jest w niebie", rozlegają się z serc 
sprawiedliwych, w których Bóg mieszka jak w swoim przybytku. Przez to 
również modlący się będzie pragnął, by mieszkał w nim Ten, którego wzywa41.

"Niebem" mogliby być równie dobrze ci, którzy noszą w sobie obraz świata 
niebieskiego i w których Bóg mieszka i żyje42.

2795	Symbol nieba odsyła nas do tajemnicy Przymierza, jaką przeżywamy, gdy 
modlimy się do naszego Ojca. On jest w niebie, które jest Jego przybytkiem; dom 
Ojca jest więc także naszą "ojczyzną". To właśnie z ziemi Przymierza grzech skazał 
nas na wygnanie43 a nawrócenie serca sprawia, że możemy powrócić44 do Ojca w 
niebie. To w Chrystusie zostały pojednane niebo i ziemia45 gdyż sam Syn "zstąpił z 
nieba" i sprawił, że możemy się tam dostać razem z Nim przez Jego Krzyż, 
Zmartwychwstanie i Wniebowstąpienie46.

2796	Gdy Kościół modli się "Ojcze nasz, któryś jest w niebie", wówczas wyznaje, że 
jesteśmy Ludem Bożym już przebywającym "na wyżynach niebieskich  w Chrystusie 
Jezusie" (Ef 2, 6), "ukrytym z Chrystusem w Bogu" (Kol 3, 3), a jednocześnie 
"wzdychamy, pragnąc przyodziać się w nasz niebieski przybytek" (2 Kor 5, 2)47:

Chrześcijanie są w ciele, ale nie żyją według ciała. Żyją na ziemi, lecz są 
obywatelami nieba48.

W skrócie

2797	Prosta i wierna ufność, pokorna i radosna pewność są dyspozycjami, 
które powinien posiadać odmawiający modlitwę "Ojcze nasz".

2798	Możemy wzywać Boga jako "Ojca", ponieważ objawił Go nam Syn 
Boży, który stal się człowiekiem, a przez chrzest zostaliśmy wszczepieni w 
Niego i przybrani za synów Bożych.

2799	Modlitwa Pańska prowadzi nas do komunii z Ojcem i Jego Synem, 
Jezusem Chrystusem. Objawia nas jednocześnie nam samym49.

2800	Modlitwa do naszego Ojca powinna pobudzać w nas wolę upodobnienia 
się do Niego, a nasze serce czynić pokornym i ufnym.

2801	Mówiąc Ojcze "nasz", odwołujemy się do Nowego Przymierza w Jezusie 
Chrystusie, do komunii z Trójcą Świętą i do miłości Bożej, która przez Kościół 
obejmuje cały świat.

2802	Wyrażenie "któryś jest w niebie" nie oznacza miejsca, lecz majestat 
Boga i Jego obecność w sercach ludzi sprawiedliwych. Niebo, dom Ojca, 
stanowi prawdziwą ojczyznę, do której zdążamy i do której już należymy.

Artykuł trzeci

SIEDEM PRÓŚB

2803	Po postawieniu nas w obecności Boga, naszego Ojca, aby Go adorować, 
kochać i błogosławić, Duch przybrania za synów sprawia, że z naszych serc wznosi 
się siedem próśb, siedem błogosławieństw. Trzy pierwsze, bardziej teologalne, kierują 
nas do chwały Ojca, cztery kolejne, będące jakby drogami do Niego, poddają naszą 
nędzę Jego łasce. "Głębia przyzywa głębię" (Ps 42, 8).

2804	Pierwsza seria próśb prowadzi nas do Ojca, by być dla Niego: Twoje imię, 
Twoje Królestwo, Twoja wola! Właściwą cechą miłości jest przede wszystkim pamięć 
o Tym, którego kochamy. W żadnej z tych trzech próśb nie wymieniamy "nas", ale 
ogarnia nas "gorące pragnienie", nawet "niepokój" umiłowanego Syna o chwałę Jego 
Ojca50: "Święć się... Przyjdź... Bądź...": te trzy błagania zostały już wysłuchane w 
Ofierze Chrystusa Zbawiciela, a teraz są skierowane, w nadziei, do ich ostatecznego 
wypełnienia, ponieważ Bóg nie jest jeszcze wszystkim we wszystkich51.

2805	Druga seria próśb rozwija się podobnie jak niektóre epiklezy eucharystyczne: 
jest ofiarowaniem naszych oczekiwań i przyciąga spojrzenie Ojca miłosierdzia. 
Wznosi się od nas i dotyczy nas już w tej chwili, na tym świecie: "Daj nam... odpuść 
nam... nie wódź nas... zbaw nas". Czwarta i piąta prośba dotyczą naszego życia, aby 
je podtrzymać i uleczyć z grzechu; dwie ostatnie dotyczą naszej walki o zwycięstwo 
życia, a także samej walki modlitwy.

2806	Trzy pierwsze prośby umacniają nas w wierze, napełniają nadzieją i rozpalają 
miłością. Jako stworzenia, a jeszcze bardziej jako grzesznicy, musimy  prosić za nas; 
to "my", posiadające wymiar świata i historii, powierzamy niezmiernej miłości naszego 
Boga. To przez imię Chrystusa i przez Królestwo Ducha Świętego nasz Ojciec 
wypełnia swój zamysł zbawienia nas i całego świata.

I. "Święć się imię Twoje" 

2807	Pojęcie "święcić się" należy tutaj rozumieć nie tyle w sensie przyczynowym 
(Bóg sam uświęca, czyni świętym), ale przede wszystkim w znaczeniu 
wartościującym: uznać za świętego, traktować w sposób święty. Dlatego więc w 
adoracji wezwanie to często jest rozumiane jako uwielbienie i dziękczynienie52. Jezus 
jednak nauczył nas tej prośby w formie wyrażającej życzenie; jest to prośba, 
pragnienie i oczekiwanie, w które zaangażowani są Bóg i człowiek. Od pierwszej 
prośby skierowanej do naszego Ojca jesteśmy zanurzeni w wewnętrzne misterium 
Jego Boskości i w wydarzenie zbawienia naszego człowieczeństwa. Prośba o to, by 
święciło się Jego imię, włącza nas w urzeczywistnienie podjętego przez Boga 
"zamysłu życzliwości", abyśmy "byli święci i nieskalani przed Jego obliczem"53.

2808	W decydujących chwilach swojej ekonomii Bóg objawia swoje imię, ale objawia 
je, wypełniając swoje dzieło. To dzieło urzeczywistnia się jednak dla nas i w nas tylko 
wtedy, gdy Jego imię jest uświęcane przez nas i w nas.

2809	Świętość Boga jest niedostępną siedzibą Jego wiecznego misterium. Jej 
objawienie w stworzeniu i w historii Pismo święte nazywa chwalą, promieniowaniem 
Jego majestatu54. Bóg, stwarzając człowieka "na swój obraz i podobieństwo" (Rdz l, 
26), "chwałą i czcią go uwieńczył" (Ps 8, 6), ale człowiek przez grzech został 
"pozbawiony chwały Bożej" (Rz 3, 23). Odtąd Bóg będzie  ukazywał swoją świętość, 
objawiając i dając swoje imię, aby odnowić człowieka na obraz Tego, który go 
stworzył" (Kol 3, 10).

2810	Przez obietnicę daną Abrahamowi i przez przysięgę, która jej towarzyszy55, 
działa sam Bóg, ale nie ujawnia swego imienia. Zaczyna je objawiać dopiero 
Mojżeszowi56, a ukazuje je całemu ludowi, wybawiając go od Egipcjan: okrywa się 
chwałą (Wj 15, 1). Od zawarcia Przymierza na Synaju ten lud jest "Jego" ludem i 
powinien być "narodem świętym" (lub konsekrowanym  to samo słowo w języku 
hebrajskim57), gdyż mieszka w nim imię Boże.

2811	Mimo świętego Prawa, które święty Bóg58 nieustannie daje ludowi, i mimo że 
Pan "ze względu na swoje imię" okazuje cierpliwość, lud odwraca się od Świętego 
Izraela i "znieważa Jego imię na oczach narodów"59. Dlatego sprawiedliwi Starego 
Przymierza, ubodzy, którzy wrócili z wygnania, oraz prorocy rozpalali się z gorliwości 
o imię Boga.

2812	W końcu, to w Jezusie imię świętego Boga zostało nam objawione i dane w 
ciele jako Zbawiciel60 objawione przez to, kim On Jest, przez Jego Słowo i Ofiarę61. 
Stanowi ono centrum modlitwy arcykapłańskiej: "Ojcze Święty... za nich Ja 
poświęcam w ofierze samego siebie, aby i oni byli uświęceni w prawdzie" (J 17, 19). 
Ponieważ On sam "uświęca" swoje imię62, dlatego Jezus "objawia" Imię Ojca (J 17, 
6). Na końcu Jego Paschy Ojciec daje Mu imię ponad wszelkie imię: Jezus jest 
Panem w chwale Boga Ojca63.

2813	W wodzie chrztu zostaliśmy "obmyci, uświęceni i usprawiedliwieni w imię Pana 
Jezusa Chrystusa i przez Ducha naszego Boga" (1 Kor 6, 11). W całym naszym życiu 
Ojciec "powołuje nas do świętości" (1 Tes 4, 7), a ponieważ "przez Niego jesteśmy w 
Chrystusie Jezusie... który stał się dla nas uświęceniem" (1 Kor l, 30), chodzi więc o 
Jego chwałę i o nasze życie, by Jego imię święciło się w nas i przez nas. Na tym więc 
polega przynaglający charakter naszej pierwszej prośby.

Kto mógłby uświęcić Boga, skoro to On sam uświęca? Natchnieni słowami: 
"Bądźcie święci, bo Ja Święty jestem" (Kpł 20, 26), prosimy, abyśmy  
uświęceni przez chrzest  wytrwali w tym, czym zaczęliśmy być. Prosimy o to 
codziennie, bo codziennie popełniamy grzechy i powinniśmy zmywać nasze 
przewinienia przez nieustannie podejmowane uświęcanie... Uciekamy się więc 
do modlitwy, by ta świętość w nas trwała64.

2814	Od naszego życia i od naszej modlitwy zależy nierozłącznie to, czy imię Boże 
będzie święcone wśród narodów: 

Prosimy Boga, by święcił swoje imię, gdyż przez świętość zbawia On i uświęca 
wszelkie stworzenie... Chodzi o imię, które daje zbawienie upadłemu światu, 
ale prosimy, by to imię Boże było uświęcone w nas przez nasze życie. Bo jeśli 
dobrze żyjemy, imię Boże jest błogosławione; ale jeśli źle żyjemy, jest ono 
znieważane, jak mówi Apostoł: "Z waszej przyczyny poganie bluźnią imieniu 
Boga" (Rz 2 24; Ez 36, 20-22). Modlimy się więc, abyśmy byli godni stać się 
świętymi, jak święte jest imię naszego Boga65.

Gdy mówimy: "Święć się imię Twoje", prosimy, aby było ono uświęcone w nas, 
którzy jesteśmy w Nim, ale także w innych, na których łaska Boża jeszcze 
oczekuje, by wypełniać przykazanie, które zobowiązuje nas do modlitwy za 
wszystkich, nawet za nieprzyjaciół. Oto dlaczego nie mówimy dokładnie: Święć 
się imię Twoje "w nas", ponieważ prosimy, by święciło się ono we wszystkich 
ludziach66.

2815	Ta prośba, podobnie jak sześć pozostałych, które w sobie zawiera, została 
wysłuchana dzięki modlitwie Chrystusa. Modlitwa do naszego Ojca jest wtedy naszą 
modlitwą, gdy modlimy się "w imię" Jezusa67. Jezus prosi w swojej modlitwie 
arcykapłańskiej: "Ojcze Święty, zachowaj ich w Twoim imieniu, które Mi dałeś" (J 17, 
11).

II. "Przyjdź Królestwo Twoje"

2816	W Nowym Testamencie ten sam wyraz Basileia można tłumaczyć jako 
"królewskość" (rzeczownik abstrakcyjny), "królestwo" (rzeczownik konkretny) albo 
"królowanie" (rzeczownik wyrażający działanie). Królestwo Boże jest już obecne. 
Przybliżyło się w Słowie Wcielonym, jest głoszone w całej Ewangelii, przyszło w 
Śmierci i Zmartwychwstaniu Chrystusa. Od Ostatniej Wieczerzy Królestwo Boże 
przychodzi w Eucharystii: jest pośród nas. Królestwo przyjdzie w chwale, gdy 
Chrystus przekaże je swojemu Ojcu:

Królestwo Boże może oznaczać samego Chrystusa; Tego, którego pragnąc 
wzywamy każdego dnia i którego przyjście chcemy przyśpieszyć swoim 
oczekiwaniem. Jak jest On naszym Zmartwychwstaniem, ponieważ w Nim 
wszyscy zmartwychwstajemy, tak może On być również Królestwem Bożym, 
bo w Nim będziemy królować68.

2817	Ta prośba, Marana tha, jest wołaniem Ducha i Oblubienicy: "Przyjdź, , Panie 
Jezu":

671 Nawet gdyby ta modlitwa nie zobowiązywała nas do prośby o przyjście 
Królestwa, to spontanicznie wydobywałoby się z nas to wołanie, bo z 
niecierpliwością oczekujemy spełnienia naszych nadziei. Dusze męczenników, 
pod ołtarzem, wołają do Pana donośnym głosem: "Dokądże, Władco święty i 
prawdziwy, nie będziesz sądził i wymierzał za krew naszą kary tym, co 
mieszkają na ziemi?" (Ap 6, 10). Mają oczywiście zaznać sprawiedliwości u 
kresu czasów. Panie, przyśpiesz więc przyjście Twego Królestwa!69.

2818	W Modlitwie Pańskiej chodzi przede wszystkim o ostateczne przyjście 
Królestwa Bożego w chwili powrotu Chrystusa70. To pragnienie nie oddala jednak 
Kościoła od jego posłania na tym świecie, ale raczej go w nie angażuje. Od 
Pięćdziesiątnicy przyjście Królestwa jest dziełem Ducha Pana, "który dalej prowadzi 
swoje dzieło na świecie i dopełnia wszelkiego uświęcenia"71.

2819	"Królestwo Boże. . . to sprawiedliwość, pokój i radość w Duchu Świętym" (Rz 
14,17). Czasy ostateczne, w jakich żyjemy, są czasami wylania Ducha Świętego. Od 
tej chwili rozpoczęła się decydująca walka między "ciałem" a Duchem72:

2519	Jedynie czyste serce może z całą pewnością powiedzieć: "Przyjdź Królestwo 
Twoje". Trzeba było być w szkole św. Pawła, żeby móc powiedzieć: "Niech więc 
grzech nie króluje w naszym śmiertelnym ciele" (Rz 6, 12). Kto zachowuje czystość w 
uczynkach, myślach i słowach, ten może powiedzieć Bogu: "Przyjdź królestwo 
Twoje!"73

2820	Rozeznając według Ducha, chrześcijanie powinni dostrzegać różnicę  między 
wzrostem Królestwa Bożego a rozwojem kultury i społeczeństwa, do jakiego się 
przyczyniają. To rozróżnienie nie jest rozdzieleniem. Powołanie człowieka do życia 
wiecznego nie przekreśla jego obowiązku wykorzystania wszystkich sił i środków 
otrzymanych od Stwórcy, ale pobudza go, aby w tym świecie służyć sprawiedliwości i 
pokojowi74.

2821	Ta prośba jest zanoszona i wysłuchiwana w modlitwie Jezusa75, jest obecna i 
skuteczna w Eucharystii; przynosi swój owoc w odnowionym życiu zgodnym z 
błogosławieństwami76.

III. "Bądź wola Twoja jako w niebie, tak i na ziemi"

2822	Wolą naszego Ojca jest, "by wszyscy ludzie zostali zbawieni i doszli do 
poznania prawdy" (1 Tm 2, 4). "On jest cierpliwy... chce bowiem wszystkich 
doprowadzić do nawrócenia" (2 P 3, 9)77. Jego przykazaniem, streszczającym 
wszystkie inne i wyrażającym całą Jego wolę, jest, "abyśmy się wzajemnie miłowali, 
jak On nas umiłował" (J 13, 34)78.

2823	"Oznajmił tajemnicę swej woli według swego postanowienia, które przedtem w 
Nim powziął. . . aby wszystko na nowo zjednoczyć w Chrystusie jako Głowie... W Nim 
dostąpiliśmy udziału my również, z góry przeznaczeni zamiarem Tego, który dokonuje 
wszystkiego zgodnie z zamysłem swej woli" (Ef 1, 9-11). Prosimy usilnie, by w pełni 
urzeczywistnił się na ziemi ten zamysł życzliwości, tak jak wypełnił się już w niebie.

2824	W Chrystusie, dzięki Jego ludzkiej woli, wola Ojca została wypełniona w 
sposób doskonały i raz na zawsze. Przychodząc na ten świat, Jezus powiedział: "Oto 
idę... abym spełniał wolę Twoją, Boże" (Hbr 10, 7; Ps 40, 7). Tylko Jezus może 
powiedzieć: "Ja zawsze czynię to, co się Jemu podoba" (J 8, 29). W modlitwie swej 
agonii godzi się całkowicie na tę wolę: "Nie moja wola, lecz Twoja niech się stanie" 
(Łk 22, 42)79. Właśnie dlatego Jezus "wydał samego siebie za nasze grzechy 
zgodnie z wolą Boga" (Ga 1, 4). "Na mocy tej woli uświęceni jesteśmy przez ofiarę 
ciała Jezusa Chrystusa" (Hbr 10, 10).

2825	Jezus, "chociaż był Synem, nauczył się posłuszeństwa przez to, co wycierpiał" 
(Hbr 5, 8). O ileż bardziej zobowiązuje to nas, będących stworzeniami i grzesznikami, 
którzyśmy w Nim stali się przybranymi dziećmi. Prosimy naszego Ojca, by złączył 
naszą wolę z wolą Jego Syna, byśmy pełnili Jego wolę i wykonywali Jego zamysł 
zbawienia za życie świata. Sami jesteśmy całkowicie niezdolni do tego, ale 
zjednoczeni z Jezusem i dzięki mocy Jego Ducha Świętego możemy Mu poddać 
naszą wolę i zdecydować się na wybór tego, co zawsze wybierał Jego Syn: czynić to, 
co podoba się Ojcu80:

Jednocząc się z Chrystusem, możemy stać się z Nim jednym duchem, a przez 
to pełnić Jego wolę; w ten sposób będzie ona urzeczywistniać się doskonale 
zarówno na ziemi, jak i w niebie81.

Rozważcie, jak Jezus Chrystus uczy nas pokory, wskazując nam, że nasze 
cnoty nie zależą jedynie od naszego wysiłku, ale od łaski Bożej. Każdemu 
wiernemu, który modli się, nakazuje, by czynił to, ogarniając całą ziemię. Nie 
mówi przecież: "Bądź wola Twoja" we Mnie lub w was, lecz "na całej ziemi", by 
został z niej usunięty wszelki grzech, a zakrólowała prawda, by zostały 
zniszczone wady, a rozkwitły cnoty, i by ziemia nie różniła się już od nieba82.

2826	Dzięki modlitwie jesteśmy w stanie "rozpoznać, jaka jest wola Boża" (Rz 12, 2; 
Ef 5, 17), i osiągnąć "wytrwałość" do jej wypełniania (Hbr 10, 36). Jezus poucza nas, 
że do Królestwa niebieskiego nie wchodzi się przez wielomówstwo, lecz "spełniając 
wolę... Ojca, który jest w niebie" (Mt 7, 21).

2827	"Bóg wysłuchuje każdego, kto... pełni Jego wolę" (J 9, 31)83. Taka jest moc 
modlitwy Kościoła w imię jego Pana, zwłaszcza w Eucharystii. Kościół jest komunią 
wstawiennictwa razem z Najświętszą Matką Boga84 i wszystkimi świętymi, w których 
"upodobał" sobie Pan, by pragnęli tylko Jego woli:

Nie naruszając prawdy, możemy w taki sposób przetłumaczyć słowa: "Bądź 
wola Twoja jako w niebie, tak i na ziemi": w Kościele, jak i w naszym Panu 
Jezusie Chrystusie; w Oblubienicy, która została przez Niego poślubiona, jak i 
w Oblubieńcu, który wypełnił wolę Ojca85.

IV. "Chleba naszego powszedniego daj nam dzisiaj"

2828	"Daj nam": słowa te wyrażają głęboką ufność dzieci, które oczekują 
wszystkiego od swego Ojca. "On sprawia, że słońce Jego wschodzi nad złymi i nad 
dobrymi, i On zsyła deszcz na sprawiedliwych i niesprawiedliwych" (Mt 5, 45), On 
"daje pokarm w swym czasie" (Ps 104, 27). Jezus uczy nas tej prośby; w 
rzeczywistości wysławia ona Ojca, ponieważ uznaje, że jest On dobry ponad wszelką 
dobroć.

2829	"Daj nam" jest również wyrazem Przymierza; należymy do Ojca, a On należy 
do nas i jest dla nas. To "nam" wyraża również nasze uznanie Go za Ojca wszystkich 
ludzi i dlatego modlimy się za nich wszystkich, w poczuciu solidarności z ich 
potrzebami i cierpieniami.

2830	"Chleba naszego". Ojciec, który daje nam życie, nie może nam nie dać 
pokarmu koniecznego do życia, "stosownych" dóbr materialnych i duchowych. W 
Kazaniu na Górze Jezus podkreśla tę synowską ufność współdziałającą z 
Opatrznością naszego Ojca86. Nie zachęca nas do jakiejś bierności87, lecz chce nas 
wyzwolić od wszelkich niepokojów i kłopotów. Takie jest synowskie zdanie się dzieci 
Bożych na Ojca:

Tym, którzy szukają Królestwa i sprawiedliwości Bożej, przyrzeka On udzielić 
wszystkiego w nadmiarze. W rzeczywistości wszystko należy do Boga: temu, 
kto posiada Boga, nie brakuje niczego, jeśli sam należy do Boga88.
2831	Obecność na świecie tych, którzy głodują z braku chleba, ukazuje jeszcze inny 
wymiar tej prośby. Dramat głodu w świecie wzywa chrześcijan modlących się w 
prawdzie do czynnej odpowiedzialności wobec braci, zarówno w postawie osobistej, 
jak i w ich poczuciu solidarności z całą rodziną ludzką. Tej prośby Modlitwy Pańskiej 
nie można oddzielić od przypowieści o ubogim Łazarzu89 i o Sądzie Ostatecznym90. 

2832	Jak zaczyn w cieście, tak nowość Królestwa powinna przemieniać ziemię 
przez Ducha Chrystusa91. Powinna przejawiać się we wprowadzaniu sprawiedliwości 
w relacje osobowe i społeczne, ekonomiczne i międzynarodowe, nie zapominając 
nigdy o tym, że nie ma sprawiedliwych struktur, jeśli nie ma ludzi, którzy pragną być 
sprawiedliwi.

2833	Chodzi o "nasz" chleb, "jeden" dla "wielu". Ubóstwo zalecone w 
błogosławieństwach jest cnotą hojności: wzywa ona do przekazywania i dzielenia 
dóbr materialnych i duchowych nie z przymusu, lecz z miłości, by obfitość u jednych 
mogła zaradzać potrzebom drugich92.

2834	"Módl się i pracuj"93. "Módlcie się tak, jakby wszystko zależało od Boga, a 
pracujcie tak, jakby wszystko zależało od was"94. Po wykonaniu naszej pracy 
otrzymamy jako dar pożywienie od naszego Ojca; jest rzeczą dobrą prosić Go o nie, 
składając Mu jednocześnie dziękczynienie. Taki jest sens błogosławienia posiłków w 
rodzinie chrześcijańskiej.

2835	Ta prośba i łącząca się z nią odpowiedzialność odnoszą się także do innego 
głodu, z powodu którego giną ludzie: "Nie samym chlebem żyje człowiek, lecz każdym 
słowem, które pochodzi z ust Bożych" (Mt 4, 4; Pwt 8, 3), to znaczy Jego słowem i 
Jego tchnieniem. Chrześcijanie muszą mobilizować wszystkie swoje siły, by "głosić 
Ewangelię ubogim". Na ziemi panuje głód, "nie głód chleba ani pragnienie wody, lecz 
głód słuchania słów Pańskich" (Am 8,11). Dlatego właśnie specyficznie chrześcijański 
sens tej czwartej prośby dotyczy Chleba Życia: słowa Bożego przyjmowanego w 
wierze, Ciała Chrystusa przyjmowanego w Eucharystii95.

2836	"Dzisiaj" jest również wyrażeniem ufności. Uczy nas tego Pan96, bo nasza 
zarozumiałość nie potrafiłaby tego odkryć. Ponieważ chodzi przede wszystkim o Jego 
Słowo i o Ciało Jego Syna, to "dzisiaj" dotyczy nie tylko naszego czasu poddanego 
śmierci: jest ono "dzisiaj" Boga:

Jeśli przyjmujesz chleb każdego dnia, to każdy dzień jest dla ciebie "dzisiaj". 
Jeśli Chrystus jest w tobie "dzisiaj", to zmartwychwstaje On dla ciebie każdego 
dnia. W jaki sposób? "Tyś Synem moim, Ja Ciebie dziś zrodziłem" (Ps 2, 7). 
Dzisiaj, to znaczy: gdy Chrystus zmartwychwstaje97.

2837	"Powszedniego". Wyraz ten, w języku greckim epioúsios, nie pojawia się 
nigdzie więcej w Nowym Testamencie. W znaczeniu czasowym jest to pedagogiczne 
powtórzenie owego "dzisiaj"98 dla utwierdzenia w nas ufności "bez zastrzeżeń". W 
znaczeniu jakościowym oznacza to, co jest konieczne do życia, a mówiąc szerzej: 
wszelkie dobro wystarczające do utrzymania99. Dosłownie (epioúsios: nadzwyczajny) 
oznacza wprost Chleb Życia, Ciało Chrystusa, "lekarstwo nieśmiertelności"100, bez 
którego nie mamy w sobie Życia101. Wreszcie, znaczenie to  w powiązaniu z 
poprzednim  dotyczy w sposób oczywisty nieba: "Powszedni" znaczy "należący do 
dnia Pańskiego", dnia Uczty w Królestwie, uprzedzanej w Eucharystii, która jest 
przedsmakiem nadchodzącego Królestwa. Dlatego liturgia eucharystyczna powinna 
być celebrowana "codziennie".

Eucharystia jest naszym chlebem codziennym. Zaletą tego Bożego pokarmu 
jest siła jedności: jednoczy nas z Ciałem Zbawiciela i czyni nas Jego 
członkami, abyśmy mogli stać się tym, co przyjmujemy... Ten chleb powszedni 
znajduje się też w czytaniach, których słuchamy każdego dnia w kościele, w 
hymnach, które wszyscy śpiewamy. Wszystko to jest niezbędne w naszym 
ziemskim pielgrzymowaniu102.

Ojciec niebieski zachęca nas, abyśmy jako dzieci nieba prosili o Chleb z 
nieba103. Chrystus "sam jest tym chlebem, który  zasiany w Dziewicy, 
wyrosły w ciele, ukształtowany w męce, wypieczony w piecu grobu, 
przechowywany w Kościele, przynoszony na ołtarze  codziennie udziela 
wiernym owego niebieskiego pokarmu"104.

V.	"Odpuść nam nasze winy, jako i my odpuszczamy naszym winowajcom"

2838	Jest to zadziwiająca prośba. Gdyby zawierała tylko pierwszą część zdania  
"Odpuść nam nasze winy"  pośrednio mogłaby być włączona w trzy pierwsze prośby 
Modlitwy Pańskiej, ponieważ Ofiara Chrystusa została złożona "dla odpuszczenia 
grzechów". Jednak zgodnie z drugą częścią zdania nasza modlitwa nie będzie 
wysłuchana, jeśli najpierw nie odpowiemy na pewne wymaganie. Nasza prośba jest 
zwrócona ku przyszłości, a nasza odpowiedź powinna ją poprzedzić; słowem 
wiążącym te dwie części jest wyrażenie "jako". 

"Odpuść nam nasze winy..."

2839	Ze śmiałą ufnością zaczęliśmy modlić się do naszego Ojca. Błagając Go, by 
święciło się Jego imię, prosiliśmy Go, abyśmy byli coraz bardziej uświęcani. Chociaż 
zostaliśmy obleczeni w szatę chrzcielną, nie przestajemy jednak grzeszyć i odwracać 
się od Boga. Teraz, w tej nowej prośbie, na nowo przychodzimy do Niego jak syn 
marnotrawny105 i uznajemy się przed Nim za grzeszników, podobnie jak celnik106. 
Nasza prośba zaczyna się od "wyznania", w którym wyznajemy jednocześnie naszą 
nędzę i Jego miłosierdzie. Nasza nadzieja jest niezawodna, ponieważ w Jego Synu 
"mamy odkupienie  odpuszczenie grzechów" (Kol 1, 14; Ef 1, 7). Skuteczny i 
niewątpliwy znak Jego przebaczenia znajdujemy w sakramentach Kościoła107. 

2840	Powinno wzbudzać w nas przerażenie to, że strumień miłosierdzia nie może 
przeniknąć do naszego serca tak długo, jak długo nie przebaczyliśmy naszym 
winowajcom. Miłość, podobnie jak Ciało Chrystusa, jest niepodzielna: nie możemy 
miłować Boga, którego nie widzimy, jeśli nie miłujemy brata i siostry, których 
widzimy108. Gdy odmawiamy przebaczenia naszym braciom i siostrom, nasze serce 
zamyka się, a jego zatwardziałość sprawia, że staje się ono niedostępne dla 
miłosiernej miłości Ojca; przez wyznanie grzechu nasze serce otwiera się na Jego 
łaskę.

2841	Ta prośba jest tak ważna, że tylko do niej powraca Pan i rozwija ją w Kazaniu 
na Górze109. To główne wymaganie tajemnicy Przymierza jest niemożliwe do 
wypełnienia przez człowieka. Ale "dla Boga wszystko jest możliwe".

"...jako i my odpuszczamy naszym winowajcom"

2842	Wyrażenie "jako" występuje niejednokrotnie w nauczaniu Jezusa: "Bądźcie wy 
doskonali, jak doskonały jest Ojciec wasz niebieski" (Mt 5, 48); "Bądźcie miłosierni, 
jak Ojciec wasz jest miłosierny" (Łk 6, 36); "Przykazanie nowe daję wam, abyście się 
wzajemnie miłowali, tak jak Ja was umiłowałem" (J 13, 34). Zachowanie przykazania 
Pana nie może polegać tylko na zewnętrznym naśladowaniu Bożego wzoru. Chodzi o 
żywe i pochodzące "z głębi serca" uczestniczenie w świętości, miłosierdziu i miłości 
naszego Boga. "Mając życie od Ducha, do Ducha też się stosujmy" (Ga 5, 25). Tylko 
Duch, który jest "naszym Życiem", może czynić "naszymi" te same dążenia, jakie były 
w Jezusie Chrystusie110. Staje się możliwa jedność przebaczenia, gdy "przebaczamy 
sobie, tak jak i Bóg nam przebaczył w Chrystusie" (Ef 4, 32).

2843	W taki sposób nabierają życiowej mocy słowa Pana o przebaczeniu, o tej 
miłości, która umiłowała aż do końca111. przypowieść o nielitościwym dłużniku, która 
zwieńcza nauczanie Jezusa o komunii eklezjalnej112, kończy się takimi słowami: 
"Podobnie uczyni wam Ojciec mój niebieski, jeżeli każdy z was nie przebaczy z serca 
swemu bratu. Rzeczywiście, właśnie tu; "w głębi serca" rozstrzyga się wszystko. 
Nieodczuwanie obrazy i zapomnienie o niej nie leży w naszej mocy; serce, które 
ofiaruje się Duchowi Świętemu, przemienia jednak ranę we współczucie i oczyszcza 
pamięć, zastępując obrazę wstawiennictwem.

2844	W modlitwie chrześcijańskiej posuwamy się aż do przebaczenia 
nieprzyjaciołom113. przemienia ona ucznia, upodabniając go do jego Nauczyciela. 
Przebaczenie jest szczytem modlitwy chrześcijańskiej; daru modlitwy nie przyjmie 
inne serce, jak tylko to, które jest zgodne z Boskim współczuciem. Przebaczenie 
świadczy również o tym, że w naszym świecie miłość jest silniejsza niż grzech. Dawni 
i współcześni męczennicy dają to świadectwo o Jezusie. Przebaczenie jest 
podstawowym warunkiem pojednania114 dzieci Bożych z ich Ojcem i wszystkich ludzi 
między sobą115.

2845	To przebaczenie, Boskie ze swej istoty, nie ma ani granic, ani miary116. Jeśli 
chodzi o obrazę ("grzechy" według Łk 11, 4 lub "winy" według Mt 6, 12), to w gruncie 
rzeczy jesteśmy zawsze dłużnikami: "Nie bądźcie nikomu nic dłużni poza wzajemną 
miłością" (Rz 13, 8). Komunia Trójcy Świętej jest źródłem i kryterium prawdy 
wszelkich relacji117. Komunię tę przeżywamy w modlitwie, zwłaszcza w 
Eucharystii118:

Bóg nie przyjmuje ofiary podzielonych braci. Poleca im odejść od ołtarza i 
pojednać się najpierw ze swoimi braćmi... Najwspanialszą ofiarą dla Boga jest 
nasz pokój, zgoda, jedność całego wiernego ludu w Ojcu, Synu i Duchu 
Świętym119.

VI. "Nie wódź nas na pokuszenie"

2846	Prośba ta nawiązuje do poprzedniej, ponieważ nasze grzechy są skutkiem 
przyzwolenia na pokusę. Prosimy naszego Ojca, by nas nie "wodził na pokuszenie". 
Pojęcie greckie, które występuje w tym miejscu, jest bardzo trudne do 
przetłumaczenia. Ma ono wiele znaczeń: "abyśmy nie ulegli pokusie"120, "nie pozwól, 
byśmy doznali pokusy". "Bóg nie podlega pokusie ku złemu, ani też nikogo nie kusi" 
(Jk 1, 13); przeciwnie, chce nas wszystkich wyzwolić. Prosimy Go, by nie pozwolił 
nam wejść na drogę, która prowadzi do grzechu. Jesteśmy zaangażowani w walkę 
"między ciałem a Duchem". Prośba ta jest błaganiem o Ducha rozeznania i mocy. 

2847	Duch Święty pozwala nam rozróżniać między próbą, konieczną do wzrostu 
człowieka wewnętrznego121 ze względu na "wypróbowaną cnotę" (Rz 5, 3-5), a 
pokusą, która prowadzi do grzechu i śmierci122. Musimy także rozróżniać między 
"być kuszonym" a "przyzwolić" na pokusę. Rozróżnienie to obnaża kłamstwo 
kuszenia; pozornie "ma owoce dobre... jest ono rozkoszą dla oczu" (Rdz 3, 6), ale w 
rzeczywistości tym owocem jest śmierć.

Bóg nie ma zamiaru zmuszać do dobra, gdyż chce mieć do czynienia z istotami 
wolnymi... W pewnym sensie kuszenie ma coś z dobra. Nikt  poza Bogiem  
nie wie, co nasza dusza otrzymała od Boga, nawet my sami tego nie wiemy. 
Kuszenie to ukazuje, byśmy w końcu poznali samych siebie i dzięki temu 
pokazali swoją nędzę oraz składali dziękczynienie za dobra, jakie kuszenie 
nam ukazało123.

2848	"Nie popaść w pokuszenie" zakłada decyzję serca: "Bo gdzie jest twój skarb, 
tam będzie i serce twoje... Nikt nie może dwom panom służyć" (Mt 6, 21. 24). "Mając 
życie od Ducha, do Ducha się też stosujmy" (Ga 5, 25). W tym "przyzwoleniu" na 
Ducha Świętego Ojciec udziela nam sił. "Pokusa nie  nawiedziła was większa od tej, 
która zwykła nawiedzać ludzi. Wierny jest Bóg i nie dozwoli was kusić ponad to, co 
potraficie znieść, lecz zsyłając pokusę, równocześnie wskaże sposób jej pokonania, 
abyście mogli przetrwać" (1 Kor 10,13).

2849	Taka walka i takie zwycięstwo są jednak możliwe tylko dzięki modlitwie. Dzięki 
swojej modlitwie Jezus jest zwycięzcą kusiciela, od pierwszego  kuszenia124 aż do 
ostatniej walki w chwili agonii125. W tej prośbie do naszego Ojca Chrystus jednoczy 
nas ze swoją walką i swoją agonią. Usilnie126 przypomina nam, byśmy w jedności z 
Nim zachowywali czujność serca. Czujność jest "gotowością serca" i Jezus prosi 
Ojca, by zachował nas w Jego imieniu (J 17,11). Duch Święty bez przerwy pobudza 
nas do tej czujności127. Prośba ta ukazuje całą swoją dramatyczność w odniesieniu 
do ostatecznego kuszenia w naszej walce na ziemi; jest to prośba o wytrwanie aż do 
końca. "Przyjdę jak złodziej. Błogosławiony, który czuwa!" (Ap 16,15).

VII. "Ale nas zbaw ode Złego"

2850	Ostatnia prośba do naszego Ojca jest również zawarta w modlitwie Jezusa: 
"Nie proszę, abyś ich zabrał ze świata, ale byś ich ustrzegł od Złego" (J 17, 15). 
Dotyczy ona każdego z nas osobiście, ale zawsze właśnie "my" modlimy się w 
komunii z całym Kościołem i o wybawienie całej rodziny ludzkiej. Modlitwa Pańska 
ciągle otwiera nas na ekonomię zbawienia. Nasza współzależność w dramacie 
grzechu i śmierci staje się solidarnością w Ciele Chrystusa, w "komunii świętych"128.

2851	Zło, o którym mówi ta prośba, nie jest jakąś abstrakcją, lecz oznacza osobę, 
Szatana, Złego, anioła, który sprzeciwił się Bogu. "Diabeł" (diabolos) jest tym, który 
"przeciwstawia się" zamysłowi Boga i Jego "dziełu zbawienia" wypełnionemu w 
Chrystusie.

2852	"Od początku był on zabójcą... kłamcą i ojcem kłamstwa" (J 8, 44), "Szatan 
zwodzący całą zamieszkałą ziemię" (Ap 12, 9). Właśnie przez niego grzech i śmierć 
weszły na świat, ale również po jego ostatecznej klęsce całe stworzenie będzie 
"uwolnione od grzechu i śmierci"129. "Wiemy, że każdy, kto narodził się z Boga, nie 
grzeszy, lecz Narodzony z Boga strzeże go, a Zły go nie dotyka. Wiemy, że jesteśmy 
z Boga, cały zaś świat leży w mocy Złego" (1 J 5,18-19):

Pan, który zgładził wasz grzech i przebaczył wasze winy, jest gotowy strzec i 
chronić was przed zakusami diabła, walczącego z wami, aby nieprzyjaciel  
źródło wszelkich przewinień  nie zaskoczył was. Kto powierza się Bogu, nie 
obawia się Szatana. "Jeżeli Bóg z nami, któż przeciwko nam?" (Rz 8, 31)130.

2853	Zwycięstwo nad "władcą tego świata" (J 14, 30) dokonało się raz na zawsze w 
Godzinie, w której Jezus dobrowolnie wydał się za nas na śmierć, aby dać nam swoje 
Życie. Sąd nad tym światem dokonuje się teraz i władca tego świata "zostanie precz 
wyrzucony" (J 12, 31; Ap 12, 11). "I rozgniewał się Smok na Niewiastę"131, ale nie 
ma władzy nad nią: Nowa Ewa, "łaski pełna" z Ducha Świętego, jest wolna od 
grzechu i zniszczenia śmierci (Niepokalane Poczęcie i Wniebowzięcie Najświętszej 
Maryi, Matki Bożej, zawsze Dziewicy). "I rozgniewał się Smok na Niewiastę, i odszedł 
rozpocząć walkę z resztą jej potomstwa" (Ap 12,17). Dlatego Duch i Kościół wołają: 
"Przyjdź, Panie Jezu!" (Ap 22, 17. 20), ponieważ Jego przyjście wybawi nas od Złego.

2854	Prosząc o wybawienie od Złego, modlimy się również o uwolnienie od 
wszelkiego zła, przeszłego, teraźniejszego i przyszłego, którego on jest sprawcą lub 
podżegaczem. W tej ostatniej prośbie Kościół zanosi przed Boga Ojca niedolę całego 
świata. Prosząc o wybawienie od zła przygniatającego ludzkość, błaga o cenny dar 
pokoju i łaskę wytrwałego oczekiwania na powrót Chrystusa. Modląc się w ten 
sposób, Kościół uprzedza w pokornej wierze "rekapitulację" wszystkich i wszystkiego 
w Tym, który "ma klucze śmierci i Otchłani" (Ap 1, 1 8), we Wszechmogącym, "Który 
jest, Który był i Który przychodzi" (Ap 1, 8)132:

Wybaw nas, Panie, od zła wszelkiego i obdarz nasze czasy pokojem. 
Wspomóż nas w swoim miłosierdziu, abyśmy zawsze wolni od grzechu i 
bezpieczni od wszelkiego zamętu, pełni nadziei oczekiwali przyjścia naszego 
Zbawiciela, Jezusa Chrystusa133.

DOKSOLOGIA KOŃCOWA

2855	Doksologia końcowa "Bo Twoje jest Królestwo i potęga, i chwała na wieki" 
podejmuje w sposób łączny trzy pierwsze prośby kierowane do naszego Ojca: 
uświęcenie Jego imienia, przyjście Jego Królestwa i moc Jego zbawczej woli. 
Doksologia jest tu wyrażona w formie adoracji i dziękczynienia, podobnie jak w liturgii 
niebieskiej134. Książę tego świata kłamliwie przypisał sobie trzy przymioty: 
królowanie, moc i chwałę135; Chrystus Pan zwraca je swojemu Ojcu i Ojcu naszemu, 
aż do chwili, gdy złoży On królowanie w Jego ręce, gdy ostatecznie spełni się 
misterium zbawienia, a Bóg będzie wszystkim we wszystkich136.

2856	"Kończąc modlitwę, mówisz: Amen, potwierdzając tym Amen, czyli  ŤNiech się 
tak stanieť137, całą treść modlitwy, jakiej nauczył nas Pan"138.

W skrócie

2857	W modlitwie "Ojcze nasz" przedmiotem trzech pierwszych próśb jest 
chwała Ojca: uświęcenie Jego imienia, przyjście Królestwa i wypełnienie woli 
Bożej. Cztery pozostałe przedstawiają Mu nasze pragnienia: są to prośby 
dotyczące naszego życia  jego podtrzymywania i leczenia z grzechów; 
dotyczą one także naszej walki o zwycięstwo dobra nad złem.

2858	Prosząc: "Święć się imię Twoje", wchodzimy w zamysł Boży, 
uświęcenie Jego imienia  objawionego Mojżeszowi, a następnie objawionego 
w Jezusie  przez nas i w nas, w każdym narodzie i w każdym człowieku.

2859	W drugiej prośbie Kościół ma przede wszystkim na względzie powrót 
Chrystusa i ostateczne przyjście Królestwa Bożego. Modli się również o wzrost 
Królestwa Bożego w obecnym czasie  "dzisiaj" naszego życia.

2860	W trzeciej prośbie modlimy się do naszego Ojca o zjednoczenie naszej 
woli z wolą Jego Syna, by wypełnić Jego zamysł zbawienia w życiu świata.

2861	W czwartej prośbie, mówiąc "Daj nam", w jedności z naszymi braćmi 
wyrażamy synowskie zaufanie do naszego Ojca niebieskiego. "Nasz chleb" 
oznacza pokarm ziemski niezbędny wszystkim do istnienia, a jednocześnie 
także Chleb Życia: słowo Boże i Ciało Chrystusa. Przyjmujemy go w Bożym 
"dzisiaj" jako niezbędny i (nad-)zwyczajny pokarm Uczty Królestwa 
niebieskiego, którą zapowiada Eucharystia.

2862	Piąta prośba jest błaganiem o Boże miłosierdzie nad naszymi 
grzechami. Nie może ono przeniknąć do naszych serc, jeśli nie potrafiliśmy 
przebaczyć naszym nieprzyjaciołom, na wzór i z pomocą Chrystusa.

2863	Mówiąc "Nie wódź nas na pokuszenie", prosimy Boga, by nie pozwolił 
nam wejść na drogę prowadzącą do grzechu. Jest to błaganie o Ducha 
rozeznania i mocy, a także o łaskę czujności i wytrwania aż do końca.

2864	W ostatniej prośbie: "Ale nas zbaw ode Złego" chrześcijanin razem z 
Kościołem modli się do Boga, by ukazał zwycięstwo, już odniesione przez 
Chrystusa, nad "władcą tego świata", nad Szatanem, aniołem, który osobiście 
sprzeciwia się Bogu i Jego zamysłowi zbawienia.

2865	Końcowym "Amen" wyrażamy nasze "Fiat" dotyczące siedmiu próśb: 
"Niech się tak stanie..."

+ + +
