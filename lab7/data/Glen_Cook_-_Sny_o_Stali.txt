Glen Cook




Sny o Stali
(Tłumaczył: Jan Karłowski)


Dla Keith,
ponieważ lubię jej styl

I
Minęło sporo czasu. Wiele się zdarzyło i wiele zatarło w mej pamięci. Wciąż się natykam na nieistotne szczegóły, a umknęło mi tak wiele ważnych wydarzeń. O niektórych dowiaduję się wyłącznie z trzeciej ręki, wiele innych mogę się jedynie domyślać. Jak często moi świadkowie oszukiwali samych siebie?
Póki nie zostałam skazana na tę przymusową bezczynność, nie przyszło mi do głowy, że zaniedbaniu uległa ważna tradycja - nikt nie zapisuje dokonań Kompanii. Zadrżałam. Postanowiłam sama wziąć pióro do ręki, choć zdało mi się to nieco zarozumiałe. Nie jestem historykiem, nie jestem nawet pisarzem. Z pewnością nie mam takiego oka, ucha ani takich zdolności jak Konował.
Ograniczę się więc do przedstawiania samych faktów, tak jak je pamiętam. Mam nadzieję, że tej opowieści nie ubarwi zanadto okoliczność, iż jestem jedną z jej głównych postaci, ani to, co mnie w tym czasie spotkało.
Pragnę się więc niniejszym usprawiedliwić, że zgodnie z tradycją Kronikarzy, którzy byli przede mną, to uzupełnienie Kronik Czarnej Kompanii nazwę Księgą Pani.
- Pani, Kronikarz, Kapitan

II
Wysokość nie była dobra. Odległość skrajnie duża. Ale Wierzba-Łabędź świetnie rozumiał, co się tam, w oddali, dzieje.
- Skopią im tyłki.
Armie ścierały się ze sobą pod bramami miasta Dejagore, pośrodku kolistej, otoczonej wzgórzami równiny. Łabędź oraz trzej jego towarzysze patrzyli.
Klinga chrząknięciem przyznał mu rację. Cordy Mather, najstarszy przyjaciel Łabędzia, nie powiedział nic. Czubkiem buta zdrapywał mech porastający skałę.
Armia, której żołnierzami kiedyś byli - przegrywała.
Łabędź i Mather byli biali, brunet i blondyn, pochodzili z Róż, miasta położonego na północy, oddzielonego siedmioma tysiącami mil zabójczej ziemi Klinga był czarnym olbrzymem o niepewnym pochodzeniu, niebezpiecznym, małomównym człowiekiem. Kilka lat wcześniej Łabędź i Mather wyciągnęli go z paszcz krokodyli. Przylgnął do nich. We trzech stanowili zespół.
Łabędź klął cicho, nieprzerwanie, w miarę jak sytuacja na polu bitwy się pogarszała.
Czwarty mężczyzna nie należał do zespołu. Nie przyjęliby go, nawet gdyby się zgłosił na ochotnika. Ludzie nazywali go Kopeć. Oficjalnie piastował stanowisko marszałka broni Taglios, miasta-państwa, którego armia właśnie przegrywała bitwę. W rzeczywistości był jego nadwornym czarodziejem. Ciemny jak orzech, mały człowieczek, którego sama obecność na tym świecie starczała, by wyprowadzić Łabędzia z równowagi.
- To tam, to jest twoja armia, Kopeć. - warknął Wierzba - Jeżeli oni przegrają, ty przegrywasz razem z nimi. Załóż się, że Władcy Cienia z lubością położą na tobie swoje łapy. - Na polu bitwy wyły i huczały czary - Być może zrobią z ciebie marmoladę. Chyba, że już wcześniej postanowiłeś się wycofać.
- Daj spokój, Wierzba. - powiedział Mather - Nie widzisz, że coś robi. Łabędź spojrzał na kokosowego karzełka.
- Jasna sprawa. Ale co?
Kopeć przymknął powieki. Mamrotał coś i mruczał pod nosem. Czasami jego głos trzeszczał i jakby skwierczał, niczym boczek na nadmiernie rozgrzanej patelni.
- Nie robi nic, by pomóc Czarnej Kompanii. Przestań gadać do siebie, stara raszplo. Mamy problem. Naszych chłopców wdeptują właśnie w ziemię. Spróbujesz odwrócić tę sytuację, zanim przełożę cię przez kolano?
Starzec otworzył oczy. Spojrzał na równinę. Wyraz jego twarzy nie wskazywał na szczególne zadowolenie. Łabędź wątpił, by oczka małego czubka były jeszcze na tyle dobre, żeby wyodrębnić szczegóły. Ale z Kopciem nigdy nie wiadomo. U niego wszystko było tylko maską i pozorem.
- Nie bądź idiotą, Łabędź. Jestem tylko jeden, zbyt mały i zbyt stary. Tam masz Władców Cienia. Są w stanie rozdeptać mnie jak karalucha.
Łabędź nie przestawał się denerwować i kląć. Ludzie, których znał, ginęli.
Kopeć warknął.
- Wszystko, na co mnie stać wszystko, na co stać któregokolwiek z nas to tylko przyciągnięcie ich uwagi. Naprawdę chcesz, żeby Władcy Cienia zdali sobie sprawę z twojej obecności?
- To jest tylko Czarna Kompania, co? Wzięli swoją forsę i zaryzykowali? Nawet jeśli czterdzieści tysięcy Taglian miałoby zginąć wraz z nimi?
Usta Kopcia skurczyły się na kształt zwiędłej, małej śliwki. Na równinie ludzkie morze obmyło pagórek, gdzie po raz ostatni zatknięto sztandar Czarnej Kompanii. Przypływ zmył go w kierunku wzgórz.
- Nie będziesz przypadkiem zadowolony ze sposobu, w jaki wszystko poszło, prawda? - W głosie Łabędzia zabrzmiały niebezpieczne tony, już nie szydził. Kopeć był zwierzęciem politycznym, gorszym od krokodyla. Krokodyle mogą sobie zjadać swe młode, ale ich zdrady są możliwe do przewidzenia.
Choć wściekły jak diabli, Kopeć odpowiedział głosem niemalże czułym.
- Osiągnęli więcej, niźli się nam śniło.
Równinę pokrywały ciała martwych i umierających ludzi i zwierząt. Oszalałe słonie bojowe miotały się, całkowicie niezdolne do opanowania. Tylko jeden legion tagliański zachował jeszcze swą integralność. Wyrżnął sobie przejście do bram miasta, a potem osłaniał ucieczkę pozostałych żołnierzy. Nad obozem wojskowym, położonym po przeciwnej stronie miasta, rozbłysły płomienie. Kompanii udało się jeszcze zaszkodzić swoim pogromcom.
Kopeć rzekł na koniec.
- Przegrali bitwę, ale uratowali Taglios. Zabili jednego z Władców Cienia, a pozostałym uniemożliwili atak na Taglios. Pozostałych przy życiu żołnierzy będą musieli wykorzystać do odbicia Dejagore.
- Wybacz, jeśli możesz, ale nie tańczę z radości z tego powodu. - warknął Łabędź - Lubiłem tych chłopców. Nie podoba mi się sposób, w jaki umyśliłeś sobie ich wystawić.
Nerwy Kopcia były na wyczerpaniu.
- Oni nie walczyli o Taglios, Łabędź Chcieli nas wykorzystać, aby przebić się przez Ziemie Cienia do Khatovaru. Mogło to się okazać gorsze niż panowanie Władców Cienia.
Łabędź potrafił rozpoznać racjonalizację, kiedy na nią natrafił.
- A ponieważ nie mieli zamiaru lizać twoich butów, nawet jeśli chcieli uratować wasze dupy przed Władcami Cienia, doszedłeś do wniosku, że wygodnie będzie pozwolić im tu zostać. Żałosne, powiadam. To doprawdy byłoby pyszne przedstawienie, widzieć, jak tańczysz, gdyby jednak zwyciężyli, a ty musiałbyś wypełnić swoją część umowy.
- Daj spokój, Wierzba - powiedział Mather. Łabędź nie zwrócił nań uwagi.
- Nazwij mnie cynikiem, Kopeć, ale założę się o wszystko, co zechcesz, że ty i Radisha od samego początku kombinowaliście, jak ich wypieprzyć. Co? Nie mogliście pozwolić, by prześliznęli się chyłkiem przez Ziemie Cienia? Ale właściwie dlaczego nie, do diabła? Tego nigdy nie rozumiałem.
- To się jeszcze nie skończyło, Łabędź. - powiedział Klinga - Bądź cierpliwy. Kopeć też kiedyś zapłacze.
Pozostali zapatrzyli się nań. Odzywał się tak rzadko, że kiedy już otworzył usta, wiedzieli, iż należy słuchać tego, co mówi. Co on wiedział?
- Dostrzegłeś coś, co mi umknęło? - zapytał Łabędź.
- Cholera jasna, uspokoicie się wreszcie? - warknął Cordy.
- A dlaczego, u diabła, miałbym się uspokoić? Cały przeklęty świat pełen jest zdradzieckich starych skunksów, takich jak Kopeć. Rolują nas wszystkich od chwili, kiedy bogowie wymyślili czas. Spójrzcie na tę małą ciotę. Skamle, jak to się musi ukrywać, by nie pozwolić, aby Władcy Cienia dowiedzieli się o nim. Ja uważam, to znaczy, że nie ma jaj. Ta Pani wiecie, kim ona była? Ona ma jaja. W wystarczającym stopniu, żeby stawić im czoło. Kiedy tylko się trochę zastanowicie, zrozumiecie, że płaciła więcej i częściej, niż temu staremu czubkowi kiedykolwiek przyszłoby do głowy.
- Uspokój się, Wierzba.
- Uspokój się, do cholery. To nie w porządku. Ktoś musi powiedzieć takim jak ten starym ramolom, żeby poszli pieprzyć kamienie.
Klinga ponownie chrząknął z aprobatą. Ale Klinga nie lubił nikogo, kto miał władzę.
Łabędź, w istocie znacznie spokojniejszy, niż okazywał, zauważył, że Klinga ustawił się w taki sposób, żeby unieszkodliwić czarodzieja, gdyby ten zechciał narobić im kłopotów.
Kopeć uśmiechnął się.
- Łabędź, swego czasu my wszyscy, stare skunksy, byliśmy takimi młodymi krzykaczami jak ty. Mather wszedł między nich.
- Dosyć!
 Zamiast się kłócić, pomyślcie lepiej, jak stąd uciec, zanim ten cały bigos nas ogarnie - Ostatki bitwy dotarły właśnie do podnóża wzgórz - Możemy zebrać garnizony z miast na północy i zgromadzić wszystkich przy Ghoja.
- No - Łabędź przystał na to bez entuzjazmu - Może ktoś z Kompanii to już zrobił - Obrzucił Kopcia ponurym spojrzeniem.
Stary wzruszył ramionami.
- Jeżeli komuś się uda wydostać, będzie mógł stworzyć prawdziwą armię. Tym razem czasu będzie dosyć.
- Owszem. A jeśli Prahbrindrah Drah i Radisha ruszą swoje tyłki, może uda im się zaciągnąć kilku prawdziwych sprzymierzeńców. Może tym razem znajdą czarodzieja, który będzie miał włosy na dupie. Takiego, który nie spędził całego życia, chowając się po krzakach.
Mather zaczął już schodzić po zboczu wzgórza.
- Chodź, Klinga. Niech się kłócą.
Po chwili ciszy Kopeć odezwał się pojednawczo.
- On ma rację, Łabędź. Zostawmy to.
Wierzba odgarnął z twarzy długie złote włosy i spojrzał na Klingę. Tamten ruchem głowy wskazał konie stojące za wzgórzem.
- W porządku. - Rzucił ostatnie spojrzenie na miasto i równinę, gdzie poległa Czarna Kompania. - Ale co słuszne, to słuszne, a podłość pozostanie podłością.
- A co praktyczne, to praktyczne, a co potrzebne, konieczne. Chodźmy.
Łabędź ruszył za innymi. Zapamięta sobie tę uwagę. Zdecydowany był mieć ostatnie słowo.
- Bzdura, Kopeć. Kompletne brednie. Dzisiaj pokazałeś mi się od nowej strony. Nie spodobała mi się i nie ufam ci. Mam zamiar obserwować cię tak uważnie, jakbym był twoim sumieniem.
Dosiedli kom i ruszyli na północ.


III
W owym czasie Kompania pozostawała w służbie Prahbrindraha Draha z Taglios. Książę ten był nazbyt niefrasobliwy, aby władać skutecznie tak licznym i podzielonym ludem jak Taglianie. Ale jego wrodzony optymizm i łatwość przebaczania równoważyły cechy siostry - Radishy Drah. Ta niska, ciemna, twarda kobieta miała wolę nieustępliwą niczym stal miecza i tyle sumienia, co spadający głaz.
Podczas gdy Czarna Kompania i Władcy Cienia walczyli o kontrolę nad Dejagore, trzysta mil na północ od tego miasta Prahbnndrah Drah udzielał audiencji.
Książę mierzył pięć i pół stopy. Choć ciemny, miał rysy twarzy białego człowieka. Spojrzenie rozpłomienionych oczu wbił w stojących przed nim inżynierów i kapłanów. Miał ochotę wyrzucić ich za drzwi. Ale w Taglios, mieście rządzonym przez bogów, nikt nie obrażał kapłanów.
Dostrzegł, jak jego siostra daje mu znak z wnęki w tyle komnaty.
- Przepraszam - Wyszedł. Złe maniery mu wybaczą. Podszedł do Radishy - O co chodzi?
- Nie tutaj.
- Złe wieści?
- Nie teraz -Radisha ruszyła do wyjścia - Majanndi wygląda na niezadowolonego.
- Zorientował się, że wsadził ręce w pułapkę na małpy. Nalegał, byśmy zbudowali mur, ponieważ Shaza ma boskie wizje. Kiedy jednak pozostali zaczęli domagać się swych udziałów, zaczął inaczej śpiewać. Zapytałem, czy Shaza zaczęła miewać antywizje. Nie był szczególnie rozbawiony.
- Dobrze.
Radisha wiodła brata przez kręte korytarze. Pałac wybudowano w starożytnych czasach. Podczas kolejnych rządów przebudowywano go wielokrotnie. Nikt prócz Kopcia nie orientował się dobrze w meandrach tych labiryntów.
Radisha weszła do jednego z sekretnych pokojów czarodzieja, pomieszczenie chroniły przed podsłuchem najbardziej wyszukane zaklęcia. Prahbnndrah Drah zatrzasnął drzwi.
- No i?
- Gołąb przyniósł wiadomość. Od Kopcia.
- Złe wieści?
- Nasi najemnicy zostali pobici pod Stormgardem. Tak Władcy Cienia nazywali Dejagore.
- Mocno?
- Czy jest jakaś inna?
- Tak. - Przed pojawieniem się Władców Cienia Taglios było miastem pacyfistów. Ale kiedy niebezpieczeństwo pierwszy raz zajrzało mu w oczy, Prahbrindrah ekshumował starożytne taktyki - Czy zostali starci na proch? Rozgromieni? Jakie straty zadali Władcom Cienia? Czy Taglios jest w niebezpieczeństwie?
- Nie powinni przekraczać Main.
- Musieli przepędzić resztki tamtych z brodu Ghoja. To są zawodowcy, siostruniu. Powiedzieliśmy sobie, że nie będziemy ich krytykować ani się wtrącać. Nie wierzyliśmy nawet w zwycięstwo przy Ghoja, tak więc i tak korzyść po naszej stronie. Opowiedz mi dokładniej.
- Gołąb to nie kondor. - Radisha skrzywiła się - Poszli naprzód z hałastrą wyzwolonych niewolników, podstępem zdobyli Dejagore, zniszczyli Cień Burzy i zranili Wirującego Cienia. Ale dzisiaj Księżycowy Cień nadciągnął ze świeżymi siłami. Straty są ogromne po obu stronach. Niewykluczone, że Księżycowy Cień został zabity. Ale przegraliśmy. Część oddziałów wycofała się do miasta. Reszta poszła w rozsypkę. Większość najemników, włączając w to kapitana i jego kobietę, została zabita.
- Pani nie żyje? To smutne. Była niesamowita.
- Jesteś rozpustną małpą.
- Naprawdę? Tam, gdzie tylko przeszła, serca mężczyzn przestawały bić.
- Zresztą wcale tego nie zauważała. Jedynym mężczyzną, którego dostrzegała, był jej kapitan. Ten Konował.
- Zła jesteś, ponieważ on dostrzegał tylko ją? Rzuciła mu wściekłe spojrzenie.
- Co robi Kopeć?
- Ucieka na północ. Klinga, Łabędź i Mather spróbują zebrać tych, którzy przeżyli, przy brodzie Ghoja.
- To mi się nie podoba. Kopeć powinien zostać na miejscu. I tam ich zebrać, aby wspomóc żołnierzy w mieście. Nie oddaje się terenu raz zdobytego.
- Kopeć jest przerażony, że Władcy Cienia się o nim dowiedzą.
- A nie wiedzą? Byłbym zaskoczony. - Prahbrindrah wzruszył ramionami - Na jaką okazję on siebie tak oszczędza? Ja tam pojadę.
Roześmiała się.
- O co chodzi?
- Nie możesz. Kiedy nie będą na sobie czuli twojego wzroku, ci głupcy, kapłani, rozkradną wszystko. Zostaniesz. Musisz ich zająć tym absurdalnym murem obronnym. Ja pojadę. I będę dopóty kopała Kopcia w tyłek, dopóki nie zbierze się do kupy i czegoś nie zrobi.
Książę westchnął.
- Masz rację. Ale wyjedź bez rozgłosu. Zachowują się grzeczniej, kiedy sądzą, że patrzysz.
- Ostatnim razem nie tęsknili za mną.
- Nie zostawiaj mnie zagubionego niczym liść na wietrze. Trudniej mi sobie z nimi radzić, kiedy wiedzą więcej ode mnie.
- Będę utrzymywać ich w niepewności. - Poklepała go po ramieniu - Idź, zaskocz ich zmianą decyzji. Wpraw ich w gorączkę budowania murów. Okaż się łaskawy wobec tego kultu, który wykaże największą efektywność. Spraw, by nawzajem podrzynali sobie gardła.
Prahbrindrah uśmiechnął się chłopięco. To była gra, którą uwielbiał. Sposób na skupienie władzy. Spowodować, by kapłani sami się rozbroili.


IV
To była doprawdy przedziwna procesja. Na przedzie czarny stwór ze skrzynką pod pachą, który jakby nie potrafił się zdecydować, czy jest pniakiem drzewa, czy też człowiekiem o niezwykłej co najmniej anatomii. Za nim, nogami naprzód, jard nad powierzchnią ziemi płynął w powietrzu człowiek, bezwładnie, nieelegancko rozciągnięty na wznak. Z jego piersi sterczało drzewce strzały. Grot wciąż wystawał z pleców. Żył, ale niewiele dzieliło go od śmierci,
Za nim, kilkanaście stóp nad ziemią, frunął następny, przebity lancą. Żył i cierpiąc katusze, czasami szarpał się i skręcał niczym zwierzę z przetrąconym grzbietem. Dalej szły dwa konie bez jeźdźców, czarne ogiery, potężniejsze niż jakikolwiek wierzchowiec bojowy.
Ponad nimi krążyły w górze setki wron, pierzchając i wracając co chwila niczym zwiadowcy.
W zapadającym zmroku procesja wspięła się na wzgórza, otaczające Stormgard od wschodu. Zatrzymała się raz i trwała w bezruchu jakieś dwadzieścia minut, dopóki nie minęły jej rozproszone niedobitki armii tagliańskiej. Nie zauważyli niczego. Nie mieli narzędzi, by pokonać maskującą magię.
Kolumna szła dalej pośród mroków nocy. Wrony wciąż nad nią polatywały, tworząc tylną straż, zachowywały się, jakby czegoś wypatrywały. Wiele razy nurkowały ku przesuwającym się cieniom, ale szybko się uspokajały. Fałszywy alarm?
Oddział zatrzymał się dziesięć mil od obleganego miasta. Prowadzący go stwór przez kilka godzin zbierał gałęzie krzewów i suche drewno, gromadząc je w głębokiej szczelinie w granitowym zboczu wzgórza. Potem pochwycił unoszący się w powietrzu koniec lancy, ściągnął jej ofiarę z drzewca i zdjął jej odzienie.
Kiedy spod maski wyjrzała twarz tamtego, gorzki, daleki głos wyszeptał z napięciem.
- To nie jest żaden ze Schwytanych!
Wrony wpadły w popłoch. Zaczęły wrzeszczeć ochryple, jakby nad czymś dyskutowały. A może kłóciły się? Przywódca zapytał:
- Kim jesteś? Czym jesteś? Skąd pochodzisz?
Ranny nie odpowiedział. Być może nie był już w stanie zrozumieć, co się do niego mówi. Być może nie znał języka, w którym zadano pytanie. Może był uparty.
Tortury na nic się nie zdały. Nie przemówił.
Inkwizytor rzucił więc jego ciało na stos drewna, skinął dłonią. Stos wybuchnął płomieniem. Podobny do pniaka stwór, wymachując lancą nie pozwalał tamtemu uciec, wpychając go za każdym razem w ogień. Palona istota zdawała się niewyczerpywalną studnią energii.
W grę wchodziły czary.
Człowiek na stosie był Władcą Cienia, zwanym Cieniem Księżyca. Jego armia odniosła zwycięstwo pod Stormgardem, jego koniec jednak był znacznie bardziej żałosny.
Oddział nie ruszył, dopóki ciała Władcy Cienia nie pochłonęły płomienie, póki płomień nie zmienił się w popiół, a popiół nie ostygł. Pniakopodobna istota zebrała popioły. Potem, w miarę postępów podróży, szczypta po szczypcie rozsypywała je na wietrze. Człowiek przebity strzałą, kołysząc się w powietrzu, płynął w ślad za nią. Ogiery zamykały pochód.
Wrony wciąż polatywały na wszystkie strony niczym patrole. W pewnej chwili jakiś kotowaty stwór podszedł zbyt blisko i ptaki zupełnie oszalały. Pniak zrobił coś niesamowitego. Czarna pantera odeszła, nie pamiętając, co się przed chwilą wydarzyło.


V
Szczupła postać w zdobnej czarnej zbroi czyniła rozpaczliwe wysiłki, by wyswobodzić się spod przygniatającego ją trupa człowieka, który właśnie zsunął się ze stosu ciał. Zmiana równowagi stosu umożliwiła wyśliźniecie się. Wolna już, leżała bez ruchu przez kilkanaście minut, ciężko dysząc pod przyłbicą groteskowego hełmu. Potem uniosła się i usiadła. Po kolejnej minucie z trudem zsunęła rękawice, ukazując delikatne dłonie. Szczupłe palce chwyciły zapinki hełmu i odpięły je.
Widok długich czarnych włosów, które spłynęły na ramiona, mógłby oszołomie przygodnego obserwatora .W tę wstrętną, czarną stal zakuta była kobietę.
O tych wydarzeniach muszę pisać w taki sposób, ponieważ niczego z nich nie pamiętam. Wszystko zlewa się w mroczny sen. Koszmar, w którym główną rolę odgrywa czarna kobieta z kłami jak u wampira. Nic więcej. Pierwsze w miarę wyraźne wspomnienia dotyczą chwili, gdy siedziałam obok stosu ciał, trzymając hełm na kolanach. Ciężko dyszałam, ledwie zdając sobie sprawę, że udało mi się jednak jakoś wydostać.
Odór tysiąca rozciętych wnętrzności wisiał w powietrzu niczym smród największego, najpodlej wykonanego ścieku na świecie. Tak pachną pola bitewne. Ile razy wciągałam w nozdrza ten zapach? Tysiąckroć. Wciąż jednak nie mogę do niego przywyknąć.
Zwymiotowałam żółcią. Już wcześniej, kiedy leżałam pod kupą trupów, mój żołądek wyrzucił swoją treść do wnętrza hełmu. Niejasno przypomniałam sobie, że przeraziła mnie możliwość uduszenia się własnymi wymiocinami.
Wstrząsnęły mną dreszcze. Z oczu popłynęły łzy, piekące, palące łzy ulgi. Przeżyłam! Długość mego żywota o wieki przekracza lata przysługujące zwykłym śmiertelnikom, w niczym jednak nie umniejszyła pragnienia życia.
Kiedy mój oddech się uspokoił, spróbowałam uprzytomnić sobie, gdzie jestem i co tutaj robię. Oczywiście prócz tego, że moje ostatnie jasne wspomnienia nie były przyjemne. Pamiętałam przeczucie bliskiej śmierci.
W ciemnościach nie mogłam dostrzec nazbyt wiele, ale nie potrzebowałam żadnych naocznych dowodów, by wiedzieć, że przegraliśmy. Gdyby Kompanii udało się powstrzymać napór wrogów, Konował już dawno by mnie znalazł.
Dlaczego nie zrobili tego zwycięzcy?
Po polu bitwy chodzili jacyś ludzie. Słyszałam kłótliwe, przytłumione głosy. Powoli zbliżały się w moim kierunku. Trzeba się stąd wydostać.
Wstałam, udało mi się przejść cztery chwiejne kroki, nim ponownie padłam twarzą w dół, zbyt słaba, by przepełznąć jeszcze choćby cal. Demon pragnienia przeżerał mnie od środka. W gardle zaschło mi do tego stopnia, że nie byłam w stanie nawet jęczeć.
Musiałam spowodować jakiś hałas. Szabrownicy zamilkli.
Skradali się w moją stronę, w stronę jeszcze jednej ofiary. Gdzie jest mój miecz?
Tym razem nie miałam szans. Żadnej broni, a nawet gdybym jakąś znalazła, zanim oni znajdą mnie, i tak nie starczyłoby mi sił, by się nią posłużyć.
Mogłam już ich dostrzec, sylwetki trzech mężczyzn na tle mętnej łuny Dejagore. Niewysocy, jak większość żołnierzy Władców Cienia. Ani szczególnie silni, ani nazbyt wprawni w walce, jednak w moim wypadku ani siła, ani umiejętności nie były im za bardzo potrzebne.
Czy powinnam udawać martwą? Nie. Nie dadzą się oszukać. Po tak długim czasie ciała powinny być już zimne.
Niech ich diabli!
Nim mnie zabiją, nie poprzestaną tylko na ograbieniu.
Nie zabiją. Powinni rozpoznać zbroję Władcy Cienia. Nie są głupcami. Wiedzą, kim byłam. Wiedzą, co mieści się w mojej głowie skarby, o posiadaniu których marzyli. Za schwytanie mnie na pewno wyznaczono nagrodę.
Być może jednak istnieją bogowie. Za plecami szabrowników rozległa się wrzawa. Brzmiało to jak wycieczka z Dejagore, jakiś rodzaj kontrataku. Mogaba nie będzie przecież siedział z założonymi rękoma, czekając aż Władcy Cienia sami do niego przyjdą.
Jeden z szabrowników powiedział coś normalnym głosem. Ktoś kazał mu się zamknąć. Trzeci żołnierz wtrącił swoje trzy grosze. Zaczęli się znowu kłócić. Pierwszy głos nie miał ochoty na bliższe zapoznanie się ze źródłem hałasu. Nie chciał już walczyć.
Pozostali przekonali go.
Los mi sprzyjał. Dwaj odpowiedzialni żołnierze podarowali mi życie.
Leżałam tam, gdzie upadłam, odpoczywając przez kilka minut, zanim stanęłam na czworakach i popełzłam z powrotem do stosu ciał. Odnalazłam mój miecz, starodawne, konsekrowane ostrze, stworzone przez Carqui jeszcze we wczesnych latach Dominacji. Ostrze mające swoją historię, której jednak nie opowiedziałam nikomu, nawet Konowałowi.
Pełzłam w kierunku pagórka, gdzie, jak to widziałam po raz ostatni, mój ukochany ustanowił ostatni punkt obrony - tylko on, Murgen i sztandar Kompanii - starając się powstrzymać napór wrogów. Wędrówka zdawała się trwać całą noc. W manierce martwego żołnierza znalazłam wodę. Wypiłam do ostatniej kropli i ruszyłam dalej. Po drodze odzyskiwałam siły. Kiedy dotarłam do pagórka, byłam już w stanie utrzymać się w pozycji pionowej.
Niczego nie znalazłam. Tylko ciała poległych. Konowała wśród nich nie było. Sztandar Kompanii zniknął. Poczułam pustkę w środku. Czy zabrali go Władcy Cienia? Zapewne bardzo go pożądali. Za rozbicie ich armii przy Ghoja, za zdobycie Dejagore, za śmierć Cienia Burzy.
Nie potrafiłam uwierzyć, że mogli go pojmać. Zbyt długo trwało, zanim go znalazłam. Żaden bóg, żadne przeznaczenie nie może być tak okrutne.
Zapłakałam.
Noc stawała się coraz bardziej cicha. Wycieczka wycofała się do miasta. Szabrownicy wkrótce powrócą.
Zaczęłam iść, wpadłam na ciało martwego słonia i niemalże wrzasnęłam ze strachu, sądząc, że nadziałam się prosto na jakiegoś potwora.
Słonie nosiły na sobie mnóstwo różnego śmiecia. Coś z tego może się okazać przydatne. Zabrałam kilka funtów suszonego mięsa, worek z wodą, mały dzbanek trucizny do grotów strzał, kilka monet, wszystko co mogło mi się przydać. Potem ruszyłam na północ, zdecydowana dojść do wzgórz przed wschodem słońca. Zanim tam dotarłam, pozbyłam się połowy swojego bagażu.
Spieszyłam się. Z pierwszym brzaskiem na pole wyruszą patrole wroga, poszukując ciał znaczących osób.
Co mogę teraz zrobić, prócz utrzymania się przy życiu? Jestem ostatnia z Czarnej Kompanii. Nie zostało już nic. Wtem do głowy przyszła mi niespodziewana myśl, niczym stracone wspomnienie, nagle wydobyte na powierzchnię świadomości. Mogę odwrócić czas. Mogę się stać tym, kim byłam.
Próba odrzucenia tej myśli nie zdała się na nic. Pamiętałam. A im lepiej przypominałam sobie, tym większy przepełniał mnie gniew. Aż wreszcie wszystkie moje myśli dotyczyły już wyłącznie zemsty.
Kiedy weszłam między wzgórza, nie byłam w stanie dłużej walczyć z przepełniającymi mnie uczuciami. Te potwory, które zgwałciły moje marzenia, zapisały sobie tym samym własny wyrok śmierci. Zrobię wszystko, aby im odpłacić.


VI
Długi Cień szedł przez pomieszczenie zalane światłem tak jaskrawym, że jego postać była niczym czarny duch schwytany w paszczę słońca. Nie opuszczał tej pełnej luster komnaty, o ścianach z kryształu, póki nie wzywała go nagląca potrzeba. Patologicznie bał się cieni.
Komnata znajdowała się na samym szczycie najwyższej wieży fortecy Przeoczenie na południe od Pułapki Cienia, miasta położonego na południowym krańcu świata. Jeszcze dalej na południe znajdowała się równina lśniącego kamienia, na której pojedyncze słupy stały niczym zapomniana kolumnada nieba. Chociaż jego budowa ciągnęła się już siedemnaście lat, Przeoczenie wciąż dalekie było od ukończenia. Gdy wreszcie Długi Cień wzniesie do końca swą twierdzę, wówczas żadna siła, naturalna czy nadnaturalna, nie będzie zdolna pokonać jej murów.
Dziwne, przerażające, śmiertelnie groźne istoty łaknęły go, chciwe oswobodzenia z równiny lśniącego kamienia. Stwory cienia, zdolne pochwycić człowieka równie nagle jak śmierć sama, jeżeli nie odpędzi się ich światłem.
Magia Drugiego Cienia pokazała mu przebieg bitwy o Stormgard, czterysta mil na północ od Pułapki Cienia. Był zadowolony. Jego rywale, Cień Księżyca i Cień Burzy, zginęli. Wirujący Cień został zraniony. Dotknięcie tutaj, poruszenie tam, subtelnie, i tamten nigdy nie osiągnie pełni sił.
Ale Wirujący Cień nie może zginąć. Och, nie. Jeszcze nie. Zbyt wiele groźnych sił zaangażowało się w całą sprawę. Wirujący Cień musi być falochronem, na którym rozbije się nadciągający sztorm.
Najemnicy w Stormgardzie powinni otrzymać wszelką pomoc przy osłabianiu wojsk Wirującego. W tej chwili był zdecydowanie zbyt silny, bowiem miał pod sobą wszystkie trzy północne armie Cienia.
Subtelność. Subtelność. Każdy ruch musi poprzedzać namysł. Wirujący nie był głupi. Wiedział, w kim ma najgroźniejszego wroga. Kiedy tylko pozbędzie się Taglian oraz ich przywódców z Wolnej Kompanii, natychmiast ruszy na Przeoczenie.
A poza tym gdzieś tam była ona, przesuwając pionki w swej własnej grze, wprawdzie nie w rozkwicie swych mocy, ale wciąż śmiertelnie groźna niczym kobra i jeszcze była ta kobieta, której wiedzy wprost nie da się przecenić, samotna, skarb mogący przypaść w udziale każdemu awanturnikowi.
Potrzebował osłony Parawanu. Nie mógł opuścić Przeoczenia. Cienie czekały na niego, nieskończenie cierpliwe.
Kątem oka pochwycił mgnienie ciemności. Wrzasnął i rzucił się do tyłu. To była tylko wrona, tylko przeklęta ciekawska wrona, tłukła skrzydłami za oknem.
Parawan. Na bagnach przylegających od północy do nieszczęsnego Taglios żyła potęga. Karmiła się krzywdami, prawdziwymi i urojonymi. Można było ją skusić. Nadszedł czas, żeby wciągnąć ją do gry.
Ale jak, nie opuszczając Przeoczenia?
Coś poruszyło się na równinie lśniącego kamienia. Cienie obserwowały, czekały  Wyczuwały rosnące napięcie gry.


VII
Spałam w dziurach, w gąszczu krzewów. Przemierzałam oliwne gaje i niebezpiecznie sklepione na wzgórzach ryżowe poletka, pozbywając się nadziei, dopóki nie dotarłam wreszcie do tego niewielkiego gąszczu na dnie jaru. Byłam już tak zmęczona, że po prostu wpełzłam do środka, licząc na łaskawość losu.
Z kolejnego złego snu obudziło mnie skrzeczenie wrony. Otworzyłam oczy. Promienie słońca przesączały się przez listowie. Naznaczały mnie plamkami światła. Kiedy zasypiałam, miałam nadzieję, że nikt mnie tutaj nie znajdzie, ale nadzieja okazała się płonna.
Ktoś skradał się skrajem krzewów. Spostrzegłam jedną sylwetkę, potem drugą. Cholera! Żołnierze Władców Cienia. Cofnęli się trochę i zaczęli coś szeptać.
Widziałam ich jedynie przez chwilę, ale wydawali się skonsternowani, raczej zwierzyna niż myśliwi. Ciekawe.
Wiedziałam, że mnie wypatrzyli. W przeciwnym razie nie stanęliby tak daleko, mrucząc cicho, abym ich nie mogła podsłuchać.
Nie mogłam się odwrócić w ich stronę, by się nie zorientowali, że wiem, gdzie są. Nie chciałam ich zaskoczyć. Mogą zrobić coś, czego będę żałować. Wrona wrzasnęła znowu. Zaczęłam odwracać głowę.
Zamarłam.
Oprócz nas był tu także inny gracz, brudny, mały, ciemny człowiek w postrzępionej przepasce na biodrach i złachmanionym turbanie. Przykucnął za krzakiem. Wyglądał jak jeden z tych niewolników, których Konował wyzwolił po naszym zwycięstwie przy Ghoja. Czy żołnierze wiedzieli, że on tu jest?
Czy miało to jakiekolwiek znaczenie? Zapewne on nie na wiele mógł się przydać.
Leżałam na prawym boku z podkurczonym ramieniem. Czułam mrowienie w palcach. Ramię zdrętwiało, jednak to wrażenie przypomniało mi, że mój talent wykazywał symptomy odradzania się od czasu, jak minęliśmy talię świata. Od wielu tygodni nie miałam szansy go wypróbować.
Musiałam coś zrobić. W przeciwnym razie oni szybciej wykonają pierwszy ruch. Miecz leżał w odległości kilku cali od mojej dłoni.
Złoty Młot.
To było dziecinne zaklęcie, ćwiczenie właściwie, nie mogło służyć jako broń, w takim samym sensie, jak nie jest nią rzeźnicki nóż. Kiedyś nie kosztowałoby mnie więcej wysiłku niźli rzut kamyczkiem. Teraz było równie trudne, jak wyraźne artykułowanie dźwięków dla ofiary porażonej atakiem paraliżu. Spróbowałam ukształtować zaklęcie w umyśle. Cóż za zawód! Rozpaczliwa frustracja, zrodzona z wiedzy, co należy zrobić, i niemożności dokonania tego.
W końcu jednak zaskoczyło. Prawie dokładnie tak, jak zdarzało mi się wcześniej. Zdumiona, zadowolona, wyszeptałam słowa mocy, poruszyłam palcami. Mięśnie pamiętały!
Złoty Młot uformował się w mojej lewej dłoni.
Skoczyłam na równe nogi, cisnęłam nim, sięgnęłam po miecz. Lśniący młot poleciał niczym prawdziwy. Żołnierz wydał z siebie kwik zarzynanej świni, starając się jednocześnie osłonić. Młot wypalił swój kształt na jego piersiach.
To była chwila przepełniona ekstazą. Sukces z tym głupim, dziecinnym zaklęciem stanowił największy triumf nad słabością ciała.
Moje ciało nie poddawało się rozkazom woli. Zbyt sztywne, zbyt pobite i posiniaczone, bym mogła się szybko poruszać, spróbowałam jednak zaatakować drugiego żołnierza. Wyglądało to tak, że chwiejąc się, ruszyłam w jego stronę. Przez chwilę gapił się na mnie, potem rzucił się do ucieczki. Zdumiało mnie jego zachowanie.
Za plecami usłyszałam odgłos brzmiący jak kaszel tygrysa.
Jakby znikąd, w głębi jaru pojawił się człowiek. Rzucił czymś. Uciekający żołnierz padł w przód i nie poruszył się więcej.
Wydostałam się z krzaków i stanęłam tak by móc widzieć zabójcę oraz brudnego niewolnika, który wydał z siebie tygrysi kaszel. Zabójca był potężnie zbudowany. Zdobiły go strzępy munduru tagliańskich legionów.
Mały człowieczek powoli okrążył kępę krzaków, nie spuszczając wzroku z mojej ofiary. Wyraźnie był pod wrażeniem. Wymamrotał jakieś przeprosiny po tagliańsku, potem w nie znanym mi narzeczu gwałtownie zagadał do wielkiego żołnierza, który tymczasem zaczął szukać swojej ofiary. Pochwyciłam kilka zdań, brzmiały jak żargon wierzących, ale w tym kontekście były dla mnie niezrozumiałe. Nie byłam pewna, czy mówi o mnie, czy wychwala jednego ze swych bogów. Usłyszałam słowa "Przepowiedziana" oraz "Córka Nocy" i "Oblubienica", a także "Rok Czaszek". Pojęcia "Córka Cienia" oraz "Rok Czaszek" znałam już wcześniej z religijnej paplaniny tagliańskich wyznawców, nie znałam jednak ich znaczenia.
Potężnie zbudowany żołnierz kaszlnął. On nie był pod wrażeniem. Zwyczajnie przeklinał martwego żołnierza, kopiąc jego ciało.
- Nic.
Karzełek zaczął się płaszczyć.
- Wybacz nam, Pani. Przez cały ranek zabijaliśmy te psy, starając się zdobyć jakieś pieniądze. Ale oni są biedniejsi niż ja, kiedy byłem niewolnikiem.
- Znasz mnie?
- O tak, Pani. Jesteś Panią Kapitana. - Położył nacisk na dwa ostatnie słowa, akcentując je wyraźnie i oddzielnie. Ukłonił się trzy razy. Za każdym razem jego prawy kciuk i palec wskazujący muskały trójkąt czarnej materii wystający znad przepaski biodrowej - Staliśmy na straży, kiedy spałaś. Powinniśmy wiedzieć, że ty nie potrzebujesz żadnej ochrony. Wybacz nam, że sądziliśmy inaczej.
Bogowie, jak on śmierdział.
- Widzieliście jeszcze kogoś?
- Tak, Pani. Kilku, daleko stąd. Przeważnie uciekali.
- A żołnierze Władców Cienia?
- Prowadzą poszukiwania, ale bez szczególnego entuzjazmu. Ich panowie wysłali nie wielu. Jakiś tysiąc takich jak te świnie - Ruchem ręki wskazał człowieka, którego powaliłam. Jego partner przeszukiwał zwłoki drugiego - Oraz kilkuset jeźdźców. Muszą mieć dużo roboty pod murami miasta.
- Mogaba stworzy im piekło, jeśli będzie w stanie, aby dać pozostałym czas na ucieczkę. Wielkolud powiedział.
- Ta ropucha też niczego przy sobie nie ma, jamadar.
Karzełek chrząknął.
Jamadar? To było tagliańskie słowo określające kapitana. Ten mały facet użył go już wcześniej, z inną wprawdzie intonacją, kiedy nazwał mnie Panią Kapitana.
Zapytałam więc.
- Czy widzieliście Kapitana?
Wymienili spojrzenia. Mały człowieczek wbił wzrok w ziemię.
- Kapitan poległ, Pani. Zginął, starając się zebrać ludzi wokół sztandaru. Ram widział, jak się to stało. Strzała w serce.
Usiadłam na ziemi. Nie było już nic do powiedzenia. Wiedziałam o tym. Ja również widziałam, jak to się stało. Ale nie chciałam uwierzyć. Aż do tej chwili, gdy wreszcie zrozumiałam. Chowałam w sercu odrobinę nadziei, że mogłam się pomylić.
To prawie niemożliwe, że stać mnie na uczucie tak wielkiego bólu i straty. Cholera, Konował był tylko mężczyzną! W jaki sposób udało mi się tak głęboko zaangażować? Nigdy nie chciałam, żeby wszystko tak się skomplikowało.
W ten sposób niczego nie osiągnę. Wstałam.
- Przegraliśmy bitwę, ale wojna wciąż trwa. Władcy Cienia pożałują dnia, kiedy zdecydowali się zaatakować Taglios. Jak brzmią wasze imiona?
Mały mężczyzna odpowiedział.
- Ja jestem Narayan, Pani - Uśmiechnął się. Miałam już szczerze dosyć tego uśmiechu - Żart. To jest imię Shadar - On ewidentnie należał do Gunni - Czy wyglądam na jednego z nich?
Skinął głową na swego towarzysza, który był Shadar. Ludzie Shadar byli wysocy, potężnie zbudowani i mocno owłosieni. Ten miał głowę niczym zwój drutu kolczastego, i wyłupiaste oczy.
- Handlowałem jarzynami, zanim Władcy Cienia przyszli do Gondowaru i wzięli do niewoli wszystkich, którzy przeżyli walkę o miasto.
To się musiało zdarzyć w zeszłym roku, zanim przybyliśmy do Taglios, kiedy Łabędź i Mather dokonywali swych amatorskich sztuczek, starając się powstrzymać pierwszą inwazję.
Mój przyjaciel ma na imię Ram. Zanim zaciągnął się do legionów, był furmanem w Taglios. 
- Dlaczego zwraca się do ciebie "jamadar"? Narayan spojrzał na Rama, wyszczerzył w uśmiechu popsute zęby, przysunął bliżej do mnie i szepnął.
- Ram nie jest zbyt bystry. Silny jak wół i niespożyty, ale strasznie powolny.
Kiwnęłam głową, ale to mnie nie zadowoliło. Stanowili parę dziwnych ptaszków. Shadar i Gunni nie współpracują ze sobą. Shadar uważają się za lepszych od wszystkich pozostałych. Przestawanie z Gunni mogło spowodować skalanie ducha. Narayan bez wątpienia należał do najniższej kasty Gunni. A jednak Ram okazywał mu szacunek.
Żaden nie zdradzał względem mnie żadnych złych zamiarów. W tej chwili każde towarzystwo było lepsze niż podróżowanie w pojedynkę. Dlatego stwierdziłam:
- Powinniśmy już ruszać. Może być ich więcej w okolicy. Co on robi?
Ram trzymał dziesięciofuntowy głaz. Zmiażdżył nogi człowieka, którego zabił. Narayan zwrócił się do niego.
- Ram .Dosyć już. Idziemy.
Tamten zdawał się zmieszany. Myślał. Potem wzruszył ramionami i odrzucił głaz. Narayan nie starał się wytłumaczyć, dlaczego robił to, co robił. Powiedział tylko:
- Rankiem widzieliśmy liczny oddział, jakichś dwudziestu ludzi. Być może uda się ich dogonić.
- To byłby już jakiś początek - Zdałam sobie sprawę, że umieram z głodu. Ostatni raz jadłam przed bitwą. Podzieliłam się z nimi tym, co zdjęłam z martwego słonia. Niewiele pomogło. Ram rzucił się na jedzenie, jakby był to właśnie dzień świąteczny, kompletnie nie zwracając uwagi na ciała.
- Widzisz? - Narayan się uśmiechnął - Wół. Chodź Ram, poniesiesz jej zbroję.
Dwie godziny później, na szczycie kolejnego wzgórza znaleźliśmy dwudziestu trzech uciekinierów. Byli kompletnie przybici, apatyczni, tak przygnębieni, że nie dbali o to, czy uda im się uciec. Kilku miało nawet przy sobie broń. Nie rozpoznałam żadnego. Nic dziwnego. Przed bitwą nasze siły liczyły czterdzieści tysięcy żołnierzy. Oni za to mnie znali. Maniery i nastrój poprawiły się natychmiast. Poczułam się lepiej, kiedy dostrzegłam rodzącą się wśród nich nadzieję. Powstali i pochylili z szacunkiem głowy.
Z wzniesienia byłam w stanie dostrzec miasto i równinę. Żołnierze Władców Cienia schodzili ze wzgórz, najwyraźniej ich odwołano. Dobrze. Mieliśmy odrobinę czasu, zanim na powrót się zbiorą.
Przyjrzałam się dokładniej moim żołnierzom.
Już mnie zaakceptowali. Jeszcze lepiej.
Narayan zaczął rozmawiać z każdym z osobna. Niektórzy najwyraźniej się go bali. Dlaczego? O co tu chodzi? W tym małym człowieku było coś dziwnego.
- Ram, rozpal ogień. Potrzebuję trochę dymu.
Chrząknął, zebrał czterech ludzi i poszedł z nimi wzdłuż zbocza zebrać suche drewno.
Narayan przytruchtał z tym samym uśmiechem na twarzy, prowadził za sobą zdumiewająco barczystego człowieka. Większość Taglian była szczupła, niemalże na granicy wychudzenia. Ten zresztą też nie miał na sobie choćby grama tłuszczu. Był zbudowany jak niedźwiedź.
To jest Sindhu, Pani, którego reputacja jest mi znana - Sindhu ukłonił się nieznacznie. Wyglądał na typa pozbawionego siadu poczucia humoru. Narayan dodał - Może się okazać bardzo pomocny.
Zauważyłam czerwoną materię na biodrach Sindhu. Należał do Gunni.
- Będę ci wdzięczna za wszelką pomoc, Sindhu. Wy dwaj weźcie się za uporządkowanie tej bandy. Chcę wiedzieć, jakimi zapasami dysponujemy.
Narayan uśmiechnął się, ukłonił lekko i wraz ze swym nowym przyjacielem pośpieszył wykonać rozkaz.
Usiadłam na skrzyżowanych nogach w pewnej odległości od reszty, twarzą w stronę miasta, nie zwracając uwagi na resztę świata. Złoty Młot przyszedł łatwo. Spróbuję znowu.
Otworzyłam się na ten niewielki talent, jaki mi został. Iskierka ognia uformowała się w złożonych dłoniach. Naprawdę wracał.
Nie miałam słów, by wyrazić mą radość. Skoncentrowałam się na koniach. Po półgodzinie pojawił się ogromny kary ogier, przytruchtał wprost do mnie. Żołnierze byli pod wrażeniem.
Ja również. Nie spodziewałam się sukcesu. A ten potwór, jak się okazało, był tylko jednym z czwórki, która odpowiedziała na mój zew. Zanim pojawił się ostatni, na wzgórzu zrobiło się tłoczno. Przybyła kolejna setka ludzi.
Zebrałam ich razem.
- Żołnierze, przegraliśmy bitwę. Niektórzy z was jednak zachowują się. jakby stracili nadzieję. To jest zrozumiałe. Nie zostaliście wychowani w tradycji żołnierskiej. Ale ta wojna wciąż jeszcze trwa. I nie skończy się, dopóki będzie żył choć jeden z Władców Cienia. Jeżeli nie starcza wam nerwów na to, by ciągnąć wszystko dalej, trzymajcie się ode mnie z dala. Najlepiej od razu sobie idźcie. Bo później nie pozwolę wam odejść.
Wymieniali między sobą zaniepokojone spojrzenia, ale nikt nie chciał podróżować samotnie.
- Będziemy podążali na północ. Tam dostaniemy żywność, broń i posiłki. Będziemy ćwiczyć swe umiejętności. Pewnego dnia powrócimy. A kiedy to nastąpi, Władcy Cienia pomyślą, że oto otworzyły się bramy piekieł - Dalej nikt się nie ruszył - Wyruszamy o świcie, z pierwszym brzaskiem. Jeżeli teraz postanowiliście zostać ze mną, zostaniecie już na zawsze.
W ten sposób starałam się ich upewnić, że możemy przerazić świat.
Kiedy ułożyłam się do snu, obok na posterunku stanął Ram, mój osobisty strażnik, choć przecież żadnego nie potrzebowałam.
Zasypiałam, zastanawiając się, co się stało z czterema czarnymi ogierami, które nie odpowiedziały na me wezwanie. Na południe zabraliśmy ze sobą osiem sztuk. Pochodziły ze specjalnej hodowli, rozpoczętej u zarania imperium, które opuściłam. Każdy wart był więcej niż setka ludzi.
Wsłuchiwałam się w szepty, słyszałam, jak powtarzają słowa, które wypowiadał Narayan. Większość ludzi była zaniepokojona.
Zauważyłam, że Ram również ma swój kawałek zwiniętego materiału. Był szafranowy. Jednak nie przykładał doń tak wielkiej wagi, jak Narayan czy Sindhu. Trzej wyznawcy dwu religii, każdy z kawałkiem barwnej materii. Co to oznaczało?
Narayan dokładał do ognia. Rozstawił posterunki. Zaprowadził jako taką dyscyplinę. Zdawał się jednocześnie nazbyt dobrze zorganizowany, jak na handlarza jarzyn i niedawnego niewolnika.
Mroczny sen, podobny do tych, które nawiedzały mnie wcześniej, był szczególnie żywy, choć po przebudzeniu pamiętałam z niego tylko głosy wzywające me imię, były niepokojące. Uznałam jednak wszystko tylko za sztuczkę spłataną mi przez śniący umysł.
Gdzieś, jakoś, noc okazała się wystarczająco szczodra dla Narayana, tak że rano mógł dać każdemu skromne śniadanie.
Zgodnie z obietnicą, o pierwszym brzasku poprowadziłam moją hałastrę, ścigana doniesieniami o kawalerii nieprzyjaciela, która zbliżała się do wzgórz. Zważywszy na to, zdyscyplinowanie moich niedobitków okazało się przyjemną niespodzianką.


VIII
Dejagore otacza pierścień wzgórz. Równina znajduje się niżej niż ziemie położone za nimi. Jedynie suchy klimat sprawia, że ten basen nie zmienia się w jezioro. Z dwu rzek odprowadzono część wody, by nawodnić farmy położone na wzgórzach i zapewnić dostawy wody pitnej dla miasta. Prowadziłam swój oddział wzdłuż brzegu jednego z tych kanałów.
Władcy Cienia zajęci byli Dejagore. Póki nie naciskali na mnie, starałam się przebyć tyle drogi, ile się da. Przyszłość, którą wybrałam, nie będzie się składała z łatwych podbojów. Możliwość pojawienia się wroga wzmacniała dyscyplinę. Miałam nadzieję, że tak pozostanie, dopóki nie wpoję im kilku korzystnych nawyków.
- Narayan, potrzebuję twojej rady.
- Pani?
- Będziemy mieli kłopoty z utrzymaniem ich razem, kiedy już poczują się bezpiecznie - Zawsze mówiłam w taki sposób, jakby on, Ram i Shindu stanowili przedłużenie mnie samej. Żaden nie oponował.
- Wiem, Pani. Chcą wrócić do domu. Przygoda dobiegła końca. - Uśmiechnął się tym swoim uśmiechem, od którego już wcześniej robiło mi się niedobrze - Staramy się ich przekonać, że w takim wypadku będą skazani. Ale oni muszą się jeszcze wielu rzeczy oduczyć.
A więc to robili. Kultura tagliańska stanowiła religijny chaos, którego nawet nie zaczęłam pojmować, spleciony z systemem kastowym, niemającym według mnie najmniejszego sensu. Zadawałam pytania, ale nikt nie miał pojęcia, o co mi chodzi. Rzeczy były takie, jakie były. W ten sposób działo się od zawsze. Kusiło mnie, by uładzić jakoś ten bałagan. Nie miałam jednak takiej władzy. Nawet na północy nie miałam takiej możliwości. Pewnych rzeczy nie da się znieść nakazem.
Nie ustawałam więc w pytaniach. Jeżeli zrozumiem, choć trochę, będę mogła manipulować systemem.
- Potrzebuję kadry godnej zaufania, Narayan. Ludzi na których mogłabym liczyć, choćby nie wiem co. Chcę, żebyś znalazł mi takich ludzi.
- Jak każesz, Pani, tak też i będzie. - Uśmiechnął się. To mógł być odruch obronny, który nabył w niewoli. Chociaż im dłużej obserwowałam Narayana, tym bardziej wydawał mi się złowieszczy.
Ale dlaczego? Był prawdziwym Taglianinem pochodzącym z niskiej kasty. Sprzedawcą warzyw, który miał żonę i dzieci oraz, jak słyszał ostatnio, już nawet kilkoro wnuków. Jednym z tych, którzy stanowią opokę każdego narodu, cichych, pracujących ciężko na swoje utrzymanie. Przez jakiś czas zachowywał się tak, jakbym była jego ulubioną córką. Cóż w tym miałoby być złowieszczego?
Rama wydawał się o wiele bardziej dziwny. Miał dwadzieścia trzy lata, a już był wdowcem. Ożenił się z miłości, rzadkie wydarzenie w Taglios, gdzie małżeństwa zazwyczaj aranżowano. Jego żona umarła podczas porodu, wydając na świat martwego noworodka. To sprawiło, że zgorzkniał i pogrążył się w depresji. Podejrzewałam, że przyłączył się do legionów, ponieważ szukał śmierci. O Sindhu zaś nie dowiedziałam się niczego. Nie odzywał się do mnie, dopóki wyraźnie tego odeń nie żądałam, a wykrętny był nawet bardziej niż Narayan. Jednak to, co mu polecono, robił zawsze dobrze i nie zadawał żadnych pytań.
Całe moje życie spędziłam w towarzystwie groźnych, złowieszczych ludzi. Przez wieki byłam małżonką Dominatora, najbardziej złowrogiego człowieka, jaki kiedykolwiek żył. Poradzę sobie z tymi małymi ludzikami.
Osobliwe było to, że żaden z tej trójki nie był szczególnie religijny. Religia przenika życie Taglios. Każda minuta, każdego dnia, każdego żywota stanowi część doświadczenia religijnego, jest określana przez religię oraz jej przykazania. Dziwiło mnie to, dopóki nie zaobserwowałam ogólnego obniżenia poziomu religijnej żarliwości. Przywołałam do siebie człowieka i przepytałam go.
Udzielił mi elementarnej odpowiedzi.
- Nie ma tu żadnych kapłanów.
To miało sens. Żadne społeczeństwo nie składa się tylko z prawdziwie, głęboko wierzących. A tego, co widzieli ci ludzie było dosyć, by podważyć fundamenty ich wiary. Zostali wyrwani z bezpiecznych, znajomych kolein swych żywotów i bezlitośnie postawieni wobec zdarzeń, których tradycyjne odpowiedzi nie potrafiły wyjaśnić. Nigdy już nie będą tacy jak przedtem. A kiedy zabiorą swe wspomnienia do domów, Taglios też nie będzie już takie jak przedtem.
Mój oddział rósł w siłę. Miałam już ze sobą więcej niż sześciuset wyznawców trzech głównych religii oraz kilku pobocznych kultów. Miałam ze sobą ponad setkę byłych niewolników, którzy w ogóle nie pochodzili z Taglios. Mogą się stać dobrymi żołnierzami, kiedy nabiorą trochę zaufania do samych siebie. Nie mieli domów, do których mogliby uciekać. Oddział będzie ich domem.
Problem z tą zbieraniną polegał na tym, że każdy właściwie dzień miał jakiegoś świętego patrona. Gdybyśmy mieli ze sobą kapłanów, na pewno pojawiłyby się kłopoty.
Zaczynali już się czuć bezpieczniej. To pozwalało coraz swobodniej folgować starym przesądom, powodowało rozluźnienie dyscypliny, powoli zapominali o wojnie, a - co było najbardziej irytujące - przypominali sobie, że jestem kobietą.
Wedle prawa i zwyczaju kobiety tagliańskie ceni się niżej niż bydło. Bydło jest trudniej zastąpić. Kobiety, które zdobywają status i władzę, zawsze muszą się trzymać w cieniu mężczyzn, na których mają wpływ i którymi manipulują.
Musiałam pokonać jeszcze jedną przeszkodę. Być może najtrudniejszą.
Pewnego ranka wezwałam Narayana.
- Znajdujemy się sto mil od Dejagore - Nie byłam w najlepszym nastroju. Znowu miałam ten sen. Rankiem moje nerwy były kompletnie zszargane. - Na jakiś czas jesteśmy bezpieczni. - Zaufanie moich żołnierzy do własnego bezpieczeństwa wyszło na jaw po sposobie, w jaki zaczęli dzień - Zamierzam wprowadzić kilka zasadniczych zmian. Na ilu ludziach można polegać?
Nadął się. Zadowolony z siebie mały szczur.
- Na jednej trzeciej. Być może więcej, jeśli przyjdzie co do czego.
- Tak wielu? Naprawdę? - Zaskoczył mnie. Na pierwszy rzut oka nie można było tego dostrzec.
- Widzisz tylko tych pozostałych. W legionach niektórzy nauczyli się dyscypliny i tolerancji. Niewolnicy wyrwali się z więzów i przepełnia ich nienawiść. Pragną zemsty. Wiedzą, że żadni Taglianie nie powiodą ich przeciw Władcom Cienia. Niektórzy nawet szczerze wierzą w ciebie dla ciebie samej.
Dzięki za to, człowieczku.
- Ale większość będzie miała kłopot z podjęciem decyzji pójścia za mną?
- Być może - Ten przymilny uśmiech. Oznaka przebiegłości. - My, Taglianie, nie radzimy sobie dobrze z zakłóceniami naturalnego porządku rzeczy.
- Naturalny porządek rzeczy polega na tym, że silni rządzą, a reszta ich słucha. Ja jestem silna, Narayan. Jestem czymś, czego Taglios dotąd nie widziało. Jeszcze nie ujawniłam swego prawdziwego oblicza. Mam nadzieję, że Taglios nie będzie miało okazji oglądać mnie w gniewie. Wolę raczej skierować go przeciwko Władcom Cienia.
Skłonił się kilka razy pod rząd, nagle przestraszony.
- Ostatecznym celem naszego marszu pozostaje Ghoja. Możesz przekazać te słowa. Tam zbierzemy wszystkich, którzy przeżyli, przesiejemy ich i odtworzymy armię. Ale nie mam zamiaru tam iść, dopóki ta tłuszcza choć trochę nie zacznie przypominać wojska. 
- Tak, Pani.
- Zbierz całą dostępną broń. Nie słuchaj żadnych wymówek. Rozdziel ja pomiędzy ludzi, których uważasz za godnych zaufania. Przydziel ich do lewego skrzydła szyku. Niech na prawym znajdą się przemieszani wyznawcy wszystkich religii. Mają zostać oddzieleni od tych, których znali jeszcze przed Dejagore.
- To może spowodować kłopoty.
- Dobrze. Chcę namierzyć ich źródło. Potem się nimi zajmę. Ruszaj. Rozbrój ich, zanim zorientują się, o co chodzi. Ram pomóż mu
- Ale...
- Potrafię sama o siebie zadbać, Ram. - Jego ochrona stanowiła raczej niedogodność.
Narayan naprawdę szybko wszystko załatwił. Tylko kilku żołnierzom trzeba było siłą odbierać broń.
Zorganizowani według moich rozkazów maszerowaliśmy przez cały dzień, dopóki nie byli wystarczająco wyczerpani, by nie móc się skarżyć. Pod wieczór zatrzymałam kolumnę i kazałam Narayanowi przygotować ją do przeglądu. Zaufani żołnierze mieli stać z tyłu. Przywdziałam moją zbroję, dosiadłam jednego z karych ogierów i wyjechałam na inspekcję, a wokół mnie tańczyły małe błędne ogniki. Jeżeli już o tym mowa, to nie było ich zbyt wiele. Nie dokonałam żadnych znacznych postępów w odzyskiwaniu mego talentu.
Zbroja, koń oraz ognie tworzyły widzialny aspekt postaci zwanej Pożeraczem Żywotów, którą stworzyłam, zanim Kompania doszła do Maine, by stawić czoło Władcom Ciemności przy brodzie Ghoja. Wraz ze Stwórcą Wdów Konowała miał on onieśmielać wroga, wywołując wrażenie potęgi mocniejszej niż życie, archetypicznie śmiertelnej. Moim żołnierzom też przyda się odrobina onieśmielenia. W kraju, gdzie czary są czymś nie wiele bardziej znaczącym niż temat plotek, błędne ogniki powinny wystarczyć.
Powoli przejechałam wzdłuż szyku, przyglądając się żołnierzom. Rozumieli sytuację. Szukałam tych, których nie miałam zamiaru tolerować, ludzi, którzy nie zechcą postępować w sposób, jaki im wskażę.
Ponownie przejechałam z powrotem przed szykiem. Po stuleciach obserwowania ludzi wykrycie tych, którzy mogą sprawiać kłopoty, nie było trudne.
- Ram - Wskazałam sześciu ludzi - Zabierz im wszystko, co mieli, zanim się do nas przyłączyli i odeślij ich. - Mój głos rozbrzmiewał donośnie -  Podczas następnego przesiewu wybrani posmakują bicza. A trzeci będzie dla nich świętem śmierci. Szmer przeszedł wzdłuż szeregów. Zrozumieli wiadomość. Wybrana szóstka odeszła z posępnymi minami. Wykrzyknęłam do pozostałych:
- Żołnierze! Spójrzcie na ludzi stojących po waszej prawej stronie! A teraz spójrzcie na tych po lewej! Spójrzcie na mnie! Widzicie żołnierzy, a nie Gunni, nie Shadar, nie Yehdna Żołnierze! Toczymy wojnę przeciwko nieubłaganemu i zjednoczonemu wrogowi. W bitewnym szeregu to nie wasi bogowie będą stali po waszej prawicy i lewicy, to będą ludzie, tacy sami jak ci, którzy stoją teraz obok was. Służcie swym bogom w głębi waszych serc, jeśli już musicie, ale na tym świecie, w tym obozie, w marszu, na polu bitwy, nie będziecie stawiać swoich bogów przede mną. Nie będziecie uznawali żadnego wyższego pana nad sobą niż ja. Dopóki nie padnie ostatni Władca Cienia, żadna nagroda ani kara, zesłana przez żadnego boga czy księcia, nie odnajdzie was szybciej niż moja.
Zakładałam, że być może zbyt wcześnie posuwam się trochę za daleko. Ale nie miałam wiele czasu na stworzenie kadry.
Odjechałam, zanim zdążyli sobie wszystko przetrawić. Zsiadłam z konia, zwróciłam się do Rama.
- Rozpuść ich. Rozbij obóz. Przyślij do mnie Narayana. Rozsiodłałam wierzchowca, przysiadłam na siodle.   Wrona wylądowała w pobliżu, przekrzywiła łepek. Kilka następnych krążyło w górze. Te czarne diabły były wszędzie. Nie można się było od nich opędzić. Konował miał obsesję na ich punkcie. Uważał, że lecą za nim, śledzą go, a nawet mówią do niego. Sądziłam, że wynikało to z napięcia, w jakim się znajdował. Ale ich wszechobecność była drażniąca.
Nie ma czasu na myślenie o Konowale. Odszedł. Spacerowałam po ostrzu miecza. Ani łzy, ani użalanie się nad sobą nie przywrócą go do życia.
Podczas podróży na północ zrozumiałam, że w Kramie Kurhanów straciłam coś więcej niż tylko mój talent. Poddałam się rezygnacji. Dlatego w późniejszych latach nie byłam tak twarda.
Błąd Konowała. Jego słabość. Miał dla wszystkich zbyt wiele zrozumienia, zbyt dużo tolerancji, nazbyt chętnie dawał wszystkim drugą szansę. Zbyt optymistycznie patrzył na ludzi. Nie potrafił uwierzyć, że ludzką duszę ocienia radykalna ciemność. Mimo całego swego cynizmu dotyczącego ludzkich intencji, wierzył, że w duszy każdego nędznika można odnaleźć dobro, starające się wydostać na powierzchnię.
Jego wierze zawdzięczam moje życie, ale to bynajmniej jej nie uwiarygodnia.
Cicho, skradając się jak kot, nadszedł Narayan. Obdarzył mnie swoim uśmiechem.
- Zdobyliśmy trochę terenu, Narayan. Przyjęli wszystko dość dobrze. Ale przed nami jeszcze długa droga.
- Problem religijny, Pani?
- W pewnym sensie. Ale to nie jest najgorsza przeszkoda. Wcześniej już pokonywałam takie. - Zaśmiałam się, widząc zaskoczenie na jego twarzy. - Widzę, że masz wątpliwości. Ale nie znasz mnie. Wiesz tylko tyle, ile ci powiedziano. Kobieta, która zrezygnowała z tronu, by pójść za Kapitanem, co? Ale nie byłam nigdy zepsutym, bezdusznym dzieckiem, jakie być może chcesz we mnie widzieć. Ani brzdącem z iskierką talentu, który się czuł spadkobierczynią jakiejś lichej korony, zresztą nie pragnąc jej. A w żadnej mierze idiotką, śpieszącą za pierwszym awanturnikiem, który ja, posiadł.
- Niewiele wiadomo ponad to, że byłaś Panią Kapitana. - Przyznał - Niektórzy mysią o tobie w taki sposób, jak to przedstawiłaś przed chwilą. Twoi towarzysze nic nie mówili o twych wcześniejszych losach. Ja myślę, że jesteś kimś znacznie większym, ale do jakiego stopnia, nie ośmielam się sądzić.
- Dam ci wskazówkę - Byłam rozbawiona. Z całą swoją chęcią, z jaką Narayan chciał widzieć we mnie kogoś niezwykłego, za każdym razem był zaskoczony, kiedy się nie zachowywałam jak kobieta tagliańska - Siadaj, Narayan. Nadszedł czas, byś się dowiedział, na kogo postawiłeś.
Popatrzył na mnie spode łba, ale usiadł. Wrona przyglądała mu się. Jego palce wpiły się w skrawek czarnej materii.
- Narayan, tron, z którego zrezygnowałam, rządził imperium tak wielkim, że w ciągu roku nie zdołałbyś go przemierzyć z zachodu na wschód. Z północy na południe rozciągało się ono na szerokość dwóch tysięcy mil. Zbudowałam je, rozpoczynając od początków równie skromnych jak obecne. Zaczęłam, zanim urodził się dziadek twego dziadka. A nie było to moje pierwsze imperium.
Uśmiechnął się niepewnie. Sądził, że kłamię.
- Narayan, Władcy Cienia byli moimi niewolnikami. A nie byli wówczas wcale słabsi niż teraz. Zniknęli podczas wielkiej bitwy dwadzieścia lat temu. Sądziłam, że nie żyją, dopóki nie zdjęłam maski temu, którego zabiliśmy w Dejagore. Teraz jestem osłabiona. Dwa lata temu, w najdalej na północ wysuniętym regionie mojego imperium toczyła się wielka bitwa. Kapitan i ja pokonaliśmy budzące się zło, pozostałe po pierwszym imperium, jakie stworzyłam. Aby zwyciężyć, aby nie pozwolić na uwolnienie tego zła, musiałam się zgodzić, by zneutralizowano moje moce. Teraz odzyskuję je na powrót, ale powoli i boleśnie.
Narayan nie potrafił uwierzyć. Był nieodrodnym dzieckiem swej kultury. Ja byłam kobietą. Jednak chciał wierzyć. Na koniec rzekł:
- Ale jesteś przecież taka młoda.
- W pewnym sensie. Nigdy nikogo nie kochałam przed Kapitanem. Ta skorupa jest jednak tylko maską, Narayan. Przyszłam na świat, zanim Czarna Kompania przechodziła tędy po raz pierwszy. Jestem stara, Narayan. Stara i paskudna. Robiłam rzeczy, w które nikt by nie uwierzył. Znam zło, podstępne knowania i wojnę, jakby to były moje dzieci. Karmiłam je od wieków. Nawet, kiedy kochałam Kapitana, byłam kimś więcej niż tylko jego nałożnicą. Byłam Porucznikiem, szefem jego sztabu. 
- A teraz jestem Kapitanem, Narayan. Dopóki ja żyję, żyje Kompania i maszeruje naprzód. Ku nowemu życiu. Zamierzam ją odbudować, Narayan. Przez jakiś czas może nosić inne imię, ale nawet pod przybranym strojem będzie to Czarna Kompania. I stanowić będzie narzędzie mojej woli. Narayan uśmiechnął się po swojemu.
- Ty rzeczywiście możesz Nią być
- Mogę być kim?
- Wkrótce, Pani. Wkrótce. Jeszcze nie czas. Wystarczy, jak powiem, że nie każdy z rozpaczą witał powrót Czarnej Kompanii - Uciekł spojrzeniem w bok.
- Niech więc tak będzie - Postanowiłam go nie naciskać. Potrzebowałam jego poparcia - Do czasu. Tworzymy armię. To fatalne, że pozbawieni jesteśmy najcenniejszego dobra armii, sierżantów, weteranów. Nie mamy nikogo, kto potrafiłby uczyć. Wieczorem, zanim zjedzą posiłek, podziel ludzi według wyznania. Zorganizuj ich w drużyny po dziesięciu, trzech z każdego kultu plus jeden spoza Taglios. Przydziel każdej drużynie stałe miejsce w obozie i w kolumnie marszowej. Nie chcę żadnych stosunków między drużynami, dopóki każda z nich nie wybierze spośród swego grona dowódcy oraz jego zastępcy. W ten sposób szybciej dojdą do tego, jak ze sobą współpracować. Będą na zawsze już przynależeć do swych drużyn.
Kolejne ryzyko. Żołnierze na pewno nie byli w najlepszych humorach. Ale znajdowali się daleko od swych instytucji religijnych i kultury, która wzmocniłaby ich przesądy. Przez całe życie kapłani myśleli za nich. Tutaj nie było nikogo prócz mnie, kto powiedziałby im, co mają robić.
- Nie ruszymy do Ghoja, dopóki każda drużyna nie będzie miała dowódcy. Bijatyki pomiędzy członkami drużyn muszą zostać ukarane. Wyznacz oddziały zajmujące się chłostą, zanim przekażesz rozporządzenia. Kiedy sformujesz drużyny, możesz im kazać przyrządzać kolacje. Wspólne gotowanie na pewno nie zaszkodzi - Odprawiłam go gestem dłoni.
Wstał.
- Jeżeli nauczą się jeść razem, wszystko będą w stanie razem zrobić, Pani.
- Wiem - Każdy kult oplątywał swych członków absurdalną siecią praw dotyczących diety. Stąd ten rozkaz. Podkopie przesąd na najbardziej podstawowym poziomie.
Ci ludzie nie pozbędą się nienawiści, która wrosła w ich serca, ale poniechają jej wobec tych, z którymi będą razem służyć. Łatwiej jest nienawidzić kogoś zupełnie obcego niż tego, kogo się zna. Kiedy maszerujesz razem z kimś i musisz zawierzyć mu swoje życie, trudno jest żywić doń zupełnie irracjonalną nienawiść.
Starałam się wypełniać im czas ćwiczeniami. Ci, którzy przeszli przez nie w pośpiesznie formowanych legionach, okazali się pomocni, głównie dzięki temu, że za ich zasługą pozostali maszerowali w równych szeregach. Czasami ogarniała mnie rozpacz. Było tyle rzeczy, które mogłam zrobić. Ale nie potrafiłam być w kilku miejscach naraz.
Potrzebowałam twardej podstawy władzy, zanim się ośmielę wysuwać żądania polityczne.
Przyłączali się do nas uciekinierzy. Niektórzy po jakimś czasie znowu odchodzili. Inni nie potrafili znieść wymagań dyscypliny. Pozostali ze wszystkich sił starali się zostać żołnierzami. Nie szczędziłam kar, a w jeszcze większej mierze nagród. Starałam się podsycać dumę oraz, subtelnie, przekonanie, że są lepsi od wszystkich pozostałych, od tych, którzy nie należą do oddziału, przekonanie, że nie powinni ufać nikomu, kto do oddziału nie należy.
Nie oszczędzałam się. Spałam tak krótko, że nie starczało mi czasu na sny albo nie pamiętałam, o czym śniłam. Każdą wolną chwilę poświęcałam na ćwiczenie mego talentu. Wkrótce już będzie mi potrzebny.
Wracał do mnie powoli. Zbyt wolno.
Przypominało to ponowną naukę chodzenia po przedłużającej się chorobie.


IX
Chociaż nie starałam się narzucać zbyt szybkiego tempa marszu, prześcignęliśmy większość uchodźców z pogromu. Samotni uciekinierzy i małe grupki nie mogły się szybko poruszać ze względu na konieczność zdobywania pożywienia i ochotę na plądrowanie. Raz zwolniłam nawet, aby uniknąć zbyt szybkiego dotarcia do Ghoja, jednakże bezustannie parliśmy naprzód. Niewielu decydowało się zaciągnąć.
Mój oddział nabywał widocznej odrębności. Przerażał obcych.
Osądziłam, że jakieś dziesięć tysięcy ludzi rozproszyło się po katastrofie. Jak wielu dotrze żywych do Ghoja? Jeżeli Taglios będzie miało szczęście, może połowa. Kraj stawał się wrogi.
Czterdzieści mil od Ghoja i Main, już na terenach, które historycznie należały do Taglios, zarządziłam rozbicie prawdziwego obozu otoczonego fosą. Wybrałam łąkę na północnym brzegu czystego strumienia. Południowy brzeg był zarośnięty. Miejsce było przyjemne. Zaplanowałam, że zostaniemy tu, odpoczywając i ćwicząc, dopóki moi furażerowie nie wyczerpią zasobów okolicy.
Od wielu dni zbiegowie przynosili raporty o podążającej za nimi lekkiej kawalerii wroga, ścigającej niedobitków. Godzinę po tym, jak zaczęliśmy rozbijać obóz, doniesiono mi, że na południe od lasu dostrzeżono dym. Poszłam milę od brzegu strumienia po zalesionej stronie i zobaczyłam chmurę unoszącą się nad wioską położoną przy drodze w odległości sześciu mil od miejsca, gdzie stałam. Byli już tak blisko.
Kłopot? Należało się tego spodziewać.
Sposobność? Nieprawdopodobna na tym etapie.
Narayan nadbiegł pędem pośród zapadających ciemności.
- Pani! Ludzie Władców Cienia. Rozbijają obóz na południowym krańcu lasu. Dogonią nas jutro. - Opuścił go cały optymizm.
Zaczęłam się zastanawiać.
- Czy żołnierze wiedzą?
- Wieści się rozchodzą.
- Cholera. W porządku. Rozmieść ludzi, którym ufamy, wzdłuż okopu. Zabij każdego, kto będzie próbował uciec. Zdaj dowództwo Ramowi i wracaj.
- Tak, Pani. - Narayan wziął nogi za pas. Czasami przypominał mi mysz. Po chwili wrócił - Narzekają. - Pozwól im. Dopóki nie zechcą uciekać. Czy ludzie Władców Cienia wiedzą, że jesteśmy tak blisko? Narayan wzruszył ramionami.
- Chcę to wiedzieć. Wystaw linię pikiet ćwierć mili w głąb lasu. Dwudziestu dobrych ludzi. Nie mają wdawać się w walkę ze zwiadowcami idącymi na północ, ale zasadzić się na nich, kiedy będą wracać. - Wycofując się, nie będą przygotowani na kłopoty. - Wykorzystaj ludzi, którzy do niczego innego się nie nadają, by usypali skarpę wzdłuż brzegu strumienia. Wbij pale w jej przedpiersie. Zaostrz je. Znajdź jakieś pnącza. Zatop je w wodzie. Na południowym brzegu nie ma miejsca na manewry. Będą musieli ruszyć prosto na nas, całym pędem. Kiedy dopatrzysz, żeby zabrali się do roboty, wracaj - Najlepiej, żeby wszyscy byli zajęci i nie zwracali zbytniej uwagi na trawiący ich strach. Warknęłam: - Narayan, czekaj! Znajdź wszystkich ludzi, którzy potrafią dawać sobie radę z końmi.
Oprócz moich rumaków na stanie oddziału znajdowało się jakieś pół tuzina zwierząt, tyle tylko udało się złapać. Nauczyłam Rama opiekować się moimi. Jeździectwo było wśród Taglian przywilejem zarezerwowanym dla najwyższej kasty Gunni oraz bogatych Shadar. Woły i bawoły były rodzimymi zwierzętami roboczymi.
Była już dziesiąta, kiedy Narayan wrócił. Tymczasem przeszłam się trochę po obozie. Byłam zadowolona. Nie widziałam śladów paniki, żadnego otwartego przerażenia, tylko zdrową porcję strachu złagodzonego przekonaniem, że szansę przeżycia są znacznie większe w obozie niż podczas ucieczki. Bali się mego niezadowolenia bardziej niż wroga, którego jeszcze nie widzieli. Doskonale.
Wygłosiłam uwagę, pod jakim kątem należy wbijać pale w przedpiersie, a potem wróciłam do rozmowy z Narayanem.
- Wybierzemy się teraz na zwiad do ich obozu - zaproponowałam.
- Tylko my? - Uśmiech na jego twarzy był wymuszony.
- Ty i ja.
- Tak, Pani. Chociaż czułbym się znacznie pewniej, gdyby towarzyszył nam Sindhu.
- Czy potrafi cicho się skradać? - Nie umiałam sobie wyobrazić, by ten byk potrafił gdziekolwiek się podkraść.
- Niczym myszka, Pani.
- Weź go. Nie marnujmy czasu. Musimy w maksymalnym stopniu wykorzystać ciemności.
Narayan obrzucił mnie zdziwionym spojrzeniem i odszedł.
Wymieniliśmy hasła i przekroczyliśmy strumień. Narayan i Sindhu przekradali się przez las, jakby urodzili się złodziejami. Ciszej niż myszy. Zaskoczyli nasze pikiety. Ci nie spostrzegli śladu zwiadowców wroga.
- Strasznie pewni siebie - zagrzmiał Sindhu. Po raz pierwszy usłyszałam, jak z własnej woli wyraził swoje zdanie.
- Być może są kompletnie głupi. - Żołnierze Władców Cienia nie wywarli na mnie szczególnego wrażenia, wyjąwszy, być może, ich liczebność.
Spostrzegliśmy ich ogniska wcześniej, niż się spodziewałam.
Obozowali wśród drzew. Nie przewidziałam tej możliwości. Ich cholernej bezmyślności.
Narayan nieśmiało dotknął mego ramienia. Zbliżył usta do mego ucha i wyszeptał:
- Warty. Poczekaj tutaj. - Przemknął naprzód niczym duch, powrócił równie cicho. - Dwóch. Wygląda na to, że śpią. Idź ostrożnie.
Tak więc weszliśmy do obozu i mogłam zobaczyć wszystko, co chciałam. Przez kilkanaście minut studiowałam jego rozkład. Zadowolona, mogłam dać hasło do odwrotu.
- Chodźmy.
Jeden z wartowników obudził się. Zaczął wstawać, kiedy Sindhu właśnie przechodził obok niego, światło ogniska lśniło na jego szerokim, obnażonym grzbiecie.
Ręka Narayana ruszyła do pasa. Ruch ramienia był tak szybki, że powietrze aż zaświszczało; nagły ruch nadgarstka i kobra czarnej materii owinęła się wokół szyi strażnika. Zadusił go tak zręcznie, że jego towarzysz nawet się nie obudził.
Sindhu załatwił go pasem szkarłatu.
Teraz już wiedziałam, co nosili przy swoich przepaskach biodrowych. Broń.
Na powrót ułożyli swe ofiary tak, że teraz wartownicy wyglądali jakby spali z wyciągniętymi językami, przez cały czas zawodząc szeptem rytualną pieśń. Należało szybko wszystko wyjaśnić.
- Sindhu, zostań i obserwuj sytuację. Ostrzeż nas, jeżeli znajdą ciała. Narayan, chodź ze mną.
Szłam tak szybko, jak tylko pozwalały na to ciemności. Kiedy dotarłam do obozu, zwróciłam się do mego zastępcy.
- To było zręcznie zrobione. Chciałabym się nauczyć tej sztuczki z materiałem.
Ten kaprys zaskoczył go. Nic nie powiedział.
- Zbierz dziesięć najlepszych drużyn. Uzbrój ich. Oraz dwudziestu ludzi, którzy twoim zdaniem są najlepsi przy koniach. Ram!
Ram pojawił się w chwili, gdy przygotowywałam swoją zbroję. Wyglądał na jeszcze bardziej zmartwionego.
- O co chodzi tym razem? - Wtedy zobaczyłam, co zrobił z moim hełmem - A co to jest, do diabła? Kazałam ci go wyczyścić, a nie zniszczyć.
Odezwał się głosem nieśmiałego chłopca
- To małpy, jeden z aspektów bogini Kiny, Pani. Jednym z jej imion jest Pożeraczka Żywotów Rozumiesz? W tym awatarze jej aspekt niezwykle przypomina tę zbroję.
- Nie teraz, proszę. Pomóż mi to założyć. Dziesięć minut później stałam w centrum grupy, którą kazałam zebrać Narayanowi.
- Mam zamiar ich zaatakować. Nie chodzi o zwycięstwo czy chwałę. Chcemy ich po prostu odwieść od chęci zaatakowania nas. Wchodzimy do obozu, robimy trochę bałaganu, potem znikamy.
Opisałam rozmieszczenie obozu i rozdzieliłam zadania, rysując wszystko w glinie obok ogniska.
- Wchodzimy i wychodzimy/ Nie marnujcie czasu na ich zabijanie. Tylko porańcie kilku. Martwego człowieka można porzucić tam, gdzie padł, ale ranny stanowi obciążenie dla swych towarzyszy. Cokolwiek by nastąpiło, nie przekraczajcie przeciwległej granicy ich obozu. Wycofamy się, kiedy się zaczną organizować. Chwytajcie każdą broń, jaka wpadnie wam w ręce. Ram, łapcie wszystkie konie, jakie zdołacie. Wszyscy, jeżeli nie znajdziecie broni, zabierajcie żywność lub narzędzia. Nikt nie ma prawa ryzykować życia, starając się ukraść więcej niż jedną rzecz. I, na koniec, zachowajcie ciszę. Jeżeli usłyszą, że się zbliżamy, wszyscy jesteśmy martwi.
Narayan doniósł, że jak dotąd wciąż nie odkryto martwych wartowników. Wysłałam go naprzód, by wyeliminował tak wielu, jak razem z Sindhu dadzą radę. Główny oddział w małych grupkach rozstawiłam na przestrzeni dwustu jardów. Stu dwudziestu ludzi przemieszczających się zwartą grupą, niezależnie od tego, jak by się starali, zawsze narobi mnóstwo hałasu.
Spojrzałam na obóz. Ludzie poruszali się. Wyglądało na to, że zbliża się czas zmiany wart.
Grupka Rama dołączyła do nas. Wdziałam mój hełm, odwróciłam się plecami do mych ludzi i pomaszerowałam w kierunku jedynego w obozie namiotu. Musi należeć do dowódcy. Na mojej zbroi roztańczyły się błędne ogniki. Wyciągnęłam z pochwy miecz.
Ognie biegały po jego ostrzu.
On naprawdę wracał.
Kilku nagle obudzonych południowców zagapiło się na mnie nieprzytomnie.
Ludzie wtargnęli do obozu, rzucili się z bronią na śpiących, przewagą liczebną zdusili tych, co nie spali. Przebiłam jednego żołnierza, dotarłam do namiotu, rozcięłam jego płachtę. Kiedy znajdujący się wewnątrz mężczyzna zareagował na narastający zgiełk, chwyciłam rękojeść obiema dłońmi i ścięłam mu głowę. Potem pochwyciłam ją za włosy, uniosłam w górę i odwróciłam się, by zobaczyć, jak przebiegają postępy rajdu.
Południowcy nie zdobyli się na żaden poważny wysiłek obronny. Musiało ich już zginąć jakieś dwie setki. Pozostali starali się uciec. Czy miałam pokonać ich aż tak łatwo?
Sindhu i Narayan nadbiegli pędem, skrajnie wyczerpani, buchnęli głowami o ziemię i zagęgali tę swoją pieśń. Pomiędzy drzewami latały wrony, ochryple wrzeszcząc. Moi ludzie cięli na lewo i prawo, siekąc, mordując, dając upust zapasom strachu nagromadzonym przez noc.
- Narayan, zobacz, co robią uciekinierzy. Szybko. Zanim zbiorą konie do kontrataku. Sindhu, pomóż mi odzyskać kontrolę nad tymi ludźmi.
Narayan pobiegł. Wrócił po kilku minutach.
- Zaczynają się zbierać na drodze w odległości ćwierć mili. Sądzą, że zaatakował ich demon. Nie chcą wracać. Oficerowie starają się im wytłumaczyć, że nie przeżyją, jeżeli nie odbiją obozu oraz zwierząt.
To była prawda. Być może kolejny widok demona skłoni ich, by trzymali się z daleka.
Ustawiłam moich ludzi w poszarpany szereg, przylegający do skraju lasu. Narayan oraz Sindhu przekradli się naprzód. Chciałam, by mnie ostrzegli, jeżeli południowcy zapragną walczyć. Wówczas się wycofam.
Uciekli ponownie Narayan powiedział, że zabili tych oficerów, którzy chcieli ich na powrót zorganizować.
- Uśmiech losu - podsumowałam cicho. Będę musiała bliżej przyjrzeć się temu demonowi, Kinie. Musi cieszyć się niezłą sławą. Zastanawiałam się, dlaczego dotąd o niej nie słyszałam.
Wycofałam się do zdobytego obozu. Zdobyliśmy w nim mnóstwo pożytecznego sprzętu.
- Ram, zbierz resztę oddziału. Niech przyniosą pale ze skarpy nad strumieniem. Narayan, pomyśl, którzy ludzie najmniej zasłużyli na broń - To było wszystko, o co należało się zatroszczyć. Przynajmniej prawie wszystko.
Broń będzie wyrazem zaufania oraz zaszczytem, na który należy sobie zasłużyć.

Zmiana miała charakter dramatyczny. Można by pomyśleć, że to następne zwycięstwo przy Ghoja. Nawet ci, którzy nie uczestniczyli w rajdzie, nabrali pewności siebie. Widziałam ją wszędzie. Ci ludzie odzyskali na powrót poczucie własnej wartości. Byli dumni z tego, że stanowią część rozpaczliwego przedsięwzięcia, i w swej dumie zarezerwowali dla mnie poczesne miejsce.   Szłam przez obóz, na lewo i prawo rzucając pochwały. Mówiłam im, że już wkrótce będzie z nich prawdziwe wojsko.
To uczucie musi być podtrzymywane i bezustannie podsycane podejrzeniami i nieufnością wobec wszystkich, którzy nie należą do oddziału.
Wykucie młota zabiera sporo czasu. Przypuszczalnie więcej, niż go miałam do dyspozycji. Trwa lata, może nawet dziesiątki, stworzenie takiej siły jak Czarna Kompania, którą przecież niósł naprzód grzbiet fali tradycji.
Oto próbowałam wyczarować Złoty Młot, coś dosyć spektakularnego, ale pozbawionego prawdziwej realności, groźne jedynie dla ignorantów lub nie spodziewających się ataku.
Nadszedł czas na ceremonię, która oddzieli ich od reszty świata. Czas na braterstwo krwi, które zwiąże ich ze sobą i ze mną.
Pale wydobyte ze skarpy rozmieściłam wzdłuż drogi na południe od lasu. Potem obcięte głowy południowców kazałam nabić na ich zaostrzone szczyty, twarzami na południe, jako ostrzeżenie dla wszystkich, którzy chcieliby poważyć się na podobny czyn.
Narayan i Sindhu byli uszczęśliwieni. Odcinali głowy z ogromnym entuzjazmem. Żadna okropność się ich nie imała.
Mnie również nie. W swoim czasie widziałam już wszystko.


X
Łabędź leżał w cieniu drzew na brzegu Main, leniwie obserwując spławik unoszący się na powierzchni spokojnego, głębokiego rozlewiska. Powietrze było ciepłe, cień przyjemnie chłodny, owady zbyt rozleniwione, by go nękać. Na poły zasypiał. Czegóż więcej może pragnąć człowiek?
Klinga usiadł obok. Złapałeś coś?
- Nie. Nie mam pojęcia, co bym zrobił, gdybym złapał. Co jest?
Kobieta nas wzywa - Miał na myśli Radishę, która ku przerażeniu Kopcia czekała już na nich, kiedy dotarli do Ghoja. - Ma dla nas robotę.
- A czy kiedykolwiek było inaczej? Powiedziałeś jej, żeby wsadziła ją sobie w ucho?
- Powiedzmy, że zachowałem tę przyjemność dla ciebie.
- Wolałbym raczej, żebyś oszczędził mi konieczności chodzenia do niej. Tu jest mi dobrze. 
- Ona chce, byśmy zaciągnęli Kopcia gdzieś, gdzie nie ma najmniejszej ochoty pójść.
- Dlaczego od razu tego nie powiedziałeś? - Łabędź wyciągnął wędkę z wody. Na haczyku nie było przynęty. - I tak myślę, że w tym strumyczku nie ma żadnej ryby. - Oparł drzewce wędki o drzewo, co samo w sobie stanowiło rodzaj znaczącego gestu - Gdzie jest Cordy?
- Prawdopodobnie już czeka. Wcześniej obserwował Jaha. Ja mu kazałem.
Łabędź spojrzał w stronę drugiego brzegu
- Gotów byłbym zabić za kufel piwa - Zanim porwała ich ze sobą powszechna wojenna zawierucha, zajmowali się w Taglios browarnictwem.
Klinga parsknął i ruszył w kierunku fortu górującego nad brodem Ghoja.
Fort stał na prawym brzegu Main. Zbudowali go Władcy Cienia, gdy ich inwazja na Taglios została odparta, aby chronić podbite terytoria na południe od rzeki. Został zdobyty przez Czarną Kompanię po zwycięstwie odniesionym na północnym brzegu. Tagliańscy rzemieślnicy zreperowali umocnienia i zaczęli budowę bliźniaczego fortu na północnym brzegu.
Łabędź przyjrzał się bezładnie rozbitemu obozowi na zachód od fortu. Mieszkało w nim ośmiuset ludzi. Mniejszość stanowili robotnicy budowlani. Pozostali byli uciekinierami z południa. Wśród nich jedna liczna grupa szczególnie go drażniła.
- Myślisz, że Jah wie, że Kobieta tu jest?
Jahamaraj Jah był żądnym władzy kapłanem Shadar. W czasie ekspedycji na południe dowodził konnymi oddziałami pomocniczymi. Jego odwrót na północ był tak gwałtowny, że znalazł się przy brodzie kilka dni wcześniej niż grupa Łabędzia.
- Sądzę, że się domyśla. Zeszłej nocy usiłował wysłać potajemnie posłańca. - Radisha, ustami Łabędzia, zakazała komukolwiek przekraczać rzekę. Nie chciała, by wieści o katastrofie dotarły do Taglios, dopóki nie zostaną poznane jej prawdziwe rozmiary.
- Posłaniec utonął. Cordy mówi, że Jah jego podejrzewa - Klinga zachichotał paskudnie. Nienawidził kapłanów, wszystkich, niezależnie od religii. Drażnienie ich było jego ulubioną rozrywką.
- Dobrze. To go powstrzyma przed wtrącaniem się w nasze sprawy, dopóki nie wymyślimy, co z nim zrobić.
- Ja wiem, co z nim zrobić.
- Konsekwencje polityczne - ostrzegł go Łabędź - To jest twoje rozwiązanie wszystkich problemów? Poderżnąć komuś gardło?
Zawsze należy się im przeciwstawiać.
Wartownicy przy bramie fortu zasalutowali im. Byli ulubieńcami Radishy i chociaż ani Klinga, ani Mather, ani Łabędź tego nie chcieli, dowodzili obecnie tagliańską obroną.
- Muszę nauczyć się myśleć perspektywicznie Klinga. Po tym, jak się pokazała Czarna Kompania, nigdy nie sądziłem, że znowu będzie to konieczne - zauważył Łabędź.
- Wielu rzeczy musisz się nauczyć, Wierzba. Cordy i Kopeć czekali przed drzwiami pokoju, w którym zaszyła się Radisha. Mag wyglądał, jakby miał kłopoty z żołądkiem, jakby natychmiast gotów był pobiec w poszukiwaniu ustronnego miejsca, gdyby tylko dano mu szansę.
Wyglądasz dosyć ponuro, Cordy - zagaił Łabędź
- Jestem tylko zmęczony. Głównie zabawą z karzełkiem. Łabędź uniósł brew.  Cordy był spokojnym facetem, cierpliwym, takim, który zawsze leje oliwę na wodę. Kopeć musiał go nieźle prowokować.
- Możemy wejść?
- W każdej chwili.
- To chodźmy. Rzeka pełna ryb czeka na mnie.
- Możesz się spodziewać, że prędzej osiwieją, niż ty do nich wrócisz - Mather zapukał i popchnął czarodzieja przodem.
Kiedy Łabędź zamknął drzwi, bocznym wejściem weszła do pomieszczenia Radisha. Tutaj, na osobności, w towarzystwie mężczyzn nie należących do jej kultury, nie starała się odgrywać tradycyjnej roli, przypisanej jej płci.
- Powiedziałeś im, Cordy?
Wierzba wymienił spojrzenia z Klingą. Ich stary kumpel jest po imieniu z Kobietą? Interesujące. Jak on do niej mówi? Chyba nie "Kobietko"?
- Jeszcze nie.
- Co jest? - zapytał Łabędź. Odpowiedziała mu Radisha.
- Mam swoich ludzi wśród żołnierzy. Słyszeli plotki, że kobieta, która była Porucznikiem Czarnej Kompanii, przeżyła. Usiłuje zebrać razem uciekinierów na południu.
- Najlepsze wieści, jakie ostatnio słyszałem - ucieszył się Łabędź. Mrugnął do Klingi.
- Czyżby?
- Sądzę, że stracić takie rezerwy, to byłaby niesłychana hańba.
- Mogłam się założyć. Nie jesteś zbyt bystry, Łabędź.
- Trafiony. Trudno było nie zauważyć, jak na nią patrzyłaś. A więc udało jej się. Świetnie. Zdejmie nas trzech z haczyka. Będziesz miała zawodowca, który będzie się wszystkim zajmował.
- To się dopiero okaże. Mogą być trudności. Cordy, powiedz im.
- Nadeszło właśnie dwudziestu paru ludzi z Drugiego. Trzymali się z dala od dróg, aby uniknąć patroli Władców Cienia. Około siedemdziesięciu mil na południe wzięli kilku jeńców. Poprzedniej nocy, zanim nasi chłopcy ich pochwycili, Kina wraz z armią duchów miała zaatakować ich obóz i zabić większość żołnierzy.
Łabędź popatrzył na Klingę, na Radishę i z powrotem na Cordy'ego.
- Czegoś chyba nie zrozumiałem. Kim jest Kina? I co się stało z Kopciem? - Czarodziej trząsł się, jakby ktoś polał go lodowatą wodą.
Mather i Klinga wzruszyli ramionami. Też nie wiedzieli.
Radisha usiadła.
- Rozgośćcie się. - Zagryzła wargę - To nie jest zbyt łatwe do wytłumaczenia.
- Powiedz po prostu, o co ci chodzi - zaproponował Łabędź.
- Dobrze Spróbuję - Radisha wzięła się w garść - Kina stanowi czwarty bok tagliańskiego trójkąta religijnego. Nie należy do żadnego panteonu, ale przeraża wszystkich. Nie wymawia się jej imienia, żeby nie ściągnąć jej uwagi. Jest bardzo nieprzyjemna. Na szczęście jej kult jest niewielki i zakazany. Przynależność karana jest śmiercią. Tak surowa kara jest w pełni zasłużona. W rytuałach kultu przewidziane są zabójstwa i tortury. Pomimo to trwa uporczywie, a jego wyznawcy oczekują kogoś, kogo zwą Przepowiedzianą oraz czegoś nazywanego Rokiem Czaszek. To stara, mroczna religia, która nie uznaje żadnych narodowych ani etnicznych barier. Jej wyznawcy skrywają się za maskami ludzi cieszących się powszechnym szacunkiem. Czasami nazywają się Kłamcami. Żyją normalnym życiem, podobnie jak inni członkowie ich społeczności. Każdy właściwie może do nich należeć. Niewielu zwykłych ludzi w ogóle podejrzewa ich istnienie. Łabędź nie zrozumiał, o co chodzi, i oznajmił to głośno.
- Nie wygląda to szczególnie odmiennie od awatarów Shadara, Hady czy Khadi.
- To są upiory świata - Radisha uśmiechnęła się ponuro. Hada i Khadi stanowili dwa aspekty boga śmierci Shadara - Jah może ci na tysiące sposobów wykazać, że Khadi jest jak kocię w porównaniu z Kina - Jahamaraj Jah był wyznawcą Khadi.
Łabędź wzruszył ramionami, powątpiewając czy byłby w stanie wyłapać różnice, nawet gdyby zaczęli mu wszystko tłumaczyć za pomocą rysunków. Zrezygnował z prób zrozumienia galimatiasu tagliańskich bogów i bogiń, każde bóstwo bowiem miało dziesięć czy dwadzieścia rozmaitych aspektów oraz awatarów. Wskazał na Kopcia.
- A co z nim? Trzęsie się tak bardzo, że wkrótce będziemy musieli zmienić mu pieluszkę.
- Kopeć przepowiedział Rok Czaszek, czas chaosu i krwi, który nastąpi wówczas, gdy przyjmiemy na służbę Czarną Kompanię. Nie wierzył, że ona nadejdzie. Chciał po prostu przestraszyć mojego brata, aby nie robił czegoś, czego sam się bał. Ale zapisane zostało, że to przewidział. Teraz pojawiła się możliwość spełnienia przepowiedni.
- Jasne. Mów dalej. - Łabędź zmarszczył brwi, wciąż niezbyt potrafił się w tym połapać - Wytłumacz mi to w najprostszy sposób. Istnieje kult śmierci, przy którym Jah i jego świrusy od Khadi są jak gromadka grzecznych pedałów? Który powoduje sraczkę ze strachu u każdego, kto wie o jego istnieniu?
- Tak.
- I oni czczą boginię o imieniu Kina?
-  To jest najbardziej popularne spośród jej wielu imion.
- Dlaczego mnie to nie zdziwiło? Czy jest tu jakiś bóg, który nie miałby więcej przydomków niźli dwustuletni szuler?
- Kina jest imieniem nadanym jej przez Gunni. Nazywana jest także, między innymi, Patwa, Kompara, Bhomahna. Gunni, Shadar, Yehdna znaleźli sposoby, aby włączyć ją w swe systemy wierzeń. Na przykład wielu spośród Shadar, którzy zostali jej wyznawcami, uważa ją za prawdziwą postać Hada lub Khadi, które stanowią tylko jedne z jej Kłamstw.
- Aha. W porządku. Chwytam W krzakach czai się zły dupek nazywany Kina. Ale jak to się stało, że ani ja, ani Cordy, ani Klinga nigdy o niej nie usłyszeliśmy?
Radisha zdawała się lekko zakłopotana.
- Byliście chronieni. Jesteście obcy. Z północy.
- Może i tak - A co północ miałaby mieć z tym wszystkim wspólnego? - Ale dlaczego zaraz panikować? Jakieś wymysły na temat Kiny, wyciągnięte z jeńca, który nie miał żadnych powodów, by mówić prawdę? I Kopeć już się zaczyna moczyć. A ty zaczynasz puszczać pianę z pyska. Mam trochę problemów z myśleniem o was poważnie.
- Celna uwaga. Nie powinieneś być chroniony. Wysyłam cię, żebyś sprawdził, o co chodzi.
Łabędź uśmiechnął się szeroko. Miał na nich haka.
- Nie zrobię tego, dopóki nie przestaniesz nas wodzić za nos. Opowiedz nam całą historię Wystarczy, że potraktowałaś nieuczciwie Czarną Kompanię. Jeżeli myślisz, że uda ci się również nas wykiwać, dlatego że nie urodziliśmy się w Taglios.
- Dosyć, Łabędź - Twarz Radishy nie stanowiła szczególnie miłego widoku.
Kopeć jęknął. Potrząsnął głową.
- A co z nim? - dopytywał się dalej Wierzba. Jeszcze trochę tych dziwactw i zapewne zadusi starego piernika.
- Kopeć widzi diabła w każdym cieniu. Jeżeli chodzi o was, obawia się, że jesteście szpiegami wysłanymi przez Czarną Kompanię.
- Jasne. Debil! To jest zupełnie inna sprawa. Dlaczego wszyscy są tak uczuleni na tych chłopców? Być może rozdają na prawo i lewo kopniaki, kierując się na północ, ale tak było, w zasadzie od zarania dziejów. Już czterysta lat temu Radisha zignorowała tę wypowiedź.
- Przodkowie Kiny nie są znani. Jest obcą boginią. Legendy powiadają, że książę Cienia oszustwem wywabił najbardziej przystojnego Pana Światła na rok z jego fizycznego aspektu. A kiedy sam go przybrał, uwiódł Mahi, boginię Miłości i spłodził z nią Kinę. Kina rosła piękniejsza jeszcze od swojej matki, lecz pusta, pozbawiona duszy, miłości i współczucia, choć ich pożądała. Jej pragnienie nie mogło zostać spełnione. Zasadzała się zarówno na ludzi, jak i na bogów, z Cienia i Światła. Wśród jej imion znajdują się Pożeraczka Dusz oraz Bogini Wampirzyca. Do tego stopnia osłabiła Panów Światła, że Cień osądził, iż można ich zwyciężyć, i wysłał na nich hordę demonów. Panowie Światła znaleźli się w takiej opresji, że musieli błagać Kinę o pomoc. Wysłuchała ich prośby, choć dlaczego tak uczyniła, nie jest wyjaśnione. Spotkała się z demonami w boju, pokonała je i pożarła, z całym ich złem.
Radisha przerwała na chwilę. Potem podjęła dalej.
- Kina stała się jeszcze gorsza niż dotąd, przybierając imiona Pożeraczka, Burzycielka, Niszczycielka. Stała się siłą działającą poza zasięgiem bogów, poza równowagą Światła i Cienia, wrogiem wszystkich jednocześnie. Stała się postrachem, budzącym tak wielkie przerażenie, że Światło i Cień połączyły swe siły przeciwko niej. Jej własny ojciec zwiódł ją na tyle, że zapadła w zaczarowany sen.
Klinga wymruczał pod nosem.
- Ma to tyle sensu, co opowieść o każdym innym bogu. To znaczy nie ma żadnego.
Kopeć zaprzeczył skrzeczącym głosem.
- Kina jest personifikacją tej siły, którą niektórzy nazywają entropią. - Potem zwrócił się do Radishy - Popraw mnie, jeżeli się mylę.
Radisha nie zwróciła na niego najmniejszej uwagi.
Zanim Kina zapadła w sen, zrozumiała, że została oszukana. Wzięła głęboki oddech i wytchnęła znikomą część esencji  swej duszy, nie więcej niźli cień cienia. I to widmo błądzi po świecie w poszukiwaniu żywego naczynia, które mogłoby je przyjąć i zostać wykorzystane do rozpętania Roku Czaszek. Jeżeli ten awatar będzie w stanie wyzwolić wystarczającą ilość dusz i spowodować dość bólu, Kina może zostać przebudzona. Łabędź zachichotał, a brzmiało to, jak zrzędzenie starej kobiety.
- Wierzysz choć w odrobinę tych bzdur?
- To, w co ja wierzę, nie ma tu nic dorzeczy, Łabędź. Kłamcy wierzą. Jeżeli rozniosą się plotki, że widziano Kinę, oraz że są dowody na poparcie tych plotek, ogłoszą krucjatę morderstw i tortur. Czekaj! - Uniosła dłoń - Lud Taglios dojrzał do wybuchu gwałtu. Potępiając od wieków wszelkie sposoby rozładowania agresji, stworzyliśmy rezerwuar potencjalnej agresji. Kłamcy z przyjemnością przyczynią się do jego eksplozji, aby tym łacniej sprowadzić Rok Czaszek. Mój brat i ja wolelibyśmy utemperować i ukierunkować tę dzikość.
Klinga mamrotał coś o absurdach wyobraźni teologicznej i dlaczego właściwie ludzie nie mają na tyle zdrowego rozsądku, by zadusić swych kapłanów już w kołyskach.
Radisha kontynuowała.
- Nie sądzimy, że Kłamcy mają formalną hierarchię kapłańską. Wygląda na to, że tworzą luźne oddziały czy kompanie pod wodzą obieralnych kapitanów. Kapitan mianuje kapłana, interpretatora znaków i tak dalej. Jego władza jest ograniczona. Poza swoim oddziałem nie posiada właściwie żadnego wpływu, o ile nie zrobi czegoś, co przysporzy mu sławy.
- Dla mnie brzmi to nawet nieźle - powiedział Klinga. Radisha popatrzyła na niego spode łba.
- Zasadnicze kompetencje kapłana zdają się ograniczać do edukacji oraz testowania wartości potencjalnych wyznawców. Oddziały dopuszczają się wszelkiego rodzaju przestępstw. Raz w roku dzielą swoje łupy, zgodnie z oceną kapłana, decydującego, kto najbardziej przyczynił się do chwały Kiny. Aby uprawomocnić swą decyzję, na wypadek gdyby były zastrzeżenia, kapłan prowadzi szczegółową kronikę działalności oddziału.
- Wprost cudowne - powiedział Łabędź - Ale jak mamy się zabrać do realizacji zadania, które nam wyznaczyłaś? Mamy ciągnąć wszędzie ze sobą Kopcia, żeby stwierdził, czy jesteśmy w stanie wywęszyć, co się rzeczywiście stało z żołnierzami Władców Cienia?
- Tak.
- Dlaczego go tak trudzić?
- Myślę, że właśnie wyjaśniłam. - Radisha nie traciła panowania nad sobą - Jeżeli była to prawdziwa inkarnacja Kiny, to mamy większe kłopoty, niż nam się wydawało. Władcy Cienia mogą się okazać mniejszym problemem.
- Ostrzegałem cię! - zaskowyczał Kopeć - Ostrzegałem cię setki razy. Ale nie chciałaś słuchać. Musiałaś się targować z diabłem.
- Zamknij się - Radisha wpiła w niego płonące spojrzenie. - Zmęczona jestem tobą, w takim samym stopniu jak Łabędź. Idź, sprawdź, co tam się stało. I dowiedz się również wszystkiego o tej kobiecie, o Pani.
- Ja mogę się tym zająć - oznajmił Łabędź, szczerząc zęby - Chodź, stary - Chwycił Kopcia za ramię. Potem odwrócił się do Radishy. - Myślisz, że bez nas dasz sobie radę z Jahamarajem Jahem?
- Na pewno
Już siedząc na koniu, gotowy do drogi, czekając tylko na Klingę i Kopcia, Łabędź zapytał.
- Cordy, czy ty również masz uczucie, że znajdujesz się podczas najgłębszej nocy w lesie, a wszyscy robią wszystko, żebyś nie zobaczył ani odrobiny światła?
- Mhm. - Mather miał w sobie więcej z myśliciela niż Wierzba i Klinga - Boją się, że jeśli poznamy całą historię, weźmiemy nogi za pas. Są w rozpaczliwej sytuacji. Stracili Czarną Kompanię. My jesteśmy wszystkim, co im zostało.
- Jak za dawnych czasów.
- Mhm.
Dawne czasy. Zanim przyszli zawodowcy. Kiedy ich przybrana ojczyzna mianowała ich, zupełnie wbrew ich woli, kapitanami, ponieważ zwalczające się kulty nie zniosłyby rozkazów wydawanych przez niewiernych tubylców. Rok w polu, zabawa w ślepego prowadzącego ślepego, każdego dnia walka, by nie dać się wplątać w polityczne matactwa, upewniły Łabędzia, że Klinga wyznaje pogląd, zgodnie z którym nawet w najmniejszej mierze nie zaszkodziłoby światu, gdyby się go pozbawiło paru setek wybranych kapłanów.
- Kupiłeś te bzdury o Kinie?
- Nie sądzę żeby choć na jotę kłamała. Po prostu zapomniała powiedzieć całą prawdę.
- Może jeżeli zabierzemy Kopcia jakieś czterdzieści mil na pustkowie, uda nam się coś z niego wydusić.
- Może.  Dopóki nie zapomnimy, kim on jest. Za bardzo się nas boi, może próbować pokazać, jakim to jest czarodziejem. Koniec gadania. Nadchodzą
Kopeć wyglądał, jakby prowadzono go na szubienicę. Klinga był na pozór równie nieszczęśliwy jak zawsze. Ale Łabędź wiedział, że jest zadowolony. Klinga zrozumiał, że uzyskał właśnie szansę skopania kilku tyłków, które na to zasłużyły.


XI
Rannemu mężczyźnie wydawało się, że trwa zawieszony w narkotycznej wizji. Kiedyś był lekarzem. Wiedział, że narkotyki potrafią wyprawiać dziwne rzeczy z umysłem Wizje były wystarczająco niezwykłe. Nie potrafił się obudzić.
Jakaś pęknięta cząstka racjonalnej skorupy jego umysłu, odepchnięta w kąt mózgu obserwowała, czuła, dziwiła się mgliście, kiedy tak dryfował w nieskończoność, kilka stóp nad powierzchnią ziemi, której nie mógł dostrzec. Czasami nad jego głową przesuwały się gałęzie. Czasami kątem oka chwytał zarysy jakichś wzgórz. Raz się obudził, kiedy płynął pośród wysokiej trawy. Raz poczuł, jak przelatuje nad szerokim zbiornikiem wodnym.
Od czasu do czasu wielki czarny koń spoglądał w dół na niego. Zdawało mu się, że poznaje to zwierzę, ale nie potrafił zebrać ułamków skojarzeń.
Czasami postać w bezkształtnej szacie dosiadała konia, wpatrując się w dół spod pustego wycięcia kaptura.
Podejrzewał, że wszystko to dzieje się naprawdę. Ale wrażenia układały się we wzór pozbawiony znaczenia. Tylko koń wyglądał znajomo. 
Do diabła. Nie potrafił sobie przypomnieć, kim jest. Myśli nie chciały składać się w uporządkowane sekwencje. Przypuszczalnie wspomnienia nakładały się na pozory, równie realne jak tamte.
Wspomnienia wdzierały się do jego głowy pod postacią okruchów bitewnych wizji, niepewnych, jakby zamazanych na brzegach, zaś w centrum jaskrawych niczym krew. Majaki zawsze ujawniały rzezie. Czasami dołączały się do nich nazwy. Panowie. Urok. Beryl. Róże. Koń. Dejagore. Kraina Kurhanów. Most Królowej. Znowu Dejagore. Najczęściej Dejagore.
Czasami stawała mu przed oczyma twarz Kobieca, o cudownych błękitnych oczach, okolona długimi czarnymi włosami. Kobieta zawsze miała na sobie czerń. Musiała być dla niego ważna. Tak. Jedyna kobieta. Jej twarz się pojawiała, ale po chwili znów znikała, zastępowały ją twarze mężczyzn. W przeciwieństwie do krwawych jatek, nie potrafił przyporządkować im imion. A jednak znał je.. Zdawało mu się, że to duchy czekają, by do nich dołączył.
Od czasu do czasu ból rozrywał mu piersi. W chwilach największej jego intensywności był również najbardziej przytomny. Świat wówczas niemalże odzyskiwał sens. Wiedział jednak, że zawsze pojawi się ta istota w czerni i znowu pokoziołkuje między sny.
Czy jego czarny towarzysz był Śmiercią? Czy tak wygląda przejście w zaświaty? Jego umysł nie pracował wystarczająco sprawnie, by rozważyć prawdziwość tych hipotez.
Nigdy nie był religijny. Wierzył, że śmierć to już wszystko, kiedy umrzesz, jesteś martwy, jak rozdeptany robak lub utopiony szczur, a nieśmiertelność polega na obecności w pamięci tych, których się za sobą zostawia.
Spał o wiele częściej, niż był przytomny. Tak zwodził go czas.
Doświadczył chwili głębokiego deja vu, kiedy przesunął się pod samotnym, na poły uschłym drzewem chwilę przed zapadnięciem w ciemny las. To drzewo było ważne, jakoś kiedyś.
Sunął przez las, potem otwartą przestrzenią przez polanę ku wejściu do budowli. Wewnątrz było ciemno.
Na skraju jego pola widzenia zapłonęła lampa. Opadł w dół. Poczuł pod plecami nacisk płaskiej powierzchni.
Postać w czerni zbliżyła się, pochyliła nad nim. Dotknęła go dłoń okryta czarną rękawicą. Świadomość zgasła.
Obudził się wygłodniały. Ostrze szarpiącego bólu przewiercało jego piersi. Pływał we własnym pocie. Bolała go głowa, czuł, jakby wypełniała ją mokra wełna. Miał gorączkę. Jego umysł pracował wystarczająco sprawnie, by zebrać objawy i postawić diagnozę - otrzymał ranę i był poważnie przeziębiony. To mogła być śmiertelna kombinacja.
Wspomnienia wróciły, tłocząc się niczym hałaśliwy miot kociąt, jedno przez drugie. Wszystko razem nie miało sensu.
Prowadził czterdzieści tysięcy ludzi do bitwy pod murami Dejagore. Wszystko poszło źle. Usiłował zebrać oddziały. Strzała znikąd przebiła jego napierśnik i pierś, cudownym sposobem nie naruszając żywotnych organów. Padł. Jego chorąży wdział jego zbroję, poprzez tę fikcję starając się mężnie zatrzymać ludzki przypływ.
Zapewne Murgenowi się nie udało. Z zaschniętego gardła wydobył zduszony odgłos. Pojawiła się postać w czerni.
Teraz sobie przypomniał. Prowadził Czarną Kompanię w dół mapy, a przez całą drogę towarzyszyły mu wrony.
Spróbował usiąść.  Ból okazał się zbyt silny, a on sam zbyt słaby.
Znał tę przerażającą istotę!
Myśl pojawiła się znikąd, niczym błyskawica, ale nie miał najmniejszych wątpliwości "Duszołap!"
Niemożliwe. Umarła, znowu żyje.
Duszołap. Swego czasu mentor. Swego czasu pani Czarnej Kompanii. Później śmiertelny wróg, ale wciąż przecież tak dawno temu. Uważana za zmarłą od piętnastu lat.
Był przy tym. Widział, jak została zabita. Pomagał ją ścigać. Ponownie spróbował się podnieść, jakaś niezrozumiała siła pchała go do walki z czymś, czego pokonać nie sposób.
Powstrzymała go dłoń w rękawicy. Łagodny głos powiedział - Nie nadwerężaj się.  Twoje rany nie goją się dobrze.  Nie jadłeś nic i nie przyjmowałeś odpowiedniej ilości płynów. Obudziłeś się już? Odzyskałeś przytomność? Zdobył się na słabe skinienie głową.
- Dobrze, Uniosę cię trochę. Zamierzam podać ci odrobinę bulionu. Przywróci ci siły.
Uniosła go i podła mu słomkę. Wciągnął w siebie pintę bulionu. Udało mu się go nie zwrócić. Wkrótce siła zaczęła promieniować przez jego ciało.
- Na razie wystarczy. Teraz cię umyjemy. Był niesamowicie brudny.
- Jak długo? - zaskrzeczał.
Włożyła filiżankę z wodą w jego dłonie, wsunęła do niej drugą słomkę.
- Pij. Nic nie mów - Zaczęła rozcinać jego ubranie - Minęło siedem dni od czasu, jak zostałeś trafiony, Konował - Jej głos zmienił się całkowicie. Zmieniał się za każdym razem, kiedy podejmowała na nowo przerwaną wypowiedź. Ten był męski, drwiący, choć to nie z niego drwiono - Twoi towarzysze wciąż kontrolują Dejagore, sprawiając tym kłopot Władcom Cienia. Twój Mogaba dowodzi. Jest nieustępliwy, ale on sam ma powody do zaniepokojenia. A niezależnie jak byłby nieustępliwy, nie utrzyma się na zawsze. Moce wytoczone przeciwko niemu są zbyt potężne.
Spróbował zadać pytanie. Uprzedziła go. Drwiący głos zapytał.
- Ona? - Wstrętny chichot - Tak. Przeżyła. Gdyby stało się inaczej, to wszystko nie miałoby sensu.
Nowy głos, kobiecy, ale równie twardy jak diamentowy grot, warknął:
- Próbowała mnie zabić! Ha, ha! Tak. Ty też tam byłeś, mój kochany. Pomagałeś. Ale nie mam do ciebie urazy. Byłeś skrępowany jej zaklęciem. Sam nie wiedziałeś, co robisz. Odkupisz winy, pomagając mi w mojej zemście.
Mężczyzna nie odpowiedział.
Umyła go. Sama nie pomoczyła się nawet odrobinę.
Zeszczuplał wskutek odniesionej rany, ale wciąż był wielkim mężczyzną, sześć stóp i cztery cale wzrostu. Miał około czterdziestu pięciu lat. Włosy nijakiego koloru - ciemny, nie przykuwający uwagi. Na czole zaczynał powoli łysieć Oczy miał twarde, pozbawione choć iskry humoru, lodowato błękitne, wąskie i głęboko osadzone. Wąskie usta, które rzadko się uśmiechały, okalała teraz nierówna, siwiejąca broda. Jego twarz znaczyły rozproszone ślady przebytej w dzieciństwie ospy oraz liczne pozostałości po pryszczach. Kiedyś mógł nawet nieźle wyglądać. Czas okazał się niełaskawy. Nawet kiedy był wypoczęty, jego twarz zdawała się twarda i trochę nieregularna.
Nie wyglądał na kogoś, kim był przez całe swe dorosłe życie historykiem i lekarzem Czarnej Kompanii. Aparycja bardziej odpowiadała roli, którą odziedziczył - Kapitana.
Sam swój wygląd opisywał jako odpowiedni dla zboczeńca molestującego dzieci, w każdej chwili gotowego do działania. Nie lubił swej powierzchowności.
Duszołap tarła go z wigorem, który skojarzył mu się z jego matką.
- Nie zedrzyj mi skóry.
- Twoja rana goi się powoli. Musisz mi powiedzieć, co robię źle - Nigdy nie byłam uzdrowicielem. Była z tych, którzy niszczą.
Jej starania wprawiały go w zakłopotanie. Nie był tego wart. Kim wszak był?' Obszarpanym starym najemnikiem, który żył dłużej, niż należałoby oczekiwać po kimś tej profesji. Wyskrzeczał pytanie.
Zaśmiała się, głosem przepełnionym dziecięcym zadowoleniem.
- Zemsta, kochanie. Prosta, delikatna, przebiegła zemsta. I nawet nie dotknę jej swą dłonią. Pozwolę jej samej sobie to zrobić - Poklepała go po policzku, obrysowała palcem kontur szczęki - Zajmie to trochę czasu, ale wiem, że chwila nadejdzie. Przeznaczenie. Spełnienie, wymiana magu, śmiertelne słowa. Przeznaczenie. Czułam to, zanim ją spotkałeś - Ponownie dziecinny śmiech - Dojrzała już do tego, by znaleźć coś tak cennego. Moja zemsta polegać będzie na tym, że jej to odbiorę.
Konował zamknął oczy. Nie potrafił jeszcze sprawnie myśleć. Rozumiał tylko, że nie grozi mu bezpośrednie niebezpieczeństwo. Spisek można było łatwo uczynić daremnym. Mógł się stać narzędziem bezużytecznym, zepsutym.
Wygnał te myśli z głowy. Najpierw musi wyzdrowieć. Później wystarczy czasu, by zrobić, co będzie trzeba.
Jeszcze więcej śmiechu. Tym razem głos należał do dorosłej kobiety - kobiety, która wie.
- Pamiętasz, jak wojowaliśmy razem, Konował? Sztuczkę, którą zastosowaliśmy wobec Płótna? Zabawę, jaką mieliśmy, męcząc Kulawca?
Kaszlnął. Pamiętał. Wszystko prócz zabawy.
- Pamiętasz, jak zawsze sądziłeś, że potrafię czytać w twoich myślach?
To też pamiętał. Oraz przerażenie, jakim to go napawało. Stary strach podkradł się z powrotem.
- Naprawdę pamiętasz - Zaśmiała się znowu - Jestem taka zadowolona. Będziemy mieli teraz podobną zabawę. Cały świat myśli, że nie żyjemy. Wszystko może ujść ci na sucho, jeżeli jesteś martwy - Jej śmiech nabrał szaleńczych tonów - Będziemy ich nawiedzać, Konował. Oto, co zrobimy.
Nabrał tyle sił, że mógł chodzić. Z pomocą Jego zwyciężczyni zmuszała go do spacerów, zmuszała do odzyskiwania sił. Wciąż jednak przesypiał większość czasu. A kiedy spał, śnił straszne sny.
To miejsce było źródłem snów. Tego nie wiedział. Jego sny mówiły mu, że to nie jest dobre miejsce, że same drzewa, ziemia i skała pamiętają zło, które tu uczyniono.
Czuł, że sny nie kłamią, ale kiedy się budził, nie potrafił znaleźć przekonujących dowodów ich prawdziwości. Chyba że liczyć wszechobecne wrony. Wrony były tu bezustannie, dziesiątki, setki, tysiące wron.
Stojąc w wejściu do ich schronienia - na poły zrujnowanej kamiennej budowli, mocno zarośniętej, w samym sercu starego lasu - zapytał:
- Co to jest za miejsce? Ten las, po którym ścigałem cię kilka miesięcy temu?
- Tak. To jest święty las tych, którzy czczą Kinę. Gdybyśmy odgarnęli pnącza, zobaczyłbyś rzeźbione przedstawienia. Kiedyś był ważny dla Czarnej Kompanii, która zabrała go Shadar. Ziemia jest tu przemieszana z kośćmi.
Odwrócił się powoli, spojrzał w puste wycięcie kaptura. Nie zwrócił uwagi na skrzynkę, którą trzymała pod pachą.
- Czarna Kompania?
- Złożyli tutaj ofiarę. Tysiąc stu jeńców wojennych.
Konował zbladł. To nie było coś, o czym chciałby słuchać. Przeżył długi romans z historią Kompanii. Nie było w niej miejsca na tak wstrętną przeszłość.
- To prawda?
- Prawda, mój kochany. Widziałam książki, które czarodziej Kopeć schował przed tobą w Taglios. Zawierają również zagubione tomy twoich Kronik. Twoi bracia byli okrutnymi ludźmi. Ich misja polegała na złożeniu w ofierze miliona dusz.
Żołądek podszedł mu do gardła.
- Komu? Dlaczego?
Zawahała się. Wiedział, że nie jest szczera, kiedy powiedziała:
- To nie jest jasne. Choć twój porucznik, Mogaba, może wiedzieć.
Nie chodziło o to, co powiedziała, ale o sposób, o głos, którego użyła. Zadrżał, i uwierzył. Mogaba zachowywał się dziwnie, był skryty przez cały czas pobytu z Kompanią. Co teraz wyprawia z jej tradycjami?
- Zwolennicy Kiny przychodzą tu po dwakroć każdego roku. Ich Święto Świateł nastąpi za miesiąc. Musimy uwinąć się przed nimi.
Konował, przygnębiony, zapytał:
- Dlaczego my tutaj jesteśmy?
- Staramy się byś doszedł do zdrowia. - Zaśmiała się. - W miejscu, gdzie nikt nam nie będzie przeszkadzał. Wszyscy się go wystrzegają. Ponieważ opiekowałam się twoim grzbietem, będziesz musiał mi pomóc. - Wciąż rozbawiona odrzuciła kaptur.
Nie miała głowy.
Podniosła do góry zniszczoną, pogiętą skrzynkę, którą cały czas przy sobie nosiła, sześcian o boku stopy, i uchyliła lekko wieczko. Z środka wyjrzała piękna twarz, jak twarz jego ukochanej, choć mniej sterana troską i pozbawiona życia.
Niemożliwe.
Żołądek ponownie podszedł mu do gardła. Pamiętał dzień, kiedy jej odcięta od ciała głowa leżała w pyle, wpatrując się w niego i w Panią. Jej siostra. Ale kara była zasłużona. Duszołap zdradziła Panią. Duszołap chciała zastąpić ją w roli władczyni imperium.
- Nie mogę czegoś takiego zrobić.
- Oczywiście, że możesz. I zrobisz. Ponieważ zatrzymam was oboje przy życiu. Wszyscy chcemy żyć, czyż nie? Chcę, żeby ona żyła, ponieważ chcę ją zranić. Ja chcę żyć, gdyż chcę patrzeć, jak będzie cierpiała. Ty chcesz żyć ze względu na nią, ponieważ czcisz Kompanię, ponieważ... - Łagodny śmiech. - Ponieważ dopóki trwa życie, dopóty jest nadzieja.


XII
Grzmot załomotał. Srebrna błyskawica smagnęła ciemne jak wino chmury, przecięła umbrowe niebo. Wycie pleśniowoszarej hordy niosło się po bazaltowej równinie ku złotym rydwanom bogów.
Z tła wyłoniła się wysoka na dziesięć stóp postać, cała czarna jak heban; każdą stopę podnosiła w bok na wysokość kolana, potem kołysała nogą w przód i stawiała na ziemi. Ziemia drżała.
Była to postać kobieca, doskonała, lecz bezwłosa, na szyi miała girlandę z dziecięcych czaszek. Jej twarz proteuszowa - w jednej chwili promienne mroczne piękno, w następnej koszmar z płonącymi oczyma i wampirzymi kłami.
Postać pochwyciła demona i zaczęła go pożerać, wysysając tłuszcz, rozszarpując i rozwlekając jelita. Krew demona tryskała fontanną. Wytrawiała dziury w powierzchni równiny. Szczęki postaci rozwarły się. Połknęła głowę demona w całości. W jej gardle pojawiła się gruda, jakby mysz wydymała przełyk węża.
Horda otoczyła ją. I nie mogła zrobić jej krzywdy. Olbrzymka pożarła następnego wrzeszczącego demona, potem kolejnego i jeszcze jednego. Z każdym rosła, stając się coraz bardziej potworna.
- Oto jestem, Córko. Otwórz się na mnie. Jestem twoim snem. Jestem mocą.
Głos wydobywał się z jej ust niczym babie lato w złotych jaskiniach, gdzie starcy siedzą obok drogi, zakrzepli w czasie, nieśmiertelni, niezdolni poruszyć powieką. Szaleni, niektórzy pokryci magiczną siecią lodu, jakby tysiące pająków rozpostarło swe sieci zamarzniętej wody.   Powyżej zaczarowany las sopli zwisał z sufitu jaskini.
-  Chodź. Jestem tym, kogo szukasz. Jesteś moim dzieckiem. Ale oparcie pod stopami było zdradliwe, niemożliwością było iść do przodu ani wycofać się.
Głos wołał, wzywał, z nieskończoną cierpliwością.
Tym razem po obudzeniu pamiętałam oba sny. Wciąż drżałam, przeniknięta zimnem tych jaskiń. Uznałam, że sen za każdym razem był inny, a jednak taki sam. Zew.
Nie jestem głupia. Widziałam w życiu wiele niemożliwego, by wiedzieć, że te sny są czymś więcej niż tylko zwykłymi koszmarami. Coś wybrało mnie. Coś próbowało mnie zwerbować, dla jakiej przyczyny, nie potrafiłam. jeszcze osądzić. Metoda była starodawna. Używałam jej po tysiąckroć. Zaproponuj władzę, bogactwo, cokolwiek jest upragnione, wymachuj przynętą, póki ryba nie weźmie, nigdy nie zdradzając ceny, jaką przyjdzie zapłacić.
Czy ta istota mnie znała? Nieprawdopodobne. Byłam podatna, dlatego próbowała mnie złowić.
Nie mogłam się zgodzić, aby był to bóg, choć mogła chcieć być za takiego uważana. Spotkałam tylko jednego boga, Starego Ojca Drzewo, władcę Równiny Strachu. A i on nie jest żadnym bogiem w powszechnie przyjętym sensie, tylko istotą niezmierzonego trwania i mocy.
Spotkałam tylko dwie istoty silniejsze ode mnie na tym świecie. Jedną był mój mąż, Dominator, którego strąciłam w zapomnienie. Przez tysiąc lat będzie się go wspominać jako widocznego boga Oraz Ojciec Drzewo, większy niż ja kiedykolwiek mogłam się stać, posiadający korzenie przytwierdzające go do podłoża. Poza równiną mógł korzystać ze swej mocy jedynie poprzez swe sługi.
Klonował opowiedział mi o trzeciej mocy, która spoczywa pogrzebana pod Ojcem Drzewo, uwięziona, dopóki drzewo żyje. Wedle ludzkich norm jest nieśmiertelne.
Tam gdzie są trzy wielkie moce, może być ich więcej. Ten świat jest stary. Dzień wczorajszy przesłania całun. Ci, którzy stali się wielcy w danej epoce, często osiągali to, odkrywszy tajemnice wieków minionych. Kto wie, jak dużo wielkiego zła leży pod powierzchnią tej nawiedzanej Ziemi?
Kto wie, którzy bogowie wszystkich ludzi we wszystkich wiekach są tylko echem tych, co przeszli ścieżkę podobną do mojej i mimo wszystko padli ofiarą nieubłaganego czasu?
Nie była to myśl kojąca duszę. Czas jest wrogiem, którego cierpliwość nie zna granic.
Pani? Jesteś zmartwiona? - Na twarzy Narayana nie było uśmiechu. Jego zatroskanie było prawdziwe.
Och! - Nadszedł tak cicho - Nie. To zły sen, który zwleka z odejściem. Koszmary są ceną, jaką płacimy za to, co musimy zrobić.
Spojrzał na mnie dziwnie.
Miewasz koszmary, Narayan? - Zaczęłam go lekko naciskać, aby oszacować wagę jego odpowiedzi na pytania, badałam delikatnie flanki.
- Nigdy, Pani. Śpię jak dziecko. - Odwrócił się wolno, zlustrował obóz. Okolicę pokrywała mgła - Jaki jest plan na dzisiaj?
Czy wystarczająco już nauczyliśmy się posługiwać bronią, by stoczyć pozorowaną walkę? Jeden batalion przeciw drugiemu? - Miałam dość dużo ludzi, by wystawić dwa bataliony, każdy liczący po czterystu żołnierzy, kilka setek zostało, by zajmować się obowiązkami obozowymi, do tego jeden lichy oddział kawalerii.
Powiedzmy. Chcesz tego?
Byłabym zadowolona. Ale w jaki sposób nagrodzić zwycięzców? Ćwiczenia polegały teraz na zawodach z nagrodami za zwycięstwo i włożony wysiłek. Najwyższy wysiłek, nawet jeżeli kończy się przegraną, zasługuje na nagrodę. Uznanie skłania żołnierzy, by dawali z siebie wszystko.
- To byłby odpoczynek od zmęczenia, zdobywania pożywienia i obowiązków obozowych. Może się udać - Rozważałam również zezwolenie, żeby niektórzy posłali po swoje żony, kiedy ruszymy do Ghoja.
Ram przyniósł mi miskę ze śniadaniem. Nie jadaliśmy najlepiej, ale jak dotąd zapasów wystarczało. Narayan zapytał:
- Długo jeszcze będziemy tutaj stacjonować?
- Niedługo. - Czas zaczynał pracować na naszą niekorzyść. Na północy na pewno się już dowiedziano o istnieniu oddziału. Potencjalni wrogowie polityczni zaczynają kopać pod nami dołki.
- Zamiast pozorowanej walki zrobimy przegląd. Rozpuść pogłoski, że rozważam pomysł wyruszenia, jeżeli zadowoli mnie to, co zobaczę. - To powinno ich zmobilizować.
- Tak, Pani. - Narayan odszedł. Zebrał swych zauszników, kilkunastu ludzi, z których każdy miał skrawek barwnej materii przy biodrach.
Interesujące towarzystwo. Byli wyznawcami trzech głównych religii, dwóch pomniejszych kultów, a część z nich pochodziła spośród wyzwolonych obcych niewolników. Doskonale zarządzali obozem, choć tylko Narayan i Ram posiadali oficjalny status. Zachowywali porządek. Ludzie nie byli do końca pewni, jak się do nich odnosić, ale poważali ich ze względu na tę złowieszczą aurę, którą sama spostrzegłam.
Narayan nie przyznał się do niczego. Zręcznie wyślizgiwał się moim próbom wysondowania go. Nie było wątpliwości, że to on kieruje tą kilkunastoosobową grupą, chociaż kilku pochodziło z wyższych kast.
Nie spuszczałam go z oka. Z czasem musi się zdradzić-jeżeli sam wcześniej nie opowie mi wszystkiego, jak zdawał się obiecywać.
W danej chwili był zbyt użyteczny, by go męczyć.
Skinieniem głowy wyraziłam swoją aprobatę.
- Wyglądają prawie jak żołnierze. - Musimy im sprawić jakieś mundury.
Narayan skinął głową. Wyglądał na niezwykle zadowolonego z siebie, jakby to jego geniusz doprowadził do naszego triumfu i podsycał odradzającego się ducha.
- Jak idą lekcje jazdy konnej? - zapytałam po to tylko, by podtrzymać rozmowę. I tak wiedziałam. Beznadziejnie. Żaden z tych pajaców nie należał do kasty, której członkowie podchodzili do konia po coś innego niż tylko, by iść za nim i sprzątać łajno. Ale, cholera, grzechem byłoby zmarnować te wierzchowce.
- Kiepsko. Chociaż kilku ludzi czyni obiecujące postępy. Wyłączając z tego Rama i mnie. Jesteśmy stworzeni do marszu.
"Obiecujące postępy" stały się jego ulubionym wyrażeniem. W odniesieniu do wszystkiego. Kiedy, na moje wyraźne żądanie, uczył mnie, jak używać chusty dusiciela, czyli rumel, również powiedział, że czynię duże postępy.
Podejrzewam, że zaskoczony był, jak łatwo mi to szło. Operowanie chustą przychodziło mi równie naturalnie jak oddychanie, jakby była to umiejętność, z którą przyszłam na świat. Być może było to wynikiem stuleci praktyki w szybkich, subtelnych gestach potrzebnych do rzucania zaklęć.
- Powiadasz, że zamierzasz ruszać - zapytał Narayan - Pani? - Tytuł przychodził mu jakby po namyśle. Narayan pozostał Taglianinem. Dopiero zaczynał się do mnie przyzwyczajać.
- Nasi furażerowie muszą jeździć już dosyć daleko.
Nie kłócił się wprawdzie, ale widać było, że nie ma szczególnej ochoty ruszać.
Miałam wrażenie, że jestem obserwowana. Początkowo przypisałam wszystko wronom. Sprawiały, że czułam się niespokojna. Teraz lepiej już rozumiałam reakcje Konowała. Nie zachowywały się w sposób właściwy normalnym ptakom. Wspomniałam o nich Narayanowi. Wyszczerzył zęby i nazwał je pomyślnym znakiem.
Co znaczyło, że dla kogoś innego stanowią zły znak.
Przejrzałam nasze otoczenie. Wrony były wszędzie, niezwykle liczne, ale...
- Narayan, zbierz tuzin najlepszych jeźdźców. Zabieram ich na patrol.
- Ale... Czy sądzisz...? Jak mam mu wytłumaczyć?
- Nie jestem różą ogrodową. Poprowadzę patrol.
- Jak rozkażesz, Pani, tak i będzie. Będzie lepiej, Narayan. Znacznie lepiej.


XIII
Łabędź spojrzał na Klingę. Nastawienie tamtego do Kopcia przemieniło się z lekceważenia w otwartą pogardę. Czarodziej miał kark nie twardszy niż robak. Trząsł się jak liść.
- To ona - powiedział Cordy.
Łabędź pokiwał głową. Uśmiechnął się, ale postanowił zatrzymać swoje myśli dla siebie.
- Udało jej się czegoś dokonać. Ten oddział jest lepiej zorganizowany niż wszystkie, jakie dotąd widzieliśmy.
Wycofali się za pagórek, z którego obserwowali obóz. Klinga zapytał.
- Wjeżdżamy do środka? - Trzymał czarodzieja za rękaw, jakby się spodziewał, że karzełek zacznie uciekać.
- Jeszcze nie. Chciałbym objechać go dookoła i sprawdzić, jak wszystko wygląda od strony południowej. Nie możemy znajdować się daleko od miejsca, gdzie zaatakowali ludzi Władców Cienia. Jeżeli uda nam się je znaleźć, to mu się przyjrzymy.
Cordy zapytał:
- Myślisz, że wiedzą, iż tutaj jesteśmy?
- Co? - Ten pomysł zaskoczył Łabędzia.
- Powiedziałeś, że są zorganizowani. Nikt nigdy nie posądzałby Pani, że nie zna się na sprawach wojskowych. Z pewnością wystawiła warty.
Łabędź zamyślił się. Nikt nie wszedł ani nie wyszedł z obozu, ale Mather miał słuszność. Jeśli nie chcą, by ich zauważono, powinni ruszać dalej.
- Masz rację. Jedźmy. Klinga, byłeś tam już wcześniej. Wiesz, gdzie można pokonać ten strumień, byle niezbyt daleko stąd?
Klinga kiwnął głową. W tych rozpaczliwych czasach, zanim jeszcze Czarna Kompania ujęła ster w swoje dłonie, w walce z Władcami Cienia dowodził partyzantką.
- Prowadź Kopeć, stary draniu, żałuję, że nie potrafię zobaczyć, co się dzieje w twojej głowie. Nigdy jeszcze nie widziałem kogoś, kto w równym stopniu wyglądałby, jakby miał ochotę zsikać się w spodnie.
Czarodziej nic nie odpowiedział.
Klinga znalazł odpowiedni bród trzy mile na wschód od głównej drogi, prowadziła doń droga przez las, znacznie węższa, niż Łabędź oczekiwał. Kiedy dotarli na wschodni brzeg, Klinga odezwał się.
- Droga oddalona jest o dwie mile.
- Wiem - Niebo było ciemne od myszołowów - Tam znajdziemy naszych zabitych.
To było to miejsce.
Powietrze trwało nieruchome. Przesycał je smród niczym trujący wyziew. Ani Łabędź, ani Mather nie mieli na tyle silnych żołądków, by podjechać bliżej. Klinga jednak zdawał się zupełnie niewrażliwy na przytłaczający odór.
Po chwili wrócił. Łabędź stwierdził:
- Jesteś blady jak śmierć.
- Zostały już tylko kości. Minęło trochę czasu. Dwustu, trzystu żołnierzy. Trudno powiedzieć. Zajęły się nimi zwierzęta. I jeszcze jedna sprawa. Nie ma głów.
- Hę?
- Nie ma głów. Ktoś je odciął.
Kopeć jęknął, potem zwymiotował śniadanie. Jego wierzchowiec spłoszył się.
- Nie ma głów? - zapytał Łabędź - Nie łapię.
- Wydaje mi się, że wiem, co jest. Chodź - powiedział Mather. Skierowali się na południe, ku miejscu, gdzie kotłowały się w powietrzu wrony, trzepocząc skrzydłami i wrzeszcząc.
Znaleźli głowy.
- Chcecie, żebym je policzył? - zachichotał Klinga
- Nie, lepiej odwiedźmy naszych przyjaciół. Kopeć zaczął wydawać z siebie odgłosy, które zapewne miały oznaczać protest.
- Wciąż się palisz, by przystać do twej dumnej piękności? Łabędź nie potrafił wymyślić zgrabnej repliki.
- Może jednak powoli zaczynam się przekonywać do stanowiska Kopcia. Nie chciałbym trafić na jej złą stronę.
- Do uch obozu mamy tylko milę prostą drogą - oznajmił Klinga. Łabędź parsknął.
- Pojedziemy dookoła, dzięki.
Po tym, jak pokonali zwierzęcy bród, Mather zaproponował:
- Przypuśćmy, że pojedziemy trochę w górę drogi, a potem wrócimy, udając, że niczego nie wiemy. Zobaczymy, co powiedzą, gdy tak po prostu wjedziemy do obozu?
- Przestań jęczeć, Kopeć - zdenerwował się Łabędź. - Musisz się z tym jakoś pogodzić. Nie masz wyboru. Słusznie, Cordy. Będziemy mieli jakąś wskazówkę, jeżeli będzie próbowała nas zwodzić.
Pojechali na północ zanim dotarli do wzniesienia, skręcili na zachód, w stronę drogi, a potem zawrócili na południe. Byli już niemal z powrotem na wzniesieniu, gdy jadący na czele Mather zawołał:
- Oho! Spójrzcie!


XIV
Pokonaliśmy strumień i weszliśmy w las prowadząc nasze wierzchowce za Sindhu, który badał tak dokładnie ten teren, że znał każdy liść i każdą gałązkę. Teraz szedł po krętej ścieżce, wydeptanej przez zwierzęta, która biegła wzdłuż płynącego na zachód strumienia. Zastanawiałam się, cóż takiego mogło ją wydeptać. Dotąd nie widzieliśmy nic większego od wiewiórki. Kilka tutejszych jeleni mogłoby częściowo rozwiązać problemy aprowizacyjne, choć ani Gunni, ani Shadar nie tykali mięsa.
To był długi spacer. Moi towarzysze szemrali i narzekali.
Ślady obserwatorów skupiały się wokół zagajnika na pagórku, skąd można było obserwować nasz obóz. Popełniłam błąd. Myślałam zbyt perspektywicznie. Gdybym miała choć tyle rozumu co gęś, wystawiłabym tutaj posterunek. Zewnętrzne warty stały tak rzadko rozsiane, że nie były w stanie wyśledzić wszystkiego, co poruszało się po tym terenie, nawet gdyby ludzie ci się nie ukrywali. Zbiegowie szli tędy przez cały czas. Zostawiali ślady.
Miałam dobry pomysł z przeszukaniem tego pagórka. Ktoś z północy, kto słyszał plotki i zaczął się obawiać, że mogę mu sprawić kłopoty. Rzeczywiście, miałam zamiar sprawić mnóstwo kłopotów Władcom Cienia i wszystkim, którzy staną między nimi a mną.
Pokonaliśmy strumień kilka mil w dole jego nurtu, poza zasięgiem wzroku ewentualnych obserwatorów z pagórka, zawróciliśmy na wschód, aby się przekonać, że nie ma sposobu na niepostrzeżone przebycie ostatniej tercji mili. Zwróciłam się do moich ludzi:
- Wszystko, co możemy zrobić, to ruszyć prosto na nich. Zróbmy to bez szczególnego pośpiechu. Być może nie zaczną uciekać, zanim będziemy wystarczająco blisko, by im się już nie mogło udać. - Nie wiedziałam, czy są w stanie się kontrolować. Podniecenie opanowało ich ponownie. Znowu byli napompowani adrenaliną, przestraszeni i żądni walki. - Jedziemy.
Pokonaliśmy połowę drogi po otwartej przestrzeni, kiedy obserwatorzy poderwali się niczym przepiórki.
- Shadar - zauważył ktoś.
Tak. Konni Shadar w mundurach kawalerii.
- Ludzie Jahamaraja Jaha! - warknęłam.
Żołnierze zaczęli przeklinać. Nawet ci, którzy należeli do Shadar.
Jah był głównym kapłanem Shadara w Taglios. Za sprawą Konowała. Gotowość do spłaty długu nie przetrwała jednak u niego walki pod Dejagore. On i jego kawaleria uciekli, kiedy jeszcze ważyły się losy bitwy. Większość ludzi widziała lub słyszała, jak uciekali. Rozważałam zupełnie poważnie wariant, że być może zwyciężylibyśmy, gdyby Jah dotrzymał pola.
Mogło tak się zdarzyć. Jah nie dał z siebie nic wówczas, gdy nawet ciężar piórka mógł przechylić szale.
Pomyślałam, że uciekł za sprawą nagłego podszeptu oportunizmu. Przeczuł, że bitwa może pójść źle i postanowił zabrać wszystkich do domu. Odgrywał twardą rękę, ponieważ był jedynym człowiekiem mającym siłę militarną - jakkolwiek by była nieistotna - która mogła go zawrócić.
Zasługiwał, aby mu teraz poświęcić nieco szczególnej uwagi.
Nie musiałam nakazywać pościgu. Shadar było pięciu. Ich ucieczka stanowiła dowód, że nie mieli uczciwych zamiarów. Ludzie pomknęli za nimi, a w oczach mieli żądzę mordu. Na nieszczęście Shadar byli lepszymi jeźdźcami.
Chciałam z nimi porozmawiać. Popędziłam więc konia, szybko zmniejszając dzielącą nas odległość. Żaden zwykły wierzchowiec nie miał z nim najmniejszej szansy.
Shadar wpadli na północną drogę. Kiedy doganiałam już najwolniejszego z nich, prowadzący wpadli na grzbiet wzgórza. I zderzyli się z jeźdźcami podążającymi na południe.
Konie kwiczały. Ludzie krzyczeli. Jeźdźcy pospadali z wierzchowców. Okrążyłam jednego z Shadar, który powstał jakoś i rzucił się do ucieczki. Stracił swój hełm. Chwyciłam go za włosy i wlokłam jakieś pięćdziesiąt jardów, zanim się odwróciłam, by zobaczyć ofiary zderzenia.
Cóż Łabędź, Mather i Klinga. Oraz ten chytry człeczyna, pokątny czarodziej, Kopeć Dlaczego właśnie teraz?
Mather, Kopeć i Klinga zdołali utrzymać się w siodłach. Łabędź leżał na ziemi, jęcząc i przeklinając. Wstał powoli, zaklął jeszcze kilka razy, kopnął leżącego Shadar i rozejrzał się dookoła w poszukiwaniu konia.
Kopeć był do szczętu przerażony. Pozbawiona koloru twarz, usta szeptały jakąś litanię.
Mather i Klinga nie zwracali uwagi na przedstawienie Łabędzia. Założyłam, iż znaczy to, że nic mu się nie stało.
Mój jeniec usiłował uciec. Powlokłam go jeszcze kilka jardów i puściłam, kiedy koń zaczął biec tak szybko, że nie mógł dotrzymać mu kroku. Przebiegł jeszcze kilka kroków, padł naprzód i zatrzymał się tuż pod stopami Łabędzia. Ten usiadł na jego bezwładnym ciele. Zwróciłam się do Mathera:
- Co tutaj robicie?
Był jedynym z całej tej gromadki, który miał odrobinę zdrowego rozsądku.
- Radisha nas wysłała. Chciała wiedzieć, co się tutaj wydarzyło. Ludzie opowiadali różne plotki. Niektórzy mówili, że przeżyłaś, inni uważali cię za martwą.
- Jeszcze nie zginęłam. Nie całkiem. Nadjechali moi ludzie.
- Ghopal, Hakim. Zabierzcie tych dwóch dokądś i zapytajcie, dlaczego nas szpiegowali - To byli przyjaciele Narayana, jedyni, którzy potrafili jeździć konno Przypuszczalnie wysłał ich, by mieli baczenie na to, co nastąpi.
Łabędź wstał i oparł się o nogę Mathera.
- Nie musisz wykręcać żadnych ramion, żeby się dowiedzieć.
- Ostatnio docierały do nas różne szalone plotki. Przez ciebie Jah skakał niczym kot z pęcherzem.
- Aha?
- Wszystko idzie po jego myśli. Pierwszy wrócił spod Dejagore Tylko pech sprawił, że Radisha przed nim dotarła do Ghoja. Zamknęła bród. Wciąż zdawało mu się, że świat jest jego ostrygą, a wtedy pojawiły się pogłoski, że ktoś przetrzepał skórę bandzie chłopców Władców Cienia. Zaraz po tym dotarła do nas informacja, że to byłaś ty. To, że żyjesz, nie rokuje najlepiej ambicjom Jaha. Kompania zdobyła sobie spory szacunek, załatwiwszy się ze wszystkim tak szybko. Przez co rozmaici kapłani wyglądają niczym banda samolubnych oszustów.
Klinga zachichotał.
- Część tego szacunku przypadła tobie, ponieważ jesteś kobietą i sprawiłaś, że wszyscy wiedzieli, jak wiele musiałaś zrobić, kiedy wszystko się zawaliło - dodał Mather i spojrzał mi prosto w oczy - Ale bycie kobietą to teraz nie jest handikap.
- Już wcześniej zajmowałam się takimi sprawami, Mather - Nie byłam w tej chwili szczęśliwa. Ale szczęście to płochliwy zwierz. Nie jest żadnym prawem naturalnym ani czymś, czego oczekiwałam, choć zaakceptowałam je, kiedy już na nie trafiłam. Tymczasem władza powinna wystarczyć - A Jah odpowie za wszystko. Można go dopaść. Mam tutaj tysiąc ludzi. Każdy ci powie, że Jah uciekł spod Dejagore. Mogliśmy zwyciężyć, gdyby nie on.
Łabędź mnie zaskoczył.
- Obserwowaliśmy bitwę. Widzieliśmy. Podobnie wielu ludzi, którym udało się uciec. Przyznają to nawet niektórzy zwolennicy Jaha.
- Odpowiedzialność - powiedział Mather - Ale to w niczym nie zmieni tego, co już się stało.
Ghopal przypomniał mi, że trzech Shadar uciekło. Prawda. I popędzą prosto do swego pana, który z pewnością wykona jakiś ruch. Ale wątpiłam, żeby to miało nastąpić natychmiast. Był tak chwiejny i niezdecydowany. Przez jakiś czas będzie się zamartwiał, zanim dojdzie do właściwych wniosków.
- Z powrotem do obozu Łabędź, chodź Ghopal, zabierz jeńców.
Jechałam na przedzie tak szybko, jak tylko ogier potrafił mnie nieść
- Odtrąbić alarm i sygnał do powrotu - rozkazałam żołnierzowi przy północnej bramie - Narayan! Ram! Nadbiegli. Narayan wydyszał.
- O co chodzi, Pani?
- Zwijamy się. Natychmiast. Forsownym marszem. Każ ludziom się przygotować. Niech konie niosą większość ładunku. Upewnij się, że każdy wziął ze sobą prowiant. Nie będziemy się zatrzymywać na posiłki. Ruszaj.
Pognali.
Było wczesne popołudnie. Ghoja znajdował się w odległości czterdziestu mil - dziesięciogodzinna wycieczka, jeżeli wszyscy dotrzymają kroku. Jeśli noc nie będzie zbyt ciemna. Nie powinna, o ile się nie zachmurzy. Godzinę po zachodzie słońca wzejdzie sierp księżyca. Niezbyt dużo światła, ale musi wystarczyć.
Rogi, które zdobyliśmy na kawalerzystach Władców Cienia, nieustannie głosiły wezwanie. Oddziały nadjeżdżały w pędzie. Łabędź i Mather wyraźnie znajdowali się pod wrażeniem panującego chaosu.
- Nieźle ich wyszkoliłaś. - zauważył Mather
- Tez tak sądzę.
- Co postanowiłaś zrobić? - zapytał Łabędź
- Zaatakować Ghoja, zanim Jah zdąży zareagować. Jęknął.
- Coś ci się nie podoba?
- Tylko tyle, że przed chwilą tutaj przyjechaliśmy, mój kręgosłup nie wytrzyma kolejnych czterdziestu mil.
- A więc idź pieszo. Sindhu! Chodź tutaj.
Wzięłam na bok barczystego żołnierza i przekazałam mu instrukcje. Odszedł, uśmiechając się, potem zebrał kilkunastu ludzi o mocnych żołądkach, w większości, swych przyjaciół, i przeszedł przez strumień. Innego człowieka wysłałam, aby zebrał kije, których używaliśmy, ćwicząc walkę na piki i włócznie.
- Masz zamiar dać nam coś do zjedzenia? - zapytał Łabędź
- Spróbuj sam sobie coś znaleźć. Potem przyjdź do mnie. Chcę z tobą porozmawiać
Idiota. Obdarzył mnie szerokim, nerwowym uśmiechem. Nie trzeba mieć zdolności telepatycznych, aby wiedzieć, co się dzieje w jego głowie.
Oddziały stanęły w szyku szybciej, niż się spodziewałam. Usłyszeli z dawna wyczekiwane słowa: Ghoja. Naprzód marsz.
Wciąż poważnym kłopotem był brak struktury dowodzenia. Miałam porządnie zorganizowane drużyny, każdych dziesięciu dowódców drużyn wybrało dowódcę kompanii, ale żaden z nich nie miał za sobą więcej niż kilka dni praktyki i żaden z moich nominalnych batalionów nie miał nikogo, kto by nim dowodził.
- Mather.
Odłożył na bok swój posiłek.
- Pani?
- Wydawałeś mi się zawsze odpowiedzialnym człowiekiem. Masz także doświadczenie polowe i odpowiednią reputację. Ja mam dwa bataliony po czterystu ludzi, ale brakuje mi dla nich dowódców. Mój człowiek, Narayan, jest w stanie dać sobie radę z jednym z nich, jeżeli będę mu pomagała. Potrzebuję kogoś, kto poprowadzi drugi. Sławny bohater byłby idealnym kandydatem jeżeli tylko nie będzie działał przeciwko mnie.
Mather przez kilka sekund patrzył mi prosto w oczy.
- Pracuję dla Radishy. Nie mogę.
- Ja mogę.
Odwiodłam się. To był Klinga.
Kopcia chwycił paroksyzm pisków. Po raz pierwszy zobaczyłam uśmiech Klingi.
Niczego ci nie jestem winien, mały człowieczku. - Odwrócił się do Łabędzia - Co powiedziałem? Jeszcze nie wszystko się skończyło.
Jakiś grymas przemknął po twarzy Łabędzia. Nie był uszczęśliwiony.
- Stawiasz nas w kiepskim położeniu, Klinga.
- Sam się w nim stawiasz, Łabędź. Sam powiedziałeś, jaki to rodzaj ludzi. Kiedy tylko dostaną, czego chcą wepchną ci to do gardła. To prawda, czarodzieju? Jak zrobiłeś Czarną Kompanię?
Kopeć zadrżał. Gdyby miał słabe serce mógłby dostać ataku. Patrzył na mnie, jakby spodziewając się, że upiekę go na ruszcie. Uśmiechnęłam się. Postanowiłam na początek dać mu trochę do myślenia. - Przyjmuję twoją ofertę, Klinga Chodź, przedstawię cię twoim setnikom.
Kiedy już oddaliliśmy się od pozostałych poza zasięg głosu, zapytałam.
- Co chciałeś przez to powiedzieć?
- Mniej, niż mogłoby się wydawać. Czarodziej, Radisha, Prahbrindrah wyrządzili wam krzywdę, ale raczej oszukując, niż zdradzając. Ukryli przed wami informacje. Nie mogę powiedzieć ci jakie. Nie wiem. Sadzili, że jesteśmy szpiegami których wysłaliście naprzód. Ale mogę cię zapewnić, że nigdy nie zamierzali dotrzymać umowy. Z jakichś powodów nie chcą, byście dotarli do Khatovaru.
Khatova.r Tajemniczy cel Konowała, miejsce, gdzie powstała Czarna Kompania. Przez czterysta lat Kompania posuwała się wolno na północ, służąc rozmaitym książętom, aż trafiła do mnie, potem do moich wrogów, a jej stan liczebny spadł do garstki ludzi. Po bitwie w Krainie Kurhanów Konował zawrócił na południe, mając ze sobą mniej ludzi, niż było dzisiaj dowódców drużyn.
Potem werbowaliśmy ludzi, to tutaj, to tam, a kiedy dotarliśmy do Taglios, przekonaliśmy się, że nie jesteśmy w stanie przebyć ostatnich czterystu mil, ponieważ między nami a Khatovarem leżą posiadłości Władców Cienia. Istniał tylko jeden sposób na pokonanie tego dystansu. Wziąć Taglios, już atakowane przez Władców Cienia, z całą jego pacyfistyczną historią, i wygrać niemożliwą do wygrania wojnę.
Umowa z Prahbrindrahem polegała na tym, że Kompania wyszkoli i poprowadzi w bój taghańską armię. Kiedy wojna się skończy, armia wesprze poszukiwanie Khatovaru.
- Ciekawe - zauważyłam - Ale niezbyt zaskakujące. Smidhu! - Już wrócił. Ruszał się doprawdy szybko. Kimkolwiek był, potrafił robić dobrą robotę. Wskazałam na Łabędzia, Mathera i Kopcia. - Chcę, żebyś nie spuszczał z oka naszych gości. Gdyby chcieli nadużyć naszej gościnności, pokaż temu małemu swoją chustę.
Kiwnął głową.
- Mają iść pieszo, tak jak pozostali.
Ponownie pokiwał głową, powrócił do montowania czaszek na tyczkach.
Klinga obserwował go przez chwilę, ale nic nie powiedział, choć pewna byłam, że w jego głowie aż się kłębi od myśli.
Wymaszerowaliśmy godzinę po tym, jak powzięłam decyzję. Był zadowolony.


XV
Nie dotarliśmy do Ghoja w ciągu dziesięciu godzin, ale tak naprawdę nie spodziewałam się, że w ciemnościach będziemy w stanie robić cztery mile na godzinę. Doszliśmy tuż przed świtem, a przy współpracy Klingi wybraliśmy miejsce na obóz, które z jednej strony przylegało do drogi, a z drugiej niemalże zachodziło na obóz Jahamaraja Jaha. Byliśmy tam przez godzinę, zanim ktokolwiek nas zauważył. Kiepsko. Niebezpiecznie kiepściutko. Gdybyśmy byli kawalerią Władców Cienia, teren należałby już do nas.
Czaszki na tyczkach ograniczały obszar obozu. Wnętrze zorganizowałam na planie szachownicy, centralny plac przeznaczyłam na kwaterę główną, cztery kwadraty na jego rogach mieściły cztery bataliony, a kwadraty pomiędzy nimi wyznaczały miejsce ćwiczeń. Żołnierze narzekali na to, że muszą udawać, iż jest ich dwukrotnie więcej - a szczególnie, że pewne faworyzowane jednostki, które ćwiczyły wyjątkowo dobrze, musiały tylko stać dookoła, trzymając tyczki z czaszkami na ich szczytach.
Konował był rozmiłowany w sztuce dawania przedstawień. Powiadał, iż powinno się tak modelować umysły obserwatorów, żeby myśleli to, co chcesz. Mój styl zawsze był zupełnie inny, ale dawniej miałam wszak mnóstwo ślepej siły, którą mogłam swobodnie dysponować. Teraz zaś należało zmusić wszystkich do myślenia, że wkrótce będę miała dosyć ludzi, by sformować cztery bataliony, które dalej będą rosły w siłę.
Pomimo zmęczenia ludzie poprzestawali na pracy i narzekaniach. Nikt się nie obijał. Nikt nie zdezerterował.
Z fortu i innych obozów przychodzili żołnierze, by nas obserwować. Ludzie, których Narayan wysłał po drzewo na opał i budulec oraz kamienie, ignorowali swych niezdyscyplinowanych kuzynów. Puste oczy czaszek powstrzymywały ciekawskich przed nadmiernym zbliżaniem się. Sindhu opiekował się Łabędziem, Matherem i Kopciem. Klinga poważnie potraktował swój przydział. Ludzie w jego batalionie zaakceptowali go. W czasach przed nadejściem Kompanii był jednym z bohaterów rozpaczliwych godzin.
Wszystko wyglądało aż nazbyt słodko.
Ale nic nam nie groziło. Obserwowałam obserwatorów.
Obóz był już w trzech czwartych gotów, razem z otaczającym rowem, wałem oraz zaczątkami palisady najeżonej cierniami drzewa świętojańskiego i pędami dzikiej róży. Jahamaraj Jah wyjechał ze swego obozu, patrzył przez jakiś kwadrans. Nie wydawał się uszczęśliwiony naszymi działaniami.
Wezwałam Narayana.
- Widzisz Jaha? - Trudno było nie zauważyć. Wystroił się jak książę. To wszystko wziął ze sobą na kampanię wojenną?
- Tak, Pani.
- Zamierzam się na jakiś czas udać na drugą stronę obozu. Jeżeli któremuś z twoich ludzi... szczególnie spośród Shadar... zdarzy się złamać dyscyplinę i nazwać go tchórzem oraz dezerterem, wątpię, by otrzymał za to szczególnie uciążliwą karę. - Uśmiechnął się i ruszył wypełnić rozkaz. - Stój.
- Pani?
- Wygląda na to, że wszędzie masz przyjaciół. Nie miałabym nic przeciwko sprawdzeniu, co tam się dzieje, jeżeli byłbyś w stanie nawiązać jakieś kontakty. Może Ghopal i Hakim oraz kilku innych mogłoby zdezerterować, gdy nie będziesz patrzył. Albo w inny sposób wydostać się na zewnątrz, by trochę powęszyć.
- Uznaj to za załatwione.
- Dobrze. Ufam ci. Wiem, że zrobisz to, co jest konieczne. Jego uśmiech zniknął. Dosłyszał ostrzegawczy ton w mym głosie.
Od Narayana poszłam do Łabędzia.
- Jak się wiedzie?
- Umieram z nudów. Czy jesteśmy więźniami?
- Nie. Gośćmi o ograniczonej swobodzie ruchów. Teraz możecie iść. Albo zostać. Mogłabym wykorzystać waszą reputację.
Kopeć potrząsnął gwałtownie głową, jakby się obawiał, że Łabędź również może zechcieć opuścić Radishę.
- Strasznie ci zależy na towarzystwie szpiegów Czarnej Kompanii.
Spojrzał na mnie i w tym momencie przeszedł wewnętrzną przemianę, jakby postanowił wreszcie porzucić nie przynoszącą skutków taktykę. Nie miało to jednak w sobie nic dramatycznego. Rola, w której tkwił, nie mogła wszak zbyt daleko odbiegać od prawdziwego charakteru Kopcia.
Przez cały czas nie powiedział ani słowa.
- Już znikam. Mam jednak wrażenie, że wkrótce będę z powrotem. - Łabędź się uśmiechnął i mrugnął do mnie.
W sektorze Narayana rozpętała się wrzawa. Patrzyłam, jak Łabędź odchodzi. Zastanawiałam się, jak to wszystko przyjmuje Jah.
W ciągu godziny Łabędź wrócił.
- Ona chce się z tobą spotkać.
- Nie jestem tym zaskoczona. Ram, znajdź Narayana i Klingę. Sindhu również.
Wzięłam ze sobą moich znajomych. Zdałam Sindhu dowodzenie, dając jednocześnie do zrozumienia, że będę zadowolona, gdy po powrocie zastanę obóz ukończony.
Zatrzymałam się w bramie fortu Ghoja i spojrzałam za siebie. Za godzinę południe. Od sześciu godzin byliśmy na miejscu, a już mój obóz był najzupełniej wykończony, najlepiej chroniony, najbardziej wojskowy.
Przypuszczam, że profesjonalizm i gotowość są ze sobą ściśle związane.


XVI
Konował dokuśtykał do drzwi świątyni i wyjrzał na zewnątrz. Duszołap nie było nigdzie w pobliżu. Nie widział jej od wielu dni. Zastanawiał się, czy go nie zostawiła, wątpił w to jednak. Czekała po prostu, aż będzie w stanie sam się o siebie zatroszczyć, potem pośpieszyła załatwiać jakieś swoje tajemnicze sprawy.
Rozmyślał nad ucieczką. Znał otaczającą go okolicę. Niedaleko znajdowała się wioska, do której mógłby dotrzeć w ciągu kilku godzin, nawet poruszając się w takim tempie, na jakie było go teraz stać .Nie będzie to jednak w istocie żadna ucieczka
Duszołap nie było, ale były wrony, które go pilnowały. Nie zostawią go. Zaprowadzą ją do niego. Ona ma konie. Te bestie mogę biec w zasadzie bez przerwy. Jest w stanie wytropić go nawet po tygodniu nieobecności i bez trudu złapać.
Chociaż.
To miejsce było niby wyspa poza światem. Ciemne i przygnębiające.
Szedł bez jakiegoś wyraźnego celu, po prostu żeby się ruszać. Wrony zakrakały na niego. Starał się nie zwracać na nie uwagi, ignorować ból pulsujący w piersiach. Przeszedł przez las, dotarł do otaczającej go równiny, aż się znalazł w pobliżu na pół uschniętego drzewa.
Przypominał sobie teraz. Przed Dejagore i Ghoja pojechał na południe, aby się zapoznać z terenem, potem dostrzegł obserwującą go Duszołap, ścigał ją do lasu. Stał obok tego drzewa, zastanawiając się, co zrobić dalej - i wtedy wbiła się w nie strzała, niemalże kalecząc mu nos Do strzały przyczepiona była wiadomość, informująca go, że jeszcze nie czas, by złapał tego, kogo ścigał.
Potem dogonili go ludzie Władców Cienia i był nazbyt zajęty ucieczką, żeby zastanawiać się dłużej nad tym miejscem.
Podszedł do drzewa. Wrony siedziały stłoczone na jego gałęziach. Dotknął palcem otworu, który pozostał po strzale. Przejrzała go więc na wylot czy nie? Nie ingerowała bezpośrednio, ale była zawsze w pobliżu, delikatnie modelując bieg zdarzeń tak, by mieć pewność, że zawsze będzie mogła zrealizować swój plan zemsty.
Za nim znajdował się długi, łagodnie nachylony grzbiet wzgórza. Postanowił nie zwracać uwagi na wrony. Ruszył w jego kierunku.
Ból w piersiach stawał się coraz bardziej uporczywy. Nie był jeszcze gotowy na taki wysiłek. Nie udałoby mu się odejść zbyt daleko, nawet bez śledzących go wron.
Kiedy zatrzymał się dla nabrania sił, ponownie zastanowiło go, do jakiego stopnia mieszała się w jego sprawy. Czy wpłynęła na rezultat bitwy pod Dejagore?
Zniszczenie Władczyni Burz, ukrywającej się pod przydomkiem Cień Burzy, było łatwiejsze, niż oczekiwał. Zmiennokształtnego dostali równie lekko - chociaż w tej kwestii kryła się szczypta zdrady, ponieważ tamten pomagał Pani. To mu przypomniało. Ta dziewczyna Uczennica Zmiennego. Udało jej się uciec. Zapewne będzie myślała o wyrównaniu rachunków. Czy Duszołap wie o nie? Najlepiej porozmawiać z nią przy następnej okazji.
Jego puls powoli się uspokoił. Ból osłabł. Podjął swą wędrówkę Dotarł do grani wzgórza i stanął, oparty o chropawą, szarą powierzchnię odsłoniętej skały, ciężko dysząc, podczas gdy wrony krążyły i skrzeczały nad jego głową.
- Och, zamknijcie się! Nigdzie nie idę.
Pobliska odkrywka skalna kształtem przypominała krzesło. Poczłapał do niej, usiadł i objął wzrokiem swe królestwo.
Całe Taglios należałoby do niego, gdyby zwyciężył pod Dejagore i gdyby miał takie ambicje.
Trzy wrony nadleciały z północy, pędząc niczym gołębie pocztowe, wpadły w stado, zaczęły krakać. Cała hałastra rozpierzchła się. Dziwne.
Rozparł się i zaczął myśleć o konsekwencjach bitwy. Wedle Duszołap Mogaba żyje i broni miasta przed oblegającymi go Władcami Cienia. Być może nawet trzecia cześć armii znalazła schronienie za murami. Świetnie. Nieustępliwy opór nie pozwoli im ruszyć na Taglios. Aż tak bardzo jednak na Taglios mu nie zależało. Mili ludzie, ale każdy, kto był kimś, jednocześnie był obrzydliwie perfidny.
Interesowały go losy tych kilku przyjaciół, którzy zostali na południu. Czy któryś przeżył? Czy uratowali Kroniki, te drogocenne historie, które stanowiły ogniwa czasu cementujące Kompanię? Co się stało z Murgenem, jego zbroją Stwórcy Wdów oraz sztandarem? Legenda głosiła, że sztandar był z Kompanią od czasu, kiedy wymaszerowała z Khatovaru.
Czy Khatovar był beznadziejnym snem? Czy ostatnia karta Kronik została napisana jedynie kilkaset mil od domu?
Do głowy przyszło mu nagle wspomnienie z pierwszych godzin ich podróży spod Dejagore. Luźny, nie powiązany z niczym obraz człowieka nabitego na lancę, skręcającego się na jej drzewcu. Cień Księżyca? Tak. Cień Księżyca został podczas bitwy nawleczony na tę lancę. Na lancę, do której przymocowano sztandar.
A więc nie zginął! Dziedzictwo, ważniejsze nawet od Kronik, znajdowało się gdzieś w świątyni. Nie znalazł go dotąd. Musiała gdzieś schować.
Spojrzał w niebo, gdzie po turkusowym polu maszerowały cumulusy. Kilka wron, które jeszcze zostały, latało nieco bliżej. Targnął się, zaskoczony. Jedna z nich, niczym skrzydlaty pocisk, kierowała się w jego stronę.
Zamachała skrzydłami, zatrzepotała, o mało się nie zabiwszy podczas lądowania na kamieniu o kilka cali od jego lewej dłoni. Zupełnie zrozumiałym głosem powiedziała:
- Nie ruszaj się!
Nie ruszał się więc, chociaż na usta cisnęły się dziesiątki pytań. Nie trzeba być geniuszem, aby zrozumieć, iż dzieje się coś ważnego. W przeciwnym razie ptak nie odezwałby się do niego. W zasadzie zdarzyło się to dotąd tylko raz, kiedy otrzymał ostrzeżenie, które pozwoliło mu wyruszyć na czas, by pobić Władców Cienia przy brodzie Ghoja.
Wrona przycupnęła, wtapiając się w powierzchnię skały. Konował również opuścił się nieco w dół, tak żeby jego sylwetka nie odznaczała się charakterystycznym kształtem na tle nieba, potem zamarł bez ruchu. Kilka chwil później dostrzegł poruszenie w płytkiej dolinie pod nim.
Coś się skradało od kryjówki do kryjówki. Po chwili zauważył kolejne poruszenia, potem jeszcze więcej. Serce zaczęło mu walić jak młotem, kiedy przypomniał sobie cienie, które słudzy Władców Cienia sprowadzili na północ.
Tym razem jednak nie były to cienie. To byli niscy, ciemni ludzie, ale pochodzący z innej rasy niż tamci niscy ciemni ludzie, którzy zawiadywali cieniami. Ci tutaj byli kuzynami Taglian. Mieli w sobie coś znajomego. Znajdowali się jednak bardzo daleko.
O co chodziło tym przeklętym wronom? Chwilę wcześniej były ich tysiące. Teraz ledwie mógł dostrzec z tuzin. Wszystkie fruwały wysoko nad ziemią, zataczając kręgi nad jakimś miejscem w dolinie.
 Nie przyszło im do głowy spojrzeć w kierunku miejsca, gdzie siedział. A nawet gdyby stało się inaczej, i tak nie mogliby go dostrzec. Szli po dnie doliny.
Potem pojawili się następni, grupa licząca jakieś dwadzieścia pięć osób. Nie skradali się tak jak tamci, którzy musieli być zwiadowcami. Tym razem mógł się im na tyle przyjrzeć, że przypomniał sobie, gdzie ich już wcześniej widział. Na wielkiej rzece, która płynęła z serca kontynentu przez Taglios ku morzu. Rok temu walczył z nimi dwa tysiące mil na północ od tego miejsca. Zablokowali rzekę, wstrzymując żeglugę handlową. Kompania otworzyła drogę, rozbijając ich w szaleńczym nocnym boju, kiedy czary błyskały i wyły w powietrzu.
Wyjec!
Ukazał się główny oddział. Ośmiu ludzi niosło dziewiątego w osobliwej lektyce. Maleńka postać zagrzebana w materii do tego stopnia, że przypominała kupkę łachmanów. Kiedy się znaleźli przed Konowałem, wydał z siebie zawodzący jęk.
Wyjec. Jeden z Dziesięciu Których Schwytano, sługa Pani w jej północnym imperium, przerażający czarodziej, rzekomo poległy w bitwie, aż do czasu tej nocy na rzece, kiedy się starał wyrównać dawne rachunki ze swoją wcześniejszą władczynią. Tylko dzięki wstawiennictwu Zmiennego udało się go odeprzeć.
Kolejny jęk wydarł się z gardła czarownika. To było jedynie drżące echo zwykłego zawodzenia Wyjca. Prawdopodobnie starał się kontrolować swe krzyki, by nie przyciągać uwagi.
Konował siedział tak nieruchomo, że jego serce również omal nie przestało bić. Niczego mniej nie pragnął teraz niż ściągania na siebie uwagi. Jego skupienie było tak intensywne, że nie czuł niewygodnej nierówności powierzchni skały ani chłodu lekkiej bryzy.
Oddział przeszedł obok; za nim, w ariergardzie szli po kolei mali ciemni ludzie. Minęła godzina, zanim Konował nabrał przekonania, że przeszli już ostatni.
Doliczył się stu dwudziestu ośmiu wojowników z bagien, plus czarownik. Wojownicy poza swym naturalnym środowiskiem nie na wiele mogli się przydać. Te tereny były dla nich obce. Ale Wyjec... Teren, klimat i co tam jeszcze nic dla niego nie znaczyły.
Dokąd on się kierował? Niepotrzebny był głębszy namysł, żeby odgadnąć. W głąb Ziem Cienia. Odpowiedź na pytanie, dlaczego, była z pewnością znacznie bardziej tajemnicza, ale może znowu nie tak bardzo.
Wyjec był jednym ze Schwytanych. Niektórzy spośród Władców Cienia również byli zbiegłymi Schwytanymi. Zdawało się prawdopodobne, że ci, co przeżyli, nawiązali kontakt z byłym towarzyszem i wynegocjowali jakąś ugodę. Miał on zgodnie z nią zastąpić Władcę Cienia, który zginął.
Jeżeli Duszołap nie kłamała, Pani żyła i znajdowała się przy Ghoja. Nie dalej jak czterdzieści mil stąd. Żałował, że nie potrafi przebyć tej odległości. Żałował rozpaczliwie, że nie ma jakiegoś sposobu przesłania jej wiadomości. Musiała się o tym dowiedzieć.
- Wrono! Nie wiem, czy rozumiesz, co przed chwilą zobaczyliśmy, ale lepiej byłoby, gdybyś natychmiast zaniosła słowo swej szefowej.
Wstał i poszedł z powrotem do świątyni, gdzie resztę wieczora spędził, zabawiając się poszukiwaniem ukrytego sztandaru Kompanii.

XVII
Dzień powszedni w czarodziejskim interesie, w równej mierze co prawdziwa magia, stanowią sceniczne sztuczki magiczne. Polega to na zwodzeniu, oszustwie i na czym tam jeszcze chcecie. Nie spuszczałam Kopcia z oka, oczekując, że w jakiś subtelny sposób będzie się starał przesłać wiadomość do Radishy. Jeżeli jednak to zrobił, okazał się zręczniejszy, niż myślałam. Chociaż naprawdę wątpiłam, by to było możliwe.
Stając przed obliczem Radishy, wiesz od razu, że znalazłeś się w obecności potężnej woli. To hańba, że zamknięta w pułapce swej kultury, uchodzić mogła jedynie za oswojone zwierzątko swego brata. Zapewne w innych warunkach dokonałaby czegoś interesującego.
- Dzień dobry. - zaczęła - Cieszymy się, że przeżyłaś.
Doprawdy? Bez wątpienia dlatego, że wciąż byli jeszcze Władcy Cienia, których należy pokonać. 
- Ja również.
Zauważyła, że Klinga stoi po mojej stronie, zamiast u boku swych przyjaciół. Spostrzegła Narayana - jego niskie pochodzenie nie mogło budzić najmniejszych wątpliwości, a nadto był prawie równie brudny jak w dniu, kiedy się spotkaliśmy po raz pierwszy. Jednak nie stworzyłam jej sposobności do krytykowania czegokolwiek. Cień przemknął po jej twarzy.
- Moi dowódcy batalionów. - przedstawiłam wszystkich - Klingę znasz. A to Narayan okazał się pomocny w zbieraniu rozproszonych oddziałów.
Wpatrzyła się weń z napięciem, być może powodem tego było niezwykłe imię, być może to, że nie dodałam do niego żadnych dalszych. Po prostu ich nie znałam. Narayan to jego patrommik. Wśród Shadar mieliśmy jeszcze sześciu Narajanów. Każdy z nich miał jeszcze osobiste imię Singh, oznaczające Lwa.
Coś udało jej się w końcu wypatrzyć, drgnęła lekko, spojrzała na Kopcia. Czarodziej odpowiedział nieznacznym skinieniem głowy. Przeniosła wzrok na Klingę.
- Postanowiłeś mnie opuścić?
- Postanowiłem pójść z kimś, kto będzie coś robił, a nie tylko gadał.
Jak na Klingę była to długa przemowa, ale nie zyskał dzięki niej szczególnej sympatii. Oczy Radishy rozjarzyły się.
- On ma rację. - powiedział Łabędź - Ty i twój brat tylko zbijacie bąki.
- Jesteśmy zanadto widoczni.
Osoby z ich pozycją muszą ograniczać swoje działania, w przeciwnym razie zostaną szybko pozbawione władzy. Spróbuj to wszakże wytłumaczyć ludziom, którzy nigdy nie byli niczym więcej jak okazjonalnymi kapitanami i nie pragnęli władzy nawet wówczas, kiedy już ją mieli.
Radisha powstała.
- Chodźcie. - zwróciła się do nas. Kiedy ruszyliśmy, powiedziała - Naprawdę jestem zadowolona,  że przeżyłaś. Chociaż kontynuowanie twego zajęcia może się okazać trudne.
Nie zabrzmiało to jak groźba.
- Co? 
Uśmiech Kopcia stawał się coraz szerszy.
- To jest zwyczaj równie stary jak Taglios. Egzekwowany mocą prawa.
Nie podobał mi się grymas zadowolenia, coraz wyraźniej malujący się na jego twarzy. Sądził zapewne, że zdobył broń przeciwko mnie. 
- Znajdujesz się w trudnym położeniu, ponieważ twój Kapitan zginął.
Powiodła nas po spiralnych schodach na blanki najwyższej wieży fortu. Moi towarzysze byli równie skonsternowani jak ja. Radisha wskazała na coś dłonią.
Ponad bramą fortu i konstrukcją przerzuconą przez rzekę spojrzałam na rozległe obozowisko rozmaitej hałastry. Radisha wyjaśniła:
- Niektórzy zbiegowie przeszli rzekę w innych miejscach i zanieśli wieści na północ. Ludzie zaczęli przybywać dzień po tym, jak Łabędź wyruszył, by cię spotkać. Już jest ich około dwóch tysięcy. Będzie jeszcze więcej. Kolejne tysiące.
- Kim oni są? - zapytał Łabędź.
- Rodziny legionistów. Rodziny ludzi, którzy znaleźli się w niewoli Władców Cienia. Przyszli, aby poznać losy swych bliskich. - Wskazała dłonią w górę rzeki.
Mrowie kobiet zajmowało się gromadzeniem drewna. Nic nie rozumiałam, zapytałam więc:
- Co one robią?
- Budują ghaty - wyjaśnił Narayan, nie zmieszany. - Powinienem wziąć to pod uwagę.
- Co to jest?
- Stosy pogrzebowe - dodał Mather. - Gunni palą swoich zmarłych, zamiast ich grzebać. - Jego twarz odrobinę pozieleniała.
Wciąż nie rozumiałam.
- Tutaj nie ma żadnych zmarłych. Chyba że ktoś kogoś zabije. - Gest symboliczny? Pogrzeb zaoczny?
- Ceremonia nazywa się sati - powiedział Kopeć. Spojrzałam na niego. Wyprostował się, na jego twarzy wykwitł obleśny uśmiech. - Kiedy mężczyzna umiera, żona wstępuje na jego ghat. Jeśli umiera z dala od domu, łączy się z nim w śmierci, kiedy tylko się dowie, że nie żyje.
Och.
- Te kobiety budują stosy, na których popełnią samobójstwo w chwili, gdy się dowiedzą, że ich mężowie zostali zabici?
- Tak.
- Idiotyczny pomysł.
- Marnotrawstwo. Kto zaopiekuje się dziećmi? Nieważne. Nie interesuje mnie to. - Cały pomysł był mi tak obcy, że nie przyjęłam go do wiadomości. Nie jestem pewna, czy w ogóle uwierzyłam w jego wyjaśnienia.
Radisha kontynuowała:
- Zwyczaj jest uświęcony przez wszystkich, nawet tych, którzy nie należą do Gunni.
- Na całym świecie można znaleźć różnych czubków. To jest ohydna praktyka. Powinna być zniesiona. Ale nie znalazłam się tutaj, aby zmieniać jakieś durne obyczaje. Trwa wojna. Musieliśmy się wycofać. Spora część naszych ludzi została w Dejagore. Nieprawdopodobne, byśmy zdołali ich uratować. Więcej jeszcze poszło w rozsypkę. Niektórych spośród nich możemy uratować. Powinniśmy również ogłosić nowy zaciąg, aby uzupełnić legiony z powrotem do pierwotnego stanu.
- Słodziutka, nie zrozumiałaś, o co tu chodzi - zauważył Łabędź.
- Zrozumiałam. To nieistotne.
- Jesteś kobietą - powiedziała Radisha. - Nie masz żadnych przyjaciół. Każdy mężczyzna mający jakiekolwiek znaczenie w którejkolwiek strukturze kapłańskiej zamierza nagłośnić twój związek z Kapitanem. Sporo byłoby hałasu wokół odmowy przystąpienia do sati. To wpłynie w istotny sposób na poglądy wielu ludzi.
- Niech sobie będzie taki zwyczaj. Jest idiotyczny i założę się, że nieuniwersalny. Nie mam zamiaru w ogóle uwzględniać złożonej mi propozycji; wyjątkiem jest sytuacja, w której postanowię, iż jej autora spotka to, co mi proponuje.
Uśmiech Kopcia momentalnie się rozpłynął. Jego oczy się zwęziły i zaszły mgłą. Szczęka na krótką chwilę opadła. Wpatrywał się w moją dłoń. Uświadomiłam sobie, że przyswoiłam sobie zwyczaj Narayana i przy pasie nosiłam kawałek żółtej tkaniny
Wyraz twarzy Kopcia stał się upiorny.
- Radisha, zapytaj tych dwóch o moją przeszłość - powiedziałam. Wskazałam Łabędzia i Mathera. Wyemigrowali z mego imperium, kiedy znajdowałam się u szczytu potęgi. - Niektórzy członkowie Kompanii zginęli, ale nasz kontrakt zachowuje swoją ważność. Mam zamiar wyegzekwować jego postanowienia.
- Godne podziwu.   Przekonasz się jednak, że wielu będzie chciało ci w tym przeszkodzić. Wzruszyłam ramionami.
- To, czego będą chcieli, nie ma znaczenia. Kontrakt został podpisany. Lepiej postaraj się to zrozumieć. Twoim ludziom się wydaje, że więcej o nas wiedzą, niż jest naprawdę. Zapewniam cię, że nie pozwalamy nikomu wycofywać się z raz zawartego kontraktu - Radisha patrzyła na mnie uważnie, nie była przestraszona. Ciekawiła ją raczej moja pewność siebie, tutaj, pośród morza wrogów. Ciągnęłam dalej - Jutro przedstawię ci listę potrzeb. Siły ludzkie, transport, zwierzęta, broń, wyposażenie. Połowa zaufania do samego siebie wspiera się na pozorach. Ktoś krzyknął u dołu schodów. Radisha dała znak Matherowi, by poszedł to sprawdzić.
- Jah robi raban. Chce się z tobą widzieć. Oznacza to, że wie, iż tutaj jesteś. - oznajmił po powrocie.
- Równie dobrze mogę się z nim spotkać twarzą w twarz - powiedziałam.
- Kaź im go wpuścić, Mather.
Mężczyzna poszedł przekazać jej polecenie. Potem stanął i boku, czekając Radisha i ja wpatrywałyśmy się w siebie jak dwie pantery.
- Dlaczego obawiasz się Kompanii? - zapytałam. Nawet nie mrugnęła okiem.
- Sama dobrze wiesz.
- Ja? Studiowałam szczegółowo jej dzieje. Nie przypominam sobie nic, co mogłoby wytłumaczyć twoje nastawienie.
Kopeć wyszeptał coś. Sądzę, że oskarżał mnie o kłamstwo. Powoli zaczynałam go szczerze nie lubić.
Jahamaraj Jah wkroczył do środka niczym król. Z ciekawością przyglądałam się, w jaki sposób Radisha da sobie radę z niekorzystną sytuacją, w jakiej od razu stawiała ją jej płeć.
Chwilę później interesowało mnie już tylko, jak Jahamaraj Jah da sobie radę z własną niekorzystną sytuacją. Jego wejście było dramatyczne. Obejrzał nas od stóp do głów, gdy jednak nikt nie zwrócił uwagi na wspaniałość jego postaci, bogaty strój, dostojeństwo władzy, którą reprezentował, nie wiedział, co ma robić.
Był głupcem. Konował się nie pomylił, pozbawiając Shadar jego poprzednika. Tamten był naszym wrogiem. Ale Jah nie był wcale lepszy. Był samym tylko pozorem, pozbawionym substancji.
Jak na Taglianina czynił spore wrażenie sześć stóp wzrostu, dwieście funtów wagi, o pół stopy wyższy od przeciętnego Tagliamna i zdecydowanie bardziej masywny. Jego skóra była jaśniejsza niż u większości, z tagliańskiej perspektywy cecha godna pożądania. Bogate kobiety często spędzały całe swoje życie z dala od słońca. Był przystojny nawet według północnych kanonów. Jego usta jednak wykrzywiało rozdrażnienie, a oczy spławiały wrażenie, jakby gotów był zaraz wybuchnąć płaczem, jeżeli nie uda mu się postawić na swoim.
Radisha dała mu dziesięć sekund, potem warknęła:
- Masz mi coś do powiedzenia?
Rozterka. Wokół ludzie, dla których był bezużyteczny. Kilku z pewnością chętnie poderżnęłoby mu gardło. Nawet Kopeć znalazł w sobie tyle zdecydowania, by patrzeć na niego jak na oślizłą poczwarę.
Zanim zdążył odpowiedzieć, dodałam:
- Doprowadzony pod sąd swych wrogów. Myślałam, że lepiej potrafisz grać.
- Co znaczy grać? - Nie był szczególne dobry w skrywaniu swych uczuć. To, co myślał o mnie, wyraźnie odmalowało się na jego obliczu.
- Intrygi. To był kiepski ruch, ucieczka spod Dejagore. Wszyscy będą cię obwiniać.
- Nie sądzę. Bitwa była przegrana. Zadbałem o to, by część sił ocalała.
- Uciekłeś, zanim się wszystko rozstrzygnęło.   Tak mówią twoi żołnierze. - warknęła Radisha - Jeżeli będziesz nam w czymkolwiek przeszkadzał, poinformujemy o tym rodziny ludzi, którzy już nigdy nie wrócą do domów. Czysta nienawiść.
- Nie jestem przyzwyczajony do tego, by mi grożono. Nie będę tego tolerował u nikogo - oburzył się kapłan.
- Czy przypominasz sobie - zapytałam - w jaki sposób doszedłeś do władzy? Ludzi mogą zainteresować szczegóły. - Sam jeden zagubiony wśród swych wrogów, zebranych tu razem. Patrzyli na niego, zastanawiając się. - Jeżeli będziesz rozsądny, to po cichu się wycofasz, zrezygnujesz z pogoni za zaszczytami wojskowymi i władzą. Zadowolisz się tym, co już posiadasz. - Jego oczy lśniły niczym sztylety. - Łatwo cię zranić. Nie możesz wymazać przeszłości. Powziąłeś zbyt wiele kiepskich decyzji. Rób tak dalej, a sam siebie zniszczysz.
Patrzył na nas, ale u nikogo nie znalazł odrobiny sympatii. Pozostawało mu tylko nadal się puszyć. Teraz już jednak wiedział, ile to warte.
- Ta runda dla ciebie.
Zszedł po schodach na dół.
Klinga roześmiał się. Zrobił to, wiedząc, że Jah nie wybaczy mu szyderstwa. Klinga prosił się o kłopoty. Posłałam mu ostrzegawcze spojrzenie. Jego oczy pozostały niewzruszone. Nic go nie mogło onieśmielić.
Jah poszedł sobie. Na nas również był czas.
- Mam pracę do wykonania. Niczego nie osiągnęliśmy. Wiemy, jakie są nasze stanowiska. Mam zamiar dokończyć dzieło Kompanii. Ty zamierzasz dopuścić do tego tylko w takim stopniu, jaki ci odpowiada, a potem chcesz mnie wyeliminować. Nie mam zamiaru ci na to pozwolić. Klinga, idziesz czy zostajesz?
- Idę. Nic tu po mnie.
Łabędź i Mather wyglądali na zafrasowanych, Kopeć miał taki wyraz twarzy, jakby coś go bolało, natomiast Radisha była rozdrażniona.
Kiedy tylko opuściliśmy fort, Klinga powiedział:
- Teraz Jah spróbuje czegoś rozpaczliwego.
- Dam sobie z tym radę. Będzie się wahał, dopóki się nie okaże, że jest za późno. Sprawdź swój batalion. - Kiedy znalazł się poza zasięgiem głosu, zwróciłam się do Narayana: - On ma rację. Będziemy czekać na Jaha czy wykonamy pierwszy ruch? Nic nie odrzekł; czekał, aż sama sobie odpowiem.
- Zrobimy coś, kiedy się dowiemy, że on również coś planuje.
Dokonałam przeglądu obozu. Zewnętrzne umocnienia były ukończone. Tymczasowo wystarczą. Potem się zajmę wprowadzaniem ulepszeń, głównie po to, by ludzie mieli jakieś zajęcie. Mur nigdy nie może być dość wysoki, a fosa głęboka.
- Chcę, żeby do Shadar dotarło, iż potrzebuję kawalerzystów. Z ich reakcji będzie można wywnioskować, jaki jest rozmiar poparcia dla Jaha. Rozpuść wieści pomiędzy uchodźcami, że ci, którzy się zgłoszą na ochotnika, będą lepiej traktowani. Potrzebujemy również ochotników z prowincji. Musimy rozpowszechnić naszą wersję wydarzeń, zanim ci idioci spuszczą ze smyczy psy sporów frakcyjnych.
- Są sposoby, by rozpuścić wieści - przyznał Narayan. - Ale będziemy musieli wysłać część moich przyjaciół za rzekę.
- Rób, co trzeba. Zacznij od razu. Nie mamy dużo czasu. Nie możemy im pozwolić, żeby odzyskali równowagę. Idź.
Wspięłam się na platformę, którą wzniesiono w pobliżu przyszłej północnej bramy obozu, i rozejrzałam po okolicy. Moi ludzie pracowali jak mrówki. Ich trud nikogo jeszcze nie zaraził. Tylko budowniczowie na rzece i kobiety Gunni robili cokolwiek.
Ponad jednym z ghat wzbił się dym. Kiedy płomienie ogarnęły stos, kobieta rzuciła się w ogień.
Teraz już musiałam uwierzyć.
Wróciłam do chatki, którą zbudował dla mnie Ram i zajęłam się forsowaniem ograniczeń mego talentu. Wkrótce już będzie mi potrzebny.


XVIII
Sny stawały się coraz bardziej straszne. Śniłam o śmierci. Wszyscy miewamy koszmary, ale nigdy nie pamiętałam tak wielu, tak jasno i długo po przebudzeniu. Wzywała mnie jakaś siła, jakaś moc. Starała się mnie zwerbować lub podporządkować sobie.
Te sny były tworem jakiegoś chorego umysłu. Jeżeli miały mi się spodobać, to doprawdy ich autor miał niewielkie pojęcie o moim charakterze.
Krajobrazy rozpaczy i śmierci pod niebem z ołowiu, pola, gdzie zgnilizna ciał i karłowate rośliny stapiały się niczym płynący powoli miękki wosk. Wszystko pokrywał muł, zwisał włóknami jak pajęczyna pijanych pająków.
Szaleństwo. Szaleństwo. Szaleństwo. I nigdzie ani śladu koloru.
Szaleństwo. A jednak obok niego skaza perwersyjnej atrakcyjności pośród umarłych dostrzegałam twarze, które tam właśnie widziałabym najchętniej. Wędrowałam przez te ziemie nietykalna, pełna życia, władczyni. Duchy, które biegły obok, stanowiły tylko przedłużenie mojej woli.
To był sen, który wywieść się mógł prosto z fantazji mego nieżyjącego męża. To był świat, który uczyniłby swym domem.
Zawsze o późnej godzinie w krainie koszmarów wstawał świt rozbryzgiem światła na zamazanym horyzoncie. Zawsze, na wprost przede mną, zdawał się świtem nadziei.
Prosty i bezpośredni był ten budowniczy moich snów.
Był jeden sen rzadziej występujący, który się obywał bez śmierci i zepsucia, jednak na swój własny sposób przeszywał mnie mrozem do szpiku kości Również utrzymany w tonacji czerni i bieli, przenosił mnie na równinę kamienia, gdzie śmiertelne cienie czaiły się za niezliczonymi obeliskami. Nic z niego nie rozumiałam, ale przerażał mnie.
Nie potrafiłam kontrolować snów, nie pozwalałam jednak, by wywierały nadmierny wpływ na godziny spędzone na jawie, nie pozwalałam by mnie osłabiały.
- Rozesłałem wieści, Pani. - oznajmił Narayan, odpowiadając na moje pytanie odnośnie rekrutów. Ścieraliśmy się, ilekroć wynikał temat jego bractwa. Nie był jeszcze gotów do rozmowy.
- Ktoś powinien obserwować wydarzenia w Dejagore. - zaproponował Klinga. Zrozumiałam, choć czasem skrótowość jego wypowiedzi rodziła problemy.
- Ghopal i Hakim mogą pojechać z oddziałem w dół rzeki.
Dwudziestu ludzi nie powinno się obawiać kłopotów. Teraz jest znacznie spokojniej - odrzekł mu Narayan.
- Oni szpiegują naszych sąsiadów - zauważyłam.
- Już nie. Nawiązali kontakty. Sindhu może się tym zająć. On cieszy się większym szacunkiem.
Kolejna drobna osobliwość dotycząca Narayana i jego przyjaciół. Mieli cały ukryty system kastowy. Nie potrafiłam jednak rozwikłać jego struktury. Narayan cieszył się wśród nich największym poważaniem. Barczysty, powściągliwy Sindhu zajmował miejsce zaraz za nim.
- Wyślij ich. Jeżeli wszędzie mamy szpiegów, dlaczego nie mogę uzyskać żadnej informacji?
- Nie mają do przekazania nic, co nie byłoby powszechnie wiadome. Prócz tego, że pomiędzy ludźmi Jaha szerzy się niezadowolenie. Jedna trzecia gotowa jest zdezerterować, jeżeli zaproponujesz im zaciąg. Jah próbował rozgłaszać, że ignorujesz obowiązki żony, ponieważ me chcesz popełnić sati albo żyć w odosobnieniu, jak to przystoi kobiecie Shadar. Realizuje jednocześnie kilka planów, ale żaden z naszych przyjaciół nie jest członkiem jego najbliższego otoczenia.
- Zabij go - powiedział Klinga. Sindhu pokiwał głową
Dlaczego? - Zwycięstwo polityczne byłoby lepsze, sięgałoby dalej.
- Omijasz miejsce, w którym leży zaczajony w trawie wąż. Zniszcz go.
Najprostsze rozwiązanie, nie pozbawione jednak pewnego uroku. To mogłoby wywrzeć spore wrażenie, gdyby nam się udało dopaść go w miejscu, gdzie zdaje się najmniej narażony na ciosy. A ponadto nie miałam już cierpliwości, by czekać na wyniki jakiejś bardziej skomplikowanej gry.
- Zgoda. Ale finezyjnie. Czy nasi przyjaciele są na tyle bystrzy, by umożliwić nam przedostanie się do obozu bez zbytniego rozgłosu?
- To się da zrobić - zapewnił Narayan - Pozostaje tylko kwestia ustalenia czasu. Tak, żeby mogli być na posterunku.
- Uzgodnij to. Co z pozostałymi wrogami? Jah jest najbardziej widoczny, ponieważ znajduje się tutaj. Na północy z pewnością działają inni - Zajmę się tym - obiecał Narayan. - Kiedy tylko znajdę ludzi i czas. Mamy zbyt wiele do zrobienia, a zbyt mało rąk.
Słusznie. Ale z ufnością oceniałam swoje perspektywy. Nikt poza mną nie robił tak dużo, ani nie starał się tak nieustępliwie.
- Czy możemy się dostać w pobliże Radishy i jej domowego czarodzieja? - zapytałam. - Czy Łabędź i Mather są jej oddanymi sprzymierzeńcami?
- Oddanymi? - powtórzył Klinga. - Nie. Ale w mniejszym lub większym stopniu dali jej słowo. Nie zwrócą się przeciwko niej, o ile Kobieta nie zrobi tego pierwsza.
Coś, co należało rozważyć. Być może uda mi się ich zwieść, choć gdyby się dowiedzieli, wówczas cały plan obróciłby się przeciwko mnie.
Miejsca w moim obozie i ochrona przed represjami spowodowały, że przybyło do mnie dwustu ludzi Jahamaraja Jaha. Następnych pięćdziesięciu zwyczajnie zdezerterowało i zniknęło. Kilkuset kolejnych uchodźców zaciągnęło się tego samego dnia, którego uciekli tamci. Miałam wrażenie, że Radisha nie była szczególnie zadowolona.
Tegoż dnia blisko sto kobiet Gunni weszło w ogień. Słyszałam, jak po tamtej stronie rzeki przeklina się moje imię.
Poszłam więc tam, by pomówić z kilkoma kobietami. Nie znalazłyśmy podstawy porozumienia.
Kiedy przekraczałam bród z powrotem, Kopeć stał w bramie fortu. Uśmiechał się, gdy przechodziłam obok niego. Ciekawe, czy Radisha bardzo będzie go opłakiwać.
Są chwile, kiedy zastanawiasz się nad tą częścią duszy, która zazwyczaj pozostaje ukryta. Właśnie takiemu zajęciu oddawałam się, gdy wraz z Narayanem i Sindhu przekradaliśmy się do obozu kawalerii Shadar.
Byłam podniecona, żądna walki. Ciągnęło mnie tam niczym ćmę do ognia. Próbowałam powiedzieć sobie, że czynię tak z przymusu, nie zaś, ponieważ tego chcę. To nie było przyjemne. Swą złośliwością Jah sam ściągnął na siebie taki koniec.
Przyjaciele Narayana potwierdzili, że kapłan zaplanował porwanie Radishy i mnie, a potem miał zamiar udawać, że to ja ją usunęłam. W jaki sposób chciał się do mnie dostać, nie byłam w stanie sobie wyobrazić. Doszłam do wniosku, że jego plan przewidywał, iż to ja zabiję Radishę - i tym samym wyeliminuję podporę jej brata - a potem, niczym przykładna żona, popełnię sati. Przy odrobinie pomocy jego ludzi.
Dlatego postanowiłam uprzedzić jego ruch wcześniej, niż pierwotnie planowałam.
Narayan wymienił szeptem hasła z przyjazną wartą - nie zauważyli, jak przeszliśmy obok. Obóz wyglądał niczym obszar dotknięty zarazą. Zazwyczaj Shadar przywiązywali ogromną wagę do czystości. Morale musiało być w fatalnym stanie.
Przekradaliśmy się jak duchy. Byłam z siebie dumna. Poruszałam się równie cicho jak tamci dwaj. Nie ukrywali zaskoczenia, że kobietę stać na coś takiego. Tak podeszliśmy do namiotu, w którym mieszkał Jah.
Był ogromny i dobrze strzeżony. Jahamaraj wiedział, że nie jest szczególnie popularny. W każdym z czterech kątów płonął ogień, przy każdym stał strażnik.
Narayan zaklął, zagadał coś w swej gwarze. Sindhu chrząknął. Narayan wyszeptał:
- Nie ma sposobu, by dostać się choć odrobinę bliżej. Ci strażnicy to ludzie, którym ufa. Będą wiedzieli, kim jesteśmy. Kiwnęłam głową, odciągnęłam ich trochę do tyłu.
- Pozwólcie mi pomyśleć - powiedziałam cicho.
Kiedy myślałam, dalej szeptali coś miedzy sobą. Niczego ode mnie nie oczekiwali.
Istniało pewne zaklęcie, które potrafiło sprowadzić selektywną ślepotę na nie podejrzewających niczego ludzi. Doskonałe, jeśli tylko dam radę je uformować. Udało mi się przypomnieć je w całości. Jedna z tych dziecinnych zabawek, które są równie łatwe jak mrugnięcie okiem. Nie próbowałam go od wieków. Nie było sposobu, by się przekonać o jego skuteczności, jednak musiałabym coś naprawdę beznadziejnie pokręcić, by wartownicy wyczuli moją obecność i podnieśli alarm.
Nic do stracenia... oprócz życia.
Zaczęłam układać to zaklęcie, jakbym przystępowała do najbardziej niebezpiecznego wezwania demona w całym moim życiu. Rzuciłam je trzykrotnie, by mieć pewność, że rzeczywiście chwyci, ale kiedy skończyłam, nie wiedziałam, czy mi się udało, czy poniosłam porazkę. Strażnicy nie zmienili na jotę swych pozycji.
Sindhu i Narayan wciąż szeptali, przysunąwszy blisko głowy.
- Chodźmy - powiedziałam i ponownie podeszłam do skraju światła padającego z namiotu. W zasięgu wzroku nie było nikogo prócz strażników. Nie ma wyjścia albo sama sprawdzę, albo podwijamy ogony pod siebie.
Poszłam prosto w kierunku wart.
Narayan i Sindhu zaklęli równocześnie, szeptem wołając coś za mną. Wezwałam ich gestem. Strażnik nie był w stanie mnie zobaczyć.
Nie widział mnie!
Moje serce drgnęło, jak wówczas, gdy wzywałam konie. Skinęłam powtórnie na Narayana i Sindhu. Podeszli wreszcie. Uprzedziłam ich, aby starali się unikać bezpośredniego pola widzenia. Strażnik mógł sobie później przypomnieć kogoś, kogo widział twarzą w twarz. A z pewnością będzie dokładnie przesłuchiwany.
Skradali się za mną jak psy, niezdolni uwierzyć, że są niewidzialni. Rozpaczliwie pragnęli wiedzieć, co właściwie zrobiłam, w jaki sposób, i czy oni tez mogliby się tego nauczyć, ale ostatecznie nie ośmielili się powiedzieć ani słowa.
Odchyliłam na cal płachtę namiotu, nie było za nią nikogo. Wnętrze dzieliły zasłony. Wśliznęłam się do pomieszczenia, które musiało stanowić pokój przyjęć. Największy przedział w środku. Był dobrze utrzymany, kolejny dowód na to, że Jah przedkładał własną wygodę nad dobrobyt swych ludzi oraz bezpieczeństwo ojczyzny.
Już jako dziecko byłam mądrzejsza. Dzieląc wspólnie trudy, zdobywasz lojalność i szacunek.
Patrząc na mnie oczyma wciąż jeszcze rozszerzonymi ze zdziwienia, Naiayan gestem przypomniał mi o rozkładzie dnia, jaki uzyskał od swych szpiegów. Skinęłam głową. O tej porze Jah powinien już spać. Poszliśmy w stronę przedziału sypialnego. Odsunęłam płachtę sztyletem. Narayan i Sindhu trzymali w pogotowiu swoje rumel.
Jestem pewna, że nie wywołałam najlżejszego hałasu.  Moi towarzysze bez wątpienia również nie zmącili panującej ciszy. Kiedy jednak weszliśmy do środka, Jah poderwał się ze swych poduszek, runął między Narayana i Sindhu i roztrącił ich na boki. Rzucił się na mnie. W środku paliła się lampa, widział więc nas na tyle dobrze, żeby nie mieć wątpliwości.
Zawsze tak samo głupi, Jahamaraj Jahu. Nawet nie krzyknął Po prostu starał się wydostać.
Moja dłoń skoczyła do trójkąta szafranowej matem przy pasie, skręt nadgarstka, furkot. Mój rumel zakręcił się, jakby ożył i owinął wokół jego gardła. Pochwyciłam lecący swobodnie koniec, ściągnęłam mocno pętlę, skręciłam nadgarstki i zwarłam uchwyt.
Szczęście, przeznaczenie czy nieświadoma zręczność, wszystko to nie miałoby znaczenia, gdybym była sama Jah był potężnym mężczyzną. Mógłby wyciągnąć mnie poza namiot. Mógł strząsnąć mnie z siebie. Ale Narayan i Sindhu pochwycili jego ramiona, rozciągnęli je, wykręcili, przycisnęli do ziemi. Najbardziej się nam przydała potężna siła Sindhu. Narayan zajął się unieruchomieniem rozciągniętych ramion tamtego.
Wbiłam kolana w plecy Jaha, starając się nie dopuścić do tego, by zaczerpnął oddech.
Uduszenie człowieka wymaga nieco czasu. Wyszkolony dusiciel powinien się poruszać tak szybko i zdecydowanie, by złamać kark ofiary, wówczas śmierć następuje natychmiast. Ja nie opanowałam jeszcze dostatecznie dobrze ruchów nadgarstków. Nie było wyjścia. Musiałam Jaha zwyczajnie zadławić, przez co jego koniec nie należał do łatwych. Bolały mnie już ramiona i barki, zanim wreszcie zadygotał po raz ostatni.
Narayan odciągnął mnie od ciała. Drżałam wstrząśnięta intensywnością przeżycia, przepływającym przeze mnie orgiastycznym niemalże podnieceniem. Nigdy dotąd nie zabiłam człowieka gołymi rękoma, zamiast stalą czy magią. Narayan spojrzał mi w oczy. Uśmiechnął się. Wiedział, co czuję. On i Sindhu zdawali się nienaturalnie spokojni. Sindhu nasłuchiwał, starając się ocenie, czy przypadkiem nie narobiliśmy hałasu. Dopóki wszystko trwało, zdawało mi się strasznie gwałtowne, najwyraźniej jednak odbyło się znacznie ciszej, niż sądziłam. Nikt nie zadawał pytań.
Sindhu wyszeptał coś gwarą. Narayan pomyślał przez chwilę, popatrzył w ziemię, spojrzał na mnie i uśmiechnął się znowu. Skinął głową.
Sindhu zaczął rozgrzebywać stosy rzeczy zalegające klepisko w sypialni Jaha, szukając nagiej ziemi. Odkrył niewielki obszar, po czym rozejrzał się dookoła.
Kiedy go obserwowałam, starając się dociec, co robi, Narayan spod ciemnej opończy, którą wdział na wyprawę, wyciągnął dziwne narzędzie. Była to głownia, która w połowie miała kształt młotka, a w połowie kilofa, ważyła przynajmniej dwa funty. Być może nawet więcej, jeżeli zrobiono ją ze srebra i złota, a tak się na pozór wydawało. W hebanową rękojeść wykładaną kością słoniową wprawiono kilka rubinów - chwytały światło lamp, lśniąc niczym świeża krew. Ostrym końcem zaczął uderzać w ziemię, ale cicho, nierytmicznie.
To nie było narzędzie, którego powinno używać się w ten sposób. Potrafię rozpoznać przedmiot kultu, nawet jeżeli jest mi zupełnie obcy.
Narayan rozbijał ziemię. Sindhu małą miseczką zbierał ją na dywan odwrócony wierzchem do ziemi, uważnie, by nie uronić ani odrobiny. Nie miałam zielonego pojęcia, co zamierzają zrobić. Byli zbyt skupieni na swym zadaniu, by mi cokolwiek objaśniać. Wymieniali między sobą słowa jakiejś litanii, ale wszystko gwarą. Słyszałam coś o patronacie i obietnicy wron, więcej o Córce Nocy i tych ludziach - kimkolwiek byli.
Mogłam tylko patrzeć.
Czas mijał. Przez kilka minut, kiedy na zewnątrz zmieniały się warty, przeżyłam chwile bolesnego napięcia. Ale strażnicy niewiele mieli sobie do powiedzenia. Nowi nie sprawdzili nawet wnętrza namiotu.
Usłyszałam mięsiste plaśnięcie i głuche chrupnięcie; odwróciłam się, by zobaczyć, co teraz wyprawiają moi towarzysze.
Wyrąbali już dziurę. Miała ledwie trzy stopy głębokości, szeroka nawet nie na tyle. Nie potrafiłam zgadnąć, do czego jest im potrzebna.
Pokazali mi.
Narayan młotkiem pogruchotał kości Jaha. Zrobił dokładnie to, co Ram próbował osiągnąć w tamtym parowie, gdzie spotkaliśmy się po raz pierwszy. Potem wyszeptał:
- Minęło dużo czasu, ale wciąż nie straciłem wrażliwości w palcach.
Zabawne, jak mały tobołek można zrobić z wielkiego człowieka, kiedy się zdruzgocze jego kości i stawy, a potem ciasno zwinie ciało.
Rozcięli brzuch Jaha i wypróżnili z wnętrzności, wysypując je w dziurę. Ostatnim ciosem Narayan strzaskał ciemię trupa. Oczyścił narzędzie. Potem wypełnili dziurę wokół szczątków, ubijając systematycznie ziemię. Pół godziny później nie można było stwierdzić, gdzie ją wykopali.
Z powrotem nasunęli dywan, zgarnęli pozostałą ziemię. Spojrzeli na mnie po raz pierwszy od czasu, kiedy zaczęli kopać.
Zaskoczeni byli, nie mogąc niczego odczytać z mojej twarzy. Spodziewali się pewnie, że będę wściekła albo pełna niesmaku. Albo w ogóle jakaś. Spodziewali się czegoś, co by im zdradziło mą kobiecą słabość.
- Widziałam już kiedyś, jak kaleczono ludzi. Narayan pokiwał głową. Być może z zadowoleniem. Trudno powiedzieć.
- Wciąż jeszcze musimy się wydostać.
Ognie na zewnątrz wskazywały pozycje strażników. Znajdowali się tam, gdzie się spodziewałam. Jeżeli moje zaklęcie zadziała po raz wtóry, potrzebna nam będzie jedynie odrobina szczęścia, aby niepostrzeżenie opuścić teren obozu.
Kiedy wędrowaliśmy w kierunku naszego obozu, Narayan i Sindhu rozsypywali po drodze ziemię.
- Niezła robota z rumel, Pani - powiedział Narayan. I dodał jeszcze coś gwarą, zwracając się do Sindhu, który niechętnie się zgodził.
Zapytałam:
- Dlaczego go pogrzebaliście? Nikt nie będzie wiedział, co się z nim stało. Chciałam, żeby posłużył za lekcję poglądową.
- Gdybyśmy go tam zostawili, każdy by wiedział, kto jest za to odpowiedzialny. Insynuacja jest znacznie bardziej przerażająca niż fakt. Lepiej, żeby obwiniały cię tylko plotki.
Być może.
- Dlaczego połamaliście mu kości i rozpruliście brzuch?
- Mniejszy grób jest trudniej znaleźć. Rozcięliśmy go, żeby nie spuchł, Jeżeli tego nie zrobisz, czasami puchną tak mocno, że wychodzą z ziemi. Albo eksplodują, wydając z siebie tyle gazu, że grób można odnaleźć po zapachu. Albo na przykład idąc za szakalami, które wykopują zwłoki i rozwlekają szczątki wszędzie dookoła.
Praktyczne. Logiczne. Oczywiste, kiedy już zostanie wyjaśnione. Nigdy dotąd nie miałam okazji ukrywać ciała. Otaczali mnie bardzo praktyczni - i najwyraźniej niezwykle doświadczeni - mordercy.
- Wkrótce będziemy musieli pogadać, Narayan. Uśmiechnął się tym swoim uśmiechem. Zdradzi mi odrobinę prawdy, ale dopiero wówczas, gdy zechce.
Wśliznęliśmy się między namioty i szybko rozdzieliliśmy. Spałam dobrze.  Miałam sny, ale nie przepełniały ich mrok i przekleństwo. W jednym z nich nawiedziła mnie piękna czarna kobieta, obejmowała mnie i pieściła, nazywała swoją córką i zapewniała, że sprawiłam się dobrze. Nad ranem czułam się wypoczęta i ożywiona, jakbym spokojnie przespała całą noc. Poranek był piękny. Świat zdawały się malować szczególnie żywe kolory. Moje ćwiczenia z talentem szły tego dnia bardzo dobrze.


XIX
Zniknięcie bez śladu wysokiego kapłana Jahamaraja Jaha, przeciwnika tak banalnego, że potrafiłam myśleć o nim jedynie jako o karykaturze człowieka, wprawiło w osłupienie tysiące koczujących w rejonie brodu Ghoja. Szeptano wszędzie, że knuł coś przeciwko Radishy i mnie, i to właśnie przypieczętowało jego los. W najmniejszej mierze nie odpowiadałam za te plotki. Narayan również zaprzeczał, jakoby cokolwiek komukolwiek mówił. Dwa dni po tym, jak pogrzebaliśmy Jaha, wszyscy byli przekonani, że to ja go wyeliminowałam. Nikt nie wiedział jak.
To napawało ich przerażeniem.
Największe wrażenie cała sprawa wywarła na Klindze. Zachowywał się, jakby podejrzewał mnie o dokonanie jakichś rytów przejścia, na jego twarzy spostrzegłam niezłomne postanowienie, iż teraz może bez reszty się oddać mojej sprawie. Byłam zadowolona, jednak nie do końca, biorąc pod uwagę jego stosunek do kapłanów.
Kazałam Narayanowi rozpuścić pogłoski, że wciąż potrzebuję rekrutów, w szczególności wyćwiczonych jeźdźców. Zaciągnęło się kolejnych dwustu Shadar. A oprócz nich blisko pięciuset niedobitków spod Dejagore, choć większości z nich zapewne najbardziej zależało na regularnych posiłkach i wygodzie płynącej z posiadania stałego miejsca w hierarchii. Tagliański system kastowy umacnia zależność od hierarchii. Chaos przy brodzie w żaden sposób nie wpływał na rozluźnienie naturalnej sztywności zachowań społecznych, ujawniał jedynie jej słabe miejsca.
Kazałam Narayanowi pomyśleć o rozbudowaniu obozu. Wkrótce będzie nam zbyt ciasno. Klinga miał poszukać ewentualnych dowódców. Tych nigdy nie mieliśmy dosyć.
Taglianie nie przestawali mnie zadziwiać. Światopogląd mieli niby pacyfistyczny, ale podziwiali to, co uważali za prosty i niedbały sposób pozbycia się wroga. Im większy gwałt, tym większy byłby ich aplauz. Dopóki im samym, osobiście, nic nie groziło.
Radisha przysłała po mnie rankiem, trzeciego dnia po śmierci Jaha. Rozmowa była krótka, pozbawiona znaczących konsekwencji poza tym, że wyszłam z niej przekonana, iż Kopeć jest czymś więcej niż tylko kiepskim magiem. Wejrzał za zasłonę czasu wystarczająco głęboko, by zdobyć pewność, iż przyłożyłam ręki do zniknięcia Jaha. Wyglądał na jeszcze bardziej wymęczonego niż zazwyczaj. Radisha zaś po raz pierwszy była przerażona.
Zaczynała dostrzegać, że wydarzenia wymykają się jej spod kontroli.
Tej samej nocy wraz z Kopciem oraz kilkoma zwolennikami przeprawiła się przez Main i odjechała na północ. Zostawiła Łabędzia i Mathera, aby stwarzali pozory, iż wciąż siedzi w forcie. Oszustwo nie zdało się na nic. Narayan poinformował mnie o wszystkim, zanim jeszcze kopyta ich koni zanurzyły się w wodzie.
Ów dzień był godny uwagi również z tego powodu, że zwerbowaliśmy naszych pierwszych nie-weteranów. Wprawdzie tylko trzech. Dwaj byli przyjaciółmi przyjaciół Narayana. Ale ich przyjazd oznaczał, że wieści się rozchodzą i że Taglianie są gotowi walczyć za sprawę.
Musztra i ćwiczenia wciąż trwały, tak intensywne, jak tylko potrafiłam wymusić, zawsze nastawione na to, by obedrzeć człowieka ze wszelkich zobowiązań wyjąwszy te, które winien swoim towarzyszom i dowódcy.
Najliczniejsi ochotnicy wywodzili się spośród wcześniejszych niewolników, oni też byli najbardziej pojętnymi uczniami. Nie mieli nic. Władcy Cienia zniszczyli ich świat. Pomyślałam, że niezłym posunięciem może się okazać wysłanie godnych zaufania zwiadowców, aby zjeździli ziemie lezące poniżej Main w poszukiwaniu ludzi nie związanych z Taglios.
Kiedy Narayan i Sindhu przyszli do mnie z wieścią, że Radisha uciekła, wysłuchałam ich, a potem rozkazałam:
- Siadajcie. Czas nadszedł. - Zrozumieli. Nie byli zmartwieni tak bardzo, jak oczekiwałam. Wcześniej dokładnie wszystko omówili i postanowili mi powiedzieć - Kim jesteście? Do czego zmierzacie?
Narayan wziął głęboki oddech. Nie patrzył mi w oczy.
- Pani, jesteśmy Kłamcami. Wyznawcami bogini Kiny, która ma wiele imion i wiele postaci, ale której jedyną prawdą jest śmierć.
Potem wdał się w skomplikowane wyjaśnienia na temat swej bogini i relacji, jakie wiążą ją z bogami Taglios oraz ich powinowatymi. To był nieprawdopodobny galimatias, podobny do tych, które zazwyczaj okrywają genezę i atrybuty większości ciemnych bogów. Z tego, co mówił, wynikało tylko, że Narayan najzwyczajniej nie myślał wiele o doktrynie. Z jego wywodu wywnioskowałam właściwie jedynie to, że on oraz Sindhu byli gorliwymi wyznawcami swojej bogini.
Zaczęłam więc ich trochę naciskać, i wtedy mi wyznali, że, przynajmniej po części, czczą Kinę, dokonując mordów.
Sindhu zaczął pierwszy.
- Narayan, jamadar oddziału Changlor, jest słynny pośród nas, Pani - Najwyraźniej on właśnie przerwał ciszę, ponieważ nie należało do dobrego tonu chwalić się własnymi osiągnięciami - Podarował dar raju ponad setce dusz.
- Stu pięćdziesięciu trzem - wtrącił Narayan. Sprostowania najwyraźniej nie uznawano za przechwałki.
- Raj? Zechcecie to wyjaśnić?
- Ci, których żywoty odbierane są w imię bogini, wyzwalani są z Koła Żywotów i natychmiast przenoszeni do raju.
Koło Żywotów było ideą Gunni. Poruszasz się w nim ciągle, odrodzenie po odrodzeniu, dopóki suma uczynionego dobra w znaczący sposób nie przeważy zła. Wtedy możesz z niego uciec. Ale nie do raju. Raj nie był ich konceptem. Gunni, którzy wydostali się z Koła, stawali się jednym z twórczą siłą, która stworzyła Panów Światła, bogów zajmujących pierwsze miejsce w szeregach podczas nie kończącej się walki z Cieniem. Cień pokonany będzie dopiero wówczas, kiedy siła twórcza zaabsorbuje tak wiele dobrych dusz, że wypełni całkowicie wszechświat.
Raj był pojęciem Yehdna, czymś, co pierwotnie zapewne wymyślili młodzieńcy i wstrętni staruchowie. Wypełniony jest wszystkimi wygodami, jakich może pożądać ciężko pracujący mężczyzna. W szczególności pełen jest chętnych dziewic obojga płci tak, żeby wyniesiony do raju zapewnione miał wszystko to, co konieczne, aby przyjemnie spędzić wieczność.
Raj Yehdna nie wpuszcza w swe podwoje kobiet. Yehdna twierdzą, że kobiety nie mają duszy. Bogowie stworzyli je, by płodziły dzieci, służyły rozkoszom mężczyzn i zapracowywały się, aż do rychłej śmierci.
Doktryna Yehdna jest najbardziej złośliwie antyfeministyczna spośród wszystkich kultów panujących w Taglios, ale równocześnie najbardziej elastyczna. Mają swoje żeńskie święte i heroiny, a wśród moich żołnierzy. Yehdna łatwiej godzili się na me dowództwo niż Shadar lub Gunni. Po prostu obsadzili mnie w roli ich świętej wojowniczki Esmalli (były trzy o tym samym imieniu, z tej samej linii, rozproszone na przestrzeni wieku, jakieś osiemset lat temu) i skoncentrowali na wykonywaniu swych obowiązków.
Religie na moim krańcu świata nie miały wiele sensu. Nie krytykowałam więc również wierzeń tagliańskich. Ale musiałam zadawać pytania. Zrozumienie jest ważnym narzędziem. Narayan upierał się, że jego wiara nie jest zwyczajnie wtórna. Twierdził, że kult Kiny poprzedza wszystkie pozostałe religie. Wszystko, co widzę, to echa jej pierwotnego wpływu.
- Pani, powiedziane jest, że zapisy w księgach opowiadają historie. Dzieci Kiny aż do najbardziej starożytnych czasów, kiedy ludzie po raz pierwszy otrzymali dar liter. Powiedziane jest, że niektóre z tych historii spisano w językach, którymi ludzie nie mówią już od dziesięciu tysięcy lat.
- Co to za księgi? Gdzie one są? 
- Czasami nazywane są Księgami Umarłych. Jak mniemam, obecnie zaginęły. Od dawna już trwają bardzo złe czasy dla Dzieci Kiny. Wielki pan wojny, Rhadreynak, zdobył sobie wielkie imperium. Znieważył Kinę. Ona poprzysięgła zemstę jego rodowi, ale nieszczęsnym przypadkiem został ostrzeżony. Rozpętał pozbawioną miłosierdzia krucjatę. Strażnicy ksiąg pochowali się w bezpiecznych miejscach. Wszyscy, którzy wiedzieli, dokąd tamci poszli, padli ofiarą gniewu Rhadreynaka, zanim święty Mahtnahan nie złamał mu karku srebrnym rumel.
Sindhu powiedział coś w gwarze, cicho, w taki sposób, jak ludzie podążający inną ścieżką mogliby rzec "Na chwałę Pana" lub "Niech będzie pochwalony"
- A cóż to było? - zapytałam
- Mahtnahan był jedynym człowiekiem, który nosił srebrny rumel. Był jedynym Kłamcą w dziejach, który wysłał do raju więcej niż tysiąc dusz.
Sindhu cicho dodał.
- Każdy człowiek, który po raz pierwszy zaciska swój rumel i poznaje ekstazę Kiny, aspiruje do wyżyn osiągniętych przez Mahtnahana.
Twarz Narayana wypełniło światło, pojawił się na niej znajomy uśmiech.
- Dzięki swemu szczęściu Mahtnahan nie tylko uwolnił nas od naszego najgorszego kata, ale również uszedł z życiem. Żył następne czterdzieści lat.
Prowadziłam ich przez legendy i przekazy ustne, zainteresowana tak, jak przy takich okazjach Konował, którego pasjonowała ciemna historia. Narayan upierał się, że istnieją gdzieś prawdziwe zapisy i że wielkim marzeniem każdego jamadara, w każdym pokoleniu jest odkryć je kiedyś.
- Kiepski jest ten dzisiejszy świat, Pani. Największą mocą na nim dysponują Władcy Cienia, a oni naprawdę nie wiedzą, co czynią Księgi. Ach, sekrety, które, jak powiadają, spoczywają wśród ich kart. Zapomniane sztuki.
Ponownie rozmawialiśmy o tych Księgach. Nie kupowałam ich opowieści w całości. Słyszałam już wcześniej podobne legendy o księgach zawierających tajemnice, które wstrząsnęłyby podstawami świata. Ale Narayan zaskoczył mnie opisem miejsca, w którym zostały schowane.
To mogły być jaskinie, które odwiedzałam w swoich snach. Przynajmniej tak pasowały do wizerunku, jaki się ostał po tysiącleciach wyłącznie ustnego przekazu.
Historia kultu Kiny mogła okazać się warta zbadania - któregoś dnia. Kiedy zdołam sobie zapewnić bezpieczeństwo w teraźniejszym świecie.
Przez cały ten czas bynajmniej nie czekałam biernie, aż Narayan postanowi, iż dojrzałam do wtajemniczenia mnie w parę sekretów. Całymi tygodniami słuchałam, co mówią ludzie, tu i tam rzuciłam pytanie, w sumie rozmawiałam na ten temat chyba z jakąś setką ludzi, i złożyłam z ich informacji wystarczająco spójny obraz kultu Kiny, przynajmniej tak, jak się przedstawiał obserwatorowi z zewnątrz.
Wszyscy Taglianie znali imię Kiny oraz wierzyli w jej istnienie. Każdy też słyszał o Dusicielach. Uważali ich raczej za bandytów i gangsterów niż fanatyków religijnych. Ale nawet jeden na stu nie sądził, by dzisiaj również istnieli. Byli fenomenem przeszłości, wykorzenionym w zeszłym stuleciu. Powiedziałam o tym Narayanowi. Uśmiechnął się - To jest nasza najlepsza broń, Pani. Nikt nie wierzy w nasze istnienie. Zwróciłaś zapewne uwagę, że Sindhu i ja nieszczególnie się przykładamy do ukrywania własnej tożsamości. Idziemy do ludzi i mówimy im, że jesteśmy przerażającymi i słynnymi Dusicielami, i lepiej zrobią, jeśli nie będą nam się narażać. A oni nam nie wierzą. Choć mimo to boją się nas, ponieważ znają opowieści i myślą, że możemy zechcieć spróbować udawać tych dawnych Kłamców.
- Są tacy, którzy wierzą - Podejrzewałam, że wśród nich znajduje się Radisha, Kopeć oraz inne wysoko postawione osobistości.
- Zawsze są. Na szczęście są nieliczni.
Był rzeczywiście złowieszczym małym człowieczkiem i najprawdopodobniej autentycznym handlarzem warzyw, szanowanym członkiem swojej społeczności Gunni, dobrym ojcem, dobrym dziadkiem. A w porze suchej, kiedy spora część tagliańskiej populacji przemierzała swój kraj, trudniąc się handlem, on również wyruszał w drogę. Ze swoim oddziałem, udającym podróżnych takich jak inni podróżni, mordował tych innych, kiedy się tylko nadarzyła sposobność. Nie było najmniejszych wątpliwości, że jest w tym dobry. Właśnie dlatego Sindhu tak wysoko go cenił.
Wreszcie zrozumiałam ich system kastowy. Opierał się na ilości popełnionych z powodzeniem mordów.
Narayan był, zapewne, bogatym człowiekiem, choć nie mógł się z tym afiszować. Czciciele Kiny zawsze rabowali swe ofiary.
Byli znacznie bardziej egalitarni niż wyznawcy pozostałych kultów. Narayan, pochodzący z niskiej kasty i naznaczony imieniem Shadar, został jamadarem swego oddziału. Ponieważ był błyskotliwym taktykiem i, wedle tego, co mówił Sindhu, ulubieńcem Kiny (oznaczało to, jak zakładałam, że miał po prostu szczęście), zdobył sławę wśród Dusicieli. Żywa legenda.
- On nie potrzebuje zbrojnych - powiedział Sindhu - Tylko najlepsze czarne chusty zabijają wystarczająco szybko i skutecznie, żeby nie potrzebować zbrojnych.
Żywa legenda, a jednocześnie mój porucznik. Ciekawe.
- Zbrojnych? - Użył tego słowa raczej jak tytułu niż opisu profesji.
- Oddział składa się z wielu specjalistów, Pani. Najmłodsi stażem członkowie zaczynają jako kopacze grobów i łamacze kości. Wielu nigdy się nie uda awansować wyżej ze względu na brak talentu do posługiwania się rumlem. Ludzie z żółtym rumlem należą do najniższych rangą Dusicieli Terminatorzy. Rzadko mają szansę zabić, zazwyczaj przydziela ich się jako zbrojnych do ludzi z czerwonym rumel oraz wykorzystuje jako zwiadowców i poszukiwaczy ofiar. Ludzie z czerwonym rumel wykonują większość mordów. Niewielu zdobywa czarny rumel. Ci prawie zawsze zostają jamadarami lub  kapłanami. Kapłani zajmują się przepowiadaniem i odczytywaniem znaków, orędują u Kiny oraz strzegą kronik i rachunków kompanii. Kiedy jest to konieczne, pełnią rolę sędziów.
- Nigdy nie byłem kapłanem - oznajmił Narayan - Kapłan musi być wykształcony.
Nigdy nie był kapłanem, ale ongiś był niewolnikiem. Udało mu się zatrzymać swój rumel przez cały czas niewoli. Zastanawiałam się, czy musiał o niego walczyć, dokonując potajemnych zabójstw.
- Czasami. Kiedy nadarzała się sprzyjająca okazja - potwierdził, gdy zadałam pytanie  - Ale Kina uczy nas, byśmy nie zabijali na oślep ani w gniewie, lecz wyłącznie dla jej chwały. Nie mordujemy również z powodów politycznych, wyjątkiem jest bezpieczeństwo bractwa.
Ciekawe.
- Jak przypuszczacie, ilu jest obecnie zdeklarowanych wyznawców Kiny?
- Nie ma sposobu, by się tego dowiedzieć, Pani. - Narayan z ulgą nieomal przyjął zmianę kierunku pytań - Jesteśmy wyjęci spod prawa. W chwili, gdy składamy przysięgę Kinie, ściągamy na siebie karę śmierci. Jamadar wie, ilu ludzi liczy jego oddział, może nawiązać kontakty z kilkoma innymi jamadarami, ale nie ma pojęcia, ile jest oddziałów, ani jak są liczne. Są sposoby, dzięki którym potrafimy się rozpoznać, sposoby komunikacji, rzadko jednak się ośmielamy spotykać w większych grupach. Ryzyko jest zbyt wielkie.
- Podczas święta Świateł zbieramy się najliczniej, wówczas każdy oddział wysyła swych członków, aby odprawił ceremonie w Gaju Przeznaczenia - dodał Sindhu
Narayan uciszył go jednym gestem.
- Wielki, święty dzień, niewiele jednak różniący się od święta Shadar noszącego tę samą nazwę. Pojawiają się na nim liczni kapitanowie oddziałów, niewielu szeregowych członków przyprowadzają jednak ze sobą. Oczywiście kapłani są tam również. Podejmuje się określone postanowienia, osądza sporne sprawy, myślę jednak, że w zasadzie uczestniczy w nim nie więcej niż jeden na dwudziestu wiernych. Przypuszczam więc, że jest nas dzisiaj od tysiąca do dwóch; ponad połowa żyje na terytorium Taglios.
A wiec niezbyt dużo. A spośród nich jedynie mniejszość stanowią prawdziwie wyszkoleni mordercy. Ale cóż za siła, którą można by uwolnić pod osłoną mroku... gdybym potrafiła uczynić ją swym narzędziem.
- A teraz kluczowe pytanie, Narayan. Sama istota całej sprawy. Dlaczego ja wam odpowiadam? Dlaczego mnie wybraliście? Po co?


XX
Krakanie i trzask dziobów obudziły Konowała. Wstał i ruszył w kierunku wejścia do świątyni. Upiorne światło zmierzchu przesączało się przez mglisty las.
Duszołap wróciła. Czarne ogiery pokrywała piana. Miały za sobą długi i szybki bieg. Czarodziejkę otoczyły rozwrzeszczane wrony. Wyszedł do niej i zapytał:
- Gdzie byłaś? Dużo się tu działo.
- Dlatego wróciłam. Pojechałam po twoją zbroję. - Gestem wskazała jucznego konia.
- Przebyłaś całą drogę aż do Dejagore? Po to tylko? Dlaczego?
- Będzie nam potrzebna. Opowiedz mi, co się stało.
- Jak im się wiedzie? Moim ludziom.
- Trzymają się. Lepiej, niż należało oczekiwać. Mogą wytrwać jeszcze przez jakiś czas. Wirujący Cień nie znajduje się u szczytu swych możliwości. - Głos, który wybrała, aż chrypiał rozdrażnieniem. Kiedy jednak po chwili podjęła dalszą rozmowę, zmienił się w przymilny szczebiot dziecka. - Powiedz mi. Wieki mi zajmie uzyskanie informacji od nich. Wszystkie próbują mówić naraz.
- Wczoraj przejeżdżał tędy Wyjec.
Podniosła drewnianą skrzynkę na wysokość oczu, ale nie zmuszała go, by patrzył na twarz w środku.
- Wyjec? Opowiedz dokładnie.
Opowiedział.
- Gra staje się coraz bardziej interesująca. W jaki sposób Długi Cień wyciągnął go z bagien?
- Nie wiem.
- To było pytanie retoryczne, Konował. Idź do środka. Jestem zmęczona. A już wcześniej byłam w złym nastroju.
Poszedł. Nie miał ochoty wystawiać na próbę jej gniewu. Siedział w świątyni, gdy skrzekliwie rozmawiała na zewnątrz ze stadem wron tak licznym, iż niemal zniknęła pośród nich. Udało jej się w końcu zaprowadzić częściowy porządek w tym chaosie. Kilka minut później świątynia zadrżała od uderzeń niezliczonych skrzydeł. Czarna chmura odleciała na południe.
Duszołap weszła do środka. Konował starał się trzymać z daleka, nie otwierał ust. Nie był strachliwy, ale przecież nie należał do tych, którzy wsadzają rękę w paszczę kobry.
Nadszedł ranek. Konował obudził się. Duszołap głośno chrapała. Przezwyciężył pokusę. Właściwie tylko na chwilę zamigotała na skraju jego świadomości. Nie uda się jej zaskoczyć tak łatwo. Możliwe było również, iż wcale nie śpi. Odpoczywa. Być może go sprawdza. Nie mógł sobie przypomnieć, by kiedykolwiek widział ją śpiącą.
Zrobił sobie śniadanie.
Kiedy gotował, Duszołap obudziła się. Niczego nie usłyszał. Wzdrygnął się, widząc teatralną chmurę różowego dymu. Wyskoczyła z niej istota wzrostu dziecka, oddała salut kobiecie i beztrosko ruszyła w jego stronę.
- Jak leci, szefie? Dużo czasu upłynęło od naszego ostatniego spotkania.
- Chcesz szczerej odpowiedzi, czy takiej, która ci sprawi przyjemność, Żabi Pysku?
- Hej! W ogóle nie zaskoczył cię mój widok.
- Nie. Wiedziałem wcześniej, że jesteś wtyczką. Jednooki nie miał talentu potrzebnego, by okiełzać demona.
- Hej! Hej! Zwracaj uwagę na to, co mówisz, Kapitanie. Nie jestem żadnym demonem. Jestem impem.
- Przepraszam, nie wiedziałem, że jesteś rasistą. Do pewnego stopnia udało ci się mnie oszukać.   Sądziłem, że należysz do Zmiennokształtnego.
- Tego lumpa? A cóż on mógłby mi zaproponować? Konował wzruszył ramionami.
- Byłeś pod Dejagore? - Stłumił zadawniony gniew. Imp, który miał pomagać Czarnej Kompanii, zniknął podczas rozstrzygającej bitwy - Jakie wieści?
Imp miał jedynie dwie stopy wzrostu, chociaż zbudowany był według proporcji dorosłego człowieka. Spojrzał na Duszołap, w jakiś nieuchwytny sposób wyczuł jej zgodę.
- Ten Mogaba jest paskudnym graczem, szefie. Sprawia chłopcom Władców Cienia wszystkie możliwe trudności, jakich mogliby oczekiwać. Sprawia, że wychodzą na głupców Za każdym razem skubie ich odrobinę. Oczywiście nie będzie to trwać wiecznie. I tak to idzie, przy pomocy twoich starych kumpli, Jednookiego, Goblina i Murgena. Nie podoba im się sposób, w jaki on działa. Jemu zaś się nie podoba, że oni cały czas narzekają. Jeżeli dojdzie między nimi do podziału albo jeśli Wirujący Cień się wyrwie na wolność, będziesz miał całkiem nową grę.
Konował zasiadł do swego posiłku.
- Wirujący Cień wyrwie się na wolność?
- No. Został ranny w bitwie, wiesz o tym. Jego stary kumpel z dalekiego południa, Długi Cień, położył na nim zaklęcie, kiedy był nieprzytomny. Nie pozwala mu sięgać do swych talentów. Ci Władcy Cienia stanowią przyjemną gromadkę, przez cały czas usiłują wyprzedzić jeden drugiego, nawet w sytuacji, kiedy ich tyłki tkwią w rzece pełnej aligatorów. Długi Cień wpadł na pomysł, żeby oswobodzić Wirującego Cienia, na tyle, by tamten zniszczył Dejagore, a potem zdeptać błazna i samemu zostać królem świata.
Głosem niewiele donośniejszym od szeptu czarodziejka powiedziała.
- Wtedy będzie musiał się zająć Wyjcem. I mną. Uśmiech impa zniknął.
- Nie jesteś tak dobrze ukryta, jak ci się wydaje, szefowo. Wiedzą, że tu jesteś Wszyscy wiedzieli, od początku.
- Cholera! - Zaczęła się przechadzać - Sądziłam, że jestem bardziej ostrożna.
- Hej! Nie ma się czym martwić. Żaden z nich nie ma najmniejszego pojęcia, gdzie przebywasz w tej chwili. Być może, kiedy już z nimi skończymy, pożałują, że nie byli dla ciebie milsi w dawnych czasach. Chi, chi! - zaśmiał się jak dziecko.
Po raz pierwszy Konował spotkał Żabiego Pyska w Gea-Xle, daleko na północy. Kupił go tam Jednooki, jeden z czarodziejów Kompanii. Wszyscy prócz niego wątpili w pochodzenie i lojalność impa, choć przecież później okazał się rzeczywiście przydatny.
- Zaplanowałaś coś? - Konował zwrócił się do Duszołap.
- Tak. Wstawaj. - Zrobił, jak mu kazała. Jedną z urękawicznionych dłoni oparła o jego pierś - Hmm. Jesteś już wystarczająco zdrowy. A mnie powoli zaczyna brakować czasu.
Ogarnęło go nerwowe podniecenie. Wiedział, czego ona chce, i nie miał ochoty tego robić.
- Sądziłem, że to właśnie dlatego tu był. Ufasz mu w wystarczającym stopniu, by pozwolić mu mnie obserwować?
- Hej, szefie - powiedział imp - Ranisz moje uczucia. Jasne, że mi ufa. Przysięgałem mojej ślicznotce.
- Jedno moje słowo i całą wieczność spędzisz na torturach. - Jej głos należał teraz do słodkiej małej dziewczynki. W zestawieniu z wypowiadanymi słowami, głosy, które wybierała, potrafiły przerazić same w sobie.
- To też - przyznał imp, nagle posmutniały - To jest twarde życie, Kapitanie. Nikt nigdy mi nie ufał. Nigdy nie dali mi nawet odrobiny luzu. Jeden malutki poślizg i na zawsze jesteś skończony. Albo jeszcze gorzej. Wy, śmiertelnicy, do tego doprowadziliście.
- Co masz na myśli - warknął Konował - mówiąc, że jeden poślizg i jestem załatwiony?
- Ciebie to będzie tylko odrobinę bolało.
- Dosyć sprzeczek - wtrąciła się Duszołap - Konował, uspokój się. Przygotuj się do operacji. Imp i ja zajmiemy się całą resztą.
Naga, pozbawiona głowy, z wzniesionymi ramionami czarodziejka unosiła się cztery stopy nad powierzchnią posadzki. Wyjęta ze skrzynki głowa przycupnęła na kamiennym stole w pobliżu, jej oczy patrzyły czujnie. Konował uważnie przyglądał się ciału.  Było doskonale zbudowane. Odrobinę tylko zbyt blade i woskowate. Widział w swym życiu tylko jedno, które mogło się z nim równać. Ciało siostry.
Spojrzał na impa, który przykucnął na sterczącym ze ściany maszkaronie. Imp mrugnął do niego:
- Pokaz nam, co potrafisz, Kapitanie - Nie było to szczególnie budujące.
Zerknął na swe dłonie. Nie drżały, spadek po operacjach wykonywanych na dziesiątkach pól bitewnych w przerażających okolicznościach.
Podszedł do stołu. Czarodziejka zgromadziła najlepsze instrumenty, jakie świat miał do zaoferowania.
- Zajmie to trochę czasu, impie. Jeżeli każę ci coś zrobić, zrobisz to natychmiast Zrozumiano?
- Jasne, szefie. Mógłbym bardziej pomóc, gdybym wiedział, co zamierzasz zrobić.
- Zacznę od usunięcia dzikiego mięsa. To będzie delikatne, Możesz mi pomóc przy powstrzymywaniu krwotoku.
Nie miał pojęcia, czy w ogóle będzie jakiś krwotok. Nigdy nie kroił nikogo, kto powinien być martwy od piętnastu lat. Nie wierzył też, by ta operacja była możliwa. Ale niemożliwe było także, by Duszołap wciąż żyła.
Do jakiego stopnia będzie kontrolować wszystko, co nastąpi za chwilę? W jakiej mierze będzie brać czynny udział w całej operacji? On zajmuje się wszak najmniej ważną częścią, czysto fizycznym przygotowaniem możliwości zrośnięcia się szyi i głowy. Reszta: złączenie nerwu z nerwem i żyły z żyłą, będzie jej dziełem.
To się nie uda. Nie może się udać.
Zabrał się do pracy. Wkrótce skoncentrował się na tyle, żeby zapomnieć o cenie porażki


XXI
Długi Cień obserwował, jak górna krawędź słońca chowa się za horyzont. Wyszczekał rozkaz. Pomarszczony, mały, ciemny człowieczek wyszeptał:
- Tak, mój panie.
I wybiegł z kryształowej komnaty. Długi Cień pozostał nieruchomy, obserwując, jak kończy się dzień.
- Witajcie, wrogie godziny. - Był czas lata. Długi Cień cenił sobie tę porę roku. Noce były krótsze.
Teraz mniej się kłopotał, mniej bał. Noce, które poprzedziła bitwa pod Stormgardem, przyniosły ze sobą, przezwyciężony obecnie, kryzys jego wiary w siebie. Nie był próżny, zarozumiały, ale zyskał więcej pewności. Wszystko, czego dotykał, zamieniało się w złoto, układało w sposób, który można by nazwać doskonałym. Wyjec, przez nikogo nie odkryty, opuścił bagna i podążał teraz do Przeoczenia. Oblężenie Stormgardu trwało, szarpiąc nerwy armii Wirującego Cienia. Wirujący nie odzyskał swych mocy. Ona najwyraźniej zniknęła, zadowolona z pomsty, jaką wywarła na Dorotei Senjak. Senjak grała w swoją własną grę, nieświadoma, że to on ją wymyślił. Wkrótce już zacznie popełniać błędy. Miał do wykonania jeszcze tylko jeden ruch. A czas właśnie nadszedł.
Co siedemdziesiąt stóp, na przestrzeni całej długości murów otaczających Przeoczenie, wznosiły się wieże o iglicach z kryształu. Wewnątrz każdego walca znajdowało się wielkie rzeźbione lustro. Wewnątrz każdej wieży zapłonął ogień. Płomień rozbłysnął jasno. Zwierciadła odbiły światło na starą drogę, schodzącą z równiny lśniącego kamienia. Żaden cień nie przedostanie się tamtędy niepostrzeżenie.
Jego wiara w siebie powróciła. Mógł teraz nocne warty pozostawić swym pomocnikom. Sam miał na głowie inne sprawy. Trzeba było wysłuchać raportów, wysłać rozkazy, wydać komunikaty Odwrócił się plecami do zewnętrznego świata i podszedł do kryształowej kuli, spoczywającej na piedestale pośrodku komnaty.
Kula miała cztery stopy średnicy. Do jej centrum wiodły liczne małe kanaliki. Błyski światła marszczyły jej powierzchnię. Węże światła przebiegały przez wewnętrzne przewody. Długi Cień wsparł wyschłe dłonie na powierzchni sfery. Wchłonęła je powłoka światła. Jego ręce powoli zagłębiały się w kuli, jakby roztapiając lód. Pochwycił węże światła, zaczął nimi manipulować.
W miejscu, gdzie kula opierała się na piedestale, rozwarł się otwór, odkrywając następny. Kipiała w nim ciemność. Podchodziła do góry powoli, niechętnie, zmuszona walczyła o każdy cal drogi. Nienawidziła światła w równym stopniu, jak Władca Cienia nienawidził ciemności. Wreszcie wypełniła jądro sfery.
Długi Cień przemówił do niej. Światło na powierzchni sfery zmarszczyło się, wspięło po jego ramionach. Kula zadrżała. Dobiegł z niej głos słabszy niż szept. Długi Cień słuchał. Potem odesłał cień i wezwał następny.
Do czwartego z kolei rzekł:
- Zanieś do Taglios tę wiadomość "Zwerbujcie agenta".
Kiedy cień odszedł, pieniąc się, wzbraniając przed światłem, Władca Cienia nagle zrozumiał, że nie jest w komnacie sam. Przerażony, przez ramię próbował spojrzeć na drogę wiodącą z równiny.
Nic się na niej nie poruszało. Pułapki cienia trzymały. Zatem co?
Atramentowoczarny, połyskujący błysk przemknął przez najbliższy promień światła.
- Hę? - A więc nie cień. Wrona! Mnóstwo wron. Co tutaj robią wrony?
Była noc. Wrony nie latają w nocy.
A więc się stało.
Od tygodni wokół Przeoczenia latały wrony, często zachowując się w sposób dla nich niespotykany.
- Ona!
Zaklął i zaczął wściekle, po dziecinnemu tupać nogami. Przez cały czas go obserwowała. Wie wszystko!
Strach przezwyciężył wściekłość. Nigdy nie był zbyt opanowany. Próbował uwolnić przemocą swe przedramiona, zapomniał, że wewnątrz sfery nie można sobie pozwolić na gwałtowne ruchy. Wrony zdawały się śmiać z niego.
Do diabła! Roiły się na murach obronnych, kracząc szyderczo.
Wyrwał jedną dłoń z powierzchni kuli. Strząsnął krople krwi z palców. Trzeba wreszcie skończyć z tymi chichoczącymi diabłami! Ona nie będzie już dłużej go szpiegować.
Cisnął błyskawicą. Kilkanaście wron eksplodowało. Krew i lotki opadły na wieżę. Ocalałe ptaki zakrakały wrzaskliwie.
Zdrowy rozsądek na moment stłumił gniew. Coś było nie tak. Zachowywały się, jakby chciały, by je zaatakował.
Dywersja?
Sfera!
W miejscu, gdzie uwolnił dłoń, w sferze ziała szczelina, aż do samego rdzenia. Już wyciekała przez nią ciemność.
Wrzasnął.
Opanował swój strach, powoli uwolnił drugą dłoń. Ostrożnie zamknął śmiertelną szczelinę, ale nie zdążył zatrzymać cienia. Tamten uciekł. Skoczył do wejścia, pomknął z komnaty w dół, do lochów Przeoczenia, uciekając przed światłem.
Po fortecy grasował cień! Gdzieś rozległ się wrzask. Cień polował.
Długi Cień narzucił sobie lodowaty spokój. To był jeden samotny cień, mały, łatwy do opanowania.
Na zewnątrz wrony świętowały.
Zdławił wściekłość. Drugi raz nie uda im się go sprowokować.
- Wasz czas tez nadejdzie - obiecał - Lećcie do tej suki. Zdajcie sprawę ze swej porażki. Żyję. Wciąż żyję!


XXII
Kiedy uważne spojrzenie straci z oczu tego, kogo obserwuje, ów nieodmiennie przezywa nagłe poczucie wyzwolenia.
Z małej istoty, zwanej Wyjcem, wydarło się potworne zawodzenie. Wgryzło się w niosących go ludzi. Potem pomknęło dalej, dotarło do obozu Władcy Cienia zwanego Wirującym Cieniem, gdy tymczasem uwaga obserwatora na południu była rozproszona.
Wyjec pozostał u niego wystarczająco długo, by nawiązać kontakt, krótko porozmawiać, wymienić poglądy, osiągnąć zrozumienie, dzięki któremu uda się uniknąć konsekwencji nieuniknionej zdrady Długiego Cienia, i wreszcie upewnić się, że zagrożenie z Taglios zostało zlikwidowane.
Dawno już zdążył wrócić, kiedy wreszcie obserwatorzy Długiego Cienia na powrót go znaleźli. Jedynym śladem jego wizyty była poprawa kondycji Wirującego Cienia. Ale tamten nie zdradził się niczym.


XXIII
Wiatr zmienił kierunek. Teraz wiał z północnego wschodu, niosąc przez rzekę zapach dymów. Ranek był świadkiem kolejnych samobójstw.
- Czy możemy skonfiskować im drewno? - zapytałam Narayana.
- Byłoby to niemądre, Pani. Ingerencja może spowodować bunt. Nie trzymasz ich jeszcze tak silnie w ryzach.
I - choć zupełnie mi się nie podobała ta myśl - zapewne nigdy to nie nastąpi.
- Tylko pobożne życzenia. Naprawa obyczajów nie jest moim celem.
Ani jego. Nie naciskałam Narayana w tej sprawie, mogłam się jednak tego domyślać. Było to bezwzględnie zawarte w jego wierze. Chciał sprowadzić na ziemię Rok Czaszek. Chciał doprowadzić do uwolnienia Kiny. Chciał się stać nieśmiertelnym, czczonym przez Kłamców Świętym.
- To wszystko jest tak odległe, Pani. Co będziemy dzisiaj robić?
- Dotarliśmy do tego punktu, w którym tworzenie armii zaczyna przypominać ruch śnieżnej kuli.
- Śnieżnej kuli?
Nie zastanawiając, się użyłam na określenie "śnieżnej kuli" słowa z języka Forsbergu. Nie znałam tagliańskiego słowa na oznaczenie śniegu. Tutaj nie padał śnieg. Narayan nigdy go nie widział.
- Zaczyna rosnąć mocą własnej bezwładności. Przypuszczam, że w ciągu kolejnego tygodnia, powiedzmy dziesięciu dni, będziemy mieli więcej rekrutów, niż uda nam się zaciągnąć.
- Nawet biorąc pod uwagę, że Radisha jest przeciwko nam? - Przekonany był, że ta kobieta jest naszym wrogiem.
- To może nam tylko pomóc, jeśli zaapelujemy do niechęci wobec oficjalnych władz.
Narayan zrozumiał. Taki właśnie resentyment przysparzał rekruta Kłamcom.
- Mniej jest tutaj tego, niż ci się wydaje. To nie jest twój kraj. Moi ludzie są w nastroju znacznie bardziej fatalistycznym.
Rzeczywiście byli. Ale mieli też swoje powody, by myśleć wręcz przeciwnie. Inaczej nie udałoby mi się zgromadzić dwóch tysięcy ludzi pod moim sztandarem.
- Zareagują na właściwy sygnał, prawda?
- Wszyscy zareagujemy, Pani.
- Oczywiście. Dałam ten sygnał tobie i twoim przyjaciołom, prawda? Ale skąd wziąć iskrę, która rozpali masy? Która sprawi, że zapomną o swym strachu przed Czarną Kompanią i naturalnym sprzeciwie wobec słuchania rozkazów kobiety? - Teraz już wiedziałam, dlaczego tak obawiano się Kompanii. Może lepiej się stało, że Konował odszedł, zanim sam zrozumiał. Dla jego własnego dobra. To by mu złamało serce.
Narayan nie miał żadnych pomysłów.
- Potrzebujemy twojego bractwa, aby wszędzie rozsiewało elektryzujące pogłoski.
- Słowo dotarło do wszystkich jamadarów, Pani.
- Cudownie, Narayan. A więc każdy kapitan oddziału już wie, że mesjasz Dusicieli objawił się wreszcie. Załóżmy, że wszyscy uwierzyli, ponieważ wiadomość pochodzi od ciebie, słynnego i uhonorowanego mistrza Dusiciela. - Ton mego głosu stawał się coraz bardziej sarkastyczny. - Jak wielu ludzi sprowadzi to pod sztandar, któremu potrzebne są tysiące? Wolałabym raczej, aby twoi przyjaciele zostali tam, gdzie są, jako nasze dłonie i noże przyczajone w ukryciu. Czy są jakieś inne legendy, które mogłabym wykorzystać? Jakieś inne obawy?
- Władcy Cienia są wystarczającym powodem do obaw, przynajmniej w prowincjach, które pamiętają zeszły rok.
Prawda. Zza rzeki przybywali już do nas ochotnicy, mężczyźni, którzy nie zdążyli się zaciągnąć, kiedy maszerowaliśmy na Dejagore. Wówczas nasi ludzie rekrutowali się głównie z miasta albo spośród niewolników, których wyzwoliliśmy po przekroczeniu Ghoja. Wieśniacy, znający z autopsji terror Władców Cienia, mogli się okazać obfitym źródłem ludzkiej siły. I będą twardsi niż ludzie z miasta. Ale powinnam szybko zacząć zbierać swe plony.
Władza promieniowała tutaj z pałacu oraz świątyń Trogo Taglios. Kilku przerażonych ludzi, pozamykanych w ich wnętrzach, mogło zacząć wydawać dyktaty i bulle zabraniające wiernym przyłączania się do mnie.
- Masz przyjaciół w mieście?
- Niewielu. Nikogo, kogo bym znał osobiście. Sindhu może mieć tam lepsze kontakty.
- Ram pochodzi z miasta.
- Tak. Oraz kilku innych. Co wymyśliłaś?
- Mądrym posunięciem mogłoby się okazać opanowanie miasta, zanim Radisha, a w szczególności ten skamlający karzełek, Kopeć, zdążą zwrócić przeciwko nam opinię publiczną. - Mówiłam "my" oraz "nam", ale miałam na myśli zawsze tylko siebie. Narayan zresztą nie dawał szczególnej wiary tym określeniom.
- Nie możemy opuścić Ghoja. Będą nas tutaj szukać tysiące ludzi. Musimy ich pozbierać. Uśmiechnęłam się.
- Przypuśćmy, że się podzielimy. Ty weźmiesz połowę, zostaniesz tutaj i będziesz prowadził zaciąg, a ja zabiorę połowę do miasta? - Zareagował w taki sposób, jak oczekiwałam. Niemalże wpadł w panikę. Nie chciał mnie spuścić z oka. - Może też zostać Klinga. Jego wszyscy darzą szacunkiem, wyrobił już sobie dobrą reputację.
- Wspaniały pomysł, Pani. Zastanawiałam się, kto kim manipuluje.
- Czy sądzisz, że Sindhu cieszy się wystarczającym szacunkiem, by zostać z nim?
- Więcej niż wystarczającym, Pani.
- Dobrze. Klinga będzie musiał się o nim dowiedzieć co nieco. A także o waszym bractwie.
- Pani?
- Jeżeli zamierzasz się posługiwać narzędziem, musisz znać jego możliwości. Tylko kapłani domagają się, byśmy brali pewne informacje na wiarę.
- Kapłani i funkcjonariusze - poprawił Narayan. - Masz rację. Klinga niczego nie przyjmie na wiarę.
Ostatni człowiek, który byłby do tego zdolny. Pewnego dnia to mogło stanąć między nami.
- Czy któryś z twoich braci jest na tyle cyniczny, by kamuflować się wśród kapłaństwa?
- Pani? - W jego głosie brzmiała uraza.
- Mam kilka źródeł informacji. Gdybyśmy mieli przyjaciół wśród kapłanów...
- Nie wiem, jak jest w Taglios, Pani. W każdym razie wydaje się to nieprawdopodobne.
Żałowałam, że wszystko nie wygląda jak za dawnych dni, kiedy do woli mogłam korzystać ze swoich mocy, kiedy potrafiłam wezwać setkę demonów, by szpiegowały dla mnie, kiedy zdolna byłam wydostać wspomnienia z mózgu myszy, która przebywała przypadkiem akurat w ścianie pokoju, gdzie obradowali moi wrogowie.
Powiedziałam Narayanowi, że zbudowałam imperium, wychodząc z początków równie nędznych jak te. Była to prawda, ale dysponowałam wówczas aż nazbyt rozmaitą bronią. Teraz często czułam się zwyczajnie bezbronna.
Broń wracała do mnie, ale zdecydowanie nazbyt wolno.
- Przyślij do mnie Klingę.
Zabrałam Klingę na spacer nad rzekę, na wschód od fortu. Był zadowolony, że może mi towarzyszyć. Odezwał się tylko raz - kiedy doszliśmy do rosnącego na brzegu drzewa, o które oparte stało drzewce wędki - rzucając tajemniczą uwagę:
- Wygląda na to, że Łabędź nigdy nie wróci.
Kazałam mu wyjaśnić, co chciał przez to powiedzieć. Okazało się, że nic szczególnego. Spojrzałam na fort. Łabędź i Mather stacjonowali w nim, jako nominalni dowódcy wszystkich sił tagliańskich po tej stronie rzeki. Ciekawiło mnie, jak poważnie traktują swoją funkcję. Rzadko wychodzili na zewnątrz. Zastanawiałam się dalej, czy Klinga jest z nimi w kontakcie. Chyba nie starczyłoby mu czasu. Pracował znacznie ciężej niż ja, ucząc się sam, w miarę jak uczył swoich ludzi. Ciekawe, dlaczego wkładał w to tyle wysiłku. Wyczuwałam w nim głębokie pokłady irracjonalnej nienawiści.
Podejrzewałam, że był jednym z tych ludzi, którzy chcą zmieniać świat. Takimi ludźmi łatwo manipulować, łatwiej niż takimi Łabędziami, którzy przez większość czasu chcą tylko, by ich zostawić w spokoju.
- Myślę o awansowaniu ciebie - oznajmiłam. Zareagował sardonicznie.
- Na kogo? Chyba, że siebie również awansujesz.
- Oczywiście. Zostaniesz legatem legionu Ghoja. Ja będę generałem armii.
- Idziesz na północ.
Nie marnował słów i nie potrzebował też wielu, by wydobyć z nich całą potrzebną informację.
- Powinnam być teraz w Taglios. Strzec moich interesów.
- To jest kiepskie miejsce. W szczękach krokodyli.
- Nie nadążam.
- Powinnaś być tutaj, by zebrać żołnierzy, nabrać siły. Powinnaś być tam, by powstrzymywać kapłanów przed zniechęcaniem rekruta.
- Tak.
- Potrzebujesz poruczników godnych zaufania. Ale jesteś sama.
- Sama?
- Może nie. Może źle rozumiem interesy Narayana i Sindhu.
- Przypuszczalnie masz rację. Ich cele nie są moimi. Co o nich wiesz?
- Nic. Nie są tymi, za których się podają. Zastanowiłam się nad tym, co powiedział i uznałam, że chodziło mu, iż nie są tymi, których udają wobec świata.
- Czy słyszałeś o Kłamcach, Klinga, nazywanych też Dusicielami?
- Kult śmierci. Najprawdopodobniej legendarny. Radisha wspominała o nich i ich bogini. Czarodziej jest przerażony. Żołnierze mówią, że zostali wytępieni. To nieprawda, co?
- Nie. Kilku wciąż żyje. Dla swoich własnych powodów popierają mnie. Nie będę zanudzała cię ich doktryną. Jest odpychająca, poza tym nie jestem pewna, czy rzeczywiście odnosi się do mnie.
Chrząknął. Zastanawiałam się, co się teraz dzieje w jego głowie. Dobrze ukrywał emocje.
Spotykałam już wcześniej takich jak on. W dniu, w którym spotkam kogoś całkiem nowego, wpadnę chyba w osłupienie.
- Bez obaw możesz się udać na północ. Ja poradzę sobie przy Ghoja.
Wierzyłam mu.
Odwróciłam się. Poszliśmy w stronę obozu. Starałam się nie zwracać uwagi na smród dobiegający z przeciwległego brzegu rzeki.
- Czego ty właściwie chcesz, Klinga? Dlaczego to robisz? Wzruszył ramionami, w niezwykłym dla siebie geście.
- Na świecie jest wiele zła. Sądzę, że wybrałem jedno z nich jako cel mojej osobistej krucjaty.
- Dlaczego tak nienawidzisz kapłanów? Tym razem nie wzruszył ramionami. Nie udzielił mi również bezpośredniej odpowiedzi.
- Gdyby każdy człowiek wybrał sobie jakieś zło i bezustannie je atakował, jak długo zło by przetrwało?
Ten dopiero był łatwy do prowadzenia. I na zawsze takim pozostanie. Więcej zła dopuszczono się w imię prawości niźli z jakiegokolwiek innego powodu. Niewielu łajdaków uważa siebie za takowych. Postanowiłam jednak pozostawić go z jego złudzeniami. Jeżeli miał jakiekolwiek. Wątpiłam w to. Nie miał ich więcej niż klinga prawdziwego miecza.
Początkowo, kiedy na mnie patrzył, sądziłam, że traktuje mnie podobnie jak Łabędź. Nie zdradził się w każdym razie w żaden sposób, że uważa mnie za kogoś innego niż tylko towarzysza broni.
Wprawiał mnie w zakłopotanie.
- Porozmawiasz z Wierzbą? - zapytał. - I Cordym? A może ja mam to zrobić?
- Co masz na myśli?
- Zależy o czym chcesz rozmawiać? Jak? Gdybyś się powdzięczyła odrobinę, Łabędź poszedłby za tobą wszędzie.
- Nie jestem zainteresowana.
- A więc ja z nimi porozmawiam. Ty idź naprzód. Zrób, co musisz zrobić.
Następnego ranka, o wschodzie słońca znajdowałam się już na drodze prowadzącej ku północy, wiodąc ze sobą dwa niekompletne bataliony niekompetentnych żołnierzy, Narayana oraz Rama, a także kawalerię, którą sformowałam z jeźdźców Władców Cienia.


XXIV
Radisha czekała niecierpliwie, podczas gdy Kopeć miotał się po całym pomieszczeniu, upewniając ją, że jego zaklęcia stanowią wystarczające zabezpieczenie przed podsłuchem. Prahbrindrah Drah na wpół leżał w fotelu, sprawiając wrażenie obojętnego i apatycznego. Przemówił jednak pierwszy, zaraz po tym, jak czarodziej oznajmił im, iż zadowolony jest z powziętych środków ostrożności.
- Kolejne złe wieści, siostrzyczko?
- Złe? Raczej nieprzyjemne. Dejagore okazało się katastrofą/ Chociaż znawcy przekonują mnie, iż Władcy Cienia ponieśli wystarczająco duże straty, aby nie niepokoili nas w tym roku. Kobieta, za którą się uganiałeś, również przeżyła.
- To jest dobra wiadomość czy zła? - Prahbrindrah uśmiechnął się.
- Kwestia interpretacji. Sądzę, że tym razem Kopeć może mieć rację.
- Tak?
- Ona utrzymuje, że porażka ani nie oznacza końca Czarnej Kompanii, ani nie unieważnia naszego kontraktu. Zażądała ode mnie więcej ludzi, wyposażenia i materiałów
- Mówi poważnie?
- Śmiertelnie. Przypomniała mi historię Kompanii i losy klientów zrywających kontrakty. Prahbrindrah zachichotał.
- Odważna dziwka. Wszystko tak sama z siebie? Kopeć usiłował coś wyskrzeczeć. Radisha nie dopuściła go do głosu. 
- Zdołała już zebrać armię w liczbie dwu tysięcy ludzi. Szkoli ich. Ona jest niebezpieczna, kochany. Lepiej traktujmy ją poważnie.
Kopeć skrzeknął ponownie, najwyraźniej niezdolny do wyartykułowania tego, co chciał powiedzieć.
- Tak. Zabiła Jahamaraja Jaha. Jah usiłował wpędzić ją w kłopoty. Ba! Sprawiła, że zniknął.
Książę wziął głęboki oddech, wydął policzki.
- Nie mogę mieć do niej o to pretensji. Jednak w ten sposób nie zapewni sobie przyjaźni kapłanów. Kopeć zagulgotał ponownie.
- Nawet nie zamierzała próbować. Skłoniła Klingę do dezercji. Teraz jest jej człowiekiem numer dwa. Znasz jego poglądy. Do cholery, Kopeć! Jedna rzecz na raz.
- Łabędź i Mather?
- Są z nami, jak sądzę. Ale Łabędź również nie potrafi na mą normalnie patrzeć. Doprawdy nie wiem, co ty w niej widzisz? Prahbrindrah zachichotał.
- Jest egzotyczna. I wspaniała. Gdzie są teraz?
- Zostawiłam im funkcje dowódców. Zresztą to bez znaczenia. Ona uważa siebie za Kapitana i sądzi, że może robić, co zechce. Dzięki nim dwóm mogę nie spuszczać oka ze sceny. Będą nas o wszystkim informować. W porządku, Kopeć, w porządku.
- Co on bełkocze?
- Uważa, że ona weszła w przymierze z Dusicielami.
- Z Dusicielami?
- Wyznawcami Kiny. Kopeć przez cały czas jęczał na ten temat.
- Och
- Gdy za pierwszym razem przyszła do mnie, przyprowadziła dwóch ze sobą. Przynajmniej zdawali się być Dusicielami.
Kopciowi udało się w końcu zrozumiale wypowiedzieć jedno zdanie.
- Sama nosi chustę Dusiciela. Wierzę, że osobiście zamordowała Jaha. Sądzę, że pozbyła się ciała zgodnie z rytuałem Kłamców.
- Pozwólcie mi pomyśleć. - Książę złożył dłonie palcami do siebie, przykładając koniuszki palców wskazujących do ust. Na koniec zapytał: - Czy to jedyni ludzie, których zaciągnęła? Czy też zawarła przymierze z całym kultem?
Kopeć zagulgotał potakująco. Radisha jednak zaprzeczyła.
- Nie wiem. Któż może wiedzieć, jak funkcjonuje taki kult?
- Nie jest monolitem.
- Sama nosi rumel - powtórzył Kopeć. - Przybrała postać Kiny podczas bitwy z kawalerią Władców Cienia. Radisha musiała to wyjaśnić.
- Zakładamy więc najgorszy wariant? - zauważył książę. - Niezależnie od tego, jak jest nieprawdopodobny?
- Nawet jeżeli ma dostęp do kilku jedynie Dusicieli, kochany, to przystała do bezbożnej siły. Oni się nie boją śmierci. Jeżeli każe im się zabijać, zabijają. Nie zwracają uwagi na to, ile może ich to kosztować. A my nie mamy sposobu, by się dowiedzieć, kto może do nich należeć.
- Rok Czaszek - pisnął Kopeć. - Nadchodzi.
- Nie pozwólmy się ponieść emocjom. Ty z nią rozmawiałaś, siostrzyczko. Czego ona chce?
- Kontynuować wojnę. Wypełnić do końca kontrakt Czarnej Kompanii, a potem dopilnować, żebyśmy wywiązali się ze swojej części umowy.
- A więc nie jesteśmy w bezpośrednim niebezpieczeństwie. Dlaczego nie pozwolić jej, robić tego, co chce?
- Zabijcie ją zaraz - powiedział Kopeć. - Zanim urośnie w siłę. Zniszczcie ją! Albo ona zniszczy Taglios.
- On chyba trochę histeryzuje. Nie uważasz, siostrzyczko?
- Teraz nie jestem już taka pewna.
- Ale...
- Nie rozmawiałeś z nią; była tak pewna siebie jak fala przypływu. Ona zaczyna oznaczać dla nas przeklęte niebezpieczeństwo.
- A Władcy Cienia? Kto sobie z nimi poradzi?
- Mamy rok.
- Uważasz, że jesteśmy w stanie wystawić w tym czasie armię?
- Nie wiem. Sądzę, że popełniliśmy śmiertelną pomyłkę, zadając się z Czarną Kompanią. Cicho, Kopeć. Spletliśmy sieci oszustwa. To zwróci się przeciwko nam, ponieważ ugrzęźliśmy już zbyt głęboko, by się wycofać. Łabędź, Klinga i Mather byli przekonani, że nasze obietnice kryją w sobie zdradę. Pewna jestem, że Klinga podzielił się swoim przekonaniem z tą kobietą.
- Powinniśmy więc stąpać ostrożnie. - Prahbrindrah zamyślił się. - Ale w tej chwili nie widzę bezpośredniego zagrożenia. Jeżeli ona twierdzi, że chce dostać Władców Cienia, powiadam: pozwólmy jej tego dokonać.
Kopeć dostał ataku. Deklamował. Przeklinał. Wieszczył. W każdym zdaniu pojawiały się słowa: "Rok Czaszek".
Zachowywał się tak teatralnie i tchórzliwie, że mimo woli spowodował, iż stanowisko Radishy upodobniło się do poglądów brata.
Brat i siostra zostawili go jego humorom. Kiedy szli w kierunku skrzydła pałacu, w którym mieszkali, Prahbrindrah zapytał:
- Co w niego wstąpiło? Kompletnie postradał zmysły.
- Nigdy nie miał ich zbyt wiele.
- Nie, ale teraz zmienia się z myszy w galaretę. Najpierw obawiał się wykrycia przez Władców Cienia. Teraz ci Dusiciele.
- Ja również się ich boję. Książę parsknął.
- Jesteśmy silniejsi, niż ci się wydaje, siostrzyczko. Mamy władzę manipulowania trzema hierarchiami kapłanów.
Radisha uśmiechnęła się szyderczo. Wiedziała, ile to jest warte. Jahamaraj Jah już się przekonał.


XXV
Ośmiu ludzi siedziało wokół ognia w pomieszczeniu pozbawionym dachu. Znajdowało się ono na ostatnim piętrze czteropiętrowej kamienicy w najgorszych slumsach Taglios. Właściciel dostałby apopleksji, gdyby zobaczył, co robili.
Byli tutaj dopiero od kilku dni Pomarszczeni, mali, ciemni ludzie, niepodobni do rodowitych mieszkańców Taglios. Ale Taglios leżało nad wielką rzeką. Obcy pojawiali się i odchodzili. Niezwyczajnie wyglądającym ludziom rzadko kiedy poświęcano dodatkowe spojrzenie.
Otworzyli pomieszczenie dla żywiołów i teraz niektórzy tego żałowali
Znad rzeki wiatr przyniósł przelotny, letni deszcz. Nie lało mocno, choć chmury wciąż wisiały nad miastem. Sączyła się z nich bezustanna mżawka. Mieszkańcy Taglios byli zadowoleni. Deszcz oczyszczał powietrze i zmywał zalegające na ulicach nieczystości. Jutro jednak powietrze znowu stanie się parne i wszyscy będą narzekać.
Siedmiu ciemnych ludzi wpatrywało się ciągle w płomienie. Ósmy od czasu do czasu dokładał do ognia trochę drewna lub szczyptę czegoś, co tryskało skrami i wypełniało powietrze aromatycznym dymem. Byli cierpliwi. Każdej nocy przez dwie godziny oddawali się obrządkowi.
Nagle na szczytach ścian zafalowały cienie i zatańczyły wśród zebranych ludzi. Nie poruszyli się, nie uczynili nic, co mogłoby świadczyć, że zdają sobie sprawę z ich obecności. Ten ósmy dodał kolejną szczyptę aromatycznego proszku, potem wsparł dłonie na podołku. Cienie zebrały się wokół niego. Zaczęły szeptać. Odpowiedział im.
- Rozumiem - Język, jakim mówił, był odmienny od tagliańskiego. Nie rozmawiano nim w promieniu sześciuset mil od Taglios.
Cienie odeszły
Mężczyźni nie poruszyli się, dopóki nie wygasły płomienie Deszcz okazał się w tym wypadku błogosławieństwem Szybko zdławił ogień
Ten, który dorzucał do ognia, mówił krotko. Pozostali pokiwali głowami. Otrzymali swoje rozkazy. Dyskusja była niepotrzebna W ciągu kilku minut rozpierzchli się po ulicach Taglios.
Wychodząc na deszcz, Kopeć mamrotał pod nosem przekleństwa.
- Historia mojego życia. Nic się nigdy nie udaje. - Biegł z pochyloną głową - Co ja tutaj właściwie robię na deszczu?
Powinien być w środku i starać się przekonać Radishę, aby potem ona mogła wpłynąć na swego brata. Chcą wszystko zniszczyć. Idą w kierunku, gdzie nie pozostanie już nic prócz ucieczki. O ile nie zrobią czegoś z tą kobietą. 
Zaniedbując konieczne działania, zmierzają wprost do zniszczenia Taglios. Dlaczego
nie potrafią tego dostrzec?
Czasami spacer pomagał uporządkować myśli. Odczuwał naglącą potrzebę wędrówki, ucieczki - samotny, wolny. Może się odsłoni jakaś nowa droga? Musiał istnieć sposób na wyjście z tej sytuacji, tego był pewien. Musiał.
Nietoperz przemknął tak blisko, że poczuł podmuch powietrza poruszonego uderzeniami jego skrzydeł. Nietoperz? Podczas takiej nocy?
Wspomniał czasy, zanim jeszcze zaczęły maszerować legiony, kiedy nietoperze były wszędzie. Teraz zaś ktoś włożył niemało trudu w ich wytępienie. Ktoś niepokojąco podobny do tych czarodziejów, którzy wędrowali z Czarną Kompanią.
Zatrzymał się, zdenerwowany. Nietoperze przy pogodzie, przy której zazwyczaj nie latają? Niedobry znak.
Nie odszedł daleko. Minuta i będzie z powrotem bezpieczny w pałacu.
Kolejny nietoperz przeleciał obok. Salwował się ucieczką. Drogę zablokowało mu trzech mężczyzn. Odwrócił się.
Kolejni ludzie. Wszędzie ludzie. Był otoczony. Przez chwilę zdawało mu się, że jest ich cała banda. Tak naprawdę było jedynie sześciu. Jeden z nich odezwał się do niego w bardzo kiepskim tagliańskim.
- Człowiek chce cię widzieć. Pójdź.
Potoczył dzikim wzrokiem dookoła. Nie było szansy ucieczki.
Paradoks bycia Kopciem, myślał. Kopeć Przerażony, kiedy niebezpieczeństwo było bezcielesne, spokojny teraz, gdy stało się konkretne i namacalne, szedł po ciemnych i mokrych ulicach, otoczony przez mężczyzn nie wyższych od niego. Jego umysł działał nadzwyczaj sprawnie. Mógł im się wyrwać, kiedy tylko chciał. Jedno małe zaklęcie i da radę im uciec, będzie bezpieczny.
Ale coś się działo. Zdobycie informacji o tym mogło się okazać decydujące. Zaklęcie można będzie zwolnić równie dobrze później.
Starał się wyglądać na równie roztrzęsionego i tchórzliwego jak zawsze.
Zabrali go do najgorszej dzielnicy miasta, poprowadzili do kamienicy, która wyglądała, jakby w każdej chwili mogła się zawalić. To napawało go większą obawą niż ci ludzie. Po trzeszczących schodach weszli na czwarte piętro. Jeden z mężczyzn zastukał miarowo.
Drzwi się otworzyły. Weszli do środka. Czekający tam człowiek wyglądał dokładnie tak samo jak tych sześciu, którzy przyprowadzili maga. Ów zaś, który ich wpuścił, również nie różnił się od pozostałej siódemki w znaczący sposób. Wszystkich zrodziło to samo gniazdo. Jednak ten, który go oczekiwał, mówił znośnym tagliańskim.
- Jesteś tym, którego nazywają Kopeć? - zapytał. - Marszałkiem broni? Nie potrafię przypomnieć sobie pełnego tytułu.
Czarodziej przypuszczał, że wiedzą, kim i czym jest, inaczej przecież by się tutaj nie znalazł.
- To ja. Stawiasz mnie w niekorzystnej pozycji.
- Nie mam imienia. Można mnie określić jako Tego Który Prowadzi Ośmiu Którzy Służą. - Cień uśmiechu. - Niezbyt wygodne, tak? Nie ma znaczenia. Jestem tutaj jedynym, który potrafi mówić twoim językiem. Nie pomylisz mnie z nikim innym.
- Dlaczego przerwaliście mi moją przechadzkę? - Rozegram to wszystko na chłodno, rozważnie, pomyślał.
- Ponieważ łączą nas wspólne cele, w naszej walce przeciwko zagrożeniu tak przemożnemu, że może zniszczyć świat. Chodzi o Rok Czaszek.
Teraz Kopeć już wiedział, kim oni są.
Panował nad wyrazem swej twarzy, ale jego umysł pracował szaleńczo. Wysiłki zachowania anonimowości spaliły na panewce. Władcy Cienia wiedzieli o nim.
Być może Łabędź miał rację. Może był tylko zwykłym tchórzem... Był. Zawsze o tym wiedział. Ale nie był przecież skamlającym ze strachu zwierzątkiem. Potrafił opanować swój strach, kiedy było to konieczne.
A jednak... Bolało go, że Łabędź w jakiejkolwiek kwestii może mieć racje. Wierzba-Łabędź był dla niego zwierzęciem, które chodziło na tylnych łapach i mówiło ludzkim głosem.
- Rok Czaszek? - zapytał. - Co masz na myśli? Człowiek uśmiechnął się, niemal niedostrzegalnie.
- Oszczędzimy sobie czasu, jeżeli przestaniemy udawać. Dobrze wiesz, że Kina się burzy. A kiedy ona się burzy, zmarszczki rozchodzą się po świecie i osłabiają inne rzeczy, które lepiej pozostawić nienaruszone. Pierwsze szepty Kiny przemierzają świat. Wkrótce kobieta, która jest jej awatarem, uświadomi sobie swoją prawdziwą naturę.
- Czy uważasz mnie za prostaka? - oburzył się Kopeć. - Czy wierzysz, że tak łatwo można mnie skłonić, bym zrezygnował ze swoich zobowiązań? Czy sądzisz, że przez odwołanie do moich strachów podporządkujesz mnie sobie?
- Nie. Podporządkowanie nie wchodzi w grę. Ten, który mnie wysłał, góruje nad tobą tak, jak ty nad myszą. A on się obawia. Rzucił kości czasu. Widział, co może nastąpić. Ta kobieta jest w stanie sprowadzić prawdziwy Rok Czaszek. Przepełniona tchnieniem Kiny, może stać się tym, kim była niegdyś. Przed tą grozą bledną wszyscy. Ścieranie się armii wygląda na niewinną sprzeczkę dzieci. Ale ten, który mnie wysłał, nie ma mocy, by sięgnąć tam, gdzie czyha niebezpieczeństwo. Ona otoczyła się Dziećmi Kiny. Z każdą godziną staje się silniejsza. A ten, który mnie wysłał, musi pozostać tam, gdzie przebywa, powstrzymując przypływ mroku, już obmywający Pułapkę Cienia. Nie może zrobić nic więcej, jak tylko wyrazić swą prośbę o pomoc oraz zaoferować przyjaźń, którą możesz sprawdzać na dowolne sposoby i wezwać go dopiero wówczas, gdy uznasz, że wszystko jest w porządku.
Intryga. Pokrętna intryga z pewnością. Nie ośmielił się jednak od razu odrzucić propozycji. W tym miejscu można było wyczuć działanie magii. Nie miał czasu, by zmierzyć jej zakres. Jeżeli zwyczajnie im odmówi, może nie wyjść stąd żywy.
- Którego z Władców Cienia uważacie za swego pana? - Sądził, że wie. Ten człowiek wymienił nazwę: "Pułapka Cienia". Ciemny człowieczek uśmiechnął się.
- Wy nazywacie go Długim Cieniem. Ma jeszcze inne imiona. Długi Cień, pan Pułapki Cienia. Władca Cienia, którego dobra leżały najdalej od Taglios, o którym wiedziano najmniej z całej czwórki, o którym plotka głosiła, że jest szalony. W ataku na Taglios uczestniczyła znikoma część jego sił.
- Ten, który mnie wysłał - stwierdził obcy - nie angażował się w tę wojnę. Od początku był jej przeciwny. Odmówił brania w niej udziału. Zbyt wiele teraz czyha niebezpieczeństw, zbyt wiele śmiertelnie groźnych trosk, które go zajmują.
- Ludzie do złudzenia was przypominający wiele razy atakowali Taglian.
- W określonych warunkach. Na rzece. Na południowych terytoriach Taglios. Czy potrafisz znaleźć wspólny mianownik, czarodzieju?
- Kobieta.
- Kobieta. Punkt zaczepienia Kiny w tym świecie. Ten, który mnie wysłał, rzucił kości czasu. W miarę, jak zagrożenie z jej strony będzie rosło, on podlegać będzie coraz silniejszym naciskom, będzie coraz mniej zdolny do walki. Potrzebuje sprzymierzeńców. Targa nim rozpaczliwy strach. Ofiarowuje więcej, niż pragnie otrzymać. Krzew przeznaczenia zakorzenił się w Taglios, a on jest w stanie zrobić tak niewiele. Musi więc zostać wyrwany przez samych Taglian.
- Trwa wojna. Taglianie jej nie rozpoczęli.
- On również nie. Ale tę wojnę można zakończyć. On posiada taką moc. Z trzech, którzy pragnęli wojny, dwóch nie żyje. Cień Burzy i Cień Księżyca padli. Wirujący Cień został powstrzymany. Panuje nad ich połączonymi armiami, ale jest ranny. Można go zmusić, by zaakceptował pokój. Można go zlikwidować, jeżeli taka miałaby być cena pokoju. Pokój może zostać przywrócony. Taglios ponownie może się stać takie, jakie było, nim nastał czas szaleństwa. Ale ten, który mnie wysłał, nie będzie inwestował swoich zasobów w realizację wszystkich tych projektów, pozwalając, by odwracały one jego uwagę, jeżeli niczego nie uzyska w zamian.
- Odwracały uwagę od czego?
- Lśniący Kamień. Khatovar. Nie jesteś niepiśmiennym chłopem.  Czytałeś starożytne zapisy.  Wiesz, że Shadar Khadi jest tylko bladym cieniem Kiny, choć jej kapłani twierdzą inaczej. Wiesz, że Khatovar w dawnej mowie oznacza Tron Khadi i jest przypuszczalnie miejscem, gdzie Khadi upadła na ziemię. Ten, który mnie wysłał, wierzy, że legenda o Khatovarze stanowi echo starszej, prawdziwszej legendy Kiny.
Kopeć w pełni panował nad swoimi emocjami i strachem. Zmusił się do uśmiechu.
- Dałeś mi mnóstwo materiału do przetrawienia. Istna uczta.
- To tylko pierwsza porcja. Zaprawdę, ten, który mnie wysłał, jest w rozpaczliwej sytuacji. Potrzebuje przyjaciela, sprzymierzeńca, który ma wpływ na tutejsze zdarzenia, który ma szansę podciąć krzew, zanim zakwitnie. On zrobi wszystko, co będzie konieczne, by dowieść swej dobrej woli. Kazał mi oznajmić, że jeżeli zechcesz, może nawet cię przenieść do siebie, abyś sam osądził jego uczciwość. Niezależnie od gwarancji bezpieczeństwa, jakich zażądasz. Zgodzi się na wszystkie, jakie uznasz za konieczne, jeżeli zapragniesz porozmawiać z nim osobiście.
- Sporo do przetrawienia. - powtórzył Kopeć, pragnąc jak najszybciej wyjść już stąd, zanim któremuś ze zgromadzonych w pomieszczeniu mężczyzn przyjdzie do głowy zrobić coś paskudnego.
- Tego oczekiwałem. Dowiedziałeś się właśnie wystarczająco wiele, by zburzeniu uległ twój świat. A będzie tego jeszcze więcej. Ale nie ma cię już zbyt długo. Nie chcemy, by twoja nieobecność stała się przedmiotem czyjegoś zainteresowania. Idź. Pomyśl. Podejmij decyzję.
- W jaki sposób możemy nawiązać kontakt? Ciemny człowiek uśmiechnął się.
- Znajdziemy cię. Po twoim odejściu opuścimy to miejsce, żebyś nie uległ podszeptowi jakiegoś krótkowzrocznego pomysłu zostania bohaterem. Kiedy nadejdzie czas, nietoperz cię odnajdzie. Udasz się do miejsca, gdzie nie będziesz obserwowany, a wówczas pozostali cię odnajdą.
- W porządku. Masz rację. Lepiej będzie jak wrócę. - Ruszył w stronę drzwi, wciąż niepewny swej sytuacji. Ale nikt nie przeszkodził mu w odejściu.
Miał mnóstwo spraw do przemyślenia. A spotkanie dowiodło przynajmniej, iż Władcy Cienia umieścili w Taglios nowych agentów po tym, jak czarodzieje Czarnej Kompanii wyłapali tych, którzy byli w mieście wcześniej.
Mały, ciemny człowiek, który mówił źle po tagliańsku, zapytał swego przy wódce:
- Czy on połknie pizynęte? Przywódca wzruszył ramionami.
- Oferta była wystarczająco bogata, by w jakiś sposób do niego przemówić. Jego strach. Jego ja. Jego ambicje. Ofiarowano mu szansę zniszczenia tego, czego się boi i nienawidzi. Zaproponowano mu możliwość osiągnięcia wielkości poprzez zaprowadzenie pokoju. Zaproponowano mu okazję powiększenia własnych mocy poprzez zyskanie potężnego przyjaciela. Jeżeli jest w nim skłonność do zdrady, na pewno zrobiliśmy wszystko, by ją podsycić.
Mężczyzna uśmiechnął się. Jego towarzysze również. Potem wszyscy zaczęli się pakować. Przywódca pewien był, że sumienie czarodzieja skłoni go do zdania sprawy z tego wstępnego podejścia.
Miał nadzieję, że nie potrwa nazbyt długo, zanim Kopeć poweźmie postanowienie zdrady. Władca Cienia nie lubił, kiedy marnowano czas. A kiedy się denerwował, nie był przyjemny.


XXVI
Radisha miała tylko dzień przewagi nad nami. Chociaż tysiąc ludzi znacznie trudniej zatrzymuje się i rusza niż mniejszy oddział, powoli ją doganialiśmy. Naiayan wziął ze sobą najlepiej wyszkolonych ochotników. Znajdowaliśmy się niecałe dwie godziny za nią, kiedy dotarła do miasta.
Śmiało wmaszerowałam do środka, z wywieszonymi sztandarami, i powędrowałam prosto do baraków, gdzie Kompania stacjonowała podczas szkolenia legionów. W barakach znajdowali się żołnierze, których nie wzięliśmy ze sobą, ludzie ranni podczas bitwy o bród Ghoja oraz ci, którzy zaciągnęli się po naszym wymarszu. Większość kwaterowała w domach, pojawiając się w koszarach tylko na codzienne ćwiczenia, ale mimo to baraki były zatłoczone. Zaciągnęło się bowiem ponad cztery tysiące ochotników.
- Musisz panować nad nimi. - zwróciłam się do Narayana, kiedy się tylko zorientowałam w sytuacji - Zrób z nich naszych ludzi. Odizoluj ich od świata zewnętrznego na tyle, na ile to tylko możliwe. Pracuj nad nimi. - Śmiałe słowa, ale czy praktyczne?
- Wieści o naszym przybyciu rozchodzą się szybko. - powiedział - Wkrótce wszyscy będą wiedzieli.
- Nie da się tego uniknąć. Myślałam nad tym. Żołnierze powinni znać losy niemalże wszystkich, którzy nie wrócili do domu. Wielu Taglian będzie chciało wiedzieć, co się stało z ich ludźmi. Informując ich, możemy zyskać paru przyjaciół.
- Zaleją nas. - Coraz częściej, zwracając się do mnie, zapominał dodać tytuł. Najwyraźniej zaczynał uważać się za równorzędnego partnera w mym przedsięwzięciu.
- Być może. Ale każ rozpowiedzieć, że zgadzamy się udzielać wszelkich informacji. I rozpuść wieści, że wielu Taglian jest obleganych w Dejagore, a ja mogę ich stamtąd wydostać, jeżeli otrzymam konieczną, niewielką pomoc.
Narayan spojrzał na mnie dziwnie.
- Nie ma szans, Pani. Ci ludzie już nie żyją. Nawet jeśli jeszcze oddychają.
- Wiemy o tym. Ale świat nie ma pojęcia. Jeżeli ktokolwiek będzie pytał, to żeby ich wyciągnąć, musimy tylko zebrać odpowiednią liczbę ludzi w odpowiednim czasie. To powinno związać ręce tym wszystkim, którzy będą próbowali nam przeszkadzać.  Ktokolwiek wówczas otworzy usta, będzie jednocześnie głosił, że nie zależy mu na tamtych.  Klinga mówi, że wszyscy ludzie tutaj uważają swoich kapłanów za złodziei... Mogą się naprawdę zdenerwować, jeżeli kapłani zaczną igrać z życiem ich synów, braci i mężów. Powinniśmy wykorzystać tarcia religijne. Jeżeli kapłan Gunni zacznie wygadywać na mnie, odwołamy się po prostu do laikatu Shadara i Yehdny. I nie przestawaj powtarzać, że jestem jedynym w tym mieście zawodowym żołnierzem.
Narayan uśmiechnął się tym swoim odpychającym uśmiechem.
- Dokładnie sobie wszystko przemyślałaś.
- Podczas drogi nie było nic innego do roboty. Ruszaj. Musimy przejąć kontrolę, zanim ktoś zacznie się zastanawiać, czy nam się to rzeczywiście należy. Zanim podżegacze obmyślą sposoby udaremnienia naszych zamiarów. Wyślij szperaczy do członków twojego bractwa. Potrzebujemy informacji.
Mimo iż nie był charyzmatycznym przywódcą, Narayan miał pewne talenty organizacyjne. Potrafił wybić się w małej bandzie dzięki widocznym zdolnościom, ale nigdy nie udałoby mu się pociągnąć za sobą wielkiego oddziału tylko dlatego, że był odważny.
Myśl o tym sprawiła, że wspomniałam Konowała. Konował nie miał w sobie charyzmy. Był zupełnie prozaicznym typem dowódcy. Określał zadanie do wykonania, rozważał możliwe opcje, wyznaczał do ich realizacji najbardziej stosownych ludzi. Zazwyczaj osądzał ich właściwie i dzięki temu zadanie było wykonane. Wyjąwszy ostatni raz, pod Dejagore, gdzie obnażono jego słabość.
Nie potrafił myśleć szybko, w biegu. Nie umiał się zdać na intuicję.
Czas przeszły, kobieto. On odszedł.
Nie chciałam o nim myśleć. Wciąż bolało zbyt mocno.
Na szczęście miałam wystarczająco dużo do roboty, aby zająć czymś umysł.
Zaczęłam przeglądać zasoby sił ludzkich, które spadły mi jak z nieba.
Niezbyt obiecujące. Mnóstwo włóczników, zdeterminowanych młodzieńców, ale prawie nikogo, kto wyróżniałby się jako naturalny przywódca. Cholera, diabli wzięli maszynę wojenną, którą miałam w dawnych czasach.
Zaczęłam dumać nad tym, co właściwie tutaj robię, dlaczego poszłam z nimi. Bez sensu, kobieto. Nie mogłam już wrócić. Tamto imperium zmieniło się. Teraz nie było w nim miejsca dla mnie.
Żałowałam czegoś więcej niż tylko moich armii. Nie miałam aparatu wywiadowczego. Żadnego sposobu, by wyśledzić skrywane tajemnice.
Ram trzymał się mnie jak cień o tyle, o ile mu pozwalałam. Był zdecydowany chronić mnie za wszelką cenę. Prawdopodobnie zgodnie z najsurowszym przykazaniem jamadara Narayana.
- Ram, czy znasz okolice Taglios?
- Nie, Pani. Odkąd się zaciągnąłem, nigdy nie wychodziłem poza mury.
- Potrzebuję ludzi, którzy je znają. Znajdź ich, proszę.
- Pani?
- To miejsce nie nadaje się do obrony. Większość żołnierzy na ćwiczenia przychodzi prosto z domów. - Dlaczego wdawałam się w tłumaczenia? - Musimy znaleźć takie, w którym nic nie będzie rozpraszać ich uwagi, i w którym nie będziemy tak narażeni na ciosy.
Idealnym byłoby miejsce położone na wzgórzu w pobliżu drogi wiodącej na południe, źródła wody oraz sporego lasu.
- Popytam się, Pani. - Nie miał szczególnej ochoty oddalać się ode mnie, ale nie musiałam mu również wydawać bezpośrednich rozkazów. Uczył się. Dać mu jeszcze rok.
Narayan pojawił się, zanim Ram zdążył wrócić.
- Wszystko idzie dobrze. Wszędzie wrzawa. Żołnierze, których mieliśmy ze sobą od początku, a musi być ich tutaj jakieś sześć setek, opowiadają niestworzone historie o tym, jak pokonaliśmy tamtych kawalerzystów. Mówi się o wyzwoleniu Dejagore jeszcze przed porą deszczową. Te plotki nie pochodzą ode mnie.
Podczas pory deszczowej Main była nieprzekraczalna. Na pięć lub sześć miesięcy zmieniała się w mur chroniący Taglios przed Władcami Cienia. Oraz ich samych przed Taglios.
Co się stanie, jeżeli znajdziemy się na południe od rzeki, kiedy nadejdą deszcze? To zapewni mi czas potrzebny dla nadania kształtu mej armii.
Z drugiej strony, nie będę miała dokąd uciec.
- Narayan, przynieś mi...
- Pani?
- Zapomniałam, że nie byłeś z nami od początku. Chciałam cię wysłać po coś, co zostawiliśmy przed wymarszem na południe.
Jednym z naszych poważniejszych przedsięwzięć była lista ludzi, materiałów, zwierząt, umiejętności oraz pozostałych zasobów potrzebnych armii. Gdzieś jeszcze powinna być.
Był sposób na obejście problemu wysokiego poziomu wód rzeki, jeśli tylko znajdą się odpowiedni ludzie i materiały.
- Pani? - zapytał ponownie Narayan.
- Przepraszam. Zastanawiałam się właśnie, co ja tutaj robię. Miewam takie chwile.
Zinterpretował literalnie to, co powiedziałam. Zaczął mówić o zemście i odbudowie Kompanii.
- Wiem, Narayan. To po prostu zmęczenie.
- Odpocznij więc. Później będziesz musiała być u szczytu sił.
- Och?
- Ci, którzy pragną zapytać o los swych mężczyzn, już zaczynają się zbierać. Z pewnością wieści o naszym przybyciu dotarły już do wszystkich fałszywych kapłanów oraz do pałacu. Ludzie przyjdą, żeby zobaczyć, jak można cię wykorzystać.
- Masz rację.
Ram wrócił, prowadząc ze sobą pół tuzina ludzi. Pod pachą niósł jakieś mapy. Żaden z nich nie poszedł ze mną na północ. Byli zdenerwowani. Pokazali mi trzy miejsca, które, jak mniemali, mogły dobrze służyć moim celom. Jedno odrzuciłam od razu. Żadne z pozostałych dwóch, z różnych względów, też nie wydawało się szczególnie godne uwagi. Oznaczało to, że muszę sama pojechać i poszukać.
Coś, co pomoże zabić czas.
W miarę jak stawałam się coraz starsza, było we mnie coraz więcej sarkazmu Konowała.
Podziękowałam wszystkim i odesłałam ich. Kilka minut odpoczynku na pewno nie pójdzie na marne. Jak powiedział Narayan, oblężenie wkrótce się zacznie. Możemy mieć problemy z ludźmi, którzy nie zechcą czekać, by zobaczyć swych ukochanych.
Zawlokłam swoje rzeczy do kwatery, którą zajmowałam ostatnio; mały pokój, którego nie chciałam z nikim dzielić. Klapnęłam na łóżko. Nie zmieniło się podczas mojej nieobecności. Wciąż ta sama twarda skała, zamaskowana lnem.
Przez kilka minut miałam zamiar po prostu odpoczywać.
Godziny mijały. Śniłam. Kiedy Narayan mnie obudził, nie wiedziałam, gdzie jestem. Zjawił się w chwili, gdy zwiedzałam jaskinie starożytnych. Głos wzywający mnie był donośniejszy, łatwiej zrozumiały, coraz bardziej nalegał, naciskał.
Wzięłam się w garść.
- O co chodzi?
- Tłumy krewnych. Starałem się ich skłonić, by pojedynczo przechodzili przez bramę, ale zaraz zaczęli się tłoczyć i pchać. Musi być tam jakieś cztery tysiące ludzi i wciąż przybywają nowi.
- Jest ciemno. Dlaczego pozwoliłeś mi spać?
- Potrzebowałaś tego. Pada również deszcz. To może okazać się błogosławieństwem.
- Dzięki temu niektórzy zostaną w domach. - Znowu jednak stracimy czas. - Jest plac publiczny, na którym urządzaliśmy paradę przed wymarszem na południe. Nie pamiętam jego nazwy. Znajdź go. Powiedz ludziom, by się tam zebrali. Każ żołnierzom przygotować się na krótki marsz przy trudnej pogodzie. Niech Ram przyniesie moją zbroję. Bez hełmu.
Na placu oczekiwało jakieś pięć tysięcy ludzi. Udało mi się na tyle ich onieśmielić, że zamilkli. Stanęłam przed nimi, dosiadając mojego ogiera, i obserwowałam morze lamp, latarń i pochodni, podczas gdy żołnierze formowali szyk za moimi plecami.
Zaczęłam przemowę.
- Macie prawo wiedzieć, co się stało z tymi, których kochacie. Ale żołnierzy i mnie czeka jeszcze mnóstwo pracy. Jeżeli będziecie z nami współpracować, wszystko uda się szybko załatwić. Jeżeli zaś nie zachowacie porządku, nigdy się z tym nie uporamy. - Mój tagliański wyraźnie się poprawił. Nikt nie miał kłopotów że zrozumieniem.
- Kiedy wskażę któregoś z was, niech wypowie imię człowieka, którego los chce poznać, wyraźnie i głośno. Jeżeli któryś z żołnierzy znał go, wówczas odezwie się. Podejdźcie wtedy do niego. Mówcie szybko i cicho. Jeżeli wieści będą złe, postarajcie się opanować. Pozostali również chcą się czegoś dowiedzieć. Muszą więc coś słyszeć.
Wątpiłam, aby dało się to w miarę gładko przeprowadzić, ale był to jedynie gest, dzięki któremu poza obrębem korytarzy władzy miano wspominać mnie życzliwie.
Wszystko funkcjonowało dobrze, dłużej nawet, niż oczekiwałam, ale Taglianie są bardzo zgodnym ludem, przyzwyczajonym do robienia tego, co im się każe. Kiedy nieład wreszcie zaczął ogarniać całe zgromadzenie, po prostu ogłosiłam, że odejdziemy, o ile nie zostanie przywrócony porządek.
Niektórzy z moich ludzi zostali zarzuceni pytaniami. Kazałam Narayanowi przeformować szyk. Ci, o których wiedział, że są przedsiębiorczy, zdolni do współpracy, wytrwali oraz lojalni, mogli otrzymać krótką przepustkę. Mniej pilnym miał przypomnieć, dlaczego zostają na służbie. Kij i marchewka.
To działało. Nawet najbardziej zieloni starali się dobrze zachowywać. Zabrało nam to całą noc, ale zadowoliliśmy przynajmniej połowę zebranego tłumu. Często przypominałam wszystkim, że legion Mogaby, oraz któż wie ilu jeszcze, został zamknięty w Dejagore, głównie z powodu dezercji Jahamaraja Jaha. Starałam się, by brzmiało to tak, jakby wszyscy, których losów nie zdołano poznać, znajdowali się wśród obleganych.
Większość prawdopodobnie nie żyła.
Kij, marchewka i manipulowanie emocjami. Zajmowałam się tym tak długo, że potrafiłabym to robić przez sen.
Nadbiegł posłaniec. Do baraków przyszli kapłani, by się ze mną zobaczyć.
- Dość dużo czasu im to zabrało - wymruczałam. Czy spóźnili się dlatego, że wreszcie stracili cierpliwość, czy też dlatego, że czekali, aż będą gotowi do konfrontacji? Nieważne. Będą czekać, dopóki nie skończymy.
Deszcz ustał. Zresztą była to tylko dokuczliwa mżawka.
Kiedy częściowo oczyściliśmy plac, zsiadłam z konia i przeszłam przezeń w towarzystwie Narayana. Liczba żołnierzy zmniejszyła się o jakichś siedemdziesięciu. Tak wielu pozwolił odejść.
- Zauważyłeś nietoperze? - zapytałam.
- Kilka, Pani. - Był skonsternowany.
- Czy zajmują jakieś szczególne miejsce pośród znaków Kiny?
- Nie sądzę. Ale nigdy nie byłem kapłanem.
- Dla mnie mają znaczenie.
- Hę?
- Znaczą, równie wyraźnie, jakby ktoś ogłosił to wrzaskiem, że Władcy Cienia mają tutaj swych szpiegów. Generalny rozkaz do wszystkich żołnierzy. Zabijać nietoperze. Jeżeli się uda, odkryć, gdzie nocują. Zwracać uwagę na obcych. Przekaż również słowo cywilom. Znowu mamy wśród nas szpiegów. Chciałabym kilku dostać w swoje ręce.
Prawdopodobnie zostaniemy zalani bezużytecznymi doniesieniami, dotyczącymi zupełnie niegroźnych ludzi, ale... Kilku może okazać się nie tak całkiem niegroźnych. Im wszystkim trzeba będzie powyrywać kły.


XXVII
W skład oczekującej mnie grupy wchodzili delegaci ze wszystkich trzech hierarchii religijnych. Nie byli szczególnie uszczęśliwieni tym, że kazałam im czekać. Nie przeprosiłam. Nie byłam w dobrym nastroju i nie dbałam o unikanie konfrontacji.
Musieli czekać w kantynie, ponieważ pozostałe pomieszczenia były zajęte. Nawet tutaj musieli się stłoczyć, aby ustąpić miejsca ludziom, którzy nie mieli gdzie rozłożyć swych kocy.
Zanim weszłam do środka, powiedziałam do Narayana:
- Punkt dla nas. To oni przyszli do mnie.
- Przypuszczalnie dlatego, że żaden z nich nie chciał pozwolić, byś dobiła osobnego targu z pozostałymi.
- Przypuszczalnie. - Przybrałam moją najgroźniejszą minę, otoczyłam się świetlistym blaskiem i ze szczękiem zbroi weszłam do kantyny. - Dzień dobry. Jestem zaszczycona, ale niestety nie mogę poświęcić wam zbyt wiele czasu. Jeżeli macie coś do omówienia, proszę, przejdźmy od razu do sprawy. Już o godzinę opóźnia się mój rozkład zajęć, nie pora więc na towarzyskie pogawędki.
Nie wiedzieli, jak mnie traktować. Kobieta mówiąca tak hardo była dla nich czymś nowym.
Ktoś z tyłu rzucił odrażające pytanie.
- W porządku. Niech taki będzie punkt wyjścia. To nam oszczędzi czasu. Moje nastawienie wobec religii można określić jako całkowicie indyferentne. Pozostaję obojętna, dopóki religia również zachowuje obojętność względem mnie. Stanowisko w kwestiach społecznych jest takie samo. Jestem żołnierzem, członkiem Czarnej Kompanii, która zawarła kontrakt z Prahbrindrahem Drabem na uwolnienie Tagiios od zagrożenia, jakie stanowią Władcy Cienia. Mój Kapitan zginął. Ja go zastąpiłam. Wypełnię warunki kontraktu. Jeżeli to stwierdzenie nie stanowi odpowiedzi na wasze pytania, wobec tego prawdopodobnie macie pytania, których nie macie prawa zadawać. Mój poprzednik był człowiekiem cierpliwym. Nie chciał obrażać ludzi. Ja nie dzielę z nim tych cnót. Kiedy się zdenerwuję, jestem bezpośrednia i nieprzyjemna. Pytania?
Mieli ich mnóstwo. Oczywiście zaczęli gadać jeden przez drugiego. Wybrałam człowieka, którego rozpoznałam jako autora obraźliwej kwestii, najwyraźniej nie był również kochany przez swoich kolegów. Łysy Gunni, odziany w szkarłat.
- Tal, byłeś nieprzyjemny. Przestań. Nie masz żadnego powodu, by tutaj przebywać. Tak naprawdę to żaden z was nie ma. Powiedziałam, że nie interesuje mnie religia. Wy zaś nie macie powodu interesować się wojskowością. Pozostawmy sobie wzajem obszary kompetencji, w które nie będziemy wkraczać.
Piękny Tal odgrywał swoją część roli, jakby już wcześniej ją przećwiczył. Jego odpowiedź była bardziej niż obraźliwa - bezpośrednie wyzwanie rzucone mojej płci, dotyczące sati.
Rzuciłam w niego Złotym Młotem, nie w serce, lecz w prawe ramię. Cios zakręcił nim i posłał na podłogę. Wrzeszczał chyba ponad minutę, zanim stracił świadomość.
Zapanowała cisza jak makiem zasiał. Wszyscy, włączając w to biednego, oszołomionego Narayana, patrzyli na mnie szeroko rozmaitymi oczyma.
- Widzicie? Nie jestem taka, jak mój poprzednik. On zachowałby się uprzejmie. Nie odstąpiłby od reguł perswazji i dyplomacji, długo nawet po przekroczeniu punktu, w którym demonstracja siły jest najlepszym sposobem komunikacji. Idźcie i zajmijcie się kapłańskimi sprawami. Ja zadbam o prowadzenie wojny i wojenny rygor.
Nie powinni mieć szczególnych kłopotów ze zrozumieniem, o co chodzi. Kontrakt, jaki zawarła Kompania, czynił z Kapitana rzeczywistego dyktatora wojskowego na rok. Konował nie wykorzystywał tej władzy. Ja również nie zamierzałam. Ale była pod ręką, na wypadek konieczności.
- Idźcie. Mam pracę do wykonania.
Poszli. Cisi. Zamyśleni.
- Cóż. - odezwał się Narayan, kiedy wyszli - No cóż.
- Teraz wiedzą, że nie jestem słabiutka. Teraz wiedzą, że mam do zrealizowania zadanie i nie dbam, kogo zdepczę, gdy stanie na mej drodze.
- To nie są odpowiedni kandydaci na wrogów.
- Oni dokonali wyboru. Tak? Wiem. Ale są zbici z tropu. Trochę czasu zabierze im, zanim zdecydują, co zrobić. Potem zaczną sobie wzajem wchodzić w drogę. W ten sposób zyskałam na czasie. Potrzebuję źródeł informacji, Narayan, znajdź Rama. Powiedz mu, że chcę, aby ponownie przyprowadził do mnie tych ludzi jak najwcześniej. Nastał czas, by przyjrzeć się tym miejscom. - Zanim zaczął polemizować, dodałam - I powiedz mu, że jeśli chce dalej być moim cieniem, niech się lepiej nauczy jeździć konno. Spodziewam się, że znajdę teraz czas, by trochę pozwiedzać okolice miasta.
- Tak, Pani. - Pośpieszył do wyjścia. W chwili, gdy już miał opuścić pomieszczenie, zatrzymał się, spojrzał za siebie, zmarszczył czoło. Zastanawiał się właśnie, kto tu kogo wykorzystuje i czyje będzie na wierzchu. Dobrze. Niech myśli. W czasie gdy on będzie się zastanawiał, ja położę solidne fundamenty mojej potęgi.
Ludzie zgromadzeni w jadalni patrzyli na mnie, a w ich oczach malował się lęk o rozmaitym nasileniu. Kilku tylko odważyło się spojrzeć mi oczy.
- Odpoczywajcie, dopóki możecie, żołnierze. Piasek przesypuje się w klepsydrze.
Poszłam do mojej kwatery, by tam zaczekać na Rama.


XXVIII
Konował zapatrzył się w deszczową noc, w palcach nerwowo splatał źdźbła trawy. Jeden z koń zarżał. Pomyślał o spacerze, pragnął dosiąść na oklep któregoś wierzchowca i odjechać. Miałby szansę pół na pół, że ucieczka się uda.
Wyjąwszy tylko, że teraz wszystko uległo zmianie. Duszołap nie musiała już nikogo łapać, przynajmniej w dosłownym sensie.
Uniósł własnoręcznie uplecioną figurkę: człowiecza postać, wysoka na dwa cale. Trawa pachniała czosnkiem. Wzruszył ramionami, wyrzucił ją na deszcz, z kieszeni wydobył kolejne źdźbła. Splótł już setki takich. Figurki z trawy stanowiły sposób mierzenia upływającego czasu.
Za jego plecami rozległy się głośne uderzenia. Odwrócił oczy od nocy, poszedł powoli w kierunku kobiety. Zdobyła skądś zestaw narzędzi płatnerskich. Już drugi dzień upływał jej na tworzeniu bojowego przyodziewku. Najwyraźniej czarna zbroja, ale dlaczego?
Spojrzała na figurkę konia, którą uplótł.
- Mogę dostarczyć ci trochę papieru i atrament.
- Rzeczywiście? - Było mnóstwo myśli, które chciał zapisać. Przez całe dorosłe życie prowadził dziennik.
- Mogę. To, co robisz, to żadna rozrywka dla dorosłego człowieka.
Wzruszył ramionami i odłożył figurkę konia.
- Zrób sobie przerwę. Czas sprawdzić, jak się zrosło.
Nie nosiła już długiej togi. Była ubrana w taki sam sposób jak wówczas, kiedy po raz pierwszy ją zobaczył, w ściśle dopasowaną, czarną skórę, nieco dwuznacznie podkreślającą jej płeć. Nazywała to swoim kostiumem Duszołap. Nie zatroszczyła się jeszcze o hełm.
Odłożyła narzędzia na bok i spojrzała na niego z psotnym błyskiem w oczach.
- Wyglądasz na przygnębionego. - W głosie, którym się posłużyła, igrały wesołe tony.
- Jestem przygnębiony. Wstań. - Zrobiła, jak jej kazał. Odsunął skórzany kołnierz otaczający szyję. - Goi się szybko. Jutro być może zdejmę już opatrunki.
- Czy zostaną widoczne blizny?
- Nie wiem. Zależy, jak dobrze działają twoje zaklęcia uzdrawiające. Nie wiedziałem, że jesteś próżna.
- Jestem człowiekiem. Jestem kobietą. Chcę wyglądać ładnie. - Ten sam głos, ale znacznie mniej wesoły.
- Naprawdę wyglądasz ładnie. - Słowa same wyrwały mu się z ust. Po prostu stwierdził fakt. Wyglądała ładnie w tym sensie, że była piękną kobietą. Jak jej siostra. Coraz bardziej sobie to uświadamiał, od kiedy zmieniła sposób ubierania. Ale ta myśl wywołała lekkie ukłucie poczucia winy. Zaśmiała się.
- Czytam w twoich myślach, Konował.
Nie w dosłownym sensie, oczywiście. Gdyby potrafiła, byłaby nim rozczarowana. Ale już długo żyła na tym świecie i obserwowała uważnie ludzi. Potrafiła wyczytać całe księgi z kilku zewnętrznych oznak.
Kaszlnął. Powoli się do tego przyzwyczajał. Nie było sensu wysilać się, by cokolwiek przed nią ukryć.
- Co robisz?
- Zbroję. Wkrótce będziemy już na tyle zdrowi, by móc jechać. Czeka nas wspaniała zabawa.
- Mogę się założyć. - Poczuł, jak coś zakłuło go w piersiach. On rzeczywiście prawie już wyzdrowiał. Nie wystąpiły żadne powikłania, których można było oczekiwać. Zaczynał już podejmować forsowne ćwiczenia.
- Jesteśmy niczym gzy, kochanie. Czynnik chaotyczny. Moja ukochana siostra oraz Taglianie nic o nas nie wiedzą. Ci kulawi Władcy Cienia wiedzą o mnie, ale nie podejrzewają twojego istnienia. Nie wiedzą, ile udało ci się osiągnąć. Wydaje im się, że jestem drobnym natrętem, błądzącym w zupełnych ciemnościach. Wątpię, by przyszło im do głowy, że mogłam odzyskać ciało. - Wsparła policzek dłonią. - Jestem bardziej rzeczywista, niż ci się wydaje.
- Och?
Zmiana głosu, głos człowieka interesu, męski, z lekko zaznaczoną nutką irytacji.
- Mam oczy wszędzie. Znam każde słowo wypowiedziane przez tych, którymi się interesuję. Jakiś czas temu zaaranżowałam odwrócenie uwagi Długiego Cienia, podczas gdy Wyjec odwiedził Wirującego i rozerwał sieć, jaką na tamtego narzucił Długi Cień.
- Cholera! Uderzy z całą siłą na Dejagore.
- Będzie leżał martwym bykiem i udawał, że nic się nie zmieniło. Oblężenie nic go nie kosztuje. Bardziej będzie zainteresowany poprawieniem swej pozycji względem Długiego Cienia. Wie, że tamten go zniszczy, kiedy przestanie być użyteczny.
Czeka nas wspaniała zabawa. Będziemy kłuć wszystkich dookoła, aż podwiną pod siebie ogony. Kiedy opadnie kurz, być może nie będzie już żadnego Długiego Cienia, żadnego Wirującego Cienia, żadnego Wyjca, tylko ty i ja, i nasze własne imperium. Albo może duch poprowadzi mnie w jakimś innym kierunku. Nie wiem. Po prostu mam z tego niezłą zabawę.
Powoli pokręcił głową. Trudno było w to uwierzyć, chociaż brzmiało jak prawda. Jej intrygi mogą uśmiercić tysiące, sprowadzić niedolę na miliony, a dla niej jest to tylko gra.
- Nigdy cię nie zrozumiem.
Zachichotała jak dziewczyna, która ma kompletnie pusto w głowie. Nie była ani młoda, ani pozbawiona rozumu.
- Sama siebie nie rozumiem. Ale przestałam próbować już dawno temu. To mnie oszałamiało.
Gry. Od początku swego życia wplątana była w męczące manewry i manipulacje, które nie miały żadnego wyraźnego celu. Jej największą przyjemnością było obserwowanie jak intryga rozkwita i niszczy swą ofiarę. Jedynym spiskiem, który jej się nie powiódł, okazała się próba zastąpienia siostry. A nawet w tym wypadku nie przegrała całkowicie, bowiem ostatecznie jakoś jednak przeżyła.
- Wkrótce zaczną przybywać wyznawcy Kiny - oznajmiła. - W tym czasie musimy być już gdzie indziej. A więc jedźmy do Dejagore i wprowadźmy trochę zamieszania. Powinniśmy dotrzeć tam mniej więcej w chwili, gdy Wirujący zrozumie, że gotów jest do wykonania samodzielnego ruchu. Ciekawe też, jak potoczą się sprawy.
Konował nie zrozumiał, ale nie zadał pytania. Przyzwyczaił się, że mówiła zagadkami. Pozwalała, by wiedział tylko tyle, ile chciała, nawet wówczas, gdy była gotowa mu powiedzieć. Nie było najmniejszego sensu wywierać na nią jakichkolwiek nacisków. Mógł tylko uzbroić się w cierpliwość i żywić nadzieję.
- Już późno - powiedziała. - Na dzisiaj zrobiliśmy wystarczająco dużo. Wróćmy do środka.
Chrząknął z niechęcią. To miejsce przyprawiało go o dreszcze, ilekroć o nim myślał, co zdarzało się każdej nocy przed zaśnięciem. Z kolei sen oznaczał przynajmniej jeden męczący koszmar. Odjazd kojarzył się z uwolnieniem od tego wszystkiego.
Być może gdzieś po drodze uda mu się umknąć, jeżeli wymyśli sposób ukrycia się przed wronami.
Piętnaście minut po tym, jak zgasła lampa, Duszołap zapytała:
- Nie śpisz?
- Nie.
- Zimno tutaj.
- Mhm. - Zawsze było. Przez większość wieczorów zasypiał, trzęsąc się.
- Dlaczego nie przyjdziesz do mnie? Dreszcze nasiliły się.
- Nie chcę.
- Może innym razem. - Zaśmiała się.
Zasypiał, martwiąc się tym razem nie złowrogą atmosferą otaczającą świątynię, ale tym, w jaki sposób zawsze stawiała na swoim. A sny, które nadeszły, były znacznie bardziej męczące niż tamte koszmary.
Raz przebudził się na chwilę. Lampa znowu świeciła. Duszołap mruczała coś do stadka wron. Tematem rozmowy były chyba jakieś wydarzenia w Taglios. Wydawała się zadowolona. Odpłynął w sen, nie zrozumiawszy do końca, o co chodziło.


XXIX
Żadne z potencjalnych miejsc na obóz nie było doskonałe. Jedno z nich było już wcześniej, w dawnych czasach, ufortyfikowane. Przez wieki ludzie dla jakichś swoich celów wynosili z niego kamienie. Wybrałam właśnie to miejsce.
- Nikt nie pamięta, jaką nosiło nazwę - powiedziałam do Rama, kiedy wracaliśmy do miasta. - To skłania do zastanowienia.
- Hę? Nad czym?
- Nad zmiennością rzeczy. Cała historia Taglios określona została przez to, co się tutaj wydarzyło, a teraz nikt nawet nie pamięta nazwy.
Spojrzał na mnie podejrzliwie. Chciał zrozumieć, ale przekraczało to granice jego możliwości. Przeszłość oznaczała dla niego zeszły tydzień, przyszłość - jutro. Wszystko, co zdarzyło się przed jego narodzinami, tak naprawdę nie było rzeczywiste.
Nie był głupi. Wydawał się wielki, tępy i powolny, ale miał przeciętny intelekt. Po prostu nie nauczył się z niego korzystać.
- Nieważne. To nie ma znaczenia. Zwyczajnie staję się markotna. - Markotność rozumiał. Spodziewał się jej. Jego żona i matka bywały "markotne".
Zresztą i tak nie starczało mu czasu na myślenie. Całą jego uwagę pochłaniała konieczność utrzymywania się na grzbiecie konia.
Wróciliśmy do koszar. Oczekiwał nas kolejny tłum zainteresowanych losem swych bliskich. Narayan zupełnie sprawnie radził sobie z nimi. Spoglądali na mnie badawczo. Nie miało to nic wspólnego ze sposobem, w jaki patrzyli na Konowała. On był dla nich uświęconym wyzwolicielem. Ja byłam wariatką, która nie miała dość oleju w głowie, by zrozumieć, że nie jest mężczyzną.
Przyzwyczają się do mnie. To tylko kwestia stworzenia odpowiedniej legendy.
Dogonił mnie Narayan.
- Przybył posłaniec z pałacu. Książę chce dzisiejszego wieczoru zjeść z tobą kolację. W miejscu nazywanym gajem.
- Och? - To właśnie tam spotkałam go po raz pierwszy. Konował wziął mnie ze sobą. Gaj był miejscem często odwiedzanym przez ludzi bogatych i wpływowych. - Prośba czy rozkaz?
- Zaproszenie. ,,Czy uczynisz mi ten zaszczyt" i tak dalej.
- Przyjąłeś je w moim imieniu?
- Nie. Skąd mogłem wiedzieć, jak zechcesz postąpić?
- Dobrze. Wyślij wiadomość, że przyjmuję zaproszenie. Na którą godzinę?
- To nie zostało określone.
Tymczasem będzie to na pewno strata czasu, może jednak uda się osiągnąć coś, co zaoszczędzi mi późniejszych sporów i awantur. Przynajmniej się dowiem, jakich przykrości powinnam oczekiwać ze strony państwa.
- Naszkicuję ci plan obozu, który zbudujemy. Na początek wyślemy tam kompanię plus pięciuset ochotników. Zbierz wszystkich, którzy twoim zdaniem mogą odejść z miasta. A co z tym zamieszaniem? Jak idzie?
- Wystarczająco sprawnie, Pani.
- Pokazali się jacyś ochotnicy?
- Kilku.
- A wywiad? Zacząłeś już coś robić w tej sprawie?
- Wielu ludzi przychodzi, żeby opowiadać nam o rozmaitych sprawach. Głównie na temat obcych. Nic naprawdę interesującego.
- Zajmuj się tym dalej. Pozwól mi zrobić te szkice. Następnie napiszę list do Prahbrindraha. A potem doprowadzę się do porządku.
Gdzieś tutaj powinny być moje imperialne stroje, między innymi suknia, którą miałam na sobie ostatnim razem, oraz powóz, który przyprowadziliśmy ze sobą z północy i zostawiliśmy tutaj, gdy ruszyliśmy na Ghoja.
- Ram, zanim pojechaliśmy na południe, kilku ludzi pomagało mi przy tworzeniu specjalnej zbroi. Chcę, żebyś ich ponownie odszukał.
Zabrałam się do pracy nad szkicami i projektami.
Zaprzężony w cztery konie powóz nie robił już takiego wrażenia jak poprzednio, jednak ludzie wciąż się na niego gapili. Miałam wystarczająco dużo zdolności, by spowodować, iż spod końskich kopyt tryskały skry, a powóz otaczała poświata. Ziejąca ogniem czaszka Kompanii płonęła na drzwiczkach po obu stronach. Koła o stalowych obręczach i ciężkie kopyta łomotały niczym grom.
Byłam usatysfakcjonowana.
Dotarłam do gaju przed zachodem słońca, weszłam do środka i rozejrzałam się dookoła. Dokładnie tak jak poprzednim razem, śmietanka tagliańskiej socjety wyległa, by się na mnie pogapić. Ram oraz człowiek z czerwonym rumel, imieniem Abda, oficjalnie należący do kultu Yehdny, stanowili moją straż przyboczną. Nie znałam Abdy. Był ze mną dlatego, że Narayan go rekomendował.
Wystroili się. Rama można było zmusić, by się przyzwoicie umył, przystawiając mu nóż do gardła. Wykąpany, z utrefionymi włosami i brodą, w nowym ubraniu wyglądał zupełnie przystojnie. Abda jednak niewiele na tym zyskał. Był małym łajdakiem o rozbieganych oczach, który, niezależnie od okoliczności, zawsze będzie wyglądał jak łajdak.
Żałowałam, że nie zabrałam ze sobą jakiegoś strażnika pochodzącego z Gunni, aby nadać całej sprawie znaczenia symbolicznego. W pośpiechu nie można zadbać o wszystko.
Prahbnndrah wstał, kiedy do niego podeszłam.
- Znalazłaś mnie. - Uśmiechnął się - Obawiałem się. Nie określiłem dokładnie, gdzie się mamy spotkać.
- Wydawało się logiczne, że będziesz na mnie czekał w miejscu, w którym spotkaliśmy się poprzednim razem.
Obrzucił uważnym spojrzeniem Rama i Abdę. Przyszedł sam. Oznaka wiary w szacunek, jakim się cieszy wśród swego ludu? Być może, źle ulokowanej wiary.
- Rozgość się. - zaprosił mnie - Postarałem się zamówić potrawy, które jak sądzę, przypadną ci do gustu.
Ponownie spojrzał na Rama i Abdę, nieco zmieszany. Nie wiedział, co o nich myśleć.
- Ostatnim razem, kiedy tutaj byłam, ktoś usiłował zabić Konowała. - oznajmiłam - Zapomnij o ich istnieniu. Są całkowicie godni zaufania.
Nie miałam pojęcia, czy mogę ufać Abdzie, czy nie. Oficjalne zakwestionowanie jego oddania nie byłoby jednak szczególnie bystrym posunięciem.
Służący zaczęli od apentifów i przystawek. Kwitnąca działalność gaju nie wskazywała zupełnie, że Taglianom zagraża wytępienie.
- Wyglądasz promiennie dzisiejszego wieczoru.
- Czuję się inaczej. Czuję się przemęczona.
- Powinnaś trochę odpocząć. Mniej się wszystkim przejmować.
- Czy Władcy Cienia postanowili zrobić sobie wakacje?
Spróbował czegoś, co wyglądało jak krewetka. Skąd tutaj miałyby się wziąć krewetki? Cóż, morze nie było znowu aż tak daleko. Ta myśl wywołała u mnie pewne interesujące skojarzenie. Zastanowię się nad nim później.
Książę przełknął, wytarł usta chusteczką.
- Zdajesz się zdecydowana utrudniać mi życie.
- Och?
- Pędzisz przed siebie niczym trąba powietrzna, nie zostawiając nikomu czasu do namysłu. Roztrącasz wszystkich na boki. Muszą się potem skupiać na zachowaniu koniecznej równowagi.
Uśmiechnęłam się.
- Jeżeli dam innym czas na zrobienie czegokolwiek innego niż tylko bieg za mną, po uszy wpadnę w kłopoty. Zdaje się, że nie dostrzegacie rozmiarów zagrożenia, jakie nad wami zawisło. Macie inne priorytety. Każdy chce tylko grać w głupią grę i zdobywać przewagę nad innymi. A tymczasem Władcy Cienia zaplanowali sobie eksterminację was wszystkich.
Skubnął trochę jedzenia i zaczął udawać, że się zastanawia.
- Masz rację.   Ale ludzie są ludźmi.   Nikt tutaj nie myślał nigdy o wrogu ostatecznym albo naprawdę niebezpiecznym.
- Władcy Cienia również na to liczą.
- Bez wątpienia.
Pojawiła się kolejna potrawa, tym razem bardziej treściwa. Jakiś ptak. Byłam zaskoczona. Książę wy wodził się z kultu Gunni, którzy byli zdeklarowanymi wegetarianami.
Obserwując moje otoczenie, dostrzegłam dwie rzeczy, które mi się nie spodobały. Drzewa obsiadło mnóstwo wron. A ten kapłan, Tal, którego wcześniej ośmieszyłam w towarzystwie kilku swoich popleczników obserwował nas.
Prahbrindrah powiedział:
- Z twojego powodu wywierane są na mnie pewne naciski. Niektóre nawet w najbliższym otoczeniu. To stawia mnie w delikatnej sytuacji.
Gdzie była jego siostra? Czy wciąż z Kopciem oszukiwała go? Przypuszczalnie tak. Wzruszyłam ramionami i zabrałam się do jedzenia.
- Pomogłoby mi znacznie, gdybym znał twoje plany. - kontynuował Książę.
Opowiedziałam mu:
- Przypuśćmy, że jacyś ważni ludzie nie zaaprobują albo nie uznają w tobie właściwej orędowniczki całej sprawy?
- To nie ma znaczenia. Obowiązuje kontrakt. Musi zostać zrealizowany. A ja nie rozróżniam wrogów na obcych czy wewnętrznych.
Zrozumiał. Podczas następnego dania nie powiedział ani słowa. Potem wybuchnął:
- Czy zabiłaś Jahamaraja Jaha?
- Tak.
- Bogowie! Dlaczego?
- Jego egzystencja obrażała mnie. - Zatkało go kompletnie. - Zdezerterował pod Dejagore kosztem przegranej bitwy. To jest wystarczający powód. Ponadto pragnął również zabić twoją siostrę i obwinić o to mnie. Miał żonę. Jeżeli kobiety Shadar są na tyle głupie, aby się zabijać z powodu swych mężów, możesz jej powiedzieć, by podpaliła swój ghat. Każda żona kapłana, której mężem jest ktoś taki jak Jah, niech lepiej zacznie już zbierać drzewo na stos. Będzie go potrzebowała.
Zamrugał.
- Wszczynasz wojnę domową.
- Nie, jeżeli wszyscy będą zachowywać się grzecznie i zajmować swoimi sprawami.
- Nie rozumiesz. Kapłani wszystko uważają za własną sprawę.
- O jak wielu ludziach mówimy? O kilku tysiącach? Widziałeś kiedyś, jak pracuje ogrodnik? Obetnie tutaj jedną gałązkę, tam większą gałąź, i roślina staje się silniejsza. Ja również będę przycinała, jeżeli zajdzie taka konieczność.
- Ale... Jesteś sama jedna. Nie możesz...
- Mogę. I zrobię to. Zamierzam dopełnić warunków kontraktu. I ty również.
- Co?
- Słyszałam, że ty i twoja siostra negocjowaliście z nami w złej wierze. Nie było to zbyt sprytne, mój przyjacielu. Nikt nie oszukuje Kompanii.
Nie odpowiedział.
- Nie jestem szczególnie dobra w grach. Brakuje mi subtelności. Moje rozwiązania są natychmiastowe i ostateczne.
- Rozwiązania natychmiastowe i ostateczne rodzą rozwiązania natychmiastowe i ostateczne. Zabiłaś Jaha, inni Jahowie dojdą do wniosku, że jedynym rozwiązaniem jest zabić ciebie.
- Tylko wówczas, jeżeli zlekceważą propozycję zajęcia się własnymi sprawami. A gdzie niby ryzykuję? Nie mam nic do stracenia. W każdym razie, kiedy przestanę być potrzebna, taki właśnie los mnie czeka. Dlaczego miałabym współpracować przy własnej zagładzie?
- Nie możesz przez cały czas zwyczajnie zabijać ludzi, którzy się z tobą nie zgadzają.
- Nie mam zamiaru. Będę zabijać tylko tych, którzy się nie zgadzają i siłą próbują narzucić mi swoje zdanie. Tu, w Taglios, w chwili obecnej nie istnieje żadna usprawiedliwiona przyczyna konfliktu.
Książę wydawał się zaskoczony.
- Nie rozumiem.
- Taglios trzeba chronić przed Władcami Cienia. Kompania zawarła kontrakt na tę ochronę. Gdzie tkwi problem? Robimy to, co zgodziliśmy się zrobić, ty nam płacisz, jak zostało ustalone, odchodzimy. Dzięki temu wszyscy będą szczęśliwi.
Książę patrzył na mnie, jakby zastanawiając się, jak też mogę być aż tak naiwna.
- Zaczyna mi się wydawać, że nie mamy żadnych podstaw komunikacji. Ta kolacja może się okazać pomyłką.
- Nie. Przyniosła określone korzyści. Może dalej nimi owocować, jeśli będziesz mnie słuchał. Nie szarpię się na lewo i prawo, pochwycona w kolczastych krzewach. Mówię ci, jak jest i jak będzie. Beze mnie Władcy Cienia połkną cię żywcem. Sądzisz, że wywrze na nich wrażenie, jakiż to kult zarobił więcej pieniędzy na machlojkach przy budowie murów? Wiem, jak myślą ci ludzie. Jeżeli dotrą do Taglios, wyrżną od razu wszystkich, którzy mogą być potencjalnym źródłem kłopotów. Powinieneś to zrozumieć. Widziałeś, co robili gdzie indziej.
- Nie można z tobą dyskutować.
- Ponieważ sam wiesz, że racja jest po mojej stronie. Mam listę rzeczy, których potrzebuję natychmiast. Muszę zbudować ufortyfikowany obóz oraz przygotować plac ćwiczebny.
- To może doprowadzić do szybkiej konfrontacji. Zasoby za pewne trzeba będzie wycofać z tego absurdalnego projektu budowy muru. Miasto było zbyt rozległe by można go skutecznie bronić. Projekt w ogolę nie powinien być zatwierdzony do realizacji. Stanowił narzędzie transferu bogactw państwa w ręce kilku jednostek.
- Ludzie i zasoby materialne przeznaczone na budowę murów mogą być wykorzystane w bardziej pożyteczny sposób - powiedziałam.
Zrozumiał. Sama prosiłam się o kłopoty. Odkaszlnął.
- Dlaczego po prostu nie cieszymy się naszym posiłkiem? - zmieniłam temat.
Usiłował, ale nie udało nam się już przywrócić atmosfery radosnego wieczoru.
Po kilku kolejnych daniach, podczas których rozmawialiśmy o jego i moich młodych latach, ponownie zaatakowałam.
- Chcę jeszcze jednej rzeczy. Książek, które schował Kopeć - Jego oczy rozszerzyły się - Chcę wiedzieć, dlaczego tak bardzo się boicie przeszłości.
- Sądzę, że i tak wiesz - Uśmiechnął się słabo - Kopeć jest o tym przekonany. Wierzy, że dlatego właśnie przyszliście.
- Nie rozumiem, powiedz coś więcej.
- Rok Czaszek.
Nie byłam całkowicie zaskoczona. Udałam jednak głębokie zdziwienie.
- Rok Czaszek? Cóż to jest?
Spojrzał na Rama i Abdę. Na jego obliczu pojawiło się powątpiewanie. Przypomniałam sobie, jak zabawiałam się rumel w obecności jego siostry. Wątpliwości, które jeszcze mógł mieć wkrótce się rozwieją.
- Jeżeli tego nie wiesz, musisz sama dojść, o co chodzi. Nie jestem największym autorytetem w tej sprawie. Porozmawiaj ze swoimi przyjaciółmi.
- Nie mam przyjaciół, jeżeli nie zalicza się do nich Prahbrindrah Drah.
- To smutne.
- A więc?
To znowu wprawiło go w zakłopotanie. Zmusił się do uśmiechu. 
- Być może nie. Być może powinienem spróbować trochę nim być. - Uśmiech zmienił charakter.
- Wszyscy potrzebujemy przyjaciół. Czasami nasi wrogowie nie pozwalają nam ich znaleźć. Powinnam już wracać. Mój numer dwa jest niedoświadczony, a na dodatek na jego niekorzyść działa miejsce, jakie zajmuje w waszym systemie kastowym.
Ślad rozczarowania? Chciał czegoś więcej niż tylko rozmowy o książętach i wojownikach.
- Dziękuję za kolację, Prahbrindiahu. Wkrótce postaram ci się odwdzięczyć Ram, Abda! - Podeszli bliżej. Ram podał mi ramię. Cały czas, niewidoczni, stali za moimi plecami. Byłam zadowolona z ich czujności. Ram powinien taki być, choćby wyłącznie z powodu miejsca, w którym się znajdowaliśmy. Człowiek z jego kasty w normalnych warunkach nie miałby szansy odwiedzenia gaju. - Życzę miłego wieczora, książę. Spodziewam się że w ciągu roku przyniosę ci głowy wrogów Taglios.
Kiedy obserwował, jak się oddalaliśmy, na jego twarzy zastygło smutne, tęskne spojrzenie. Wiedziałam, co czuje. Często skrywałam podobne emocje, kiedy byłam imperatorową północy. Robiłam to wszak znacznie lepiej.


XXX
Ram czekał, aż się nie upewnił, że odeszliśmy poza zasięg głosu.
- Coś się dzieje, Pani.
- Kłopoty?
- Przez cały czas obserwowali nas ci chytrzy kapłani, Gunni. Zachowywali się, jakby coś knuli.
- Ach - Nie zakwestionowałam jego oceny sytuacji. Nie miał zbyt bogatej wyobraźni. Strzepnęłam palcami w stronę najbliższego służącego.
- Sprowadź Pana Guptę.
Pan Gupta prowadził gaj niczym łaskawy dyktator. Dbał o swych gości, zwłaszcza o tych, którzy byli blisko Piahbrindraha Draha. Pojawił się niemal natychmiast.
Kłaniając się jak kulis, zapytał:
- Czegóż życzy sobie wielka pani od tak nędznego robaka?
- Masz może tutaj jakiś miecz? - Ubrana jak kobieta i imperatorowa, nie wzięłam ze sobą cięższej broni. Jego oczy stały się wielkie jak spodki.
- Miecz? A na cóż mógłby mi być potrzebny miecz, Pani?
- Nie mam najmniejszego pojęcia. Ale chciałabym pożyczyć jeden, gdybyś był w stanie go dostarczyć.
Wytrzeszczył oczy jeszcze bardziej i skłonił się kilkakrotnie.
- Zobaczę, co da się znaleźć. - Odszedł pośpiesznie, rzucając za siebie niepewne spojrzenia.
- Ram, pomóż mi pozbyć się przynajmniej częściowo tego przebrania. - Był zgorszony. Odmówił. - Ram, igrasz z możliwością spędzenia czasu swej służby na kopaniu rowów pod latryny.
Wziął moje słowa poważnie, i nie zwracając uwagi na dezaprobatę kilkudziesięciu potencjalnych obserwatorów, pomógł mi zdjąć najbardziej niewygodne części garderoby. Był zmieszany.
Abda, którego nie poproszono o pomoc, starał się udawać, że nic nie widzi.
Pojawił się Gupta. Przyniósł miecz, który okazał się czyjąś paradną zabawką.
- Pożyczyłem go od dżentelmena, który był na tyle łaskawy, że pozwolił mi go tobie ofiarować. - Również udawał ślepca. Podejrzewam, że w ciągu lat swojej pracy musiał widzieć już wszystko. Gaj był miejscem, gdzie kochankowie wyznaczali sobie jawne schadzki.
- Na zawsze będę żywiła względem ciebie tylko przyjazne uczucia, Gupta. Czy się mylę, zakładając, że służba posłała po mój powóz, kiedy tylko spostrzegli, iż gotuję się do wyjścia?
- Jeżeli okaże się, że jest inaczej, odpowiedzialni za to ludzie będą musieli gdzie indziej poszukać zatrudnienia, Pani.
- Dziękuję ci. Wkrótce odeślę tę zabawkę. Ram ponownie zaczekał do chwili, gdy nikt nie mógł nas podsłuchać, potem szeptem zadał pytanie. Odpowiedziałam:
- Jeżeli rzeczywiście możemy się spodziewać kłopotów, to tylko w bramie. Kiedy dotrzemy do powozu, będziemy bezpieczni.
- Masz jakiś plan, Pani?
- Wejdźmy w pułapkę. Jeżeli, oczywiście, ją zastawiono. Załatwimy ich albo weźmiemy jeńców i zabierzemy ze sobą tam, gdzie nikt ich już więcej nie ujrzy. Ilu ich może być?
Ram wzruszył ramionami. Już nie tracił czasu, by na mnie spojrzeć. Jego oczy skupiły się na wypatrywaniu ewentualnych kłopotów.
- Ośmiu - rzekł Abda - oraz ten, którego obraziłaś. Ale on będzie unikał nadmiernego angażowania się. Musiałby to jakoś wyjaśnić, gdyby ktoś go zobaczył.
- Taak?
- Uczestniczyłem w dwu takich zasadzkach, kiedy jeszcze byłem nowicjuszem.
Nie miałam pojęcia, o co mu chodzi. Moment nie wydawał się najlepszy na wgłębianie w szczegóły jego przeszłości. Zbliżaliśmy się właśnie do zarośniętego obszaru, gdzie krzaki ściśle osłaniały ścieżkę wiodącą do wyjścia.
Powiedziałam "krzaki", ale nie jestem wszak zwolenniczką formalnego ogrodnictwa. Były to gęste zarośla wysokie na cztery do ośmiu stóp. Każdy pojedynczy listek był codziennie pielęgnowany i układany. Jego funkcją było zamaskowanie gaju przed światem, aby tagliańskich panów nie kalały spojrzenia pospólstwa.
Gdy tylko rozstaliśmy się z Guptą, zaczęłam układać zaklęcie. Kiedy dotarliśmy do zarośli, byłam już gotowa. Kolejna dziecinna zabawka, jak dotąd jednak oznaczająca szczyt moich ambicji. Wypowiedziałam inicjujące słowo i cisnęłam kulą ognia w krzaki po lewej stronie.
Zanim kula przeleciała dziesięć stóp, była już dostatecznie gorąca, by stopić żelazo. Rozpadła się na cząstki, które z kolei rozprysły się na jeszcze mniejsze.
Ktoś krzyknął. Potem jeszcze ktoś. Z zarośli wypadł człowiek, trzymając się za bok.
Miałam już na podorędziu kulę płomienia, cisnęłam nią w przeciwną stronę.
- Czekajcie. - powiedziałam - Niech wyjdą na otwartą przestrzeń. Będziemy mogli ich ścigać ścieżką aż do bramy.
Na ścieżce znajdowało się w tej chwili trzech ludzi; toczyli po nas zdziczałymi spojrzeniami. Po chwili trzech następnych wypadło z krzaków niczym bydło ogarnięte popłochem. Zarośla płonęły.
- Wystarczy. Idziemy.
Ruszyliśmy szybko naprzód. Przerażeni niedoszli zabójcy uciekali. Wspięli się na zamkniętą bramę. Odźwierny oszołomiony, wpatrywał się w płomienie, niepewny, co robić.
- Ram, stłucz im łby. Wpakuj do powozu.
Strażnik rozpoznał mnie, machinalnie przystąpił do wykonywania swych obowiązków, podczas gdy Ram energicznie zabrał się za tamtych sześciu.
- Pani.
Abda stał za mną. Odwróciłam się. Płonący człowiek pędził na nas ze wzniesionym jataganem, bronią, której nigdy dotąd nie widziałam, Wyglądał jakby go wydobyto z muzeum.
Abda sprężył się, skoczył i w mgnieniu oka zawinął rumel wokół szyi tamtego. Nie uniosłam nawet mego pożyczonego ostrza. Impet ataku zabójcy skręcił mu kark.
I to było wszystko. Ram wrzucił ciała nieprzytomnych do powozu. Przywołałam do siebie najmniej rozdygotanego ze strażników bramy.
- Podziękuj panu Gupcie za pożyczkę. - Podałam mu miecz - I przekaz moje przeprosiny z powodu wyrządzonych zniszczeń. Kapłan Chandra Chan Tal z pewnością będzie zadowolony, mogąc je zrekompensować Gotowy, Ram?
- Tak, Pani.
- Abda, załaduj tę padlinę. - Podeszłam do powozu, wspięłam się na kozioł obok mego woźnicy, rozejrzałam dookoła i dostrzegłam Tala. Wraz z dwoma kapłanami odzianymi w czerwień stał na ulicy w odległości osiemdziesięciu stop od nas i wytrzeszczał oczy. Zasalutowałam im.
- Załadowani, Pani! - krzyknął Abda. Zachowanie jego i Rama rozbawiło mnie. Nie chcieli, bym siedziała tutaj, na tak widocznym miejscu, ale również nie mogli dopuścić  abym przebywała w środku  w towarzystwie jeńców i zwłok.
- Czy mam biec za powozem jak dobra tagliańska kobiecina Ram?
Całkowicie skonfundowany potrząsnął tylko głową.
- Wsiadajcie
Kiedy przejeżdżaliśmy obok Tala i jego popleczników zawołałam do nich.
- Postaraj się wykorzystać jak tylko potrafisz te krótkie godziny życia które ci jeszcze pozostały.
Tal pobladł. Pozostali dwaj wykonani byli z twardszego lub bardziej tępego materiału.


XXXI
To był wspaniały dzień. Jedynie kilka chmur nad głowami łamało głęboki błękit nieba, delikatny wiatr, powiał zadziwiająco chłodnie jak na tę porę roku. Pozostając w cieniu, można było się nawet nie spocić. Było wczesne popołudnie. Praca w obozie trwała od świtu. Cztery tysiące ludzi czyni widoczne postępy.
Najpierw zbudują baraki, kantyny, stajnie i magazyny. Zaplanowałam to z rozmachem, na garnizon liczący dziesięć tysięcy ludzi. Nawet Naiayan miał wątpliwości czy się nie ważę zbyt wcześnie na zbyt wiele.
Spędziłam poranek, odbierając przysięgi od żołnierzy podzielonych podług kultów na małe grupy. Zmusiłam ich aby ślubowali na wszystko co tylko możliwe, że nie ustąpią w świętej obronie Taglios. W przysięgi wpleciony był wers o niekwestionowanym posłuszeństwie wobec dowódców.
Bystrzejsi poplecznicy Narayana wyłapywali kapłanów i fanatyków religijnych. Te szumowiny izolowaliśmy, zamierzając stworzyć dla nich specjalną jednostkę. Takich znalazło się ponad trzystu. Teraz na polu pod wzgórzem przechodzili "przyspieszone ćwiczenia". Kiedy tylko przyjdzie mi coś do głowy, wyślę ich w jakiejś śmiałej i dramatycznej misji jak najdalej stąd. Siedziałam w cieniu starego drzewa, obserwując i wydając rozkazy. Ram kręcił się w pobliżu.
Wypatrzyłam zbliżającego się Narayana. Wcześniej zleciłam mu zadanie do wykonania w mieście. Wstałam i zapytałam:
- A więc?
- Zrobione. Ostatniego znaleziono godzinę przedtem, zanim opuściłem miasto.
- Dobrze. - Z Talem poszło łatwo, ale jego towarzyszy trudniej było wyśledzić. Przyjaciele Narayana uporali się z nimi. - Dobrze. Czy wywołało to jakieś poruszenie?
- Trudno w tej chwili coś powiedzieć, choć emisariusz Gunni pojawił się tuż przed moim wyjazdem z miasta.
- Tak?
- Chciał się układać w sprawie uwolnienia ludzi z gaju.
- I?
- Powiedziałem mu, że zostali uwolnieni. Zrozumie.
- Wspaniale. Jakieś wieści o szpiegach Władców Cienia?
- Nie. Ale ludzie widzieli tych pomarszczonych małych ciemnych ludzi, o których wspominałaś. Muszą więc tu gdzieś być.
- Są tutaj. Oddałabym kilka zębów, by się dowiedzieć, co planują. Coś jeszcze?
- Dotąd nic. Wyjąwszy plotki o tym, jak Prahbrindrah Drah wezwał do siebie wszystkie wielkie figury od projektu murów obronnych i kazał zamiast niego zbudować dla ciebie fort. Odnalazłem przyjaciela, który od czasu do czasu pracuje w pałacu, kiedy nie starcza im rąk do pracy. Nasz książę nie utrzymuje nazbyt licznej stałej służby. Przypuszczalnie więc, jeśli książę nie będzie się dużo bawił, nasz przyjaciel nie uzyska wiele.
- Zorientuj się, czy istnieje możliwość, aby twój przyjaciel uzyskał stałe zatrudnienie. Czy zgłosili się jacyś nowi ochotnicy?
- Tylko kilku. Wciąż jest zbyt wcześnie. Ludzie chcą zobaczyć, jak sobie poradzisz z dotychczasowym układem sił.
- Zrozumiałe. Nikt nie chce się przyłączać do przegranych.
Interesujące mogłoby się okazać, w jaki sposób mówili o mnie podczas tego spotkania. Szkoda, że nie dysponowałam zasobami, które posiadałam niegdyś.
Nie zamierzałam dać im czasu na próżnowanie.
- Wracam z tobą. Mam sprawy do załatwienia.
Przypomniało mi się coś, co mój mąż zrobił dla zabezpieczenia swej władzy. Pomysł ten, zinterpretowany stosownie do tutejszych warunków, może sprawić, by na jakiś czas wszyscy zapomnieli o polityce.
Potrzebne mi będzie odpowiednie miejsce. Powinnam już zacząć go szukać. Kiedy jechaliśmy, zapytałam Narayana:
- Czy mamy wielu łuczników? - Wiedziałam, że nie mamy, ale on miał talent do znajdowania tego, czego mi brakowało.
- Nie, Pani. Łucznictwo nie było umiejętnością, której rozwojowi by sprzyjano. Hobby Marhanów, nic więcej. - Miał na myśli kastę u samego szczytu hierarchii władzy.
- A jednak kilku mamy. Znajdź ich. Każ im uczyć ludzi najbardziej godnych zaufania.
- Masz jakiś pomysł?
- Nowe zakończenie starej bajki. Może. Mogę ich nigdy nie potrzebować, ale wolałabym wiedzieć, że są pod ręką.
- Jak zawsze, spróbujemy ich dostarczyć. - Kiedy uśmiechał się tym swoim uśmiechem, żałowałam, że nie mogę na zawsze zmazać go z jego twarzy.
- Aby stworzyć formację łuczników, będziesz potrzebował łuków, strzał oraz wszystkich przyborów pomocniczych.
Dzięki temu będzie miał czym zająć myśli. Nie miałam nastroju do rozmowy. Nie czułam się dzisiaj gotowa walczyć z lwami. W rzeczywistości stan ten trwał już od kilku dni. Zapewne z powodu braku snu, nocnych koszmarów oraz tego, że powoli doprowadziłam się do granic wytrzymałości.
Złe sny dręczyły mnie bezustannie. Były straszne, ale po prostu odpychałam od siebie ich wspomnienia, przechodziłam do porządku nad tym, co w sobie niosły, i zajmowałam się tym, czym było trzeba. Tyle tylko byłam w stanie zrobić w czasie, jaki miałam do dyspozycji. Zajmę się nimi, gdy załatwię już wszystkie bardziej palące sprawy.
Przez chwilę myślałam o moim byłym mężu, Dominatorze, oraz jego technikach budowania imperium, potem wróciłam do swej własnej sytuacji. Nieprzerwanie dręczył mnie brak dowódców. Zupełnie zwyczajni ludzie przyjmowali na siebie zadania przekraczające ich zdolności; wybierałam ich, opierając się wyłącznie na swojej lub Narayana intuicji. Niektórzy przepracowywali się, inni nie wytrzymywali nawału zadań. Teraz było szczególnie ciężko, ponieważ zamierzaliśmy uporządkować bezładny motłoch, nie mający pojęcia, o co w tym wszystkim chodzi.
Kiedy zbliżaliśmy się do miasta przejeżdżając obok rusztowania, gdzie rozpoczęto budowę murów, Nanayan zauważył:
- Pani, został mniej niż miesiąc do Święta Świateł.
Przez chwilę nie wiedziałam, o co mu chodzi. Potem przypomniałam sobie, że święto jest wielkim, uroczystym dniem jego kultu oraz że, wedle sugestii Nanayana, chcąc uzyskać poparcie Dusicieli, powinnam koniecznie wziąć w nim udział. Muszę przekonać pozostałych jamadarów, iż jestem Córką Nocy i potrafię sprowadzić Rok Czaszek.
Musiałam dowiedzieć się czegoś więcej o jego kulcie. Aby odkryć to, co Naiayan mógł przede mną ukrywać.
Nie było czasu, aby zrobić wszystko, co konieczne.
Zeszłej nocy otrzymaliśmy pierwsze wieści od naszych ludzi obserwujących Dejagore. Mogaba wciąż się trzymał. Nie sadziłam, iż jeszcze przyjdzie nam się spotkać. Jeżeli jednak stanie się inaczej, polecą drzazgi. On również może zgłosić pretensje do stanowiska Kapitana. Byłam tego równie pewna, jak tego, że słońce wschodzi i zachodzi.
Jeden ruch na raz. Po kolei


XXXII
Spotkanie z kapłanami nie przebiegło pomyślnie. Radisha pieniła się z gniewu. Jej brat wyglądał ponuro. Kopeć pisnął:
- Trzeba coś zrobić z tą kobietą.
Znajdowali się w osłanianym pokoju a jednak coś rozmościło się pośród nieładu panującego na wysokiej półce. Znajdujący się poniżej nie spostrzegli, że obserwuje ich żółte, wtórnie oko.
- Nie jestem pewien - zareplikował Piahbrindiah Drah  - Długo rozmawialiśmy. Mam wrażenie, że ona jest szczera. Intuicja podpowiada mi, iż powinniśmy dać jej to, czego chce! - Bogowie! - zaklął Kopeć - Nigdy! Radisha zajmowała stanowisko neutralne. Jak dotąd.
- Dzisiejszej nocy tylko cale dzieliły nas od upadku. Nie potrafimy wbić pomiędzy nich klina. Uratować nas może tylko ona. Nie możemy się jej pozbyć, Kopeć.
- Schwytaliśmy tygrysa za ogon - dodał Prahbrindrah Drah - Nie możemy go teraz puścić. Czuję się jakbym się znajdował w dolinie, a wszędzie na jej, grzbiecie stali ludzie chcący zepchnąć na mnie głazy.
- Ona nas zniszczy. - powiedział Kopeć. Starał się nadać tonowi swego głosu rozsądne brzmienie. Panika już wcześniej świadczyła przeciwko niemu. Prahbnndraha Draha , Radishę należało przekonywać intelektualnie. - Ona dogadała się z Dusicielami.
- Których być może jest kilka setek na całym świecie - zauważyła Radisha - Jak wielu ludzi jest na Ziemiach Cienia? Jak wiele cieni? Więcej jest w tym mieście zdradliwych kapłanów niż wszystkich Dusicieli razem wziętych.
- Powinnaś ponownie przeczytać te stare kroniki. - zaproponował Kopeć. - Jak liczne były Czarne Kompanie, które przedtem tędy przechodziły. A jednak zanim zostali pokonani, nasi przodkowie stali się nieomal świadkami Roku Czaszek. Nie można dogadywać się z taką ciemnością. Ona budzi diabła w każdym. Nie możesz zapraszać do swego domu tygrysa tylko po to, by wypędzić wilka. Nie ma szarości, Nie ma liny, po której można iść. Nikt nie może się spodziewać, że dzięki niej zwyciężymy ciemność. To jest ostateczne i bezdenne zło przekraczające wszystkie pozostałe. Weźcie pod uwagę, co ta kobieta zrobiła zeszłej nocy.
Prahbnndrah Drah powiedział:
- Wstrząsnęły mną dokonane zniszczenia. Pan Gupta i jego poprzednicy pracowali nad tym gajem od stu lat.
- Nie chodzi o przeklęte rośliny! - Kopeć o mały włos znowu nie stracił panowania nad sobą. - Zginął człowiek, zabity magią. Siedmiu następnych zostało wywiezionych, aby spotkać jakież to niewiadome przeznaczenie! Tal, jego sprzymierzeńcy został, zamordowani w swych własnych świątyniach. Uduszeni;
- Sami się o to prosili. - powiedziała Radisha. Zrobili cos głupiego. Zapłacili za to. Zauważyłeś, że pozostali kapłani Gunni bynajmniej nie byli wstrząśnięci.
- Frakcja Ghapora? Prawdopodobnie ośmielili Tala do wszystkiego i gdy spotkał go szybki koniec, nie mieli nic przeciwko temu.
- Prawdopodobnie.
- Nie rozumiecie, co ona zrobiła? Rok wcześniej żaden z kapłanów nie brałby pod uwagę morderstwa. Teraz jest powszechnie akceptowanie. Nikt się tym nie przejmuje. Tal odszedł. Mówisz, że był głupi, sam się o to prosił, i masz rację. Ale on był jednym z najważniejszych ludzi w Taglios. Podobnie jak Jahamaraj Jah. On również sam się prosił. Kiedy ona sobie wybierze następną ofiarę, być może wszyscy ponownie powiedzą to samo. Sam się o to prosił. A potem będzie następny i następny, aż wreszcie zostaniecie tylko ty i Prahbrindrah Drah, a po was już tylko potcap. Nie chodzi o jej profesjonalne umiejętności żołnierza. Może być najlepszym żołnierzem, jaki kiedykolwiek żył na świecie. Może nawet przez sen być w stanie zniszczyć Władców Cienia. Ale nawet jeśli nigdy ponownie nie przekroczą Main, jeśli nigdy nie posuną się na północ od Dejagore, jeżeli nie wygrają kolejnej potyczki, gdy ona będzie u władzy, Taglios przegra z równą pewnością jakbyśmy nigdy nawet nie próbowali się opierać.
Prahbrindrah Drah zaczął już coś mówić, ale Radisha weszła mu w słowo:
- On ma trochę racji. Taglios już nigdy nie będzie takie samo.
- To znaczy?
- Jeżeli damy tej kobiecie wolną rękę, przemieni Taglios na podobieństwo Ziem Cienia, ponieważ tego właśnie będzie wymagało zwycięstwo. Kopeć, rozumiem cię. Nawet częściowo twoją obsesję na punkcie Dusicieli i Roku Czaszek. Obserwowałam tę kobietę. Wątpię, by ktoś, może poza tamtym Konowałem, miał kiedykolwiek na nią jakikolwiek wpływ. Bracie, on ma rację. Aby nas uratować, zmieni nas w to, czego się obawiamy.
- A więc jesteśmy skazani, niezależnie od tego, co zrobimy. Jeżeli pozwolimy jej robić co chce, już po nas. Jeżeli nie pozwolimy, pożrą nas Władcy Cienia.
- Jest inny sposób... - zaczął Kopeć. Ale nie potrafił im powiedzieć. Nie powiedział im wszystkiego, kiedy zdawał sprawę ze spotkania z agentami Długiego Cienia. Teraz było już za późno. Jeżeli wyciągnie na jaw przemilczane szczegóły, nigdy więcej już mu nie zaufają. Mogą nawet dojść do wniosku, że jego sprzeciw względem kobiety został nakazany przez wrogów Taglios.
Tamten pomarszczony, mały człowiek to przewidział. Niech sczeźnie.
- Tak? - dopytywała się Radisha.
- Coś mi przyszło do głowy. Ale okazało się bezużyteczne. Emocje zaćmiły mi jasność myśli. Zapomnijcie o tym. Kina się porusza. Córka Nocy spaceruje wśród nas. Musimy sprawić, by zamilkła.
- W ten sposób możemy rozmawiać przez całą noc. - powiedział Prahbrindrah Drah. - Żadne z nas nie zmieni swych poglądów. Do czasu aż nie osiągniemy zgody, lepiej skupmy się na wyprzedzaniu kapłanów, przynajmniej o krok.
Kopeć potrząsnął głową. To się nie uda. Ta kobieta cały czas będzie wprowadzać między nich podziały i pomieszanie, do czasu aż nie będzie za późno. Takie są drogi ciemności. Kłamstwo. Nie kończące się kłamstwo.
Nie było sensu dłużej rozmawiać. Pozostała już tylko jedna droga wyjścia.
Jeżeli go przyłapią, znienawidzą go. Zrobią z niego zdrajcę. Ale nie było innej możliwości.
Powinien się modlić o odwagę i jasność umysłu. Władcy Cienia sami byli mistrzami kłamstwa. Wykorzystają go, jeśli tylko im na to pozwoli. Ale jeżeli uda mu się ostrożnie rozgrywać tę grę, przysłuży się Taglios lepiej niźli dziesięć armii.
Kiedy brat i siostra wychodzili z komnaty, książę powiedział:
- Kopeć, zapomniałem zapytać. Dlaczego znienacka wyznaczyła nagrody za nietoperze?
- Co?
- Wspomniał o tym Shadar Singh. Usłyszał o tym, idąc tutaj. Rozpuściła wieści, że każdy dzieciak, który zechce, może dostać kilka miedziaków za przyniesienie jej martwych nietoperzy. Wszystkie biedne rodziny w mieście zaczną polować. A skarb miasta będzie musiał za nie płacić. Dlaczego?
- Nie mam pojęcia - skłamał Kopeć. Serce podeszło mu do gardła. Ona wiedziała. Ta sprawa z doniesieniami na obcych... To nie był manewr propagandowy. Wiedziała. - W niektórych egzotycznych zaklęciach wykorzystuje się sproszkowane części ciała nietoperza. Sierść, pazury, wątrobę. Ale należą, one do tego rodzaju, za pomocą których sprowadza się bezpłodność na krowy sąsiada albo powoduje, że jego kury przestają nieść. Ona nie będzie miała z nich żadnego pożytku.
Ale żywe nietoperze przynosiły pożytek Władcom Cienia. Ledwie udało mu się doczekać, aż książę i jego siostra zniknęli za najbliższym zakrętem korytarza.  Potem pospieszył na dwór  dopóki jeszcze zostały jakieś nietoperze, które mogły go znaleźć.

XXXIII
Konował siedział na skale w lesie wsparty plecami o drzewo, i splatał z pasm trawy zwierzęcą figurkę. Skończył i cisnął nią o pień drzewa. Wrony obserwowały go. Nie zwracał na nie najmniejszej uwagi. Myślał o Duszołap.
Nie była najlepszym towarzystwem. Przeżuła wieki, skupiona na swym wnętrzu. Chwilami mogła być nawet miła i ożywiona, ale nie wiedziała, jak podtrzymywać ten nastrój przez dłuższy czas. On zresztą również nie wiedział. Czasami zdawało się raczej jakby podróżowali nie razem, a wyłącznie w tym samym kierunku. Ale przecież ona nie pozwoli mu odejść tylko dlatego, że nie byli bratnimi duszami. Był jej potrzebny do realizacji określonych celów.
Przez cały dzień krzątała się wokół świątyni. Nie miał pojęcia, dlaczego. Nie czuł żadnej potrzeby, by się dowiedzieć. Opanowało go przygnębienie. Tutaj przyszedł, kiedy jego nastrój pogorszył się już ostatecznie.
Obok zmaterializował się imp Żabi Pysk.
- Czemu tak smutno, Kapitanie?
- A czemu by nie?
- Tu mnie zażyłeś.
- Co się dzieje w Dejagoie?
- Tu mnie też zażyłeś. Byłem zajęty.
- Czym?
- Nie mogę powiedzieć. - Imp naśladował jego posępną minę. - Ostatnim razem, kiedy ich widziałem, twoi chłopcy radzili sobie nieźle. Być może denerwowali się i kłócili trochę więcej niż ostatnio. Stary Jednooki i jego pomagier nie zgadzają się z Mogabą... W najmniejszym stopniu Rozmawiali o tym, żeby zniknąć i pozwolić mu iść do piekła własną drogą.
- Jeżeli tak zrobią, to będzie jego koniec.
- Nie szanuje ich wystarczająco, to jest pewne.
- Ona mówi, że mamy tam jechać.
- Cóż... Wtedy sam będziesz mógł wszystko zobaczyć.
- Nie sądzę, żeby o to jej chodziło. Wezwała cię?
- Przyszedłem zdać raport. Dzieją się ciekawe rzeczy. Sam możesz zapytać. Może ci powie.
- Co ona robi?
- Porządkuje to miejsce tak, żeby nie było widać, iż ktoś tu mieszkał. Święto się zbliża. Ci wariaci wkrótce zaczną się zbierać.
Konował wątpił, by uzyskał bezpośrednią odpowiedź, ale jednak zapytał:
- Jak z Panią?
- Dobrze. Jeżeli dalej tak pójdzie, za sześć miesięcy cały ten cyrk będzie jej. Utrzymuje wszystkich bonzów w Taglios w takim pomieszaniu, że zrobią wszystko, czego ona zechce.
- Jest w Taglios? - Tego nie wiedział. Duszołap mu me powiedziała. Nie zapytał.
- Od kilku tygodni. Zostawiła tego Klingę jako dowódcę oddziałów przy Ghoja, z resztą wojska ruszyła do miasta i zaczęła robić porządki.
- Należało się tego spodziewać. Nie należy do tych, którzy czekają, aż coś się samo zdarzy.
- Opowiedz mi o tym. Oho! Słyszę, że szefowa woła. Lepiej będzie, jak pójdę. Pakuj swoje rzeczy.
- Jakie rzeczy? - Nie miał nic więcej, prócz łachów na sobie.
- Cokolwiek zechcesz ze sobą zabrać. Ruszamy za godzinę. Nie kłócił się.  Było to równie bezsensowne jak sprzeczka z kamieniem.  Jego pragnienia i potrzeby się nie liczyły.  Miał mniej swobody niż niewolnik.
- Spokojnie, kapitanie. - powiedział imp i zniknął.
Jechali, dopóki Konował nie padał ze zmęczenia. Potem odpoczywali i jechali dalej. Duszołap nie zwracała uwagi na takie subtelności, jak ograniczenie podróży do godzin dziennych. Po raz trzeci zatrzymali się dopiero wówczas, gdy wjechali już na wzgórza otaczające od północnego zachodu Dejagore. Odzywała się rzadko, wyjąwszy rozmowy z wronami oraz krótką naradę z Żabim Pyskiem, kiedy Konował spał.
Obudziła go o wschodzie słońca.
- Dzisiaj, mój kochany, z powrotem wracamy do świata. Przykro mi, że nie troszczyłam się o ciebie tak, jak powinnam. - Nie potrafił niczego wywnioskować z głosów, jakie wybierała. Ten, którym teraz mówiła, przypuszczalnie mógł być jej własnym, przypominał bowiem głos siostry, zawsze neutralny w brzmieniu. - Miałam mnóstwo spraw do przemyślenia. Muszę wprowadzić cię w aktualne wydarzenia.
- To byłoby miłe.
- Twoja skłonność do sarkazmu nie zniknęła.
- Tylko dzięki niej jeszcze jakoś sobie radzę.
- Być może. Oto, jak się sprawy mają. W zeszłym tygodniu Wirujący przypuścił potężny atak na Dejagore. Został odparty. Powiodłoby mu się, gdyby użył wszystkich swych umiejętności. Ale nie mógł tego zrobić, nie informując jednocześnie Długiego Cienia, że nie jest tak słaby, jak udaje. Dzisiejszej nocy spróbuje ponownie. Może mu się udać. Twój Jednooki i Goblin pokłócili się ze swoim dowódcą. Moja ukochana siostra zdobyła silną pozycję wokół Taglios i w samym mieście. Ma pięć lub sześć tysięcy ludzi, ale nikt spośród nich nie jest wart złamanego szeląga. Kiedy ruszała na północ, zostawiła tego człowieka, Klingę, przy Ghoja. On ma te same problemy i choć brakuje mu jej doświadczenia, są z nim ludzie, którzy wcześniej byli w legionach. Postanowił ich szkolić w najbardziej drakoński, bezpośredni sposób: walką. Zaczął okupować otaczające terytoria, w szczególności na południe wzdłuż drogi do Dejagore.
- Zapewne w ten sposób łatwiej mu wyżywić ludzi.
- Tak. Teraz ma pod swoimi sztandarami przeszło trzy tysiące. Jego zwiadowcy znoszą się z patrolami Władców Cienia. A najważniejsza wiadomość, to oczywiście ta, że czarodziej Kopeć dał się skusić Długiemu Cieniowi.
- Co powiadasz? Ten mały bękart. Nigdy mu nie ufałem.
- Długi Cień odwołał się do jego idealizmu. Oraz do jego strachu przed moją siostrą i Czarną Kompanią. Zaproponował mu gwarancje, w które mag nie mógł nie uwierzyć, skłonił do myślenia, że stanie się bohaterem, ratując Taglios przed jego rzekomymi wyzwolicielami, podczas gdy tamten, zaprowadzi pokój na Ziemiach Cienia.
- Ten człowiek jest kompletnym głupcem. Sądziłem, że trzeba być sprytnym, aby zostać czarodziejem.
- Sprytny nie znaczy rozumny, Konował. A poza tym nie jest kompletnym głupcem. Nie ufa Długiemu Cieniowi. Używa wszelkich środków, jakie są do jego dyspozycji, by zmusić tamtego do dotrzymania słowa. Jego prawdziwy błąd polega na tym, że zamierza złożyć wizytę Długiemu Cieniowi w Pułapce Cienia.
- Co?
- Wyjec i Długi Cień połączyli swe talenty, aby stworzyć latający dywan, jak tamte, które mieliśmy, zanim wszystkie uległy zniszczeniu. Ten jest raczej kiepski, ale wystarczy, by Wyjec przywiózł Kopcia z Taglios, a na miejsce zawiózł kolejnych szpiegów. Kopeć tam teraz na niego czeka. Żabi Pysk go obserwuje. Długi Cień zamierza schwytać tego biedaka. Wróci do Taglios jako agent Długiego Cienia.
Konowałowi nie podobały się wnioski wypływające z tej analizy sytuacji. Przeciwko Taglios było teraz trzech potężnych czarodziejów, a jedyny jego magiczny obrońca znajdował się pod kontrolą wroga. Pani może sobie dobrze radzić, ale nie na tyle, na ile by trzeba, żeby poradzić sobie równocześnie z Władcami Cienia oraz wrogiem czającym się za jej plecami.
Przeznaczenie spadnie na Taglios o wiele wcześniej, niż się ktokolwiek spodziewa.
Khatovar był dalej niż kiedykolwiek.
Sam nie będzie w stanie wypełnić tej misji. Odzyskać Kroniki... Nie miał ich. Zostały w Dejagore. Całkowicie poza jego zasięgiem.
Czy Murgen miał je ze sobą? Lepiej, żeby miał.
- Nie powiedziałaś o naszej roli w tym wszystkim.
- Ależ mówiłam. I to często. My się będziemy po prostu dobrze bawić. Będziemy wybijać różnym ludziom ziemię spod nóg. Dzisiejszej nocy zadziwimy ten kraniec świata, który daremnie będzie dociekał, kto tu jest przeciw komu, a kto z kim.
Wkrótce po tym, jak kazała mu się przygotować, zaczął powoli rozumieć.
- Jak przygotować?
- Załóż swoją zbroję. Nadszedł czas, by śmiertelnie przerazić ludzi Wirującego i uratować Dejagore.
Stał bez ruchu, kompletnie skonsternowany. Zapytała:
- Pozwolisz im raczej zginąć?
- Nie. - W mieście były Kroniki. Trzeba je chronić. Rozpakował zbroję, którą wieźli przez całą drogę ze świątyni - Nie potrafię tego sam założyć.
- Wiem. Ty również będziesz musiał mi pomóc z moją zbroją.
Z jej zbroją? Zakładał, że raczej użyje swego starego kostiumu Duszołap. Zaczynał powoli dostrzegać jej subtelność.
Zbroja, którą wykonała w świątyni, była kopią kostiumu Pożeracza Żywotów, noszonego przez Panią. Ich pojawienie się wprowadzi kompletne zamieszanie w umysły przeciwników. Jego Stwórca Wdów miał przecież być martwy. Pożeracz Żywotów razem z Panią znajdował się w Taglios. Po żadnym z nich nie spodziewano się żadnych osiągnięć, przynajmniej w kategoriach czarów. Oblężeni będą oszołomieni. Ludzie Wirującego będą przerażeni. Długi Cień może podejrzewać prawdę, ale nie będzie miał pewności. Kopeć, tagliański książę oraz jego siostra będą całkowicie zbici z tropu. Nawet Pani może stracić orientację.
Nie miał wątpliwości, iż przekonana była o jego śmierci.
- Niech cię diabli. - powiedział, gdy wkładała hełm - Niech cię wszyscy cholerni diabli porwą do piekła.
Nie potrafił odmówić współpracy. Dejagore padnie, a jego obrońcy zostaną zmasakrowani, jeżeli im nie pomogą.
- Spokojnie, mój kochany. Spokojnie. Odłóż emocje na bok. Baw się tym. Patrz... Lanca - Wskazała gestem.
To była lanca, na której od wieków powiewał sztandar Kompanii. Na próżno szukał go w świątyni. Przedtem nie dostrzegł, by opuszczono sztandar. A teraz lanca stała obok ogniska, które rozniecili dla uzyskania światła. Połyskiwała lekko. Zwisał z niej sztandar, ale w ciemnościach nie potrafił rozróżnić godła.
- W jaki sposób udało ci się ? - Do diabła z nią. Czary. On odegra swoją rolę tylko w takiej mierze, w jakiej będzie musiał. Nie dostarczy jej żadnej rozrywki.
- Weź ją, Konował. Wsiadaj na konia. Już czas. - Wyczarowała nawet zbroje, które poprzednio nosiły konie, barokowo zdobione, zaczęły po nich pełgać płomyki błędnych ogników.
Zrobił, co mu kazano. Zdziwił się. Jej zbroja subtelnie się różniła od tej, którą Pani stworzyła dla postaci Pożeracza Żywotów. Ta była jeszcze bardziej onieśmielająca. Promieniowała z niej posępność. Sprawiała wrażenie jakiejś archetypowej zagłady.
Dwie wielkie czarne wrony usiadły na jego ramionach. Ich oczy płonęły czerwienią. Kolejne wrony krążyły nad Duszołap. Żabi Pysk zmaterializował się na karku jej konia, zatrajkotał szybko, zniknął.
- Chodź. Powinniśmy przyjechać dokładnie na czas, aby uratować całą imprezę.
Głos, którego użyła, należał do szczęśliwego dziecka planującego jakąś psotę.


XXXIV
Mather wsadził swą głowę przez drzwi.
- On już jedzie, Wierzba.
Łabędź odkaszlnął, odsunął zasłonę, by wpuścić więcej światła. Wyjrzał na obóz Klingi i jego zwolenników .Sami bogowie chyba działali w zespole tamtego. Rekruci przybywali stadami. Żaden z nich nie chciał się zaciągnąć do gwardii Radishy. Kiedy wpadł na ten pomysł, wiązał z nim wielkie nadzieje. Ale imię Radishy znaczyło tutaj mniej niż Klingi. A on, niech go diabli, z równym uporem zdecydowany był współpracować dalej z Panią, jak Cordy z Radishą.
- Cordy, Cordy, dlaczego, u diabła, nie pojedziemy do domu? - wymamrotał cicho.
Klinga wszedł do środka w towarzystwie Mathera. Ten ludzki kołek - Sindhu - szedł zaraz za nim. W każdym razie zachowywał się jak cień Klingi. Łabędź nie lubił faceta. Wywoływał u niego gęsią skórkę.
- Cordy powiedział, że masz coś. - zaczął Klinga.
- Aha. W końcu zdobyliśmy nad wami punkt - Po tym, jak Klinga ruszył na południe, zaczął wysyłać również własne patrole - Nasi chłopcy złapali kilku jeńców.
- Wiem.
Oczywiście, że wiedział. Tutaj nie było sposobu na zatajenie czegoś przed innymi. Nawet nie próbowali. Pozostali przyjaciółmi, niezależnie od dzielących ich różnic. Klinga większość planów przygotowywał w tym pokoju, na tym stole do map. Wszystko, co Łabędź chciał wiedzieć, mógł bezpośrednio zobaczyć na miejscu.
- Zeszłej nocy było wielkie zamieszanie w Dejagore. Wirujący Cień uderzył na miasto wszystkimi siłami Złapał naszych przyjaciół za krótkie włoski. I co się wtedy zdarzyło? Pojawili się dwaj jeźdźcy w czarnych zbrojach, ziejąc ogniem oraz ciskając dookoła błyskawicami, i stłukli im gremialnie tyłki. Kiedy dym opadł, faceci z Ziem Cienia uciekali na złamanie karku. Jeden z jeńców widział to na własne oczy. Mówił, że Wirujący Cień musiał użyć wszystkich swych sztuczek, żeby zatrzymać tamtych dwóch. I tak właśnie, jak powiadają, się wszystko skończyło. - Trajkocząc tak, Łabędź nie spuszczał wzroku z Klingi. Przez niewzruszoną fasadę twarzy tamtego widać było przebłyskujące emocje. Skończył swą opowieść - I co myślisz, stary kumplu? Ci dwaj cudowni goście nie przypominają ci kogoś, kogo znamy?
- Pani i Konował. W ich teatralnych zbrojach.
- W dziesiątkę! Ale?
- On nie żyje, a ona jest w Taglios.
- Dwa razy pod rząd. Dajcie mu nagrodę. Jak myślę... A więc co, do cholery, naprawdę się stało? Sindhu! Dlaczego się szczerzysz, człowieku?
- Kina.
Pozostali spojrzeli ciężko na barczystego człowieka.
- Opisz ich jeszcze raz, Wierzba. - poprosił Mather
Łabędź powtórzył.
- Kina. - rzekł Cordy - Sposób, w jaki opisują ją ludzie, którzy ją znają.
- Nie ją. - powiedział Sindhu - Kina śpi. Tylko córka jest wcielona.
Związki Sindhu z Kłamcami były tajemnicą poliszynela. Ale nie na wiele się przydawały. Zazwyczaj wszystko wyglądało jak przed chwilą. Potrafił powiedzieć coś, by potem natychmiast sobie zaprzeczyć.
- Nie zamierzam nawet próbować tego wyjaśniać, chłopie. - powiedział Łabędź - Ktoś pasujący do opisu wtrącił się w całą sprawę i powyrywał im pióra z ogona. Kina czy nie Kina, nie dbam o to. Ktoś chce, żeby ludzie myśleli, że to ona. Słusznie? - Sindhu kiwnął głową - A więc, kto był z nią? To ci do czegoś pasuje? - Sindhu pokręcił głową - Gubię się w tym.
Mather rozparł się na krześle pod oknem. Łabędź wzruszył ramionami. Cordy miał za sobą czterdziestostopową wspinaczkę - Bądźcie cicho. Pozwólcie mi pomyśleć. - powiedział.
Łabędź powtórzył po nim jak echo:
- Cisza. Pozwólcie mu
Cordy okazywał się geniuszem, kiedy łapał, na czym polega kłopot.
Czekali. Łabędź przechadzał się po pomieszczeniu. Klinga wpatrywał się w mapę. Nie pozwalał sobie na zmarnowanie nawet chwili. Sindhu trwał bierny i nieruchomy, choć wyglądał na wstrząśniętego.
- W grę wchodzi jakaś jeszcze inna siła. - powiedział na koniec Mather.
- Co mówisz? - zapiał Łabędź.
- Nie ma innego sposobu, żeby wszystko pasowało. Wierzba Władcy Cienia chętnie by się za siebie wzięli, ale tak daleko się nie posuną. Za bardzo nam by pomogli. Nasza strona nie ma nikogo, kto potrafiłby skutecznie używać czarów. A więc zrobił to ktoś inny.
- A po co, do cholery?
- Aby wprowadzić zamieszanie!
- Udało im się. Dlaczego?
- Nie potrafię stwierdzić.
- A więc, kto to jest?
- Nie wiem. Podobnie jak nie wie nikt inny, a wszyscy będą ścigać własny ogon, starając się dowiedzieć.
Czy Klinga w ogóle słuchał? Nie wyglądało na to. Zapytał:
- Jak mocno dostało się Władcom Cienia?
- Hę?
- Wojskom Wirującego Cienia. Jakie mają straty?
- Wystarczające, by nie byli w stanie skruszyć Dejagore, dopóki nie dostaną posiłków. Ale niewystarczające, żeby nasi chłopcy mieli szansę zerwać oblężenie.
- Wtrącili się więc na tyle tylko, by zachować równowagę.
- Z tego, co mówią jeńcy, wynika, że nasi chłopcy również porządnie oberwali. Co najmniej połowa została zabita. Znaczy, że Władcy Cienia zostali naprawdę nieźle poszarpani.
- Ale wciąż są w stanie wysyłać patrole, które możesz wyłapywać?
- Wirujący Cień boi się, że ruszymy na niego. Nie chce więcej niespodzianek.
Klinga zaczął się ponownie przechadzać. Wrócił do mapy, postukał w nią symbolami posterunków i garnizonów, które ustanowił sto mil na południe. Potem znów zaczął się przechadzać. Zapytał Mathera:
- Czy to prawda? Czy tylko coś, w co chcą, byśmy uwierzyli? Przynęta w pułapce?
- Jeńcy wierzą. - odrzekł Łabędź.
- Sindhu, dlaczego nic nie słyszeliśmy od Hakima? - pytał dalej - Dlaczego wieści docierają do nas w ten sposób?
- Nie wiem.
- Dowiedz się. Idź, porozmawiaj ze swoimi przyjaciółmi, zaraz. Jeżeli to prawda, powinniśmy o tym wiedzieć, zanim ich patrol dotarł tutaj z jeńcami.
Sindhu odszedł, zdenerwowany.
Łabędź zapytał:
- A teraz, kiedy już się go pozbyłeś, co ci chodzi po głowie?
- Czy ta opowieść jest prawdą? To mi chodzi po głowie. Sindhu ma ludzi, którzy obserwują dokładnie Dejagore. Powinni wysłać posłańca w tej samej chwili, gdy rozpoczęła się potyczka. Kolejny powinien przybyć z pełną relacją dotyczącą jej zakończenia. Jeden mógł się nie przedostać, ale dwóch na pewno by nie zawiodło. Zabezpieczyliśmy te drogę. Zwerbowaliśmy większość bandytów oraz bardziej zapalczywych chłopów.
- Sądzisz, że to prowokacja?
Klinga przeszedł kolejnych kilka kroków.
- Nie mam pojęcia. Jeśli tak, dlaczego nasadzono ich na ciebie? Mather?
Cordy zaczął myśleć na głos.
- Jeżeli to prowokacja, nie my powinniśmy ich schwytać. Chyba że chcą wprowadzić zamieszanie. Albo nie zdają sobie sprawy z różnicy. Może być też tak, że oni mówią prawdę, ale nie spodziewają się po nas, że w nią uwierzymy, ponieważ ty niczego nie słyszałeś od swoich zwiadowców. To może być sztuczka obmyślona na zdobycie czasu.
- Iluzja. - powiedział Łabędź - Pamiętasz, co zwykł mawiać Konował? Ze jego ulubioną bronią jest iluzja?
- Niezupełnie tak się wyraził, Wierzba. - sprostował Mather - Ale mniej więcej o to chodziło. Ktoś chce, żebyśmy zobaczyli coś, czego nie ma. Albo nie zwrócili uwagi na coś, co jest.
- Ruszam. - powiedział Klinga.
- Co masz na myśli? - skrzeknął Łabędź.
- Idę na południe.
- Hej! Człowieku! Czyś ty oszalał? Posuwasz się trochę za daleko w gonitwie za swym ogonem. Klinga wyszedł. Wierzba odwrócił się do Mathera.
- Co z tym zrobimy, Cordy? Mather potrząsnął głową.
- Nie poznaję już naszego przyjaciela Klingi. On szuka śmierci. Być może nie powinniśmy wyciągać go od tamtych krokodyli.
- No... Może nie powinniśmy. Ale co teraz mamy zrobić?
- Wysłać wiadomość na północ. Potem idziemy z nim.
- Ale...
- Jesteśmy dowódcami. Możemy iść, dokąd chcemy. - Mather pośpieszył na dwór.
- Oni obaj zwariowali. - mruczał Łabędź. Przez chwilę patrzył na mapę, podszedł do okna, obserwował przez jakiś czas zamieszanie w obozie Klingi, przeniósł spojrzenie na bród, na którym roili się inżynierowie, wbijający słupy tymczasowego mostu Pani.
- Wszyscy oszaleli. - Dotknął palcem ust i potarł nim wściekle. - Dlaczego ja miałbym być inny?


XXXV
- O to chodzi - powiedziałam. - Mam ich.
Przed chwilą doniesiono mi, że kapłan Yehdna, Iman ul Habn Adr, rozkazał robotnikom budowlanym pochodzącym z jego wyznania, żeby porzucili mój obóz i zgłosili się do pracy przy tych absurdalnych murach obronnych. To była już druga dezercja tego dnia. Kontyngent Gunni odszedł godzinę po rozpoczęciu pracy.
- Shadar nie pokażą się jutro. Na koniec postanowili mnie sprawdzić. Narayan, Zbierz łuczników. Ram, wyślij te wiadomości, które kazałam przygotować skrybom.
Oczy Narayana rozszerzyły się. Nie mógł się ruszyć z miejsca. Nie wierzył, że stać mnie na to.
- Pani?
- Ruszać.
Poszli.
Zaczęłam się przechadzać, usiłując w ten sposób wyładować gniew. Nie miałam powodów, by się tak wściekać. To nie była żadna niespodzianka. Kulty nie sprawiały mi najmniejszych kłopotów od czasu, jak zajęłam się Talem. Oznaczało to, że razem coś knują, zanim ponownie wystawią moją cierpliwość na próbę.
Korzystałam z zawieszenia broni, rekrutując dwustu ludzi dziennie. Obóz został już z grubsza zbudowany. Roboty kamieniarskie przy forcie, który miał go zastąpić, były również zaawansowane. Część ludzi przeszła już pierwsze etapy swego szkolenia. Wyłudzałam i wydzierałam od Prahbrindraha Draha broń, zwierzęta, pieniądze oraz materiały. Na tym polu miałam więcej sukcesów, niż potrzebowałam.
W znaczący sposób rozwinęłam swój talent. Wciąż nie mógł stanowić zagrożenia, nawet dla Kopcia, ale postępy podnosiły mnie na duchu.
Najwięcej kłopotów sprawiały mi sny oraz bezustanne lekkie mdłości, których nie mogłam się pozbyć. Być może powodowała je woda w obozie, choć przecież nie zniknęły, gdy wróciłam do miasta. Najprawdopodobniej była to po prostu reakcja na brak snu.
Nie ustępowałam przed pokusą, jaką roztaczały sny. Odmawiałam przywiązywania do nich wagi. To było po prostu coś, co trzeba przecierpieć, jak wrzody. Pewnego dnia wymyślę, co z nimi zrobić. Wówczas równowaga zostanie przywrócona.
Patrzyłam, jak moi posłańcy biegną w stronę miasta. Zbyt późno, by ich zatrzymać.
Zwycięstwo lub porażka, wreszcie będą musieli zacząć się ze mną liczyć.
Ram pomógł mi wdziać zbroję. Obserwowała to setka ludzi. Baraki były równie zatłoczone jak zawsze, choć przeniosłam pięć tysięcy żołnierzy na teren obozu.
- Więcej ochotników, niż potrzebuję. Ram chrząknął.
- Podnieś ramię, Pani.
Podniosłam oba. I dostrzegłam Narayana, przeciskającego się przez tłum. Wyglądał, jakby zobaczył ducha.
- Co jest?
- Prahbrindrah Drah jest tutaj. We własnej osobie. Chce się z tobą widzieć. - Usiłował szeptać, ale ludzie słyszeli. Słowo się rozeszło.
- Cisza! Wszyscy. Tutaj? Gdzie?
- Powiedziałem Abdzie, żeby go poprowadził najdłuższą drogą.
- Bardzo rozważnie, Narayan. Nie przerywaj sobie, Ram.
Narayan uciekł, zanim Abda przyprowadził księcia. Kiedy weszli, obdarzyłam go kilkoma stosownymi dla publicznego spotkania uprzejmościami. Przerwał mi jednak:
- Zapomnij o tym. Czy możesz oczyścić to miejsce? Muszę porozmawiać z tobą na osobności.
- Alarm przeciwpożarowy?
- Cos w tym rodzaju. 
- Wy, żołnierze, na zewnątrz. Abda, dopatrz tego.
Tłum zaczął niechętnie wychodzić. Książę spojrzał na Rama. Powiedziałam:
- Ram zostaje Nie jestem w stanie ubrać się bez niego.
- Zaskoczona jesteś moim widokiem?
- Tak.
- Dobrze. Czas wielki, żeby cię ktoś zaskoczył. Patrzyłam na niego, nic nie mówiąc.
- O co chodzi z tym całym zamieszaniem na temat twego końca?
- Końca czego?
- Rezygnacji. Odejścia. Zostawienia nas na pastwę Władców Cienia.
Takie były implikacje, ale nie treść wieści, jakie rozpowszechniałam.
- Nie wiem, o co ci chodz.i Zamierzam wygłosić mowę do kilku kapłanów. Po prostu mam zamiar trochę ich nagiąć. Jak wpadłeś na pomysł, że chcę was opuścić?
- Tak mówią. Wszyscy są podnieceni. Sądzą, że cię pokonali. Że zwyczajnie postawili się tobie, nie pozwolili sobie grozić, i już musisz im powiedzieć do widzenia.
Właściwie to, co chciałam, żeby pomyśleli. To, co oni chcieli pomyśleć.
- A więc chyba będą rozczarowani. Uśmiechnął się.
- Przez całe moje życie nie przysparzali mi nic innego prócz kłopotów. Muszę to zobaczyć.
- Odradzałabym.
- Czemuż to7
Nie mogłam mu powiedzieć.
- Zaufaj mi. Jeżeli tam pójdziesz, będziesz tego żałował.
- Wątpię. Nie mogą mi sprawić więcej kłopotów, niż im się dotąd udało. Chcę widzieć, jak będziesz ich rozczarowywać.
- Jeżeli tam pójdziesz, nigdy tego nie zapomnisz. Nie idź.
- Nalegam.
- Ostrzegałam cię. - Jego obecność na miejscu nie przyniesie mu nic dobrego, bez wątpienia będzie jednak korzystna dla mnie.
Upewniłam się, że zrobiłam wszystko, co w mojej mocy. Sumienie miałam czyste.
Ram skończył mnie ubierać. Zwróciłam się do niego.
- Potrzebuję Narayana. Abda	! Czy zajmiesz się księciem? Mogę cię przeprosić?
Zabrałam Narayana w kąt, gdzie mogliśmy się naradzić. Poinformowałam go, co nastąpiło. Uśmiechał się tym swoim paskudnym uśmiechem, tak długo, że miałam już ochotę przemocą zmazać mu go z twarzy. Ale wtedy zmienił temat.
- Święto mamy już za pasem, Pani. Powinniśmy wkrótce zaplanować naszą podroż.
- Wiem. Jamadarzy chcą mi się przyjrzeć dokładnie. Teraz jednak mam zbyt wiele spraw na głowie. Najpierw uporajmy się z dzisiejszą nocą.
- Oczywiście, Pani. Oczywiście. Nie miałem zamiaru naciskać na ciebie.
- Do diabła tam, nie miałeś. Wszystko gotowe?
- Tak, Pani. Już od wczesnego popołudnia.
- Czy będzie ich na to stać? Czy posłuchają rozkazu?
- Nigdy nie możesz być pewna, co zrobi człowiek, kiedy będzie zmuszony powziąć decyzję, Pani. Ale ci ludzie są dawnymi niewolnikami. Niewielu z nich pochodzi z Taglios.
- Wspaniale. Idź. Ruszamy za kilka minut.
Plac nazywał się Aiku Rukhadi, Skrzyżowanie Khadi. Dawno temu były to rozstaje dróg, zanim miasto wchłonęło znajdującą się tutaj wioskę. Wówczas należał do Shadar, ale dzisiaj jego właścicielami byli Yehdna. Nie był to wielki plac, najdłuższy bok liczył sobie jakieś dwieście stóp. Na środku znajdowała się publiczna fontanna, woda dla sąsiednich domów. Na placu tłoczyli się kapłani.
Pojawili się przywódcy kultów, przyprowadzili ze sobą przyjaciół, aby byli świadkami poniżenia kobiecego parweniusza. Ubrali się stosownie do okazji. Shadar wdziali biel, proste koszule i spodnie. Yehdna kaftany i zdobne turbany. Najbardziej licznie zebrane tłumy Gunni podzielone były według sekt. Niektórzy mieli na sobie szkarłatne togi, inni szafranowe, niektórzy indygo, leszcze inni akwamarynę. Następcy Jahamaraja Jaha włożyli czerń. Oszacowałam, że przyszło ich tutaj około ośmiuset lub tysiąc. Plac był wypełniony.
- Jest tutaj każdy kapłan, który coś znaczy - poinformował mnie książę. Weszliśmy na plac poprzedzani szóstką nieudolnych doboszy. Stanowili moją jedyną straż przyboczną. Nawet Ram był nieobecny. Dobosze oczyścili przestrzeń pod ścianą.
- Dokładnie tak, jak chciałam - zwróciłam się do księcia.
Spodziewałam się, że w przebraniu wywieram wystarczająco silne wrażenie. Z grzbietu mojego czarnego ogiera górowałam nad księciem, którego kasztanek nie był przecież kucykiem. Kapłani dostrzegli go i zaczęli szeptać miedzy sobą. Szept ośmiuset ludzi czynił taki hałas jak rój szarańczy.
Zajęłam pozycję, ścianę mając za plecami, a przed sobą doboszy.
Czy się uda?
Mojemu mężowi udało się, cudem, tak dawno temu.
- Władcy dusz z Taglios. - Zapadła cisza. Dobrze skonstruowałam zaklęcie. Mój głos rozlegał się donośnie. - Dziękuję wam za przybycie. Taglios stoi w obliczu surowej próby. Władcy Cienia stanowią zagrożenie, którego nie można nie docenić. Opowieści z Ziem Cienia niosą w sobie ziarna prawdy. Dla tego miasta i jego ludu pozostała jedyna nadzieja: stanąć w obliczu wroga ramię przy ramieniu. Podział oznacza klęskę.
Słuchali. Byłam zadowolona.
- Podział oznacza klęskę. Niektórzy z was uważają, że nie jestem wojownikiem odpowiednim, by walczyć o Taglios. Większość z was została skuszona żądzą władzy. Wichrzycielstwa. Zamiast pozwalać, aby stan ten się dalej pogarszał, zamiast pozwolić, aby Taglios odwiedzione zostało od swego wielkiego zadania, postanowiłam wyeliminować przyczynę wichrzycielstwa. Po dzisiejszej nocy Taglios odzyska jedność.
Kiedy czekali, aż ogłoszę moją abdykację, wdziałam swój hełm. Rozbłysły błędne ogniki.
Wtedy zaczęli coś podejrzewać. Ktoś krzyknął:
- Kina!
Wyciągnęłam miecz. Zaczęły lecieć strzały.
Podczas gdy mówiłam, wybrani ludzie Narayana ustawili barykady w poprzek wąskich uliczek wiodących na plac. Kiedy wyciągnęłam miecz, żołnierze rozmieszczeni w otaczających plac budynkach zwolnili cięciwy. Kapłani zaczęli wrzeszczeć. Usiłowali uciekać. Barykady okazały się zbyt wysokie. Potem spróbowali zwrócić się na mnie. Mego talentu wystarczyło, by ich powstrzymać tuż przed szeregiem przerażonych doboszy. Strzały sypały się nieprzerwanie.
Rzucali się w jedną stronę. Próbowali w drugą. Padali. Błagali o litość.
Deszcz strzał nie ustawał, dopóki nie opuściłam miecza.
Zsiadłam z konia. Prahbrindrah Drah wbił spojrzenie w ziemię, w jego twarzy nie było kropli krwi. Próbował coś powiedzieć, ale nie mógł wykrztusić słowa.
- Ostrzegałam cię.
Narayan wraz z przyjaciółmi dołączył do mnie. Zapytałam:
- Posłałeś po wozy?
Będzie potrzeba kilkudziesięciu, aby przewieźć ciała do nie oznakowanych masowych grobów.
Skinął głową, równie osłupiały jak książę.
- To nic takiego, Narayan - zapewniłam go. - Robiłam znacznie gorsze rzeczy. I zrobię znowu. Sprawdź ciała. Zobacz, czy nie brakuje kogoś ważnego.
Przeszłam przez plac kaźni, aby powiedzieć łucznikom, że mogą uwolnić ludzi mieszkających w domach.
Prahbrindrah nawet nie drgnął. Po prostu stał tam i patrzył, boleśnie świadom faktu, że jego obecność może być odczytana jako aprobata dla tego, co się zdarzyło.
Znalazł mnie Ram.
- Pani - wydyszał. Biegł przez całą drogę z baraków.
- Co ty tu robisz?
- Przybył goniec z Ghoja. Od Klingi. Jechał dzień i noc. Musisz natychmiast iść.
Stosy ciał nie wywarły na nim najmniejszego wrażenia. Równie beznamiętnie jak patrzył na przyjaciół Narayana dorzynających rannych, mógłby obserwować kobiety z sąsiedztwa przy studni.
Poszłam. Porozmawiałam z posłańcem. Przez chwile byłam wściekła na Klingę. Potem dostrzegłam światełko w tunelu.
Działania Klingi mogą stanowić wygodną wymówkę, dzięki której wyprowadzę żołnierzy, zanim dowiedzą się o tym, co zaszło dzisiejszej nocy.


XXXVI
Prahbrindrah Drah siedział od godziny bez ruchu, wpatrując się w ścianę swej sypialni. Nie potrafił odpowiadać na pytania siostry. Był wstrząśnięty do głębi. Co się stało?
W końcu spojrzał na nią.
- Jak ona sobie poradziła? Czy miałeś nadzieję, że jej się nie uda? Mówiłam ci, żebyś nie szedł.
- Ona nie zrezygnowała. Nie. Nie zrezygnowała. - Zaśmiał się drżącym, urywanym śmiechem. - W najmniejszym stopniu. - W jego głosie brzmiało przerażenie.
- Co się stało?
- Rozwiązała nasze problemy z kapłanami. Nie na zawsze, ale minie dużo czasu, zanim... - Głos mu się załamał. - Jestem winny w równym stopniu jak ona.
- Co się stało, do cholery?! Powiedz mi!
- Ona ich pozabijała. Wszystkich, co do jednego. Zwabiła ich w pułapkę, mamiąc sugestią możliwości poniżenia jej. A potem kazała łucznikom ich wystrzelać. Tysiąc kapłanów. A ja tam byłem. Patrzyłem, jak po wszystkim idzie pomiędzy nimi i podrzyna gardła rannym.
Przez chwilę Radisha sądziła, że to jakiś ponury żart. To było niemożliwe.
- Postawiła na swoim - ciągnął dalej. - Czy ona zawsze musi postawić na swoim. Kopeć miał rację.
Radisha zaczęła spacerować po pomieszczeniu, tylko jedno ucho nadstawiając na jego samobiczowania. To było groteskowe. To była ohyda przekraczająca ludzkie pojęcie. Takie historie nie zdarzały się w Taglios. Nie mogły.
Ale co za sposobność! Hierarchia religijna przez lata nie będzie w stanie zorganizować się na powrót. Ohyda czy nie, to była szansa osiągnięcia wszystkiego, o co walczyli. Mogła oznaczać powrót prymatu państwa.
Usłyszała jakiś dźwięk. Odwróciła się i zaskoczona zamarła z otwartymi ustami.
Kobieta była tutaj, nie wiadomo jak dostała się do pałacu. Wciąż miała na sobie swą dziwaczną zbroję, splamioną krwią.
- Powiedział ci.
- Tak.
- Władcy Cienia zaatakowali Dejagore. Zostali odparci, ponosząc ciężkie straty. Klinga ruszył na południe, by wyzwolić miasto, zanim oblegający otrzymają posiłki. Zamierzam przyłączyć się do niego. Nie ma tutaj nikogo, kto by ciągnął dalej moje dzieło. Wy dwoje będziecie musieli jakoś sobie z tym poradzić. Odeślijcie brygady robotników z powrotem do budowy fortu. Werbujcie dalej ochotników. Jest niewielka szansa, że w ciągu kilku tygodni uda nam się pokonać najgorsze i będziemy mieli wówczas do czynienia tylko z Długim Cieniem. Ale bardziej prawdopodobne, że czeka nas długotrwały bój, który będzie wymagał każdego człowieka i wszystkich zasobów.
Radishy głos zamarł w gardle. Kobieta miała na swoich rękach krew tysiąca kapłanów. Jak można polemizować z kimś takim?
- Dostarczyłam ci sposobności, której przez cały czas wyglądałaś. Skorzystaj z niej.
Radisha usiłowała zmusić się do mówienia. Nie udało jej się wyszeptać nawet słowa. Nigdy dotąd nie była tak przerażona.
- Ja nie żywię względem tego miasta żadnych ambicji - ciągnęła kobieta. - Nie musicie się mnie obawiać... dopóki nie zaczniecie mi przeszkadzać. Zniszczę Władców Cienia. Wypełnię moją część kontraktu Kompanii. A potem odbiorę umówioną zapłatę. - Radisha kiwała głową, czując się, jakby jakaś dłoń chwyciła ją za włosy i zmusiła do poruszania nią w górę i w dół. Kobieta kontynuowała: - Wrócę, jak zobaczę, co się dzieje w Dejagore. - Podeszła do Prahbrindraha, oparła dłoń na jego ramieniu. - Nie bierz tego za bardzo do siebie. Sami zapisali swój los. Jesteś księciem. Książę musi być twardy. A więc bądź twardy. Nie pozwól, by chaos zawładnął Taglios. Zostawię ci niewielki garnizon. Ich reputacja wystarczy, byś mógł przeprowadzić swoją wolę.
Wyszła z pomieszczenia.
Radisha i jej brat patrzyli w milczeniu na siebie.
- Co zrobimy? - zapytał na koniec.
- Za późno ronić łzy. Zróbmy wszystko, na co nas stać.
- Gdzie jest Kopeć?
- Nie wiem. Nie widziałam go od wielu dni.
- Czy on ma rację? Że ona jest Córką Nocy?
- Nie wiem. Po prostu nie wiem. Ale teraz okazało się nagle, że już siedzimy na grzbiecie tygrysa. Nie możemy zeskoczyć.


XXXVII
Wyruszyłam przed świtem. Wzięłam ze sobą wszystkich ludzi, jakich udało mi się zebrać, wyjąwszy tych, którzy uczestniczyli w masakrze kapłanów. Ich zostawiłam jako obiecany garnizon, rozkazując im pozostać przez tydzień w mieście, a potem wyruszyć w stronę odległego brodu Vehdna-Bota. Nie chciałam, aby rozmawiali z żołnierzami, którzy jeszcze nie wiedzieli nic o masakrze.
Dysponowałam w sumie sześciotysięczną armią. Stanowili niewiele więcej niż uzbrojony motłoch. Przepełniał ich jednak optymizm. Chcieli wyzwolić Dejagore.
Starałam się szkolić ich w marszu.
Narayanowi pomysł się nie spodobał. Narzekał. Przyszedł do mnie późnym wieczorem, trzeciego dnia po wymarszu. Znajdowaliśmy się dwadzieścia mil od Ghoja.
- Pani?
- Na koniec zdecydowałeś się o tym porozmawiać?
Starał się ukryć swe zaskoczenie. Usiłował zaakceptować wszystko, co mnie dotyczy. Przynajmniej powierzchownie. Czy żałował pochopnej decyzji, którą uznał mnie za mesjasza Dusicieli? Nie miałam wątpliwości, że pragnął w większym stopniu sprawować kontrolę nad sytuacją. Nie chciał, aby jego Córka Nocy działała niezależnie od jego własnych ambicji i pobożnych życzeń.
- Tak, Pani. Jutro jest Etsataya, pierwszy dzień Święta. Znajdujemy się w odległości jedynie kilku mil od Świętego Gaju. To jest naprawdę ważne, byś przedstawiła się jamadarom.
Razem opuściliśmy ludzką rzekę.
- Nie staram się robić uników. Miałam mnóstwo zajęć. Powiedziałeś: pierwszy dzień. Myślałam, że to jednodniowe święto.
- Trwa trzy dni, Pani. Dzień drugi jest świętem właściwym.
- Nie mogę pozwolić sobie na trzydniową zwłokę, Narayan.
- Wiem, Pani. - Śmieszne, tytułował mnie tym częściej, im bardziej na czymś mu zależało. - Ale mamy ludzi, którzy potrafią poprowadzić dalej ten tłum. Muszą jedynie trzymać się drogi. Na twoich koniach jesteśmy w stanie szybko ich doścignąć.
Skryłam swe uczucia. To było coś, co musiałam zrobić, mimo iż wcale tego nie chciałam. Kult Narayana nie był mi jeszcze do niczego szczególnie potrzebny.
Sam Narayan wszakże był wartościowym sprzymierzeńcem. Powinnam się starać, by był zadowolony.
- W porządku. Skieruj ten tłum we właściwym kierunku i niech dąży naprzód siłą własnego bezwładu. Chcę Rama i moją uprząż.
- Tak, Pani.
Pół godziny później zostawiliśmy pełznącą kolumnę za plecami.
Było już ciemno, kiedy dotarliśmy do świętego gaju Dusicieli. Nie widziałam wiele, ale potrafiłam wyczuć panującą tu atmosferę. Rzadko bywałam w miejscach o tak mrocznej aurze. Niektórzy członkowie bractwa Narayana już na nas czekali. Dołączyliśmy do nich. Patrzyli na mnie spode łba, obawiając się spoglądać prosto w oczy.
Nie było nic do roboty. Wcześnie poszłam spać.
Sny były gorsze niż kiedykolwiek dotąd, bezlitosne, nieprzerwane. Nie udało mi się uwolnić od nich aż do wschodu słońca, które z trudem przebiło się przez mgłę i gęstwinę ciemnych drzew. Nad naszymi głowami kłóciło się ze sobą i wrzeszczało dziesięć tysięcy wron. Narayan oraz jego przyjaciele uznali to za nadzwyczaj pomyślny omen. Wrona była ulubionym ptakiem Kiny, jej posłańcem i szpiegiem.
Czy istniał jakiś związek pomiędzy nimi a ptakami, które tak długo towarzyszyły Kompanii? Według Konowała przyczepiły się do nas, zanim jeszcze przepłynęliśmy Morze Udręki. Morze leżało siedem tysięcy mil na północ od tego gaju.
Kiedy się obudziłam, stwierdziłam, że jestem chora. Zwymiotowałam, starając się usiąść. Mężczyźni zaczęli się krzątać wokół mnie, uniżeni, ale bezradni. Narayan wyglądał na śmiertelnie przerażonego. Dużo we mnie zainwestował. Jeżeli teraz mnie straci, wszystko przepadnie.
- Pani! Pani! Co się stało?
- Pozbywam się moich wnętrzności - warknęłam - Przynieś mi coś.
Nikt nie mógł tu dla mnie nic zrobić.
Najgorsze minęło. Pozostały tylko mdłości, które drastycznie pogarszały gwałtowne ruchy. Zrezygnowałam ze śniadania. Po godzinie mogłam już wstać i przejść się trochę, nie narażając jednocześnie na znaczniejsze niedogodności, o ile spacerowałam naprawdę wolno.
Choroba była dla mnie czymś niezwykłym. Nigdy dotąd nie byłam chora. Nie spodobało mi się to.
W gaju było już około setki ludzi, może więcej. Wszyscy przyszli rzucić okiem na swego obszarpanego mesjasza. Nie wydawało mi się, by byli szczególnie zadowoleni. Na ich miejscu też bym nie była. Nikt nie jest w stanie dorosnąć do oczekiwań pielęgnowanych przez wieki/ Widząc moje wyniszczenie i wymęczenie, byli zapewne podwójnie rozczarowani.
Narayan wykonał dobrą robotę, broniąc swej sprawy. Nie poderżnęli mi gardła.
Stanowili zupełnie pstrokatą zbieraninę wszystkich religii i wszystkich kast, wywodzącą się w takiej samej mierze z Taglios, jak i z innych okolic. W tym gaju wszyscy wyglądali złowieszczo. Jego atmosferę przesycały opary ciemności i zestarzałej krwi.
Nastroje nie były szczególnie świąteczne. Ludzie zdawali się oczekiwać, aż coś się wydarzy. Odprowadziłam Narayana na bok i zapytałam o to.
- Większość przybędzie dopiero dzisiaj. Ci, którzy stawili się wcześniej, dopatrzą, by wszystko zostało przygotowane. Dzisiejszej nocy odbędzie się ceremonia inicjacji święta, Kina musi wiedzieć, że jutro jest jej dzień. Jutrzejsze ceremonie są zamierzone jako jej inwokacja. Staną przed nią. nowi kandydaci, którzy zostaną przyjęci lub odrzuceni. Po ceremonii rozpocznie się właściwe święto. Przez cały czas kapłani będą rozważać przedstawiane im petycje. W tym roku nie ma ich dużo. Trzeba jednak będzie rozstrzygnąć stary spór między oddziałami Ineld i Twana. To skupi na sobie znaczną część uwagi. Zmarszczyłam brwi.
- Oddziały czasami wadzą się ze sobą. Oddział Ineld wywodzi się z kultu Yehdna, a Twana z Shadar. Oskarżają się nawzajem o herezję i kłusownictwo. Jest to stary spór, a znacznie się zaognił po inwazji Władców Cienia. Na części swych terenów oddziały stanowią teraz jedyne prawo, co czyni stawkę tym większą.
To była długa opowieść, niezbyt piękna, nazbyt ludzka, mogła służyć za dowód, że Dusiciele są nie tylko zgromadzeniem śmiertelnie groźnych fanatyków. Na niektórych terenach rządzili podziemiem. Oddziały, o których mówił Narayan, wywodziły się z gęsto zaludnionego Państwa Hatchpur, gdzie Kłamcy byli stosunkowo silni. Istotą ich sporu była zwykła walka o terytoria między konkurencyjnymi gangami kryminalistów.
- W każdym razie - zakończył Narayan - Huk z oddziału Ineld zaskoczył wszystkich, nalegając, aby ich konflikt rozsądziła sprawiedliwość Kiny.
Sposób, w jaki to powiedział, był złowieszczy. Kina musiała rzeczywiście stanowić sprawiedliwość ostateczną i nieodwołalną.
- Rzadko się tak dzieje?
- Wszyscy uważają to za blef. Huk spodziewa się, że Kowran, jamadar oddziału Twana, odmówi. To zostawiłoby władzę rozsądzenia sporu w rękach kapłanów, którzy oczywiście wzięliby jego odmowę pod uwagę.
- A jeśli nie odmówi?
- Nie ma odwołania od wyroku Kiny.
- Tak sądzę.
- Czujesz się lepiej?
- Odrobinę. Wciąż mnie mdli, ale panuję nad tym.
- Możesz jeść? Powinnaś.
- Trochę ryżu, być może. Nic mocno przyprawionego. - W Taglios jadają mocno przyprawione potrawy. Zapachy gotowania zasnuwają miasto.
Przekazał mnie w ręce Rama. Ram się wahał, niezdecydowany. Zachowywałam zimną krew. Cóż, nawet mi się udawało. Podczas gdy powoli żułam, starając się ostrożnie przełykać każdy kęs, Narayan przyprowadził paradę kapłanów i jamadarów na formalną audiencję. Uważnie starałam się zapamiętywać twarze i imiona. Zauważyłam, że tylko kilku jarnadarów szczyci się czarnym rumel. W zasadzie, spostrzegłam jedynie czterech takich. Wspomniałam o tym Ramowi.
- Niewielu jest godnych tego zaszczytu, Pani. A jamadar Narayan jest najpierwszy pośród nich. Jest żywą legendą. Żaden inny człowiek nie ośmieliłby się przyprowadzić ciebie tutaj.
Czy próbował mnie ostrzec? Być może lepiej będzie, jak zacznę się oglądać za siebie. Tutaj również mogli być jacyś politycy. Niektórzy kapitanowie oddziałów mogli wystąpić przeciwko mnie tylko dlatego, że byłam związana z Narayanem.
Narayan. Żywa legenda.
W jaki sposób potrafią krzyżować się ludzkie ścieżki! Nie wierzę w boskie przeznaczenie, przynajmniej w potocznym rozumieniu, ale wiem, że istnieją dziwne siły, które zawiadują tym światem. Wiem o tym najlepiej. Kiedyś byłam jedną z nich.
Bez wątpienia zaaranżowała to autorka moich snów. Ona lub on interesowała się mną na długo przedtem, zanim uświadomiłam to sobie.
Czy to ona zabiła Konowała? Aby uwolnić mnie od nieodpowiedniego związku emocjonalnego?
Może. Może wówczas, kiedy już padną Władcy Cienia, powinnam się zająć kimś jeszcze.
Rósł we mnie gniew. Panowałam nad nim, unosząc się swobodnie na jego fali. Kiedy Ram skończył mnie karmić, wyraziłam ochotę na zwiedzenie gaju. Dotarłam do jego centrum i po raz pierwszy ujrzałam świątynię.
Ledwie udało mi się ją dostrzec. Była do tego stopnia porośnięta pnączem, że z ledwością mogłam rozpoznać zarysy budowli. Nikomu najwyraźniej nie przeszkadzała moja obecność w tym miejscu. Nie chciałam jednak kusić losu i nie wspięłam się po schodach do wnętrza. Zamiast tego, obeszłam ją dookoła.
Znalazłam człowieka, który zechciał sprowadzić do mnie Narayana. Nie zaproszona, nie chciałam wchodzić do uświęconego miejsca. Po chwili ze świątyni wyszedł Narayan; wyglądał na zirytowanego.
- Przejdźmy się trochę. Mam kilka pytań. Po pierwsze, czy ktoś się zdenerwuje, gdy wejdę do środka? Zastanawiał się przez chwilę.
- Nie sądzę.
- Ktoś twierdzi, że mogę nie być tym, za kogo ty mnie uważasz? Czy masz takich wrogów, którzy we wszystkim będą ci się sprzeciwiać?
- Nie. Ale istnieją jednak pewne wątpliwości.
- Jasne. Nie wyglądam odpowiednio.
Wzruszył ramionami.
Zaprowadziłam go w miejsce, które mu chciałam pokazać.
- Podczas twoich letnich wypraw potrzebujesz zapewne człowieka, który zna się na wszystkich sprawach związanych z obozowaniem w lesie, prawda? - zaczęłam.
- Tak.
- Rozejrzyj się trochę dookoła.
Zrobił, jak mu kazałam. Wrócił zdumiony.
- Ktoś spętał tutaj konie.
- Oprócz nas, kto jeszcze przyjechał konno?
- Kilku. Kłamcy z wysokiej kasty, z daleka. Wczoraj i dzisiaj.
- Ślady nie są świeże. Czy są tutaj jacyś regularni strażnicy?
- Nikt prócz nas tu nie przychodzi. Nikt się nie ośmiela.
- Ktoś to jednak zrobił. I wygląda na to, że został tu przez jakiś czas. Za wiele tutaj nawozu jak na okazjonalną wizytę.
- Powiem pozostałym. Jeżeli świątynia została sprofanowana, będzie to oznaczało konieczność przeprowadzenia obrzędów oczyszczenia. - Kiedy wchodziliśmy po stopniach świątyni, dodał jeszcze: - To, że zauważyłaś, będzie oznaczało punkt na twoją korzyść. Nikomu innemu się nie udało.
- Nie widzisz tego, czego widzieć nie chcesz. Wnętrze świątyni było mroczne. Mniej więcej tak, jakbyś znajdował się na dnie studni. Poza tym, było wstrętne. Architekci wyśnili zapewne niektóre z moich snów, potem odtworzyli je w kamieniu. Narayan zebrał kilku jamadarów i opowiedział im o tym, co odkryłam. Posprzeczali się trochę, poprzeklinali, ponarzekali i rozbiegli, by sprawdzić, czy niewierni nie zbezcześcili ich świątyni.
Spacerowałam.
Znaleźli miejsce, gdzie intruzi gotowali posiłki. Było tu wysprzątane, ale trudno zatrzeć ślady dymu. Nalot sugerował, że ktoś obozował tu przez dłuższy czas.
Narayan podszedł do mnie, wyszczerzył zęby w swoim charakterystycznym uśmiechu.
- Teraz jest odpowiednia chwila, by im coś pokazać, Pani.
- Niby co?
- Użyj swego talentu, aby dowiedzieć się czegoś o tych, którzy tutaj byli.
- Jasne. Tak zwyczajnie. Przypuszczalnie wystarczy mi umiejętności, by odnaleźć ich latrynę albo dół na odpadki.
Patrzył na mnie, jakby zastanawiając się, skąd wiem, że mieli w ogóle takowy, dopiero po chwili zrozumiał. Nigdzie nie było ludzkich odchodów ani śmieci.
- To może nam sporo o nich powiedzieć.
Jeden z jamadarów poinformował nas, że teraz, kiedy już zaczęli szukać, znaleźli mnóstwo dowodów czyjejś dłuższej bytności.
- Mężczyzna i kobieta. Kobieta spała przy ognisku. Mężczyzna bliżej ołtarza. Nie wygląda na to, by szczególnie trwożyło ich to miejsce. Pani? Zechcesz spojrzeć?
- To będzie dla mnie zaszczyt. - Nie potrafiłam od razu zrozumieć, skąd wiedzieli, że kobieta spała przy ogniu. Potem ktoś pokazał mi kilka długich czarnych włosów. - Czy możesz na tej podstawie coś powiedzieć, Pani?
- Tak. Jej włosy nie kręciły się w sposób naturalny. O ile to w ogóle była kobieta. - Niektórzy mężczyźni Gunni również nosili długie włosy. Shadar i Yehdna trefili sobie loki. Mężczyźni Yehdna krótko przycinali włosy. Ale wszyscy w tej stronie świata mieli włosy czarne albo ciemnobrązowe, kiedy były czyste.
Łabędź ze swymi złotymi lokami był tutaj prawdziwą osobliwością.
Mój sarkazm nie umknął uwadze towarzyszy. Powiedziałam:
- Nie spodziewajcie się po mnie, bym zobaczyła przeszłość lub przyszłość. Jak dotąd Kina przychodzi do mnie tylko w snach. To zaskoczyło nawet Narayana.
- Zobaczmy inne miejsce.
Pokazali mi miejsce, gdzie spał mężczyzna. Ponownie ustalili płeć po długości włosów. Znaleźli jeden włos długi na trzy cale, gruby, jasnobrązowy.
- Zajmij się tymi włosami, Narayan. Któregoś dnia mogą się okażą przydatne.
Kłamcy kręcili się dookoła, szukając innych śladów. Narayan zaproponował:
- Poszukajmy tego dołu.
Poszliśmy. Zaglądaliśmy wszędzie. W końcu znalazłam to miejsce. Jakiś podrzędny kandydat do kultu został wyznaczony do jego otwarcia. Oczekując na to, przechadzałam się.
- Pani. Właśnie znalazłem to. - Jamadar podał mi małą figurkę zwierzęcia, którą ktoś wykonał, splatając i skręcając źdźbła trawy sposób zabijania czasu, jakiemu oddają się ludzie, kiedy nie mają nic do roboty. Dusiciel wyglądał na zbitego z tropu.
- To jest coś, co ludzie robią właściwie ot, tak sobie. Nie ma w tym żadnej mocy. Ale jeśli jest ich więcej, to chętnie się im przyjrzę. Mogą nam coś powiedzieć o tym, kto je zrobił.
Po krótkiej chwili znaleziono kolejną.
- Wisiała na gałązce, Pani. Sądzę, że to ma być małpa. Burza myśli rozszalała się w mojej głowie.
- Niczego nie ruszajcie. Chcę je zobaczyć tam, gdzie je znaleźliście.
W ciągu następnych kilku godzin znaleźliśmy mnóstwo tych figurek; niektóre uplecione z trawy, inne z pasm łyka. Ktoś miał mnóstwo czasu, którego nie miał czym wypełnić. Znałam kiedyś mężczyznę, który robił takie rzeczy z papieru, machinalnie, nie zdając sobie nawet i tego sprawy.
W większości były to uproszczone postacie, małpy zwisające z gałęzi, czworonożne bestie, które mogły przedstawiać właściwie każde zwierzę. Ale niektóre z czworonogów miały na grzbietach jeźdźców. Jeźdźcy zawsze mieli przy sobie miecze lub włócznie z patyczków.
Musiałam krzyknąć. Narayan zatroszczył się:
- Pani? Wyszeptałam:
- Coś ważnego się z tym wiąże. Ale niech mnie cholera, jeśli rozumiem, co.
Ktoś znalazł cały tłum figurek w miejscu, gdzie tamten człowiek siedział na skale, opierając się o drzewo i, być może śniąc na jawie, splatał je właściwie bezustannie. To była mała polana, może dziesięć stóp średnicy. Pień stał pośrodku.
Wiedziałam, że trafiłam na jakiś ślad w tej samej chwili, kiedy tu przyszłam. Ale o co chodzi? Cokolwiek to było, znajdowało się głęboko poniżej poziomu świadomości. Zwróciłam się do Narayana:
- Jeżeli czegoś się dowiemy, to właśnie tutaj. - Ponownie zniżyłam głos do szeptu. - Niech wszyscy wrócą do swych normalnych zajęć.
Wspięłam się na skałę. Zerwałam parę źdźbeł trawy i zaczęłam splatać figurkę. Dusiciele odeszli. Pozwoliłam swoim myślom wędrować w sferze półświadomości. Cud nad cudami, sen mi nie przeszkodził.
Minuty mijały. Coraz więcej wron opadało na gałęzie drzew. Moje zainteresowanie musiało być aż nazbyt widoczne.
Czy one mnie obserwują, spodziewając się, że coś odkryję? Na przykład coś dotyczącego tych, którzy przebywali tutaj wcześniej? Ach! Ptaki mają o wiele więcej wspólnego z nimi niż z Kłamcami. Nie były znakiem - w tym sensie, na jaki mieli nadzieję Dusiciele. Były posłańcami i szpiegami.
Wrony. Wszędzie i zawsze, rzadko zachowujące się w normalny dla wron sposób. Narzędzia. Ich nagłe zainteresowanie zdawało się wskazywać, iż boją się, bym czegoś nie odkryła. Nie powinnam. To znaczyło, że jednak coś jest do odkrycia.
Mój umysł przeskakiwał z kamienia na kamień ponad strumieniem niewiedzy. Jeżeli uda mi się coś odkryć, lepiej, bym nie zdradziła tego po sobie.
Zrozumienie.
Polana wydawała się znajoma, ponieważ przypominała mi miejsce, w którym żyłam. Jeżeli ten pień byłby Wieżą, skąd rządziłam moim imperium, wówczas rozrzucone kamienie byłyby rumowiskiem, które stworzyłam po to, by do Wieży wiodła tylko jedna wąska, śmiertelnie niebezpieczna ścieżka.
Wzory zaczęły się łączyć ze sobą. Były niemalże niedostrzegalne, jakby zostawione przez kogoś, kto wiedział, iż jest obserwowany. Otoczony przez wrony? Gdybym pozwoliła swobodnie wędrować mojej wyobraźni, to zwałowisko skały, rumoszu oraz splecionych figurek stanowiłoby dobre przedstawienie otoczenia Wieży. W istocie, kilka patyków, skałki oraz ślady buta, a także odrobina gleby usypanej w niewielką hałdę prezentowały sytuację, która wydarzyła się tylko raz w dziejach Wieży.
Miałam kłopoty z udawaniem spokoju i kompletnej obojętności.
Jeżeli skały, gałązki i pozostałe rzeczy miały jakieś znaczenie, podobnie musiało być z istotami z trawy i łyka. Wstałam, aby wszystko lepiej widzieć.
Jedna rzecz rzuciła mi się w oczy od razu.
U podstawy pnia leżał liść. Siedziała na nim mała figurka. W jej uplecenie włożono mnóstwo wysiłku. Więcej niż potrzeba, by wiadomość stała się czytelna.
Wyjec, mój ówczesny pan latającego dywanu, miał rzekomo zginąć, spadając z wysokości Wieży. Od pewnego czasu wiedziałam, że nie jest to prawda. Informacja polegała na tym, że Wyjec był jakoś zaangażowany w obecne wydarzenia .
Ktokolwiek zostawił to, znal mnie i wiedział, że odwiedzę gaj. To znaczyło, że ktoś wie, co robię. Że ktoś musi mieć dostęp do raportów wron, ale nie był ich panem. W przeciwnym razie nie było powodu dla tak wyszukanego i skomplikowanego sposobu przekazania informacji.
Było tego więcej.
Wielu potężnych czarodziejów było zaangażowanych w walkę, podczas której ponoć zginął Wyjec. O większości z nich sądzono, że również zostali zabici. Od tego czasu przekonałam się, że kilku uciekło po tym, jak upozorowali swą śmierć. Ponownie przyjrzałam się figurkom. W niektórych z nich można było bez trudu rozpoznać określonych czarodziejów. Zostały zdeptane obcasem buta. To ci, którzy zginęli?
Poświęciłam im tyle czasu, ile było konieczne, a przez to o mały włos nie przegapiłam najważniejszej wiadomości. Zapadła już całkowita niemal ciemność, kiedy wyśledziłam małą postać niosącą pod pachą coś, co wyglądało niczym głowa. Dłuższą chwilę mi zabrało, nim zrozumiałam, kogo przedstawia.
Powiedziałam Narayanowi, że nie widzimy tego, czego nie chcemy ujrzeć.
Wiele rzeczy nagle wskoczyło na swoje miejsce, kiedy zrozumiałam, że niemożliwe wcale nie jest niemożliwe. Moja siostra żyła. Przed oczyma stanął mi całkowicie nowy obraz tego, co się działo. Przeraził mnie.
I, przerażona, przegapiłam najważniejszą wiadomość ze wszystkich.


XXXVIII
Narayan nie był w szczególnie pogodnym nastroju.
- Cała świątynia musi zostać oczyszczona. Wszystko zostało zbrukane. Przynajmniej nie popełnili żadnego świadomego świętokradztwa, żadnego zbezczeszczenia. Posąg i relikwie pozostały nietknięte.
Nie miałam pojęcia, o czym on mówi. Wszyscy Kłamcy mieli smutne twarze. Spojrzałam na Narayana ponad płomieniem ogniska. Wziął moje spojrzenie za pytanie.
- Każdy niewierny, który znalazłby święte relikwie albo posąg, natychmiast by je zagrabił.
- Być może obawiali się przekleństwa. Jego oczy rozszerzyły się. Rozejrzał się dookoła, zrobił gest nakazujący milczenie. Wyszeptał:
- Skąd o tym wiesz?
- Na takich rzeczach zawsze ciąży przekleństwo. Na tym polega część ich prostackiego uroku. Wybaczcie mi mój cynizm. - Ale nie czułam się dobrze. Nie miałam najmniejszej ochoty dłużej przebywać w tym gaju. To nie było przyjemne miejsce. Umarło tutaj wielu ludzi, jednak nikt z przyczyn naturalnych. Ziemia przesycona była ich krwią, kośćmi i krzykiem. Miała swój zapach, tak fizyczny jak i duchowy, który zapewne odpowiadał Kinie.
- Jak długo jeszcze, Narayan? Staram się współpracować. Ale nie mam zamiaru siedzieć tutaj przez resztę swego życia.
- Och, Pani. Teraz nie będzie żadnego Święta. Oczyszczenie zajmie tygodnie. Kapłani oszaleli. Ceremonie trzeba będzie przenieść na Nadam. Zazwyczaj jest to pomniejsze święto, kiedy oddziały bawią się pod koniec sezonu, a kapłani przypominają im, aby w swych modlitwach wzywali imię Córki Nocy. Kapłani zawsze znajdą powód, dla którego jej jeszcze nie ma wśród nas, mianowicie taki, iż modlimy się za mało gorliwie.
Czy on już zawsze ma zamiar cedzić mi wszystko po kropli? Choć zapewne żaden wierzący nie miałby ochoty tracić mnóstwa czasu, opisując dokładnie święta, świętych i wszystkie te rytuały.
- A więc, dlaczego wciąż tutaj jesteśmy? Dlaczego nie ruszamy na południe?
- Przybyliśmy tu nie tylko na Święto.
Istotnie. Ale w jaki sposób miałam przekonać tych ludzi, że jestem ich mesjaszem? Narayan szczegóły zachował dla siebie. Jak mogłam grać, jeśli nikt mnie nie poinformował, na czym polega rola?
To był kłopot. Narayan wierzył, że jestem Córką Nocy. Chciał, żebym nią była. Co oznaczało, że nawet gdy zapytam, nic mi nie powie. Oczekiwał ode mnie instynktownej wiedzy. A mnie brakowało najdrobniejszej wskazówki.
Jamadarzy zdawali się rozczarowani, a Narayan niespokojny. Nie zachowywałam się zgodnie z oczekiwaniami i nadziejami, mimo iż odkryłam profanację ich świątyni.
- Czy spodziewają się po mnie świętych czynów w miejscu, które już dłużej święte nie jest? - zapytałam najlżejszym szeptem:
- Nie wiem, Pani. Nie mamy drogowskazów. Wszystko w rękach Kiny. Ona ześle znak.
Znaki. Cudownie. Nie miałam żadnej szansy, by wywołać znaki, które kult uważałby za istotne. Wrony były ważne, oczywiście. Ci ludzie uważali, że to wspaniale, iż na terenach Taglios żyły padlinożerne ptaki. Sądzili, że zapowiadają Rok Czaszek. Ale cóż jeszcze mogło być ważne?
- Czy komety coś oznaczają? - zapytałam. - Zeszłego roku, a także wcześniej na północy, pojawiały się wielkie komety. Czy tutaj też były widoczne?
- Nie. Komety stanowią złe znaki.
- Dla mnie też.
- Nazywano je Mieczem Shedy i Językiem Shedy, które sprowadzają światło Shedy na świat.
Sheda było archaicznym imieniem głównego boga Gunni, którego zasadnicze miano brzmiało: Pan Panów Światła. Podejrzewałam, że kult Kłamców oddzielił się w nieprawą stronę od wierzeń Gunni jakieś kilka tysięcy lat temu.
- Kapłani powiadają, że Kina jest najsłabsza, kiedy na niebie wisi kometa, ponieważ wówczas światło rządzi niebiosami w nocy i za dnia.
- Ale księżyc...
- Księżyc jest światłem ciemności. Księżyc należy do Cienia; zawieszony został po to, by stworzenia Cienia mogły polować.
Zaplątał się w niejasnościach. Lokalna religia miała swoje światło i ciemność, swoją lewą i prawą stronę, dobro i zło. Kina jednak, pomimo swej przynależności do ciemności, miała sytuować się poza tymi wiecznymi zmaganiami, będąc wrogiem zarówno Światła, jak i Ciemności, sprzymierzając się z nimi w zależności od okoliczności. Jakby tylko po to, by wprowadzić zamęt w moje myśli, nikt na pozór nie wiedział, jak rzeczywiście wyglądają w oczach ich bogów. Yehdna, Shadar i Gunni, wszyscy szanowali innych bogów. Pośród większości kultów Gunni rozmaite bóstwa, niezależnie od tego, czy utożsamiane ze Światłem czy Cieniem, cieszyły się jednakowym poważaniem. Wszystkie miały swoje świątynie, wyznania i kapłanów. Niektórzy, jak Jahamaraj Jah z kultu Shadar Khadi, zostali skażeni doktrynami Kiny.
W miarę, jak Narayan wszystko wyjaśniał, jednocześnie zaciemniając cały obraz, jego oczy stawały się coraz bardziej rozbiegane, aż w końcu w ogóle na mnie nie patrzył. Skupił wzrok na ogniu, mówił bez przerwy, stając się coraz bardziej posępny. Zupełnie nieźle to skrywał. Nikt inny niczego by nie dostrzegł. Ja wszakże miałam więcej doświadczenia w odczytywaniu ludzkich emocji. U innych jamadarów również dostrzegłam napięcie.
Coś miało się wydarzyć? Jakaś próba? Ten tłum, po którym nie można się było raczej spodziewać delikatności.
Moje palce powędrowały do żółtego trójkąta przy pasie. Ostatnio nie ćwiczyłam zbyt dużo. Nie było czasu. Zdałam sobie sprawę, co robię i zastanowiło mnie, dlaczego. To nie była najlepsza broń w razie kłopotów.
Byłam w niebezpieczeństwie. Teraz to czułam. Jamadarowie byli niespokojni i podnieceni. Pomimo aury panującej w gaju, wyostrzyłam moje psychiczne zmysły. To było tak, jakbym wzięła głęboki oddech w pomieszczeniu, gdzie od tygodnia spoczywa gnijący trup. Wytrzymałam to. Jeżeli miałabym do wyboru te sny bez końca albo to, wybrałabym to.
Zadałam Narayanowi jakieś pytanie, potem odesłałam go do sąsiedniej grupy Kłamców. Skupiłam się na kształcie wzorca mojego psychicznego otoczenia.
Wyczułam.
Byłam gotowa, kiedy to się stało.
To był człowiek z czarnym rumel, o reputacji niemal dorównującej Narayanowi, Moma Sharra-el z Yehdna. Kiedy został mi przestawiony, odniosłam wrażenie, iż jest człowiekiem, który zabija dla siebie, nie dla swej bogini. Jego rumel poruszał się jak czarna błyskawica.
Pochwyciłam obciążony koniec w locie. Puściłam go, zanim odzyskał równowagę, owinęłam dookoła jego szyi. Wszystko wyglądało tak, jakbym nic innego nie robiła w życiu albo jakby cudza ręka kierowała moją. Oszukiwałam trochę, używając ogłuszającego zaklęcia, które trafiło go w serce. Nie miałam czasu na litość. Miałam wrażenie, że byłby to błąd równie śmiertelny co brak reakcji w ogóle.
Nie miałabym najmniejszej szansy, gdybym nie wyczuła narastającej wokół wrogości.
Nikt nie krzyknął. Nikt nie powiedział ani słowa. Byli wstrząśnięci, nawet Narayan. Nikt nie patrzył w moją stronę. Z powodów niezbyt dla mnie wówczas jasnych, powiedziałam:
- Matka nie jest zadowolona.
Obdarzyli mnie kilkoma zaskoczonymi spojrzeniami. Zwinęłam rumel Momy, tak jak mnie uczył Narayan, odrzuciłam moją żółtą chustę i przybrałam czerń. Nikt nie protestował przeciwko temu samozwańczemu gestowi.
Jak dotrzeć do tych ludzi pozbawionych serc? Teraz pozostawali pod wrażeniem, ale nie było ono niezatarte, nie było wieczne.
- Ram.
Wynurzył się z mroku. Nie mówił nic, obawiając się zdradzić swe uczucia. Sądzę, że mógł wkroczyć, gdyby atak Momy zakończył się powodzeniem, chociaż to byłby jego koniec. Wydałam mu polecenia.
Wziął linę i obwiązał jeden z końców wokół kostki martwego zabójcy, przerzucił linę przez gałąź, podciągnął ciało do góry tak, że zwisało głową w dół nad ogniem.
- Świetnie, Ram. Świetnie. Niech się wszyscy zbiorą dookoła. Podchodzili niechętnie, w miarę jak wezwanie po kolei docierało do wszystkich.  Kiedy się zebrali, przecięłam żyłę na szyi Momy.
Krew nie popłynęła od razu, ale w końcu się pojawiła Niewielkie zaklęcie spowodowało, że każda kropla rozbłyskiwała, spadając w płomienie. Ujęłam prawe ramię Narayana, zmusiłam go, by podstawił dłoń i upuściłam kilka kropel na jej wierzch. Potem puściłam go wolno.
- Wszyscy po kolei - rozkazałam.
Wyznawcy Kiny nie lubią rozlewu krwi. Istnieje skomplikowane i kompletnie irracjonalne wyjaśnienie, w jakiś sposób związane z legendą o pożartych demonach. Narayan opowiedział mi o tym później. Wtedy zrobiłam to, tylko po to, aby tym lepiej zapamiętali ten wieczór, podczas którego na swych rękach mieli krew towarzysza.
Nie patrzyli na mnie, uczestnicząc w mojej skromnej ceremonii. Wykorzystałam sposobność, aby zaryzykować zaklęcie, które, ku memu zaskoczeniu, udało się bez najmniejszych trudności. Zmieniłam zaschniętą krew na ich dłoniach w coś równie nieusuwalnego jak tatuaż. Dopóki nie zdejmę czaru, będą szli przez życie z jedną dłonią naznaczoną szkarłatem.
Jamadarowie i kapłani byli moi, w taki czy inny sposób. Byli naznaczeni. Świat nie wybaczy im tego piętna, jeżeli jego znaczenie zostanie rozgłoszone. Mężczyźni z czerwonymi kiściami dłoni nie będą mogli zaprzeczyć, że byli obecni podczas pojawienia się Córki Nocy.
U nikogo już nie dostrzegałam najmniejszych wątpliwości, że jestem tym, za kogo uważał mnie Narayan.
Sny tej nocy były przemożne, ale nie ponure. Pławiłam się w cieple akceptacji tej drugiej, która chciała uczynić mnie swoim agentem.
Ram obudził mnie, zanim jeszcze było na tyle jasno, by dobrze widzieć. On, Narayan i ja dosiedliśmy koni przed wschodem słońca. Narayan przez cały dzień nic nie powiedział. Przeżyty wstrząs odebrał mu mowę.
Spełniały się jego sny. Nie wiedział już, czy to jest właśnie to, czego chciał. Był przerażony.  Podobnie jak ja.
XXXIX
Długim Cieniem owładnęła permanentna wściekłość. Ten czarodziej, Kopeć, to pospolite małe nic, był uparty. Był zdeterminowany nie dać się zniewolić. Wolał raczej umrzeć.
Skowyt rozniósł się echem po korytarzach Przeoczenia. Władca Cienia spojrzał w górę, dosłyszał zdradę w krzyku. Ten bękart Wyjec... W jakiś sposób udało mu się zmylić jego czujność Nikt inny me mógł uwolnić Wirującego Cienia. Zdrada. Wszędzie zdrada. Zapłaci za to. Och, jakże zapłaci. Będzie umierał przez całe lata.
Później. Teraz trzeba było naprawiać szkody. Teraz trzeba było złamać tego małego czarodzieja.
Co naprawdę wydarzyło się w Stormgardzie?
Najbardziej oczywistym przypuszczeniem było, że tamta postać Pożeracza Żywotów należała do niej Dorotea Senjak znajdowała się w Taglios. Co do tego nie było najmniejszych wątpliwości. Ale ona nie miała mocy potrzebnych do równoczesnego pobicia Wirującego Cienia i jego wojsk.
Kto jej towarzyszył, dzierżąc Lancę? Prawdziwa moc?
Ukłucie strachu.  Porzucił swoją pracę, wspiął się do kryształowej komnaty, spojrzał na równinę z lśniącego kamienia. Siły poruszały się. Nawet on nie potrafił wszystkich schwytać. Może to nie była ona. Może ona odeszła. Poskromione cienie już od dłuższego czasu nie dostrzegały śladów jej obecności. Może odeszła na północ, kiedy dokonała już swej zemsty. Zawsze chciała rządzić imperium swej siostry.
Czy do gry przystąpił jakiś nieznany gracz? Czy Pożeracz Żywotów i Stwórca Wdów byli czymś więcej niż tylko widmami powołanymi przez Senjak? Cienie sądziły, że kieruje nią jakaś moc. Przypuśćmy, że Pożeracz Żywotów i Stwórca Wdów byli żywymi istotami? Przypuśćmy, że poddali jej myśl stworzenia imitacji po to, by każdy wierzył, iż są nierealne, iż to tylko aktorzy - dopóki nie będzie za późno?
Ponure przeczucia. Ponure pytania. I żadnych odpowiedzi.
Promienie słońca zatańczyły pośród kolumn na równinie. Wyjec zaskowytał. Jęki czarodzieja poniosły się po fortecy.
Zmierzchało się.
Musi złapać Senjak. Ona była kluczowym pionkiem. W jej głowie tkwiły klucze do władzy. Znała Imiona. Znała Prawdy. Dzierżyła tajemnice, które przekuć można na broń, zdolną do zatrzymania nawet tego mrocznego przypływu, czyhającego, by wyrwać się z równiny.
Ale najpierw czarodziej. Przed wszystkim innym, Kopeć. Kopeć da mu Taglios, a może nawet Senjak.
Wrócił do komnaty, gdzie mały człowieczek walczył ze swym bólem i przerażeniem.
- Oto nadchodzi kres twego głupiego oporu. Straciłem cierpliwość. Teraz znajdę to, czego się boisz najbardziej, i nakarmię cię tym.


XL
Armia Klingi maszerowała dwudziestomilowymi etapami. Przez cały czas zwiadowcy intensywnie badali okolicę - kawalerzyści niemalże padali z wyczerpania. Ludzie Sindhu, którzy wysforowali się naprzód, aby sprawdzić, co się stało z Kłamcami obserwującymi Dejagore, donieśli, iż zniknął po nich wszelki ślad.
Klinga poszedł z tymi informacjami do Mathera.
- Co o tym sądzisz? Mather potrząsnął głową.
- Prawdopodobnie zostali zabici albo schwytani. Łabędź i Mather wysłali wcześniej własnych zwiadowców, znacznie dalej na południe. Teraz Łabędź powiedział:
- Z tego, co nam donoszą, wynika, że ludzie Władców Cienia rzeczywiście nieźle oberwali. Nasi chłopcy przeszli przez ich pikiety i zbadali obozy. Pozostały tylko dwie trzecie spodziewanego stanu. Połowa z nich mocno poharatana. Ten facet, Mogaba, bez przerwy nęka ich wycieczkami. Nie mają nawet chwili wytchnienia.
- Obserwują nas? Czy wiedzą, że nadchodzimy?
- Powinieneś zakładać, że tak jest - odpowiedział Mather. - Wirujący Cień jest czarodziejem. Nie bez powodów nazywają go Władcą Cienia. I są nietoperze. Konował uważał, że oni panują nad nietoperzami. Ostatnimi czasy było ich tu mnóstwo.
- A więc powinniśmy być bardzo ostrożni. Jaki stan liczebny mogą wystawić przeciwko nam, jeżeli zdecydują się wydać nam bitwę?
- Posłuchaj tego faceta, Cordy - powiedział Łabędź. - Zaczyna mówić jak zawodowiec. Stan liczebny. O rany. Ona go zmieni w prawdziwego, groźnego jak cholera, wojownika.
Klinga zachichotał.
- Jeżeli chcesz znać moje zdanie, to jest ich zbyt wielu - ciągnął dalej Łabędź. - Jeśli uda im się wycofać tak, żeby Mogaba nie zauważył, wówczas przypuszczalnie możemy się spodziewać ośmiu do dziesięciu tysięcy weteranów.
- Oraz Władcy Cienia?
- Wątpię, żeby chciał zostawić Dejagore. To byłoby dopraszanie się o nieszczęście.
- A więc trzeba powoli posuwać się naprzód, dokładnie badać drogę przed sobą, starać się dowiedzieć o nich tyle samo, ile oni wiedzą o nas. Słusznie?
Mather zachichotał.
- Tyle zapewne można by przeczytać w książce. Jeden czynnik działa na naszą korzyść. Ich zwiadowcy są bezradni za dnia. A dni są teraz długie.
Klinga odkaszlnął w zamyśleniu.
Klinga zatrzymał się trzydzieści mil na północ od Dejagore. Zwiadowcy donieśli, że Wirujący Cień rozmieścił swe wojska wśród wzgórz znajdujących się przed nimi. Przesunął swoje siły w nocy, kiedy obrońcy nie mogli niczego dostrzec. Żołnierze, których zostawił pod murami miasta, udawali, że przygotowują się do następnego ataku.
- Gdzie oni są? - zapytał Klinga. Zwiadowcy nie potrafili mu powiedzieć. Gdzieś przy drodze, która wiła się pośród wzgórz. Czekali. Nie mogło być ich więcej niż cztery tysiące; aż nadto jednak przeciwko motłochowi, który prowadził.
- Masz zamiar uderzyć na nich? - zapytał Łabędź. - Czy tylko drażnić ich i odciągać od Mogaby?
- To nie byłoby takie głupie - zgodził się Mather. - Związać część sił, podczas gdy Mogaba będzie walczył z resztą. Gdyby udało się przesłać mu wiadomość...
- Próbowałem - uciął Klinga. - Nie ma sposobu. Zamknęli całkowicie miasto. Siedzą tam w dole tej niecki niczym...
- A więc? - dopytywał się dalej Łabędź. - Co robimy?
Klinga zwołał swoich oficerów kawalerii. Wysłał ich, aby odnaleźli wroga. Kiedy nie napotkali żadnego bezpośredniego oporu, przesunął swoją armię o dziesięć mil na południe i rozbił obóz. Następnego ranka, gdy tylko nietoperze pochowały się, uformował szyk bitewny, ale na tym poprzestał. Jego zwiadowcy uważnie przeszukiwali wzgórza. Powtórzyło się to następnego dnia, a potem kolejnego. Wówczas, późnym popołudniem, przybył z północy jeździec. Wieści, które przywiózł, wywołały uśmiech na twarzy Klingi. Jednak zataił je przed Łabędziem i Matherem.
Rankiem czwartego dnia szyk bitewny ruszył naprzód. Powoli wszedł między wzgórza. Klinga upewnił się, że formacje zachowały zwartość. Nie było pośpiechu. Kawaleria szła przodem.
Kontakt z wrogiem nawiązano przed południem. Klinga nie naciskał zanadto. Pozwolił żołnierzom angażować się w niewielkie potyczki, ale unikał generalnego starcia. Jego kawaleria nękała wroga z oddali, pociskami i włóczniami. Ludzie Władców Cienia nie mieli szczególnej ochoty ich ścigać.
Słońce zapadło na zachodzie. Klinga pozwolił, by natężenie potyczek powoli rosło.
Dowódca wroga dał rozkaz do ataku.
Oficerom Klingi polecono, aby wycofali się z pola walki, kiedy tylko wróg ruszy naprzód. Mieli zatrzymać się dopiero wówczas, gdy tamci przestaną nacierać. A potem nękać ich ponownie.
Ta zabawa trwała dopóty, dopóki ludzie Władców Cienia nie stracili cierpliwości.

XLI
Zatrzymałam kolumnę, zawołałam do siebie Narayana, Rama oraz tych wszystkich ludzi, których awansowałam na oficerów.
- To jest odpowiednie miejsce. Po drugiej stronie tej niecki. Zostawicie mnie z chorążym na drodze, a reszta niech się rozproszy po obu stronach.
Narayan i pozostali wyglądali na skonfundowanych. Nikt nie wiedział, co ma się zdarzyć. Najmądrzej wydawało się utrzymywać ich w nieświadomości, dopóki nie będzie już za późno, by się zdążyli przejąć.
Rozdzieliłam zadania; w zasadzie sprowadzało się to do tego, że musiałam dokładnie wytłumaczyć każdemu dowódcy drużyny, gdzie ma stanąć. Narayan na koniec zrozumiał, o co mi chodzi.
- To się nie uda - zdecydował. Od czasu wydarzeń w gaju był w jednoznacznie negatywnym nastroju. Nie wierzył, że cokolwiek jeszcze pójdzie dobrze.
- Dlaczego nie? Wątpię, by wiedzieli, że tu jesteśmy. Potrafię sprawić, żeby ich cienie i nietoperze straciły orientację.
Przynajmniej miałam taką nadzieję.
Kiedy już rozdzieliłam zadania, wdziałam zbroję. Ramowi kazałam założyć swoją, a potem zabrałam jego i Narayana w miejsce, z którego mogliśmy obserwować, co się dzieje za grzbietem wzgórza.
Zobaczyłam to, czego się spodziewałam: chmurę kurzu pędzącą w moją stronę.
- Nadchodzą. Narayan, idź, powiedz ludziom, że przed upływem godziny będą mieli szansę napić się krwi żołnierzy Cienia. Powiedz im, że kiedy Klinga przejdzie przez przełęcze, mają je natychmiast zamknąć.
Chmura kurzu była coraz bliżej. Patrzyłam, jak Narayan wydaje rozkazy zamknięcia pułapki. Obserwowałam, jak fala zdenerwowania rozchodzi się wśród żołnierzy. Szczególnie dużo uwagi poświęciłam niewielkim konnym oddziałom na skrzydłach. Jeżeli pójdą za starym przykładem Jaha, będzie to oznaczało kolejną katastrofę.
Ludzie Klingi byli już niemalże na wyciągnięcie ręki. Zajęłam stanowisko, rozpaliłam błędne ogniki na mojej zbroi. Ram stanął obok mnie, groźny w swej zbroi Stwórcy Wdów, którą dla niego sporządziłam. Na niej również zatańczyły płomyki, nie potrafiłam jednak nic zrobić z wronami, które zawsze siadały na ramionach Konowała, kiedy zmieniał się w Stwórcę Wdów. Należało wszak wątpić, aby ludzie Władców Cienia byli w stanie dostrzec różnicę.
Armia Klingi przelała się przez grzbiet wzgórza. Początkowo jego żołnierze wpadli w popłoch, po chwili jednak zrozumieli, że jesteśmy po ich stronie. Wierzba Łabędź przygalopował z rozwianymi włosami, śmiejąc się jak ktoś niespełna rozumu.
- Rychło w czas, słodziutka. Rychło w czas.
- Zbierz swoich ludzi. Kawaleria na skrzydła. Ruszaj!
Pojechał.
Żołnierze, którzy teraz przechodzili przełęcze, stanowili już bezładną masę przemieszaną z armią Ziem Cienia. Pole bitwy ogarnął kompletny chaos. Tamci usiłowali się zatrzymać, ale ich towarzysze napierali na nich z tyłu. Ze wszystkich sił starali się unikać Rama i mnie.
Gdzie jest Klinga? Gdzie jego kawaleria?
Żołnierze Ziem Cienia wpadli na mój szyk w całkowitym bezładzie, niczym ludzki grad; w następnej chwili rzucili się do ucieczki. Od tego momentu wynik starcia był łatwy do przewidzenia. Dałam znak jezdnym, aby ruszali naprzód. Nie troszczyłam się już o to, by moi ludzie zachowali szyk. Pozwoliłam im swobodnie ścigać wroga.
Kiedy dotarłam na grzbiet wzgórza, dostrzegłam Klingę i jego kawalerię. Wysłał ją na skrzydła, aby prześcignęli uciekającą piechotę Władców Cienia, a potem zebrał ponownie przed frontem gnającej na łeb na szyję hałastry i polecił rozproszyć się, by tym łacniej dorzynała uciekających. Moja jazda zamknęła im flanki.
Jedynie kilku udało się umknąć.
Wszystko skończyło się, zanim zapadła ciemność.


XLII
Łabędź nie potrafił przejść nad tym do porządku dziennego.
- Nasz człowiek, nasz Klinga, zmienił się w prawdziwego żywego generała. Przez cały czas wiedziałeś, że to się tak skończy, prawda?
Klinga skinął głową.
Wierzyłam mu. Rzeczywiście mógł już być zupełnie niezłym dowódcą... chyba że to przypływ geniuszu, jaki zdarza się raz na całe życie.
Łabędź zachichotał.
- Stary Wirujący powinien już o wszystkim wiedzieć. Założę się, że piana mu cieknie z pyska.
- Bardzo prawdopodobne - zgodziłam się. - I może zdecydować się na jakieś działania. Chciałabym, aby wystawiono wzmocnione straże. Noc wciąż należy do Władców Cienia.
- Hej, a cóż on może teraz zrobić? - dziwował się Łabędź.
- Nie wiem. I nie chcę się tego dowiadywać w jakiś szczególnie bolesny sposób. Klinga wtrącił:
- Uspokój się, Łabędź. Nie wygraliśmy jeszcze wojny.
Gdyby sądzić po panującym wśród żołnierzy świątecznym właściwie nastroju, to rzeczywiście można by tak pomyśleć. Zwróciłam się do Klingi:
- Opowiedz mi coś więcej o tamtych. O Stwórcy Wdów i Pożeraczu Żywotów.
- Wiesz tyle samo, co ja. Wirujący Cień zaatakował i nie mógł już nie zdobyć miasta. Ale wtedy oni zjechali ze wzgórz. Pożeracz Żywotów zmusił go, by walczył o swe życie. Stwórca Wdów siał spustoszenie na po polu bitwy, zabijając jego ludzi. Nie potrafili go nawet dotknąć. Odjechali, kiedy nasi wypędzili napastników za mury miasta. Mogaba próbował wycieczki. Ale nie pomogli mu. Poniósł ciężkie straty.
Spojrzałam na wronę, która przycupnęła na pobliskim krzaku. Starałam się nie zdradzić swych prawdziwych myśli.
- Rozumiem. Nie możemy niczego w tej sprawie zrobić. Nie przejmujmy się więc dłużej i zabierzmy za sporządzenie planów na jutrzejszy dzień.
- Czy to mądre, Pani? - zapytał Narayan - Noc rzeczywiście należy do Władców Cienia.
Chodziło mu o to, że wśród nas są cienie, które słuchają, a nad głowami śmigają nietoperze.
- Mamy odpowiednie narzędzia. - Potrafiłam zatroszczyć się o nietoperze oraz o wrony, ale nie umiałam pozbyć się cieni. Skonstruowanie czegoś, co zbiłoby je z tropu, znajdowało się poza granicami moich skromnych możliwości - Ale czy ma to jakieś znaczenie? On i tak wie, że tu jesteśmy. Nie ma innego wyjścia, jak tylko siedzieć i czekać na nas. Albo uciekać, jeżeli to uzna za bardziej stosowne.
Nie miałam szczególnych złudzeń, że Wirujący Cień wybierze to rozwiązanie. Wciąż po jego stronie była przewaga siły - nawet jeśli nie liczebnej, to, bez wątpienia, przewaga mocy. Wyczyn, którego dzisiaj dokazałam, stanowił granicę mych możliwości. Nie wyślę przecież tych ludzi prosto w wir czarów.
Zwycięstwo wpłynie na wzrost ich wiary we własne siły, ale to z kolei na dłuższą metę może spowodować kłopoty, jeśli przyzwyczają się je przeceniać. Po części właśnie dlatego Konował przegrał swą ostatnią bitwę. Kilka razy pod rząd dopisało mu szczęście i zaczął nadmiernie na nie liczyć. A szczęście ma swoje sposoby, by się od każdego odwrócić.
- Masz rację, Narayan. Nie ma potrzeby dopraszać się o kłopoty. Jutro o tym porozmawiamy. Przekaz rozkazy. Wyruszamy wcześnie rano. Odpocznijcie. Być może będziemy musieli zrobić to znowu.
Ludziom trzeba przypomnieć, że czekają ich kolejne bitwy.
Pozostali wyszli, zostaliśmy tylko Ram, Klinga i ja. Spojrzałam na Klingę.
- Dobrze zrobione, Klinga. Bardzo dobrze. - Pokiwał głową. Wiedział o tym.
- Jak przyjęli to twoi przyjaciele? - Łabędź i Mather wyjechali ze swym oddziałem Straży Radishy. Wzruszył ramionami.
- Om spoglądają dalej w przyszłość.
- Hm?
- Czarna Kompania odejdzie, a Taglios pozostanie. Zapuścili tutaj swe korzenie.
- Zrozumiałe. Czy będą sprawiać kłopoty? Klinga zachichotał.
- Oni nie mają ochoty sprawić kłopotów nawet Wirującemu Cieniowi. Jeżeli byłby na to jakiś sposób, to prowadziliby swoją tawernę i trzymali się od wszystkich z daleka.
- Ale swoją przysięgę wobec Radishy biorą poważnie?
- Równie serio jak ty swój kontrakt.
- A więc cieszy mnie, że mogę być pewna, iż nie ma między wami żadnych tarć. Odkaszlnął.
- Cienie nie muszą o tym wiedzieć.
- Prawda. A więc jutro. Wstał i wyszedł.
- Ran, chodźmy się przejechać.
Ram jęknął. Za jakieś sto lat, być może, zostanie zupełnie niezłym jeźdźcem.
Wciąż byliśmy w zbrojach, niewygodnych jak to tylko możliwe. Poprawiłam nasze zaklęcia. Przejechaliśmy między ludźmi. Musiałam dbać, aby nie zapomnieli o moim istnieniu. Przystanęłam i podziękowałam wyróżniającym się żołnierzom. Kiedy przedstawienie dobiegło końca, wróciłam na swoje miejsce w obozie, niczym nie różniące się od pozostałych, i zanurzyłam w conocnej porcji koszmarów.
Znowu byłam chora. Ram robił wszystko, żeby ludzie się nie dowiedzeli. Zauważyłam, jak Sindhu szepce na ten temat z Narayanem. W tej chwili o to nie dbałam. Sindhu wyśliznął się, przypuszczalnie po to, by poinformować Klingę. Narayan podszedł do mnie.
- Być może powinnaś wezwać lekarza.
- Masz jakiegoś pod ręką?
Jego uśmiech stanowił cień tego, czym był niegdyś.
- Nie. Nie ma żadnego.
Oznaczało to, że niektórzy ranni umrą niepotrzebnie, a równie wielu w wyniku zastosowania domowych metod leczenia. Konował zaczynał wbijać im do głów rygor medyczny już od momentu, kiedy uczył ich równo maszerować. I miał rację.
Miałam w życiu do czynienia z wieloma żołnierzami i armiami. Infekcja i zaraza są groźniejszymi wrogami niż ramiona nieprzyjaciół. Surowa dyscyplina zdrowotna stanowiła jedną z mocniejszych stron Kompanii, zanim odszedł Konował.
Ból. Niech mnie cholera. Wciąż boli. Dotąd nigdy nie opłakiwałam nikogo.
Było już wystarczająco jasno, by zniknęły nietoperze i cienie.
- Narayan. Czy wszyscy już jedli? - Cholera z tą chorobą - Każ im ruszać.
- Dokąd idziemy?
- Zawołaj Klingę. Wszystko wam wyjaśnię.
Po krótkiej odprawie pojechałam naprzód z kawalerią, zostawiając Klingę, aby poprowadził pozostałych. Przejechałam dziesięć mil na wschód i skręciłam między wzgórza. Wrony leciały za mną. Nie dbałam o nie. Nie donosiły Władcom Cienia.
Po dziesięciu milach wśród wzgórz zatrzymałam się. Z tego miejsca mogłam dostrzec część równiny.
- Z koni! Odpocznijcie. Zachowujcie się cicho. Przerwa na zimny posiłek. Ram, chodź ze mną - Ruszyłam naprzód - Cisza. Tu mogą być czaty wroga.
Nie spotkaliśmy żadnych i wkrótce już roztoczył się przede mną widok w pełnej krasie.
Dużo się zmieniło. Kiedy byliśmy tu ostatnio, wzgórza zieleniły się polami i sadami. Teraz znaczyła je brązowa ziemia, szczególnie na południu. Kanały nie sprawowały się tak dobrze jak powinny.
- Ram, przyprowadź dwóch ludzi z czerwonymi rumel, Abdę i tego drugiego, nie pamiętam, jak się nazywa.
Poszedł. Uważnie wpatrywałam się w otaczającą panoramę. Obozy żołnierzy Wirującego Cienia i machiny oblężnicze otaczały miasto.  W pobliżu północnej bramy oblegający usypali ziemną rampę niemalże do samego szczytu muru, bez wątpienia było to znaczne osiągnięcie. Dejagore zbudowano na szczycie wysokiego pagórka, mury obronne liczyły co najmniej czterdzieści stóp. Rampa była poważnie uszkodzona. Teraz nosili ziemię potrzebną do jej rekonstrukcji.
Przypuszczalnie tędy szedł główny atak zeszłej nocy, cokolwiek się stało, było już po wszystkim. Oblegający wyglądali na wściekłych. Stan ich obozów sugerował podupadające morale. Czy mogłam to jakoś wykorzystać? Czy wieści o wczorajszej niemiłej przygodzie dotarły już na pierwszą linię? Gdyby się dowiedzieli, gdyby zdali sobie sprawę, że potężna siła może w każdej chwili rozbić ich na kowadle miejskich murów, wówczas klęska dojrzałaby już w ich sercach.
Nie potrafiłam zlokalizować Wirującego Cienia. Być może ukrył się w pozostałościach stałego obozu na południe od miasta. Miał swój własny mur i fosę. Jeżeli nie, to bardzo dbał o to, by się nie pokazywać. Być może Mogaba miał zwyczaj celować w niego.
Ram wrócił, prowadząc ze sobą Abdę i tego drugiego człowieka. Powiedziałam:
- Chcę się dostać niepostrzeżenie na dół. Rozdzielcie się, spróbujcie znaleźć jakieś zejście. Wypatrujcie posterunków. Jeżeli nam się uda, to dzisiejszej nocy może ich czekać przykra niespodzianka.
Pokiwali głowami i wymknęli się chyłkiem. Ram na pożegnanie obdarzył mnie swoim zwykłym, zatroskanym spojrzeniem. Wciąż nie wierzył, że sama potrafię o siebie zadbać.
Czasami ja również w to wątpiłam.
Pozwoliłam im się oddalić na odpowiednią odległość, potem ruszyłam na zachód. Miałam przygotować niespodziankę dla Władców Cienia - jeśli oczywiście na jej wykonanie wystarczy mi niepozornego talentu.
Zabrało mi to więcej czasu, niż myślałam, ale odniosłam wrażenie, że będzie działać. "To" było pułapką na nietoperze, do której zwabione będą ginąć jak ćmy v płomieniu świecy. Obmyślałam różne jej wersje od czasu, jak opuściliśmy Taglios. Po wprowadzeniu kilku poprawek powinna równie dobrze działać na wrony.
Zostawały tylko cienie.
Dotąd ich nie spotkaliśmy, ale dawne plotki, które przyszły z Ziem Cienia wraz z falą najeźdźców, głosiły, że cienie oprócz szpiegowania mogą także zabijać. Dowódcy wojsk i królowie umierali w nazbyt dogodnych dla wroga momentach, by mogło istnieć jakieś inne wytłumaczenie. Być może śmierć dwojga Władców Cienia pozbawiła ich tej broni. Może zabijanie wymagało połączonego wysiłku. Miałam taką nadzieję, ale za bardzo na to nie liczyłam.
Zastawiłam pułapkę i pospieszyłam do miejsca, w którym rozstałam się z Ramem. Pozostali już na mnie czekali. Ram zaczął mnie besztać. Scierpiałam to posłusznie. Zaczynałam go lubić, w szczególny, siostrzany sposób. Minęło już tak wiele czasu, odkąd ktoś się o mnie troszczył. Miłe uczucie.
Kiedy Ram skończył, wtrącił się Abda.
- Znaleźliśmy dwie drogi na dół. Żadna nie jest doskonała. Lepszej mogą używać również konni. Zlikwidowaliśmy pikiety. Posłałem ludzi na dół, na wypadek zmiany wart.
Z tym mógł być problem.
Pojawił się Klinga, prowadzony przez Narayana i Sindhu.
- Zarobiłeś na skrócenie kary za dobre zachowanie - oznajmiłam mu.
Odchrząknął, przyjrzał się miastu. Wyjaśniłam, co zamierzam.
- Nie spodziewam się osiągnąć wiele. Celem jest nękanie Wirującego Cienia, demoralizowanie jego ludzi i poinformowanie naszych w środku, że tu jesteśmy.
Klinga spojrzał na zachodzące słońce i chrząknął ponownie. Łabędź i Mather przyłączyli się do nas. Przydadzą się.
- Weźcie ze sobą ludzi Abda, pokaż drogę zejścia. Panie Mather, niech pan obejmie dowództwo piechoty. Sindhu, ty weźmiesz jeźdźców. Łabędź, Klinga, Narayan, Ram, idziecie ze mną. Chcę z wami pogadać.
Mather i Sindhu zabrali się do roboty. Usunęliśmy się im z drogi. Zapytałam Wierzbę:
- Łabędź, to twoi ludzie przywieźli wieści o tej awanturze, tam w dole. Opowiedz jeszcze raz wszystko, co wiesz.
W trakcie jego opowieści wtrącałam pytania, ale nie uzyskałam nawet połowy tych informacji, które były mi potrzebne. Nie, żebym się tego spodziewała
Na koniec Łabędź powiedział:
- Jakaś trzecia strona rozgrywa swoją własną grę.
- Tak - W pobliżu znajdowały się wrony. Nie wolno wymieniać żadnych imion. - Nie ma najmniejszych wątpliwości, że napastnicy nosili kostiumy Pożeracza Żywotów i Stwórcy Wdów?
- Najmniejszych.
- A więc ci ludzie na dole wpadną w panikę, kiedy ich zobaczą ponownie. Wkładaj zbroję, Ram.
Podczas gdy rozmawialiśmy, Narayan kręcił się niespokojnie, na próżno usiłując coś wtrącić, jednym okiem wciąż popatrywał na miasto. Wreszcie udało mu się dojść do głosu.
- Coś się tam zaczyna dziać.
- Zostaliśmy odkryci?
- Nie sądzę. Nie wygląda na to, żeby się spodziewali kłopotów.
Podeszłam bliżej i również spojrzałam. Po krótkiej obserwacji zasugerowałam:
- Wieści się rozeszły. Są wstrząśnięci; Oficerowie starają się zapędzić ich do roboty.
- Naprawdę chcesz na nich uderzyć? - zapytał Łabędź.
- Trochę ich poszarpiemy. Tylko po to, by Mogaba wiedział, że ma tu przyjaciół.
Dzień miał się ku końcowi. Kazałam ludziom zjeść zimną kolację i zbierać się do wymarszu. Ram przyniósł nasze zbroje i przyprowadził konie.
- Zostały jeszcze dwie godziny do zmroku.  Powinniśmy to zrobić, dopóki będą w stanie nas jeszcze zobaczyć. Narayan powiedział:
- Tam, grupa czterystu, pięciuset ludzi. - Narayan wskazał ręką - Idą na południe, Pani.
Sprawdziłam. Z takiej odległości trudno było osądzić, ale wyglądali raczej jak batalion roboczy niż uzbrojona kolumna marszowa. Ciekawe... Podobna grupa formowała się na północ od miasta.
Pojawił się Sindhu.
- Otrzymali wieści o wczorajszych wydarzeniach. Są strasznie roztrzęsieni. Uniosłam brew. - Podszedłem na tyle blisko, by słyszeć, jak rozmawiają. Wirujący Cień postanowił wykonać swój ruch. Ale nie wiem, o co chodzi.
Odważnie, Sindhu.
- Nie słyszałeś przypadkiem, gdzie można znaleźć Wirującego Cienia?
- Nie.
Odesłałam wszystkich do przydzielonych zajęć. Ram i ja nałożyliśmy zbroje. Ram przez cały czas milczał. Zazwyczaj zawsze coś mówił; nie miało to wielkiego sensu ale chociaż odrobinę uspokajało.
- Jesteś strasznie małomówny.
- Myślę. O wszystkim, co się zdarzyło w ciągu tych zaledwie kilku miesięcy. Zastanawiam się.
- Nad czym?
- Jeżeli świat jest naprawdę taki czarny, to chyba rzeczywiście przyszedł czas na Rok Czaszek.
- Och, Ram. - Rzeczywiście nie myślał zbyt szybko, ale za to dogłębnie; teraz przechodził kryzys wiary wywołany bezpośrednio wydarzeniami w gaju, ale w istocie wywodzący się z ziaren posianych znacznie wcześniej. Znowu zaczynał interesować się światem. Kina traciła oparcie.
A mnie również niech cholera porwie - pozwoliłam Konowałowi przeniknąć przez ściany mej duszy i stałam się miękka w środku. Czułam już wystarczająco dużo, nie umiałam już po prostu wykorzystywać, a potem odrzucać ludzi.
Być może ten miękki rdzeń był we mnie przez cały czas. Być może byłam jak ostryga. Konował zawsze tak uważał. Kiedy ledwie się znaliśmy, już pisał o mnie w sposób, którym dawał do zrozumienia, że jest we mnie coś szczególnego.
Ci ludzie, tam w dole, zabrali mi go. Zniszczyli jego marzenia i okaleczyli moje. Za cholerę nie dbałam o Rok Czaszek Kiny. Chciałam zapłaty za moje krzywdy.
- Ram, stój. - Podeszłam bliżej, oparłam dłoń o jego pierś, spojrzałam w oczy. - Nie przejmuj się. Nie rozszarpuj swego serca. Uwierz mi, kiedy ci mówię, że za wszystko zapłacą.
Wierzył mi, niech go diabli. Popatrzył na mnie oczyma cholernego, wielkiego, wiernego psa.


XLIII
Prahbrindrah Drah postanowił skorzystać z rady Kopcia. Przeczytał ponownie stare księgi o pierwszej wizycie Czarnej Kompanii. Opowiadały historię śmierci i pękniętych serc, ale odczytując je po raz drugi, nie potrafił znaleźć niczego, co wskazywałoby, że to właśnie ta Kompania powróciła z północy. Im bardziej zagłębiał się w studiach, tym trudniej mu było przyjąć nastawienie, które proponował Kopeć.
Radisha dołączyła do niego.
- Wykończą cię te książki.
- Nie. Nie muszę już więcej czytać. Kopeć nie ma racji.
- Ale...
- Nie chodzi o kobietę. Postawię moje życie... zresztą, cóż innego niby robię... że ona nie ma najmniejszego zamiaru zostać Córką Nocy. To jest subtelna kwestia. Musisz czytać te książki w tę i z powrotem, zanim dobrze zapadną ci w pamięć, ale... pewnych znaków... nigdy nie zdołaliby ukryć, choćby nie wiem jak się starali. Są naprawdę tymi, za których się podają.
- Tak? - zapytała Radisha. - Czy nie mieli zamiaru powrócić do Khatovaru?
- Nie zdając sobie sprawy, czym jest. Chciałbym zobaczyć ich miny, gdyby im się udało.
- Wciąż jeszcze masz szansę. Jeżeli ktoś jest w stanie pokonać Władców Cienia, to tylko ta kobieta.
- Być może. - Książę uśmiechnął się. - Teraz jest już spokojnie, odczuwam pokusę, by samemu jechać na południe. Tutaj nikt mi już nie będzie sprawiał kłopotów.
- Nawet o tym nie myśl.
- Co?
- Ludzie się ciebie boją. To nie będzie trwało wiecznie. Lepiej wykorzystaj ich obawy, zanim strach wygaśnie w duszach.
- Choć raz mam ochotę wyjechać stąd i zrobić coś tylko dlatego, że tego chcę, a nie dlatego, że wymaga tego dobro sprawowanego urzędu.
To stwierdzenie wywołało wymianę zdań, która była czymś pośrednim między dyskusją a kłótnią. Tak zastał ich Kopeć. Wszedł do swojej komnaty, zatrzymał się w progu, spojrzał ogłupiałymi oczyma.
Oboje wbili w niego wzrok. Radisha domagała się wyjaśnień.
- Gdzie, u diabła, byłeś? Książę uciszył ją gestem.
- Co się stało, Kopeć? Wyglądasz strasznie.
Kopeć był oszołomiony. Myśli płynęły zbyt wolno. To było ostatnie, czego się spodziewał, że wpadnie prosto na tych dwoje. Potrzebował czasu, aby się pozbierać.
Otworzył usta.
Przed jego oczami mignęła twarz Długiego Cienia. Przerażenie i doznany ból spowodowały, że słowa zamarły mu w gardle. Nie może im powiedzieć. Już nic nie da się zrobić, trzeba słuchać rozkazów tamtego. I modlić się...
- Gdzie, u diabła, byłeś? - dopytywała się Radisha - Czy masz choćby najlżejsze pojęcie, co się tu działo, kiedy ty się gdzieś włóczyłeś?
Zła. Dobrze. To powinno rozproszyć jej uwagę.
- Nie.
Powiedziała mu. Był przerażony.
- Wymordowała ich? Wszystkich, co do jednego? To była najlepsza okazja, aby po raz kolejny, z pasją bronić swojego stanowiska, ale nie miał na to siły.  Chciał się tylko położyć i spać przez całą noc po raz pierwszy od... od...
- Wszystkich, którzy się w jakiś sposób liczyli. W każdej chwili mogłaby zrobić z Taglios to, na co tylko miałaby ochotę. Gdyby tutaj była.
- Nie majej? - Długi Cień go nie poinformował - A gdzie jest?
- Teraz może już być w Dejagore.
Powoli, powoli wydostał z Radishy wszystkie wieści. Dużo się zdarzyło. Być może Długi Cień nic mu nie powiedział, ponieważ sam nie wiedział. Sytuacja mogła już być nieodwracalna.
Kto powstrzymał atak Wirującego Cienia na Dejagore?
Książę przez cały czas nie powiedział ani słowa. Po prostu siedział tam, wyglądając na śpiącego. Zły znak. Książę był najbardziej niebezpieczny, kiedy wydawał się obojętny.
Nie miał zamiaru ciągnąć tego dalej.
Nie chciał. Ale jeśli zawiedzie... Twarz Władcy Cienia płonęła w jego mózgu. Przerażenie opanowało go bez reszty. Wyjąkał:
- Musimy coś zrobić... Musimy zapanować nad nią zanim zniszczy cały nasz lud. Prahbnndrah otworzył oczy. Nie było w nich śladu sympatii.
- Wziąłem poważnie twoją radę, Kopeć.  Przeczytałem znowu te stare księgi, sześć razy. Przekonały mnie. Czarodziej omal nie zemdlał z radości.
- Przekonały mnie, ze jesteś workiem gówna.. Ta Kompania nie ma nic wspólnego z tym, co tam piszą. Jestem po jej stronie.

XLIV
Wyzwoliłam zaklęcie, które miało odpędzić cienie, chociaż nie zapadł jeszcze zmrok. Zanim skończymy, będzie już ciemno.
Jeźdźcy zajęli swoje stanowiska Ludzie z Ziem Cienia najwyraźniej niczego nie podejrzewali. Całkowicie pochłaniały ich te manewry oddziałów roboczych. Oba wkrótce zniknęły wśród wzgórz - tysiąc ludzi mniej na mojej drodze.
Jakie były nastroje Wirującego Cienia? Z pewnością nie najlepsze. Strata czterech tysięcy ludzi z i tak już mocno przerzedzonych sił oblężniczych musiała mu być solą w oku.
Klinga rozproszył po całym terenie piechotę, w charakterze osłony dla wycofującej się kawalerii. Zwróciłam się do Rama:
- Już czas.
Pokiwał głową. Od jakiegoś czasu nie miał zbyt wiele do powiedzenia.
Poprowadziłam ogiera na występ skalny, z którego będzie mnie można dostrzec na całym obszarze równiny.  Pojechał za mną. Miałam nadzieję, że nie zrobi jakiegoś niezręcznego ruchu. Upadek z konia mógł zepsuć cały dramatyczny efekt.
Wyciągnęłam miecz. Zapłonął ogniem.
Zagrzmiały trąby.  Konni wysypali się z kryjówek. Ci Shadar byli teraz już nieomal weteranami. Klinga dobrze ich wyszkolił. Podobał mi się sposób, w jaki sobie radzili.
Poniżej zapanował chaos.
Wyglądało na to, że żołnierzom Władców Cienia nigdy nie uda się zewrzeć szyków. Obawiałam się, że w ręce wpadło mi kolejne niespodziewane zwycięstwo. Zapadł już całkowity zmrok, kiedy opuściłam miecz i kazałam odtrąbić sygnał do odwrotu. Żołnierze Ziem Cienia nie ścigali moich jeźdźców.
Wkrótce pokazał się Klinga.
- Co teraz?
- Wiadomość została doręczona. Być może powinniśmy się wycofać. - W ufortyfikowanym obozie za miastem powoli kształtowała się zgorzelinowa łuna. - Zanim to dotrze tutaj.
Skasowałam zaklęcia iluminujące zbroje, zsiadłam z konia i odprowadziłam go do tyłu.
Wpadłam na Sindhu, którego przysłał Narayan z tym samym pytaniem.
- Chcę, żeby Narayan i twoi przyjaciele do mnie dołączyli - powiedziałam mu. Ewakuować kawalerię. Piechota może pójść za nimi. Jutro robimy sobie dzień wolny.
Potrzebowałam odpoczynku. Przez cały czas czułam się skrajnie wyczerpana. Pragnęłam tylko tego, by się położyć i spać. Od tak dawna już trzymałam się na nogach samą siłą woli, że obawiałam się zemdleć w krytycznym momencie.
Nie było czasu, aby przesunąć całą piechotę w dół zbocza. Kiedy stało się oczywiste, że będzie to niemożliwe, odesłałam ich do budowy obozu. Sama również chętnie bym się w nim znalazła, ale noc nie dobiegła jeszcze końca.
Dolina lśniła, jakby wschodził w niej rakowaty, zielony księżyc. Zieleń stawała się coraz jaśniejsza.
- Padnij! - warknęłam i w tej samej chwili walnęłam brzuchem o ziemię.
Kula ohydnego światła uderzyła o wzniesienie, z którego obserwowałam bój. Ziemia i szczątki roślin wyleciały w górę. Dym wypełnił powietrze. Zapłonęły ognie, ale wypaliły się szybko. Moi towarzysze byli odrobinę przestraszeni.
Ja natomiast miałam powody do zadowolenia. Wirujący Cień chybił o dwieście jardów. Nie wiedział, gdzie jestem. Jego nietoperze wpadały w moją pułapkę, a cienie pogubiły się całkowicie. Czasami drobne sztuczki mogą okazać się równie skuteczne jak pomysły tego typu, co piorun kulisty Wirującego.
- Ruszajmy stąd - rozkazałam. - Będzie potrzebował trochę czasu, aby przygotować następny taki pokaz. Wykorzystajmy to. Ram, zejdź mi z drogi i wyskakuj z kostiumu. Są rzeczywiście cholernie niewygodne.
Jeźdźcy ruszyli przodem; zmęczeni, cicho rozmawiali. Panował dobry nastrój. Tam, na dole narobili niezłego zamieszania. Byli z siebie zadowoleni.
Przyjaciele Narayana zaczęli się zbierać grupkami. Zanim piechota wyruszyła, było ich już osiemdziesięciu.
- Głównie członkowie mojego oddziału - wyjaśnił. - Przybyli do Ghoja, odpowiadając na moje wezwanie. Co zaplanowałaś dla nas?
- Idziemy na dół. - Wirujący Cień bił we wzgórza przypadkowymi czarami, rozdając na ślepo swe ciosy. Stojąc za plecami Narayana i czując, jak kamienie młyńskie w mym brzuchu i piersiach trą się o siebie, wymruczałam cicho: - Zamierzam dostać się do ich obozu i spróbować zabić Władcę Cienia.
Nie mogłam dostrzec wyrazu jego twarzy. I chyba dobrze. Pomysł nie napawał go entuzjazmem.
- Ale...
- Nie trafi nam się lepsza okazja. Długi Cień wie o wszystkim, co się dzieje, prawie w tej samej chwili. Jego rezerwy nie zostały nawet naruszone. Jeżeli zobaczy, że Wirujący Cień jest w poważnych tarapatach, będzie chciał coś z tym zrobić. - Prawdopodobnie wyśle Wyjca. - Lepiej wygrajmy, ile się da, dopóki jest jeszcze szansa.
Nie chciał spróbować. Niech go diabli. Jeżeli odmówi, jego Dusiciele postąpią podobnie.
Jednakże sam się zapędził w kozi róg. Byłam jego Córką Nocy. Dla swego własnego dobra nie ośmielił się protestować. Odkaszlnął i wyszeptał:
- Nie podoba mi się to. Jeśli już naprawdę trzeba, proszę cię, żebyś nie szła. To zbyt niebezpieczne.
- Muszę. Jestem mesjaszem, pamiętasz? To jest akurat odpowiednia chwila, bym dała temu świadectwo.
Nie chciałam iść. Chciałam po prostu położyć się i zasnąć. Ale moja rola wymagała, by odegrać ją do końca.
Wybrał dwudziestu pięciu ludzi, których zdolności znał. Reszta została odesłana. Przyłączyli się do grupy żołnierzy wracających do obozu. Szczęśliwe bękarty.
- Sindhu. Weź czterech ludzi i idź na przedzie. Tak ostrożnie, jak tylko potrafisz. Nie likwiduj nikogo bez potrzeby.. Chyba że będziesz musiał.
Narayan wybrał ludzi, którzy mieli towarzyszyć Sindhu. Poszliśmy za nimi zbitą grupką, z wysuniętymi flankami. Narayan znał się zupełnie nieźle na taktyce walki małych oddziałów.
Cienie migotały wokół nas, wciąż ślepe. Ale nie ufałam ich ślepocie. Gdybym była Wirującym Cieniem, sprawiłabym, żeby właśnie tak udawały.
Dno doliny wciąż pogrążone było w chaosie. Wirujący nieprzerwanie walił we wzgórza. Być może jego cienie nie wiedziały, gdzie jesteśmy, a doniosły mu tylko tyle, iż jeszcze nie zdążyliśmy się wycofać.
Siidhu przybiegł ze szpicy.
- Z przodu ziemia jest mokra.
To me miało sensu. Przed zachodem słońca była sucha jak pieprz. Przecież nie padało.
- Woda? - zapytałam.
- Tak.
- Dziwne. - Dopóki nie wzejdzie słońce, nie dowiemy się, co to oznacza. - Bądź ostrożny.
Ponownie wysunął się naprzód. Podjęliśmy marsz. Wkrótce szłam już w głębokiej na cal wodzie. Grunt pod nią nie był podmokły.
Częściowo powody tego zamieszania stały się wkrótce jasne. Ludzie z Ziem Cienia starali się trzymać daleko od wzgórz. Kiedy jednak zbliżali się zanadto do miasta, strzelali do nich obrońcy. W końcu ich szeregi powoli zaczynały się zwierać.
Sindhu musiał zlikwidować kilku wartowników. Wirujący Cień zaprzestał bombardowania wzgórz.
- Jego cienie obserwują wartowników. - sformułował przypuszczenie Narayan.
Nie tak. Jeżeli zamieszanie zostało wywołane moją bliskością, powinno ogarnąć również warty. Być może jednak jakimś innym sposobem wyczuł naszą obecność. Przekazałam Sindhu słowo, by natychmiast ruszał naprzód. W tej samej chwili w ciemnościach przed nami zamajaczyły zarysy jakiejś konstrukcji.
Znajdowaliśmy się sto jardów od starego ufortyfikowanego obozu. Sindhu stał już przy jego strzaskanej bramie. Gestem dał znak, że jest czysto. Wyglądało na to, że może nam się udać. Naprawdę mogliśmy dopaść samego Wirującego Cienia.
Znienacka rozpętało się piekło na ziemi.
Kilkadziesiąt ognistych kuł wyskoczyło w niebo, rozpraszając noc. W ich światłach dostrzegłam setkę ludzi skradających się ku obozowi. Taglianie oraz potężnie zbudowani czarni mężczyźni. Niektórzy znajdowali się na wyciągnięcie ręki od moich Dusicieli.
Z odległości trzydziestu stóp patrzyłam prosto w oczy ich dowódcy Mogabie z Nar. Miał ten sam pomysł, na który ja wpadłam.


XLV
Długi Cień spojrzał przez stół na miejsce, gdzie stał dzban rtęci, której powierzchnia odbijała przerażoną, drgającą twarz jego niewolnika - Kopcia. Wyjec unosił się w powietrzu. Razem mieli dosyć mocy, by nawiązać kontakt z małym czarodziejem. Wyjec był rozbawiony.
Niewolnik nie miał do przekazania nic godnego uwagi. Senjak nie tylko opuściła już Taglios, ale, co więcej, udało jej się zmylić jego szpiegów do tego stopnia, iż dotąd nie miał pojęcia, że wyruszyła na południe i teraz była już byt może gdzieś pod Stormgardem. Długi Cień wyciągnął rękę ponad dzbanem i zerwał połączenie. Kopeć zniknął, chaotyczne kolory zmieszały się ze sobą.
Wyjec zachichotał.
- Powinieneś go jednak skusić. Jesteś nazbyt oczarowany brutalną siłą. Bezwzględne sposoby kosztują zbyt wiele czasu. I teraz masz tylko pogięte, ledwie zdatne do użytku narzędzie. Oni mu nie ufają.
- Nie mów mi jak... - To nie był jeden z jego bezsilnych pachołków. Ten był nieomal równie potężny jak on. Nie pozwoli sobie na próby zastraszania. Trzeba go ugłaskać, ukołysać. Skusić.
- Sprawdźmy, co z naszym kolegą w Stormgardzie.
Połączyli swe talenty. Chociaż Długi Cień potrafił sięgać tak daleko bez niczyjej pomocy, wspólna praca szybciej scementuje ich związek.
Było oczywiste, że Wirujący Cień miał kłopoty. Odpowiadał tylko sporadycznie. Rozmiary i zakres jego kłopotów powoli dopiero wychodziły na jaw.
- Niech to wszystko cholera! - Stracił cztery tysiące ludzi. Chaos w szeregach oblegających. Kto wie, jak wielu ludzi padło dzisiejszej nocy. Musiał się odwołać do swych najbardziej desperackich środków, by miasto dalej pozostało zamknięte...
- Tym razem to jest sprawka Senjak. Musi być. Udało jej się odtworzyć część swych umiejętności.
- Albo znalazła kogoś, kto jej pomaga.
To był cały Wyjec; zawsze poszukujący dodatkowych wyjaśnień, które tylko wprowadzały niepotrzebny zamęt. Niech go cholera. Zabicie go będzie przyjemnością. Będzie zdychał nieprzerwanie przez wieki.
- Wszystko jedno. Ona tam jest. Możemy zlikwidować zagrożenie z jej strony. Czy skończyłeś nowy dywan?
- Jest gotów.
- Dam ci trzech zdolnych ludzi z mojej Gwardii. Przywieź ją tutaj. Będzie nam służyć jako zabawka w czasach, które nadejdą.
Czy Wyjec się zgodzi? Nie był naiwny.
Wysyłanie go stanowiło ryzyko. Może uciec razem z Senjak. Wiedza, którą ona posiadała...
Strzeżonego... Wyśle z nim trzech swoich najlepszych ludzi.
- Jeżeli ci się nie uda, pozostanie już tylko jedno wyjście. Będę musiał uwolnić jednego z wielkich z Równiny.
Koncentracja Wyjca natychmiast się rozproszyła. Straszny lament wydarł się z jego ust. Potem ta mała kupka łachmanów zachichotała.
- Możesz uważać ją za schwytaną. Sam mam z nią rachunki do wyrównania.
Długi Cień patrzył, jak worek łachów odpłynął w powietrzu, zabierając ze sobą swój smród. Być może na pierwszą torturę będą się składać mydło i woda.
Posłał po swoich trzech najlepszych Gwardzistów, odbył z nimi krótką naradę, potem ponownie skontaktował się z Wirującym Cieniem. Wirujący nie odpowiadał. Był zajęty. Albo martwy.
Wycofał się do swej kryształowej wieży. Przycupnięte na jej szczycie wrony spoglądały w dół. Nadszedł czas, by coś z nimi zrobić. Raz na zawsze. Zaraz po tym jak wyśle cienie do Dejagore.


XLVI
Mogaba był znacznie bardziej zaskoczony naszym spotkaniem niż ja. Nagła niechęć wykrzywiła rysy jego twarzy, co mogło stanowić miarę odczuwanego zdziwienia. Zawsze ściśle kontrolował uczucia jakie zdradzał wobec świata.
Grymas na jego twarzy trwał krótką chwilę. Zmienił trasę swego marszu, by podejść bliżej. Zanim do mnie dotarł, Ram już stał obok, między nim i mną, Abda pojawił się po mojej lewej ręce. Narayan zadbał o to, by żaden obcy nie wyrządził mi krzywdy.
Z przodu Sindhu przeklinał światło i poganiał ludzi. Wybór był prosty: uderzyć natychmiast albo zginąć.
- Pani... - powiedział Mogaba. - Myśleliśmy, że nie żyjesz.
Potężny mężczyzna, na którego ciele nie było nawet uncji zbędnego tłuszczu, zbudowany niczym baśniowy heros. Ciemniejszy niż Klinga. Skończony dowódca, jeden z Nar, potomków pierwotnej Czarnej Kompanii. Konował zwerbował go w Gea-Xle, podczas naszej podróży na południe. Nar tworzyli w tym mieście odrębną kastę żołnierzy. Z tysiącem Nar skończyłabym z Władcami Cienia tak szybko, jak tylko ludzie nadążyliby maszerować.
Pozostało ich przy życiu zapewne nie więcej jak piętnastu lub dwudziestu. Wszyscy lojalni wobec Mogaby.
- Doprawdy? Jestem twardsza, niż ci się wydaje. - Jego żołnierze wspinali się na wał otaczający obóz w ślad za moimi, starając się dopaść Wirującego Cienia, zanim ten zdąży zareagować. Podejrzewam, że to ludzie Mogaby wywołali ten potok świateł. Na miejscu Wirującego prędzej spodziewałabym się ataku właśnie z jego strony.
- Czy masz Lancę? - zapytał. Tym mnie zupełnie zaskoczył. Sądziłam, że raczej porozmawiamy o oblężeniu lub o tym, które z nas ma poważniejsze podstawy do roszczeń względem Kapitanatu.
- Jaką lancę?
Uśmiechnął się. Uspokojony.
- Sztandar. Murgen go stracił.
A więc jednak naginał prawdę. Przeszłam do interesów. Nie mieliśmy zbyt dużo czasu. Ludzie z Ziem Cienia gotowali się by, nam przerwać rozmowę.
- Jak źle jest z wami? Nie mam żadnych weteranów i niewielu wyszkolonych ludzi. Mogę ich tylko nękać, ale nie przerwę oblężenia.
- Nie jest z nami najlepiej. Ostatni atak o mało nas nie załatwił. Gdzie zebrałaś swe siły? Z kim jeździsz? Murgen widział na własne oczy, że Konował zginął.
- Wrogowie Władców Cienia są moimi przyjaciółmi. - Lepiej udawać tajemniczość, niż się dzielić informacjami za darmo.
- Dlaczego nie skończysz z Władcami Cienia? Nie mogłam uniknąć kłamstwa. Więc skłamałam.
- Mojego przyjaciela nie ma już przy mnie.
- A kto był z tobą dzisiaj?
- Każdy może wdziać zbroję.
Uśmiechnął się nieznacznie, ukazując końce ostrych zębów.
- A więc Kapitanat. Nie zamierzasz mnie stąd wyzwolić, prawda?
Mówiliśmy językiem Miast Klejnotów; oboje nie mieliśmy ochoty, by nasi towarzysze uczestniczyli w tej rozmowie.
Wewnątrz obozu podniosły się krzyki. Wrzasnęłam:
- Narayan! Pośpiesz się!
Żołnierze Ziem Cienia po naszej lewej stronie gotowi byli w każdej chwili rzucić się na nas. Zwróciłam się do Mogaby:
- Z Kapitanatem nie będzie problemu. Sukcesja jest zapewniona. Kiedy Kapitan ginie, jego miejsce zajmuje Porucznik.
- Tradycja mówi, że Kapitana należy wybrać. Oboje mieliśmy rację. Mogaba krzyknął:
- Sindawe! Idziemy! To się nie uda!
Łucznicy i artylerzyści na murach mieli mnóstwo roboty z osłanianiem jego odwrotu.
- Oboje wiemy więc, jakie zajmujemy stanowiska, Pani.
- Czyżby? Nie mam żadnych wrogów, prócz tych, którzy sami decydują się nimi zostać. Jestem zainteresowana jedynie zniszczeniem Władców Cienia.
Moi ludzie kolejno przebiegali obok. Mogaba pobiegł za nimi. Fala żołnierzy Cienia toczyła się na nas.
Mogaba uśmiechnął się do mnie szeroko, odwrócił i skierował w stronę zwisających z murów lin.
Ram popędzał mnie.
- Szybciej, Pani!
Pobiegłam szybciej.
Wataha ludzi Cienia pognała za moim oddziałem, uważając nas widocznie za łatwiejszą zdobycz. Na wzgórzach któryś z obserwatorów wykazał tyle inicjatywy, by ich zwieść, każąc dąć w trąby. Odpuścili sobie pościg. A my zniknęliśmy w ciemnych szczelinach.
Zebraliśmy się. Zapytałam Narayana:
- Czy zbliżyliśmy się do niego wystarczająco?
- Mielibyśmy go, gdyby nie tamci. Sindhu był nie dalej jak dziesięć stóp.
- A gdzie on się podział? - Sindhu nie wrócił. Nienawidziłam myśli, że mogłabym go stracić. Narayan uśmiechał się.
- Jest cały i zdrowy. Straciliśmy tylko dwóch Dusicieli. Ci, których z nami nie ma, zostali ogarnięci przez pościg i uciekli do miasta.
Choć raz nie miałam mu za złe tego uśmiechu.
- Bystry pomysł, Narayan. Myślisz, że tam również mogą znaleźć przyjaciół?
- Kilku na pewno. Głównie jednak chciałem, by odnaleźli twoich przyjaciół. Tych, którzy nie są szczególnie oczarowani tym Mogabą. Mogaba nie stanowił na razie poważnego problemu. Nie mógł sprawić mi kłopotów. Lekarstwem na niego było zostawienie go w mieście, by tam zgnił. Miałam zamiar najzwyczajniej udawać, że szukam sposobów na wyzwolenie miasta, a w tym czasie szkolić swoich ludzi, dopóki nie pozbędą się iluzji, że są żołnierzami. Tymczasem Mogaba za mnie będzie szarpał wroga.
Wada tego planu była oczywista - Wirujący Cień miał przyjaciół, którzy mogli się zdecydować, iż należy wreszcie mu pomóc.
Dejagore oraz otaczające je ziemie nie były wiele warte, jednak w miarę upływu czasu miasto nabrało symbolicznego znaczenia. Dalej na południe Ziemie Cienia były znaczne gęściej zaludnione. Ich mieszkańcy będą uważnie przyglądać się temu, co się tutaj dzieje. Bitwa o Dejagore może zdecydować o losie imperium Władców Cienia. Jeśli stracą miasto, a my zachowamy wystarczającą ilość sił, by ruszyć na południe, uciśnieni mogą się zbuntować.
Wszystkie te myśli przebiegały mi przez głowę, kiedy starałam się zebrać w sobie na tyle, żeby pokonać wzgórza i dotrzeć do obozu.
Nie udało mi się. Ram musiał mi pomóc.


XLVII
Jeźdźcy zatrzymali się, spoglądając na wzgórze obok drogi. Kobieta powiedziała:
- Z pewnością nie pozwala im się lenić.
To, co jeszcze kilka tygodni temu było nagim szczytem wzgórza, teraz pokrywał labirynt kamiennych konstrukcji. Budowa wyglądała, jakby prowadzono ją nieprzerwanie, dzień i noc.
- Ona umie postawić na swoim. - Konował rozmyślał, jak też Pani wiedzie się na południu. Nie rozumiał, dlaczego tutaj przybyli.
- Tak jest. Niech ją cholera. - Czarodziejka dotknęła go delikatnie jak kochanka. Ostatnio bezustannie to robiła. I była tak podobna do Pani. Jego opór słabł.
Uśmiechnęła się. Wiedziała, o czym myśli. Miał już przygotowaną na podorędziu całą listę usprawiedliwień. Jej bitwa była w połowie wygrana.
Zgrzytnął zębami i spojrzał na fort, starając się nie zwracać na nią uwagi. Dotknęła go ponownie. Zaczął coś mówić o rozmiarach fortecy, ewentualnym wyposażeniu; przekonał się, że nic z tego nie wychodzi. Spojrzał na nią rozszerzonymi oczyma.
- To tylko ostrzeżenie, mój kochany. Nie poddałeś jeszcze swego serca. Ale z czasem zmienisz zdanie. Chodź. Złożymy wizytę naszym przyjaciołom.
Pognała ogiera naprzód.
Wrony kołujące w górze wskazywały drogę. Duszołap chciała zwrócić na siebie uwagę. Udało jej się. Była przecież piękną kobietą o egzotycznej w tych stronach urodzie.
Zrozumiał, kiedy odezwała się do jakiegoś człowieka tak, jakby go wcześniej znała. Miała zamiar udawać Panią. Bez wątpienia chciałaby, aby milczał.
Nikt nie zwrócił na niego najmniejszej uwagi. Kiedy przepychali się przez ciżbę spoconych ludzi i zwierząt, kurz i zgiełk, odór pracy i łajna, tylko insekty się nim zainteresowały.
W tym tłumie mógł zniknąć. Jeżeli jej uwaga osłabnie. Jeżeli wrony stracą czujność. Czy są w stanie wyłowić go z takiego tłumu?
Poprowadziła go w kierunku znajdującej się niemalże na ukończeniu budowli na szczycie wzgórza. Zatrzymywała się co rusz, aby porozmawiać z ludźmi, zazwyczaj o sprawach nie mających większego znaczenia. Jeżeli miała zamiar się podszyć pod Panią, to nie odgrywała dobrze swej roli. Maniery Pani były chłodne, imperialne, chyba że chodziło jej o osiągnięcie określonego efektu... Oczywiście. Chciała, żeby rozeszły się wieści, iż Pani wróciła.
O co jej chodziło?
Sumienie podpowiadało mu, że powinien coś zrobić. Ale nie potrafił niczego wymyślić. Nikt go nie rozpoznawał. To nie wpływało najlepiej na poczucie własnej wartości. Parę miesięcy temu Taglios obwołało go Wyzwolicielem.
Wieści zaczynały się rozchodzić. Kiedy dojechali do wewnętrznego fortu, na ich spotkanie wyszedł człowiek. Prahbrindrah Drah we własnej osobie! Czy znalazł się tutaj, aby nadzorować prace? To nie było do niego podobne. Zazwyczaj ukrywał się w swoim pałacu, gdzie nie mogli znaleźć go kapłani. Książę powiedział:
- Nie spodziewałem się ciebie tak szybko z powrotem.
- Odnieśliśmy niewielkie zwycięstwo na północ od Dejagore. Władcy Cienia stracili cztery tysiące ludzi. To Klinga zaplanował tę operację, a potem od początku do końca przeprowadził. Postanowiłam powierzyć mu dowodzenie. Wróciłam, by powołać pod broń i wyszkolić nowe oddziały. Dobrze sobie tutaj dajecie radę. Rozumiem, że kapłani zrezygnowali z robienia trudności?
- Przekonałaś ich - Książę wyglądał na zakłopotanego - Ale teraz nie masz już żadnych przyjaciół. Musisz uważnie strzec swoich pleców. - Jego spojrzenie przeniosło się na Konowała - Twój człowiek, Ram, coś dziwnie dzisiaj wygląda.
- Lekki atak dyzenterii. Jak idzie pobór rekrutów?
- Powoli. Większość ochotników pomaga przy budowie. Pozostali mężczyźni trzymają się z boku, czekając, aż ktoś za nich poweźmie decyzję.
- Niech się dowiedzą o zwycięstwie. Niech zrozumieją, że oblężenie może zostać przerwane. Wirującemu Cieniowi nie zostało już wiele sił. Nie otrzyma żadnej pomocy od Długiego Cienia. Jest zdany sam na siebie, z armią tak poszarpaną i wykrwawioną, że tylko strach przed nim trzyma ją razem.
Konował spojrzał na nieliczne chmury pędzące od morza na wschód. Nie było w nich nic szczególnie godnego uwagi, spowodowały jednak, że jego myśli również zaczęły szybciej krążyć. Subtelna suka! Przejrzał w końcu jej plan.
Pani została na południu, wadząc się z Wirującym Cieniem, po drugiej stronie Main, która w porze deszczowej była nieprzejezdna. Dotknięcie tutaj, potrącenie tam, i wojna potoczy się w taki sposób, że się okaże, iż jest za późno, aby zdążyła powrócić. Pora deszczowa nie była już tak odległa. Najdalej dwa miesiące. Pani zostanie zatrzymana na drugim brzegu razem z Władcami Cienia. Duszołap wygra pięć miesięcy na przejęcie tutaj całkowitej kontroli i nikt nie będzie jej w tym mógł przeszkodzić. Przypuszczalnie nikt nawet nie odkryje, kim ona jest.
Wrony będą obserwować wszystkich jadących na północ. Posłańcy zostaną przechwyceni.
Suka! Suka o czarnym sercu!
Książę spojrzał na niego spod zmarszczonych brwi, wyczuwając niepokój. Ale całą jego uwagę skupiała na sobie kobieta.
- Być może moglibyśmy się spotkać któregoś dnia w ogrodzie?
- Byłoby wspaniale. Ale pamiętaj, teraz moja kolej, by zaprosić ciebie.
Książę uśmiechnął się słabo.
- Jeżeli ci pozwolą. Po ostatnim razie.
- Ja nie zaczęłam.
O czym oni mówią? W ogrodach musiało się stać coś, w co była wmieszana Pani. Duszołap nie powiedziała mu wszystkiego. Tylko tyle, ile trzeba, aby obnażyć i dotknąć do żywego jego serce.
Wyczuł, że ktoś mu się przygląda, dostrzegł Kopcia czającego się w cieniu. Wykrzywiona twarz czarodzieja skrzepła w maskę nienawiści. Wygładziła się w jednej chwili, gdy zdał sobie sprawę, że go dostrzeżono. Wstrząsnął nim dreszcz, umknął.
Konował zauważył, że wrony poleciały za nim. Oczywiście. Gdziekolwiek Kopeć się uda, będzie obserwowany. Duszołap wiedziała o nim wszystko.
Duszołap zapytała.
- Czy moje kwatery są już ukończone? Mamy za sobą długą, zakurzoną drogę. Dwie godziny zabierze mi przemiana w istotę ludzką.
- Nie skończyliśmy ich jeszcze, ale szybko się z tym uwiniemy. Czy powinienem zawołać kogoś, by zatroszczył się o twoje konie i pomógł przy rozpakowywaniu rzeczy?
- Tak. Oczywiście. To miło z twojej strony. - Zrobiła jakąś sztuczkę z oczami, aż książę się zarumienił. - Chciałabym się zobaczyć z pewnymi ludźmi. - Wymieniła szereg imion zupełnie Konowałowi obcych - Przyślij ich do moich kwater. Ram porozmawia z nimi, kiedy ja będę się kąpać.
- Oczywiście. - Książę wezwał swoich totumfackich i wysłał na poszukiwanie ludzi, z którymi chciała się spotkać.
Na gest Duszołap Konował zsiadł z koma i oddał go w ręce koniuszego. Poszedł za nią, kiedy ruszyła za księciem. Wrony robiły dobrą robotę jako zwiadowcy, to musiał przyznać. Choć niechętnie. Rozgrywała to bez najmniejszego potknięcia.
W kwaterach Pani odkrył, dlaczego wszyscy mówią na niego: "Ram", dlaczego nikt go nie poznawał. Podszedł do lustra. Nie zobaczył w nim siebie. Zobaczył wielkiego, brudnego Shadar, obrośniętego niczym goryl.
Położyła na nim zaklęcie.
Ludzie, których kazała przysłać do siebie Duszołap, pochodzili z niskiej kasty, sama skóra i kości; zdenerwowane małe istotki, niezdolne wytrzymać jej spojrzenia. Kiedy przedstawiała się im, dodała kilka słów w gwarze, której nie rozumiał. Tytuł, którym ją obdarzono, również wprawił go w konfuzję. Córka Nocy? Co to miało znaczyć? Tyle się wydarzyło, a on nie miał sposobu, aby się o tym dowiedzieć, nie wspominając już o kontroli nad przebiegiem wydarzeń.
Duszołap wydała im rozkazy:
- Chcę, żebyście obserwowali czarodzieja Kopcia. Przynajmniej dwóch z was powinno przez cały czas nie spuszczać zeń oka. Szczególnie chodzi mi o to, czy nie będzie się próbował znaleźć w pobliżu Ulicy Wygasłych Lamp. Jeżeli będzie chciał tam pójść, zatrzymajcie go. Wszystkimi sposobami, jakie okażą się konieczne, chociaż sądzę raczej, iż na razie nie zaplanował sobie szybkiego wejścia do raju.
Mężczyźni dotknęli równocześnie kawałków kolorowej materii, które wystawały im znad przepasek biodrowych. Jeden z nich powiedział:
- Jak zechcesz, tak też się i stanie, Pani.
- Oczywiście. Zajmijcie się tym. Znajdźcie go. Przyklejcie się do niego. Jest dla nas niebezpieczny.
Mężczyźni pośpieszyli wykonać otrzymane rozkazy; sprawiali takie wrażenie, jakby chcieli możliwie szybko znaleźć się jak najdalej od niej.
- Śmiertelnie się ciebie boją - zauważył Konował. Naturalne brzmienie jego głosu powróciło, gdy znalazł się z nią sam na sam.
- Oczywiście. Uważają mnie za córkę ich bogini. Dlaczego się nie myjesz? Nawet z tej odległości czuję twój zapach. Powiem im, by ci przenieśli nowe rzeczy.
Kąpiel i świeże ubranie były jedynymi miłymi rzeczami, jakie przyniósł dzisiejszy dzień.


XLVIII
Nie udało mi się zażyć tyle snu, ile potrzebowałam. Sny były straszne. Wędrowałam po jaskiniach, głęboko pod powierzchnią ziemi, skąpana w smrodzie rozkładu. Jaskinie nie były już zimne. Starcy zaczynali gnić, choć wciąż żyli. Kiedy przechodziłam obok, wchodząc w ich pole widzenia, czułam ich wezwanie, ich hańbę. Naprawdę próbowałam. Ale nie mogłam zbliżyć się do tego miejsca, które stanowiło mój rzekomy cel.
Istota próbująca mnie zwerbować, zaczynała się niecierpliwić.
Obudził mnie Narayan.
- Przepraszam, Pni. Ważna sprawa.
Wyglądał, jakby zobaczył ducha.
Usiadłam. I zaczęłam wymiotować. Narayan westchnął. Jego przyjaciele przysunęli się bliżej, by osłonić mnie przed wzrokiem pozostałych. Narayan wyglądał na zmartwionego. Bał się, że szybko może stracić wszystko, co we mnie zainwestował. Sadził chyba, że mogę mu w każdej chwili umrzeć.
Tego się nie obawiałam. Bałam się raczej, że nigdy nie umrę i nigdy nie ucieknę przed wieczną niedolą. Co jest źle ze mną? To już stawało się nudne - choroba każdego ranka, a potem przez resztę dnia jej lżejsze nawroty.
Nie miałam czasu na chorowanie. Miałam do wykonania pracę. Miałam świat do zdobycia.
- Pomóż mi się podnieść, Ram. Pobrudziłam się?
- Nie, Pani.
- Dzięki bogini za drobne łaski. O co chodzi, Narayan?
- Lepiej, żebyś sama zobaczyła. Chodź, Pani, proszę.
Ram przyprowadzi konie. Wzięłam się w garść, pozwoliłam, by pomógł mi się wspiąć na siodło. Skierowaliśmy się w stronę wzgórz. Kiedy wyjeżdżaliśmy z obozu, zobaczyłam Klingę, Łabędzia i Mathera, jak zbliżywszy głowy, naradzali się nad czymś.
Narayan nie wsiadał na konia, ale kiedy zechciał, niemalże potrafił dotrzymać mu kroku.
Miał rację. Lepiej było to zobaczyć, zamiast tylko wysłuchać raportu. W słowa mogłam nie uwierzyć.
Równina zmieniła się w jezioro. Na jej północnym i południowym krańcu woda gwałtownie spływała ze wzgórz. Akwedukty oszalały.
- Teraz już wiemy, dokąd kierowali te oddziały robocze - powiedziałam. - Musieli zmienić bieg obu rzek. Jak głęboko jest teraz?
- Już przynajmniej dziesięć stóp.
Starałam się oszacować, jak wysoko może się podnieść poziom wód. Wzgórza mamiły wzrok. Trudno powiedzieć. Równina położona była niżej niźli poziom ziem znajdujących się za wzgórzami, ale różnica była chyba niewielka. Jezioro nie powinno być głębsze niż sześćdziesiąt stóp. Wystarczy jednak, aby zatopić miasto.
Mogaba musiał być w kropce. Nie miał żadnej drogi wyjścia, chyba że zbuduje łodzie albo tratwy. Wirujący Cień nie miał ochoty marnować ludzi na trzymanie go pod oblężeniem.
- Dobrzy bogowie! Dokąd odeszli żołnierze Cienia? - Miałam złe przeczucia, że oto tkwię jedną nogą w pułapce na niedźwiedzia.
Narayan wezwał do siebie zwiadowców. Poinformowali nas, że wkrótce po wschodzie słońca żołnierze Cienia odeszli - podzieliwszy się na dwie kolumny - na północ i na południe.
Poradziłam się map, które przechowywałam w pamięci, i zwróciłam do Narayana:
- Musimy uciekać. Szybko. Albo nie minie południe i jesteśmy martwi. Chwyć się mnie. Ty, żołnierzu, chwyć się Rama i trzymaj mocno. Jak wielu ludzi jest tutaj?
- Kilku, Pani.
- Będą sami musieli o siebie zadbać. Jedziemy!
Stanowiliśmy zapewne niesamowity widok, nie ma najmniejszych wątpliwości. Tylko jedno z nas potrafiło dobrze trzymać się w siodle, a ja przecież byłam chora i dwukrotnie zatrzymywałam się, by zwymiotować. Ale musieliśmy zdążyć do obozu, zanim spadnie topór.
Klinga przygotował ich już do wymarszu. Teraz wiedziałam, o czym rozmawiali z Łabędziem i Matherem. Usłyszał o wodzie i wyczuł, jakie to może mieć konsekwencje. Czekał na rozkazy.
- Wyślij kawalerię na północ i na południe, aby wytropiła i nękała wroga.
- Już zrobione. Dwustu ludzi w każdym kierunku.
- Dobrze. Jesteś urodzonym dowódcą. - Tymczasem zdążyłam sobie przypomnieć, odrzucić i powtórnie zbadać sztuczkę, za pomocą której zwodzono moje armie na północy. Pośpiech był decydujący. Mogłam już nieomal zobaczyć, co się kryje za chmurą kurzu na północy. - Wprowadź piechotę między wzgórza. Chcę, żeby każdy jeździec naciął gałęzi i ciągnął je za sobą, kierując się na wschód. Wyślijcie posłańców do harcowników. Mają utrzymywać kontakt bojowy tak długo, jak się to okaże możliwe. Niech ich odciągną na wschód i prowadzą tak daleko, jak tylko tamci zechcą pójść.
Podstęp nie będzie działał po zmierzchu - o ile w ogóle się uda. Potem oswojone cienie Wirującego powiedzą mu, że został oszukany. Ale wówczas zdobędziemy czas potrzebny, by mu się wymknąć.
Jeżeli ruszy za mną w pościg, ludzie Mogaby będą mogli uciec. A to by mu się nie spodobało.
Klinga nie marnował czasu. Łabędź i Mather krzątali się, pomagając mu. Różnice w naszych poglądach politycznych mogą zaczekać.
Kiedy oddziały ruszyły w kierunku wzgórz, wśród żołnierzy zapanowała nowa atmosfera wzajemnego zaufania i zdyscyplinowania. Wierzyli mi i Klindze, że ich z tego wyciągniemy. Jeźdźcy wyruszyli, wznosząc wystarczającą ilość kurzu, by mogła uchodzić za oznakę maszerującej kolumny.
Klinga, Łabędź, Mather, Narayan i ja obserwowaliśmy wszystko ze szczytu łagodnego wzniesienia.
- Uda się, przynajmniej w takim stopniu, na ile w ogóle można go oszukać - powiedziałam. - Zobaczy, że próbujemy się wyśliznąć, podnieci się i spróbuje nas dostać podczas ucieczki.
Łabędź uniósł skrzyżowane palce do nieba. Klinga zapytał:
- Jaki będzie nasz następny ruch?
- Odejdziemy na północ, pomiędzy wzgórzami.
- Będzie gryzł ziemię - powiedział Mather. A Klinga dodał:
- Przyszło mi na myśl, że musiał zostawić za sobą wszystkich, którzy nie byli w najlepszej formie, aby poruszać się odpowiednio szybko.
- Uczysz się - pochwaliłam go. - I stajesz coraz bardziej paskudny.
- Paskudny interes.
- Tak.. Reszta zrozumiała?
Łabędź chciał, żeby mu wytłumaczyć.
- Wirujący zostawi swych rannych oraz oddziały drugiej linii za sobą, aby nie spowalniały tempa marszu. Powinni się znajdować w miejscu, gdzie północna droga wchodzi między wzgórza. Możemy wziąć ich z zaskoczenia. Narayan, wyślij zwiadowców.
Teraz Narayan był ze mnie zadowolony. Szykowało się mnóstwo zabijania. To była obietnica prawdziwego Roku Czaszek.


XLIX
Kopeć zanurzył się w ciemność, rozejrzał na lewo i prawo, zaklął cicho. Tutaj też byli. Ci ludzie! Nie potrafił się ich pozbyć. Wiedzieli, dokąd pójdzie, zanim tam jeszcze dotarł!
To było przygnębiające i przerażające. Im dłużej zwlekał z nawiązaniem kontaktu, tym silniejszy obraz Długiego Cienia rósł przed jego oczyma, i tym bardziej drążyło go przerażenie, docierając głęboko, aż w otchłanie, które stanowiły prawdziwą osnowę jego duszy. Zrobiono mu coś strasznego, coś, co sięgnęło weń tak mocno, jak tylko można sięgnąć w głąb człowieka. Jakimś sposobem Długi Cień ukrył fragment jego samego w jego wnętrzu, aby zmuszał go do posłuszeństwa woli tamtego.
Głos w jego wnętrzu zmienił się we wrzask. Jeżeli nie uda mu się pozbyć obserwatorów, nie uniknie zdrady swych kontaktów.
Starał się nie dostrzegać tych ludzi, chociaż nie robili nic, by się ukryć. Czy ona wiedziała i zwyczajnie chciała go odstraszyć od tego miejsca? Może. Może nie miało najmniejszego znaczenia, czy ich zdradzi, czy nie.
Ruszył naprzód. Jego cienie poszły za nim.
Starał się im umknąć, polegając na lepszej wiedzy o topografii miasta. Przez całe swe życie odwiedzał często zacienione podwórza, wąskie alejki, ciemne przejścia. Podobnie jak pałac znał najlepiej ze wszystkich, którzy w nim żyli, tak też znał i Taglios. Dawał z siebie wszystko. A kiedy wyszedł z drewnianego labiryntu, w którym sam zagubił się dwukrotnie, usiłując znaleźć drogę powrotną, jeden z jego dręczycieli już na niego czekał, oparty o ścianę budynku.
Uśmiechał się.
Obraz Długiego Cienia całkowicie zdominował jego myśli. Władca Cienia był zły. Jego cierpliwość była na wyczerpaniu.
Kopeć przeszedł przez ulicę.
- W jaki sposób, u diabła, udaje ci się mnie zawsze znaleźć? Człowiek splunął na bok i ponownie się uśmiechnął.
- Nie ukryjesz się przed wzrokiem Kiny, czarodzieju.
- Kina! - Kolejne przerażenie, piętrzące się na złogach strachu przed Długim Cieniem.
- Możesz uciekać, ale nie zdołasz się ukryć. Możesz wić się i skręcać, ale nie zerwiesz się z haczyka. Możesz czaić się i szeptać po zamkniętych pokojach, ale nie zdołasz zachować sekretu. Każdy oddech twój będzie policzony.
Strach pogłębił się.
- I zawsze tak było.
Kopeć odwrócił się, chcąc się rzucić do ucieczki.
- Istnieje sposób ucieczki.
- Jaki?
- Spójrz na siebie. Wyznaj swój sojusz z Władcą Cienia, a twoi tagliańscy przyjaciele, kiedy dowiedzą się o nim, zabiją cię. Jeżeli oni cię nie zabiją, on to zrobi, kiedy się dowie. Ale w ten sposób możesz uciec. Możesz wrócić do domu. Możesz strząsnąć z siebie strach, który jest jak bestia łaknąca twej duszy.
Kopeć był zbyt przerażony, by zastanawiać się, dlaczego ten morderca nie mówi zwykłą gwarą uliczną.
- Jak?
Spróbuje wszystkiego, byle tylko wydostać się spod obcasa Władcy Cienia.
- Przyjdź do Kiny.
- Och, nie! - Niemalże wrzasnął. Jedyną ucieczką miało być podporządkowanie się większej jeszcze potworności? - Nie!
- Jak chcesz, czarodzieju. Ale życie w ten sposób nie stanie się prostsze.
Tym razem naprawdę uciekł. Nie dbał o to, czy ktoś za nim idzie. Wysiłek stłumił strach. Kiedy zbliżał się do miejsca przeznaczenia, zdał sobie sprawę, że od czasu jak wyszedł z pałacu, nie zobaczył żadnego nietoperza. To była nowość. Gdzie się podziali posłańcy Władców Cienia?
Wpadł do wysokiej, nędznej kamienicy, biegiem pokonał schody, zastukał do drzwi. Głos w środku powiedział:
- Wejść.
Kiedy przeszedł dwa kroki do wnętrza, zamarł bez ruchu.
O przeciwną ścianę stał oparty człowiek, z którym przed chwilą rozmawiał. W pokoju poza nim znajdowało się osiem ciał, wszystkie uduszone. Człowiek powiedział:
- Bogini nie chce, by twój pan wiedział, że jej córka jest tutaj. Kopeć pisnął jak zdepnięty szczur. Uciekł. Ścigał go śmiech tamtego.
Człowiek stojący pośród ciał zaczął się nagle kurczyć. Wkrótce przybrał swą prawdziwą postać. Imp Żabi Pysk zachichotał i zniknął.
Kopeć zdołał się trochę uspokoić, zanim dotarł do pałacu. Jego umysł zaczął normalnie pracować. Miał w zapasie jeszcze jedną strzałę. Mogła ugodzić go równie łatwo jak jego wrogów, ale... Ogarnięty ciemnością nie miał innego wyjścia, jak tylko polecieć w stronę jedynego światła, które dostrzegał wśród mroku.
Nigdy nie podda się Kinie.
L
O zmierzchu zeszłam z gór na odwody Wirującego Cienia i zaskoczyłam ich całkowicie. Rzeź była straszna. Nie udało mi się wyrżnąć wszystkich w pień tylko dlatego, że kawaleria była zajęta innym zadaniami. Zanim, ostatni promień światła zniknął
z nieboskłonu, panowałam niepodzielnie nad polem Bitwy - Stary Wirujący dowie się za kilka minut - powiedział Łabędź - Zdrowo się wpieni, jak myślę. Powinniśmy się udać w jakieś miejsce, gdzie nie będzie w stanie nas złapać.
Dobrze myślał. Przechodząc przez wzgórka, rozważałam pomysł pójścia za grupą, która ruszyła na południe. Ale dopóki Łabędź się nie odezwał nie rozumiałam, że nie uda m, się
Otrzeć do nich. Zapadła noc. Noc należała do Wirującego Cienia - Będzie wiedział,  gdzie jesteśmy i dokąd się kierujemy. A o ile nie znajdziemy się wystarczająco daleko od niego, będzie  na nas czekał..
A ponadto może się znaleźć w tak rozpaczliwej sytuacji, że wezwie na pomoc Długiego Cienia. Być może nawet już to zrobił. Cokolwiek było między nimi, z pewnością nie okaże się równie potężne jak ich wrogość względem reszty świata. Jakkolwiek niewczesny, ich spór był wszak tylko sprzeczką przy podziale łupów. Klinga zapytał:
- Nie ma sposobu, byśmy mogli zostać tutaj i udawać żołnierzy Cienia?
- Nie. Nie mam takich, możliwości. Naszym najlepszym wyjściem jest iść prosto na północ, do czasu aż nie przestanie nas poganiać, a potem zwyczajnie drażnić go, dopóki wreszcie nie postanowimy, co robić dalej.
Narayan zaczął się znowu zamartwiać, że nie zdąży na swoje odwleczone Święto. Chociaż pokonałam z powodzeniem pierwszą próbę, nie miał pewności co do mojej woli stania się Córką Nocy. Podróż na północ uśmierzy trochę jego niepokoje. A żołnierze potrzebowali, trochę odpoczynku od ciągłego zagrożenia, aby odzyskać siły i przyswoić własne sukcesy - Klinga pytał dalej:
- A ludzie w mieście?	
- Są bardziej bezpieczni niż byli  kiedykolwiek. Wirujący Cień nie może się do nich dostać.
Narayan zaczął narzekać. Sindhu również tam był.
- Mogaba sobie poradzi. Jest w tym dobry - Zbyt dobry.
Kiedyś przetną się nasze drogi, i wówczas na nas oboje czekają kłopoty.
Nikomu się nie podobał pomysł marszu na północ z wyjątkiem Narayana. Ale nikt też nie protestował.
Ostatecznie uznali mój autorytet.


LI
Kopeć jako czarodziej nie był żadnym waligórą, ale w granicach swoich możliwości, z których dobrze zdawał sobie sprawę, był kompetentny i skuteczny. A ostrzeżony, zdążył się uzbroić.
Ta kobieta znała każdy jego ruch? A więc miała na swe usługi jakąś siatkę szpiegów, której istnienia nikt nie podejrzewał. Musiał jakoś wymknąć się jej uwadze, choćby na parę chwil.
Przemknął przez pałac, unikając swych pracodawców, którzy wciąż go szukali. Wpadł do jednego ze swoich zabezpieczonych pomieszczeń, zabarykadował drzwi.
Najwidoczniej jego osłony zostały również spenetrowane, ponieważ ze słów tamtego wynikało, że wie wszystko, co oznacza, iż tutaj również udało mu się zajrzeć. Ona była kimś więcej, niż wskazywały stwarzane przez nią pozory. Kimś więcej. Była Córką Nocy. A ten głupiec, książę, wpatrywał się w nią zaślepiony. Czy zeszłego wieczora nie wybrali się przypadkiem ponownie do ogrodów?
Prócz niego nikt nie był zdolny jej powstrzymać. Być może później uda się jakoś uwolnić od Długiego Cienia.
Oblicze Władcy Cienia uformowało się przed jego oczyma. Nogi zmiękły niczym galareta. Gwałtownie potrząsnął głową, przemocą odsuwając od siebie ten obraz; pospiesznie zaczął sprawdzać przedsięwzięte wcześniej środki obronne.
Znalazł dziurkę wielkości łebka szpilki, przez którą mógł przesączyć się jakiś wstrętny duch. Albo cień, jeśli już o to chodzi. Zatkał ją. Potem zabrał się za opracowywanie zaklęcia, które prawie przekraczało granice jego zdolności. Ono zatai miejsce jego pobytu, pod warunkiem oczywiście, że nie stanie się przedmiotem szczególnie zdecydowanych poszukiwań. Bezpieczny, wypełnił rtęcią małą srebrną miseczkę, pracując tak szybko jak mu starzało odwagi. Zanim skończył, obawiał się jednak, że wszystko na nic się nie zda, że pracował jednak zbyt wolno.
Ktoś spróbował tworzyć drzwi. Aż podskoczył, nie dał się jednak wytrącić z stanu głębokiej koncentracji, zdecydowany za wszelką cenę otworzyć ścieżkę do Przeoczenia. Jest. Jest. Pojawiła się znacznie szybciej, niż oczekiwał. Władca Cieni również o nim myślał.
Tumult pod drzwiami stawał się coraz bardziej gwałtowny. Krzyki i stukanie. Zignorował je.
Przerażająca twarz pojawiła się na powierzchni rtęci. Tamten śmiał się. Usta wymawiały słowa. Ale nie było głosu. Władca Cieni był za daleko a moc Kopcia zbyt nędzna. Miały czarodziej zaczął gwałtownie gestykulować: "Słuchaj!" Sam był zaaskoczony swoją śmiałością. Ale to była godzina rozpaczy . Rozpaczliwe środki były konieczne.
Kopeć chwycił papier oraz inkaust i zaczął grysmolić. Tamci starali się wyważyć drzwi. Cholera, ta kobieta reagowała szybko.
Przedstawił swoją wiadomość Długiemu Cieniowi. Tamten przeczytał. Jeszcze raz. Potem Władca Cienia spojrzał mu w oczy i kiwnął głową. Zdawał się oszołomiony. Powoli, uważnie zaczął wypowiadać słowa, tak, by Kopeć mógł je odczytać z ruchów warg.
Drzwi zaczęły się poddawać. A teraz coś jeszcze próbowało dostać się do środka, drapiąc i szarpiąc się w zatkanej dziurce.
Drzwi poddały się jeszcze odrobinę.
Kopeć zdążył zrozumieć połowę przesłania, zanim zatyczka w dziurce się poddała. Gęsty dym, kipiąc, wsączył się do środka. Wyjrzała z niego twarz. Odrażająca, z długimi kłami, przepełniona ponurym zdecydowaniem. Przyszła po niego! Pisnął, podskoczył, przewrócił stół i miseczkę.
Drzwi poddały się w momencie, w którym demon go dopadł. Wrzasnął i stoczył się w otchłań najgłębszej trwogi.
Strażnicy spojrzeli raz do środka, zaklęli, upuścili taran i uciekli. Książę wszedł do wnętrza, zobaczył potwora, który rozrywał Kopcia na strzępy. Radisha zaglądała mu przez ramię.
- A co to, u diabła, jest?
- Nie wiem. Nie sądzę również, że powinnaś tu pozostać, aby się naocznie przekonać. - Rozejrzał się za jakąś bronią, ale kiedy chwycił przypominający nieco ostrze miecza odłupany kawałek srebra z ramy drzwi, zrozumiał bezsensowność tego porywu.
Potwór uniósł łeb, zaskoczony. Spojrzał na nich. Najwyraźniej zawiłość sytuacji wykroczyła poza ramy otrzymanych instrukcji. Zawisł więc nieruchomo w powietrzu.
Prahbrindrah rzucił srebrną drzazgą niczym włócznią. Istota uskoczyła w górny róg pomieszczenia, skurczyła się błyskawicznie i dramatycznie zarazem, a potem zniknęła, zostawiając po sobie zapach, który był mieszaniną woni cynamonu, musztardy oraz wina.
- Co to, u diabła, było? - ponownie dopytywała się Radisha. Była zupełnie sparaliżowana. Prahbrindrah podskoczył do czarodzieja. Wszystko pokrywała Krew Kopcia, zmieszana ze strzępami odzieży. Monstrum zawlokło go do kąta. To, co z niego zostało, zwinęło się w zwarty, embrionalny kłębuszek.
Książę padł na kolana.
- On żyje. Sprowadź pomoc. Szybko. Może zaraz umrzeć. Zaczął robić wszystko, na co go było stać.

LII
Z gardła Długiego Cienia wydarł się przeciągły okrzyk wściekłości, który echo poniosło po korytarzach Przeoczenia. Słysząc to, jego pochlebcy zaczęli uciekać, wpół zgięci ze strachu, że gniew może się skupić na nich. Niezależnie od tego, o co chodziło.
- Wynocha! Wynoście się stąd i czekajcie... Stać! Wracać tutaj!
Nagle powrócił spokój. Zawsze dysponował zdolnością opanowania się, kiedy sytuacja rzeczywiście stawała się patowa. Wtedy właśnie myślał najjaśniej, reagował najszybciej. Być może to właśnie było jego szczęście w nieszczęściu.
- Przynieście wielką misę do przekazów. Przynieście rtęć. Przynieście ten fetysz, który należy do mego sprzymierzeńca i gościa. Muszę nawiązać z nim kontakt.
Zdjęci trwogą, pospieszyli wykonać jego polecenia. Przyjemnie było na to patrzeć. Darzyli go czcią płynącą z najgłębszego strachu. Strach był władzą. To, czego się boisz, rządzi tobą... Pomyślał o cieniach i o równinie lśniącego kamienia. Gniew zawrzał w nim ponownie. Odsunął go na bok, podobnie jak postąpił ze strachem. Pewnego dnia, kiedy wszystkie przeciwności zostaną wyeliminowane, ta równina też się przed nim pokłoni. Zdobędzie ją i skończy raz na zawsze ze strachem.
Zdążyli wszystko ustawić, zanim sam jeszcze był gotów.
- Teraz wynoście się. Zostańcie za drzwiami, dopóki nie zawołam.
Uaktywnił misę i sięgnął w stronę swego celu. Bez efektu. Spróbował ponownie. I znowu. Cztery razy. Pięć. Wściekłość omal nie zalała go znowu.
Wyjec odpowiedział.
- Gdzie byłeś?
- Lewitowałem. - Daleki szept, ledwie słyszalny. - Najpierw musiałem się opuścić na dół. Złe wieści. Ona znowu nabrała naszego przyjaciela. Wyrżnęła kolejne kilka tysięcy ludzi.
To nie zrobiło najmniejszego wrażenia na Długim Cieniu. Cierpienia Wirującego nic dla niego nie znaczyły.
- A czy ona tam jest? W ogóle?
- Oczywiście, że jest.
- Jesteś całkowicie przekonany? Widziałeś ją? Moje cienie nie mogą jej znaleźć. Ostatniej nocy nie mogłem wydobyć od nich niczego więcej prócz stwierdzenia, że ona może gdzieś tam być, gdzieś na tym obszarze.
- Na własne oczy nie widziałem - przyznał Wyjec. - Tropię jej siły jednak, czekając na okazję, by uderzyć. To będzie dzisiaj, późnym wieczorem, jak sądzę.
- Otrzymałem właśnie raport od czarodzieja w Taglios. Z jego strony był to rozpaczliwy wysiłek. Wszyscy nasi agenci zostali uduszeni. Dalej mówił, że ona tam jest. Ze swoim cieniem z Shadar. I wie, że on jest nasz. Zanim skończył, wtrąciło się coś demonicznego i rozdarło go na strzępy.
- To niemożliwe. Była tutaj dwa dni temu.
- Widziałeś ją? Na własne oczy?
- Nie.
- Przypomnij sobie. Zawsze uwielbiała iluzje i fałszywe tropy. Są dowody na to, że odzyskuje swoje moce. Być może znacznie szybciej, niż sądzimy. Może stara się nas oszukać, chce, byśmy uwierzyli, że jest w jednym miejscu, podczas gdy jest w innym. Taglianin mówił, że nasi agenci zostali zabici, aby nie donieśli o jej obecności w mieście.
Wyjec nie odpowiedział.
Obaj pogrążyli się w milczeniu. Długi Cień na koniec powie
dział:
- Nie potrafię wykoncypować, dlaczego miałaby wysyłać armię tylko po to, abyśmy uwierzyli, że znajduje się na naszym terenie. Ale znam ją. Ty też ją znasz. Jeżeli dla niej jest ważne, byśmy sądzili, że jest gdzieś, gdzie jej naprawdę nie ma, tym bardziej śmiertelnie istotne jest to dla nas. W Taglios jest coś, co ona chce przed nami skryć. Być może wpadła na ślad Lancy. Ktoś zabrał ją z pola bitwy. Od tego czasu już jej nie widziano.
- Jeżeli się tam udam, będziemy musieli poświęcić Dejagore oraz Wirującego. Jego moce są nadwątlone. Jego umysł tępy niczym nóż, którym rąbano kamień.
Długi Cień zaklął cicho. Tak. Należało się modlić o nadejście dnia, kiedy Wirujący Cień nie będzie już dłużej potrzebny. Kiedy nie będzie potrzebne przedmurze przed atakiem z północy. Tymczasem jednak ktoś musiał wziąć na siebie impet ataku.
- Zrób coś. Potem odejdź. - Karzełek tyle zrozumie. - Porwij ją szybko. Piekło będzie przyjemnością w porównaniu z tym, co nas czeka, kiedy odzyska pełnię swych mocy.
- Uznaj to za załatwione - wyszeptał Wyjec. - Uważaj ją za schwytaną.
- Niczego nie będę przesądzał z góry, jeżeli w grę wchodzi Senjak. Dopadnij ją, cholera! Dopadnij! - Wbił pięść w powierzchnię rtęci. To przerwało połączenie.
Pozwolił, aby wściekłość opanowała go bez reszty. Przewracał, łamał sprzęty, dopóki trochę się nie uspokoił. Potem wspiął się na swą kryształową wieżę i stał, promieniejąc wściekłością w stronę skrytej nocą równiny.
- Dlaczego musisz mnie dręczyć? Dlaczego? Odejdź. Pozwól mi żyć.
Gdyby ta istota nie tkwiła tam, w każdej chwili gotowa zerwać swe więzy, mógłby swobodnie zając się swoimi wszystkimi sprawami. Krótko załatwiłby się z tymi problemami gdyby osobiście mógł dopilnować ich rozwiązania. Tymczasem realizacja jego potrzeb musi spoczywać na barkach nieudaczników i agentów zbyt słabych, by starczyło im mocy dla wykonania zadania.
Pomyślał o tagliańskim czarodzieju. To narzędzie nie wykonało zadania, dla którego zostało ukształtowane, ale sprawiło się całkiem nieźle. Szkoda, że zostało zniszczone tak szybko.


LIII
Kawaleria dołączyła do nas w odległości dwu dni drogi od Dejagore, w miejscu, gdzie rozbiłam obóz. Ogólne nastroje były optymistyczne. Ludzie żałowali narzuconego odwrotu i chcieli wierzyć, że po prostu mieli szczęście, że nie byli niezwyciężeni. Ja z kolei starałam się im wytłumaczyć, że szczęście może się od nich odwrócić. Nie wierzyli mi. Większość ludzi wierzy jedynie w to, w co chce uwierzyć.
Ich zaufanie do samych siebie wywarło wpływ nawet na Narayana i Klingę. Obaj bez zadawania żadnych pytań zawróciliby na południe, gdybym tylko wydała taki rozkaz. Mnie samą to kusiło. Chyba miałam szczęście, że jestem chora. To pozwalało mi myśleć racjonalnie.
Przedstawili mi plan wciągnięcia Władców Cienia w kolejną zasadzkę. Musiałam ich ostudzić.
- Wirujący nie wpadnie w żadną zasadzkę. Jeżeli udałoby nam się oddzielić go od jego ludzi, to wówczas mogłyśmy ich złapać. Ale nie jego.
Narayan pochylił się nade mną.
- To nie było szczęście, Pani. To była Kina. Jej duch jest wolny. Nadszedł czas dać zapowiedź. Rok Czaszek się zbliża. Ona przesuwa swą dłoń przed oczyma swych wrogów Ona jest z nami.
Chciałam mu powiedzieć, że człowiek który liczy na pomoc bogów, zasługuje na to, czego nigdy nie otrzyma, ale zrezygnowałam. Kłamcy wierzyli prawdziwie i gorąco. Pomijając wszystko inne - krwiożerczość i przestępczy charakter ich działań - wierzyli w swoją boginię i swoją misję. Kina nie była jedynie wygodną iluzją, mającą rozgrzeszać ich z popełnianych zbrodni.
Po kilku miesiącach conocnych koszmarów sama miałam trudności, by w nią nie uwierzyć. Może nie w taką jej postać, jaką sobie wyobrażał Narayan, ale na pewno w potężną siłę karmiącą się śmiercią i zniszczeniem.
Klinga zapytał:
- Dlaczego nie wykluczyć Wirującego Cienia z gry?
- Słusznie. Prawdziwy błysk geniuszu, Klinga. Może jak wszyscy razem zapragniemy tego wystarczająco gorąco, następnego dnia będzie już fruwał brzuchem do góry.
Uśmiechnął się. Jego uśmiech nie miał w sobie nic z płaszczącego się grymasu Narayana, ale posiadał swoją siłę, ponieważ Klinga używał go tak rzadko. Podał mi dłoń. - proszę, przejdź się ze mną trochę.
Dochodzisz niebezpiecznie blisko do granic, Klinga. Obawiałam się, że w przeciwieństwie do innych, na nim nie wywierałam najwyraźniej analogicznego wrażenia. Nie wolno mi było zapominać, że najprawdopodobniej miał swoje własne cele, a ja nie miałam najmniejszego pojęcia jakie.
Odeszliśmy na bok. Narayan, Ram i Łabędź patrzyli nas; na twarzy każdego z nich malował się stosowny wyraz zazdrości.
- No i...?
- Wirujący Cień jest naszym głównym wrogiem. Zabij go, a jego armia pójdzie w rozsypkę.
- Zapewne.
- Mam oczy i uszy. Mój mózg działa. Kiedy jestem czegoś ciekaw, zadaję pytania. Wiem, kim jest Narayan. Wiem, kim ty jesteś w jego oczach. I sądzę, że wiem, czego od ciebie oczekują.
Nie była to szczególna niespodzianka. Prawdopodobnie połowa moich żołnierzy czegoś się domyślała, chociaż mogli nie wierzyć, iż Ram i Narayan zasługują na swoją legendarną reputację.
- A więc?
- Widziałem Sindhu w akcji. Rozumiem, że Narayan jest jeszcze lepszy.
- Prawda.
- A więc napuść go na Wirującego Cienia. Może go zabić, zanim tamten zrozumie, co się z nim dzieje.
Uduszenie czarownika jest niezłym sposobem załatwienia go. Silną stroną Wirującego były zaklęcia werbalne, a dopiero w drugim rzędzie te wywoływane za pomocą gestów. Trafienie go nożem, mieczem czy włócznią pozwalało mu dalej używać zarówno głosu jak i dłoni, chyba że zabiłoby się go od razu. Narayan mógł zdławić głos w jego gardle. Zakładając, że potrafił skręcić komuś kart tak szybko, jak twierdził, gest również nie miał znaczenia.
- Obiecujące. Tak mi się wydaje. Pozostaje jeden mały problem. Umieścić Nanyana tak blisko niego, by mógł użyć rumel.
- Mhm.
- Narayan jest w swojej dziedzinie kim, czym ja byłam w swojej. Najlepszy. Sam szczyt. Obserwowałam go. To wcielona śmierć. Ale brakuje mu zdolności, aby zakraść się w pobliże Wirującego Cienia. Po prostu nigdy się nie nauczył, jak stawać się niewidzialnym.
- Założę się, że gdybyś nauczyła go tej sztuczki, uwielbiałby cię jeszcze bardziej. - Klinga zachichotał.
- Bez wątpienia - Przemyślałeś to dokładnie. Zdajesz sobie sprawę z trudności. Sądzisz, że możesz znaleźć sposoby, żeby sobie z nimi poradzić. Powiedz mi więc, jak mamy to zrobić. Nie sądzę, by okazały się skuteczne, ale chętnie posłucham.
- Są różne rodzaje zabójców. Samotny szaleniec, który nie dba o to, czy sam zostanie zabity. Stowarzyszenie sięgające po władzę, gotowe zwrócić się przeciwko sobie, kiedy jego cel zostanie zrealizowany. Oraz zawodowiec.
Nie rozumiałam, dokąd zmierza. Powiedziałam mu o tym.
- Aby nam się udało, musimy uniknąć słabości, jakie zagrażają zabójcom każdego rodzaju. Obserwowałem cię. Twoje umiejętności nie są takie jak niegdyś, ale coś niecoś potrafisz. Możesz zamaskować grupę uderzeniową tak, by podeszła pod Wirującego Cienia. Jeżeli stworzymy złudzenie, że nasze cele są bezosobowe, nie będzie się obawiał ataku na swą osobę. Słusznie?
- Do rzeczy.
- Do rzeczy. Wirujący Cień nie powinien wiedzieć, że między tobą a Mogabą są tarcia. Postaraj się więc sprawić wrażenie, że chcesz oswobodzić miasto, gdy tymczasem w istocie będziesz się przygotowywać do zabicia Wirującego Cienia.
- Powiedz mi, jak to zrobić.
- Narayan powinien dokonać zabójstwa. Ty zamaskujesz grupę uderzeniową albo uczynisz ją niewidzialną. Ram pójdzie, bo musi. Ja pójdę, ponieważ nikt lepiej nie radzi sobie z bronią. Łabędź pójdzie, gdyż jego obecność oznaczać będzie zaangażowanie państwa tagliańskiego. Mather byłby lepszy, przez wzgląd na jego osobiste związki z Kobietą, ale Cordy musi tutaj trzymać ster. Jest twardy. Myśli. Wierzbę przepełniają namiętności, działa, nie myśląc. Dodaj tylu specjalistów, ilu Narayan uzna za konieczne.
- Dwóch zbrojnych. - Powiedziałam to w gwarze Dusicieli. Klinga rzucił mi ukradkowe spojrzenie. Był najwyraźniej zaskoczony, że tak głęboko dałam się już wciągnąć w sprawy ich świata. Przez chwilę spacerowaliśmy w milczeniu. Potem zauważyłam: - W ciągu ostatnich kilku dni słyszałam z twoich ust więcej słów niż od czasu, jak się poznaliśmy.
- Mówię, kiedy mam coś do powiedzenia.
- Umiesz grać w karty? - Ani razu nie widziałam dotąd talii na południe od równika. Tutaj bogaci grali w domino lub gry planszowe, biedni zaś w kości albo patyczki, którymi potrząsało się w kubku i rzucało.
- Trochę. Cordy i Mather mieli karty, ale się zniszczyły.
- Wiesz, co to jest joker?
Pokiwał głową.
Zatrzymałam się, pochyliłam głowę, zamknęłam oczy, skoncentrowałam i stworzyłam dzikie złudzenie. Zmaterializowało się wysoko w górze: fruwający jaszczur dwukrotnie większy od orła. Zanurkował.
Wrony mają bystre oczy. Jak na ptaki są również bystre, nie są jednak przecież geniuszami. Wpadły w popłoch. Strach spowoduje, że ich doniesienia staną się jeszcze bardziej niewiarygodne.
- Zrobiłaś coś - odezwał się Klinga. Obserwował uciekające wrony.
- Te ptaki to szpiedzy jednego z jokerów w naszej grze. - Powiedziałam mu, na co natrafiłam w gaju, i co to może moim zdaniem oznaczać.
- Mather i Łabędź wspomnieli o tym Wyjcu i o Duszołap. Nie mówili o nich dobrze. Ale o tobie również nie wyrażali się zbyt ciepło, przynajmniej o tobie takiej, jaką byłaś w tamtych czasach. Czego oni tu szukają?
Opowiadałam mu o nich, dopóki wrony nie wróciły. Klinga nie miał kłopotów z połapaniem się w zawiłościach intryg dawnego imperium. Musiał mieć w tych sprawach jakieś doświadczenie.
Wrony na powrót obsadziły swe posterunki. Nie przeszkadzałam im. Zbyt częste ingerencje mogłyby zrodzić uzasadnione podejrzenia. Klinga uśmiechał się nieznacznie, z zadowoleniem. Kiedy wróciliśmy do pozostałych, którzy czekali w milczeniu i obserwowali nas z napięciem, każdy z dziką ciekawością, nazbyt wyraźnie malującą się na twarzy, Klinga powiedział:
- Po raz pierwszy jestem zadowolony, że Cordy i Wierzba mnie wtedy wyciągnęli.
Spojrzałam na niego ukradkiem. Tak. Po raz pierwszy od czasu jak go spotkałam, wydawał się naprawdę żyć.


LIV
Prahbrindrah Drah odwrócił się powoli przed lustrem, podziwiając swe odbicie.
- Jak uważasz?
Radisha popatrzyła na jego znakomicie skrojony ubiór z błyszczącego jedwabiu, przybrany klejnotami. Był zupełnie przystojny.
- Kiedyż to zmieniłeś się w bażanta?
Na poły wyciągnął miecz, który przypasał jako symbol władzy.
- Ładnie to tak?
To była piękna broń, najlepsza, jaką mogli stworzyć rzemieślnicy w Taglios; rękojeść i wieńczący ją guz stanowiły dzieło sztuki, używając złota, srebra, rubinów oraz szmaragdów, wykonano inkrastację przedstawiającą splecione ze sobą symboliczne emblematy wszystkich tagliańskich wyznań. Ostrze było mocne, ostre, fasowane, ale zdobna rękojeść powodowała, iż cały miecz był niewyważony i nieporęczny. Nie była to jednak broń do walki, lecz jedynie część paradnego stroju urzędowego.
- Wspaniały. A ty za wszelką cenę próbujesz zrobić z siebie głupca.
- Być może. Ale mam przy tym niezłą zabawę. Ty bawiłabyś się równie nieźle, robiąc z siebie głupca, gdyby tylko Mather był tutaj. Prawda?
Radisha spojrzała na niego spod przymkniętych powiek. Nie był już z nią tak szczery jak wówczas, zanim Pani wpadła mu w oko. Coś mu chodziło po głowie, ale po raz pierwszy w ich wspólnym życiu nie zamierzał jej o tym opowiedzieć. To ją martwiło, ale powiedziała tylko:
- Marnujesz czas. Pada. Nikt nie umawia się w ogrodach podczas deszczu.
- Wkrótce przestanie.
Miał rację. Deszcz wkrótce ustał. O tej porze roku zawsze tak było. Prawdziwe deszcze miały się pojawić dopiero za jakiś miesiąc. Ale jednak... Czuła, że nie powinien dzisiejszego wieczoru iść do ogrodów, choć nie miała po temu żadnych racjonalnych podstaw.
- Zbyt dużo wysiłku wkładasz w całą tę sprawę. Zwolnij. Spraw, żeby ona się bardziej starała.
Uśmiechnął się. To trzeba było oddać tej kobiecie. Mogła być morderczynią, ale potrafiła wywołać uśmiech na jego twarzy.
- Nie sądzisz chyba, że jestem do tego stopnia zakochany, iż porzucę pałac.
- Tego nie powiedziałam. Ale ona się zmieniła od czasu swego wyjazdu. To mnie niepokoi.
- Rozumiem. Ale panuję nad sytuacją. Moją największą miłością jest Taglios. A jej, Kompania. Jeżeli rzeczywiście coś knuje chodzi jej jedynie o to, byśmy nie wycofali się z naszej części umowy.
- Tego może być aż nadto. - W kwestii Czarnej Kompanii wciąż balansowała pomiędzy stanowiskiem jego a Kopcia.
- Co z Kopciem? - zapytał.
- Nie odzyskał jeszcze świadomości. Lekarze mówią, że nie ma w nim woli powrotu do przytomności.
- Powiedz tym pijawkom, że dla ich własnego dobra lepiej byłoby, gdyby szybko wyzdrowiał. Chcę wiedzieć, co się stało. Chcę wiedzieć, czym była ta istota. Dlaczego chciała go zabić. Nasz Kopeć w coś się wdał. Może nas zniszczyć.
Rozmawali o tym już wiele razy. W zachowaniu Kopcia można było wyczytać jakieś skryte motywy zapowiadające nieszczęście. Podejrzewali, że do czasu aż nie poznają prawdy, nad ich głowami wciąż będzie wisiał miecz.
- Nie powiedziałaś jak ci się podoba.
- Myślę że każdy, kto ciebie zobaczy, pomyśli, że wyglądasz jak książę krwi nie zaś handlarz jarzynami, którego ktoś odział w źle dopasowane rzeczy i mianował księciem.
- Masz rację - Zachichotał. - Na swój sarkastyczny sposób. Nigdy nie dbałem o to jak wyglądam. Nie było nikogo, na kim chciałbym wywrzeć ważenie. Muszę już powoli iść.
- Przypuśćmy, że tym razem pójdę z tobą? - Żartobliwa sugestia, żeby zobaczyć, jak się będzie wykręcał.
- Dlaczego nie? Przygotuj się. Jej reakcja może się okazać zabawna.
I pouczająca? Wartość brata w jej oczach wzrosła. Nie zadurzył się bez pamięci.
- Nie potrwa to długo.
Nie trwało. Więcej czasu zabrało jej wydanie poleceń opiekunom Kopcia niż ubrane się do wyjścia.


LV
Konował, zamaskowany w swym magicznym przebraniu wyznawcy Shadar, wsparł się o lancę, która służyła jako drzewce sztandaru Kompanii. Był znudzony. Stracił czujność. Opadły go najczarniejsze myśli. Powoli opuszczała go nadzieja na ucieczkę. Kusiło go, by machnąć na wszystko ręką i spróbować przy pierwszej nadarzającej się choćby najgorzej rokującej okazji.
Prahbrindrah Drah i Duszołap trajkotali i śmiali się pod papierowymi lampionami, podczas gdy obsługa przynosiła wciąż nowe dania. Zdawali się całkowicie pochłonięci sobą. Niespodziewany gość, Radisha, nie uczestniczyła w panującej atmosferze wesołości, całkowicie ignorowana.
Pewnego razu Konował zaczął narzekać, że zbyt wiele czasu spędzają z księciem, a zbyt mało na szkoleniu żołnierzy. Duszołap wówczas zaśmiała się i powiedziała mu, żeby się nie martwił. Zawsze będzie mu oddana. To była tylko polityka.
Czuł, że wkrótce nie będzie w stanie dłużej się jej opierać. Doprowadziła go do ostateczności, do skraju rozpaczy, na krawędź poddania. Wiedział jednak, że kiedy to zrobi, wówczas ona zwycięży.
Być może tak by było lepiej. Może, kiedy zada już swój ostateczny cios, po prostu odejdzie, pojedzie z powrotem na północ, gdzie czekały na nią znacznie wspanialsze perspektywy. Czasami mówiła o wyjeździe na północ.
Przebywanie w jej towarzystwie oznaczało udrękę. Zrobiła z niego znacznie więcej niż swoją ofiarę, swoją zdobycz. Czasami, kiedy rola, którą sobie narzuciła, stawała się nazbyt trudna do zniesienia, nawiązywała do kryjącej się gdzieś w jej wnętrzu Duszołap. W takich chwilach, gdy stawała się ludzka, opór przychodził mu z największym trudem. Wówczas pragnął tylko ją pocieszyć. Pewien był, że te chwile odsłaniały prawdę o niej, nie były wyłącznie zabiegiem taktycznym. Jej próby zdobycia go były bowiem wówczas mało subtelne.
Pogrążony w myślach, nie od razu zauważył, że Radisha poświęca mu znacznie więcej uwagi, niż na to zasługiwał osobisty strażnik. Nie robiła tego w sposób otwarty, jednak poddawała go dokładnym oględzinom. Początkowo był tym zaskoczony, potem zmieszany, wreszcie poczuł ciekawość. Dlaczego? Coś osłabiło zaklęcie maskujące? Nie mógł tego stwierdzić. Nigdy nie widział człowieka, za którego uchodził.
Zaczął się zastanawiać, co może robić Pani, jakie sojusze nawiązała. Czy zemsta Duszołapa miała jakiś głębszy wymiar? Czyżby nie tylko chciała go uwieść i zgwałcić jego serce, ale chodziło jej o to, żeby Pani również znalazła kogoś - aby potem móc jej uświadomić, że on mimo wszystko żyje?
Dziwni ludzie. I to wszystko z tak nieistotnych powodów. Względnie nieistotnych. Być może dla nich, którzy na swój sposób równi byli półbogom, owe powody były znacznie ważniejsze. Być może miłość oznaczała dla nich więcej niż dla zwykłych śmiertelników.
Radisha przyglądała mu się niezwykle uważnie. Zmarszczyła brwi jak ktoś, kto próbuje sobie przypomnieć widzianą niegdyś twarz.
I tak miał niewiele do stracenia. Mrugnął do niej.
Uniosła nieznacznie jedną brew, poza tym zachowała kamienny spokój. Ale dłużej już nań nie patrzyła. Udawała zainteresowanie rozmową swego brata i kobiety, którą on uważał za Panią.
Konował wrócił do swych myśli. Zatopiony w wewnętrznych pejzażach własnej duszy nie zauważył, jak wrony odlatują, jedna po drugiej.
Chociaż miała większe możliwości, Duszołap nie dawała tak spektakularnego przedstawienia jak Pani. Powóz był ciemny i cichy. Konował, umiejscowiony za woźnicą, ściskał swoją lancę i zastanawiał się, o czym też mówią siedzący w środku. Książę i jego siostra zaakceptowali propozycję podwiezienia, ponieważ niebo znów zaciągnęły deszczowe chmury.
Mżawka znakomicie pasowała do jego nastroju.
- Wio! - krzyknął woźnica.
Konował dostrzegł kątem oka nagły rozbłysk w bocznej alejce odchodzącej od głównej ulicy. Kiedy odwracał się, by spojrzeć dokładniej, oślepiająca kula różowego ognia wielkości pięści, uderzyła w lewe drzwi powozu. Następna poleciała tuż za nią i trafiwszy w przód pojazdu, rozbłysła jaskrawo. Konie zerwały uprząż i uciekły. Trzeci cios trafił w powóz, roztrzaskując w drzazgi tylne koło i omal nie przewracając go do góry nogami. Konował skoczył. Siły jego odbicia wystarczyło akurat na tyle, by powóz powrócił do równowagi. Gdy koła z łoskotem uderzyły o powierzchnię bruku, on w tej samej chwili opadł na ziemię po drugiej stronie ulicy.
Z wejścia do bocznej alejki wysypywali się ludzie.
Konował otworzył drzwi powozu. Duszołap i Radisha były nieprzytomne. Książę oszołomiony, lecz świadomy. Konował chwycił za jego piękny strój i szarpnął.
Woźnica zaczął krzyczeć.
Konował obiegł dookoła tył dymiącego powozu - i wpadł na coś, co wyglądało niczym unoszący się w powietrzu węzełek łachmanów. Pchnął go lancą, którą wciąż ściskał w dłoni.
Węzełek zawył.
Konował poczuł, jak krew ścina mu się w żyłach.
Wyjec miał ze sobą trzech ludzi. Natarli na Konowała.
Książę chwiejnym krokiem obszedł przód pojazdu; w ręku trzymał ozdobny miecz. Ciął jednego z mężczyzn przez plecy.
Wyjec zaskowytał. Zaczął dziko wymachiwać rękami. Konował pchnął go ponownie. Cala ulica rozbrzmiała grzmotem i zakołysała się. Konował poleciał do tyłu, uderzając ciężko o burtę powozu. Zdało mu się, że poczuł, jak pękają mu żebra. Łoskot toczył się po ulicy bez końca, niczym echo w głębokim wąwozie. Ostatnią świadomą myślą było: "Tylko nie znowu".
Niedawno dopiero zdążył wyzdrowieć z poważnych obrażeń.
Kiedy odzyskał świadomość, ludzie roili się dookoła niczym przerażone myszy. Radisha klęczała obok swego brata. Przypadkowi przechodnie odparli napastników. Spośród nich dwaj nie żyli, jeden był poważnie ranny. Konował uklęknął, palcami zbadał swoje żebra. Rezultatem nacisku był ból, ale nie taki jakim reagują złamane kości. Udało mu się wykpić kilkoma stłuczeniami. Podpełzł do Radishy i zapytał:
- Co z nim?
- Tylko nieprzytomny, jak mniemam. Nie widzę żadnych obrażeń.
Nie spojrzała na niego. W prospekcie ulicy słychać było krzyki. Nadchodziła spóźniona pomoc.
Konował zajrzał do wnętrza powozu.
Duszołap zniknęła.
Wyjec zniknął.
- Zabrał ją?
Radisha uniosła wzrok. Jej oczy rozszerzyły się.
- Ty! Wydawało mi się, że jest coś znajomego... Zaklęcie Duszołap rozwiało się? Był znowu sobą?
- Gdzie ona jest?
- Ta istota, która nas zaatakowała...
- Czarodziej zwany Wyjcem. Równie potężny i paskudny jak Władcy Cienia. Teraz dla nich pracuje. Zabrał ją ze sobą?
- Tak mi się wydaje.
- Cholera! - Ostrożnie się pochylił, podniósł lancę i wsparł sie na niej. - Wy, ludzie! Wynoście się stąd! Idźcie do domów. Przeszkadzacie. Czekać! Czy ktoś widział, co się stało?
Zgłosiło się kilku świadków. Zaczął ich wypytywać.
- Ta istota, która unosiła się w powietrzu. Dokąd odeszła?
Świadkowie wskazali na wejście do bocznej uliczki.
Podpierając się lancą jak laską - miał paskudnie skręconą kostkę i obite żebra - pokuśtykał w tamtym kierunku.
Nic. Wyjec odszedł, zabierając ze sobą Duszołap.
Kiedy zawrócił, zrozumiał, co oznaczała nieobecność zaklęcia Duszołap. Był wolny. Przynajmniej na chwilę.
Prahbrindrah Drah mógł już usiąść. Kiedy przyglądający się temu przechodnie zrozumieli, że ich książę został zaatakowany, wpadli w gniew i ruszyli hurmem na tego z napastników, który przeżył. Konował zawołał donośnie:
- Cofnąć się! Potrzebny jest nam żywy. Powiedziałem, żebyście poszli do domów. To rozkaz. Niektórzy rozpoznali go teraz. Jakiś głos krzyknął:
- To Wyzwoliciel!
Takim tytułem obdarzyli go mieszkańcy Taglios, kiedy on i Kompania zdecydowali się przyjąć zadanie obrony Taglios.
Niektórzy odeszli. Inni zostali, ale cofnęli się trochę.
Odgłosy spóźnionej odsieczy zbliżały się coraz bardziej.
Prahbindrah, zdziwiony, spojrzał na Konowała. Ten podał mu dłoń. Książę chwycił ją. Stojąc już na nogach, wyszeptał:
- Czy to maskowanie stanowi część jakiejś bardziej generalnej strategii?
- Później. - Książę zapewne myślał, że przez cały czas udawał Rama. - Czy możesz iść? Opuśćmy tę ulice, zanim narazimy się na jakieś większe kłopoty.
Pomoc nadeszła w postaci kilku członków straży pałacowej. Zostali wezwani przez kogoś, komu starczyło przytomność umysłu.
- Ktoś porwał Panią? - zapytał książę. Oszołomiony, wymamrotał: - Przypuszczam, że o to właśnie chodziło, inaczej wszyscy bylibyśmy dawno martwi.
- Mnie też się tak wydaje. Czeka ich niespodzianka. Chodź my już. - Kiedy poszli, otoczeni przez strażników, Konował zapytał: - Gdzie był twój domowy czarodziej, kiedy działo się to wszystko?
- Dlaczego? - zapytała Radisha.
- To małe gówno od kilku tygodni jest na usługach Władców Cienia. Zapytajcie go o to.
- To mi się podoba - powiedział książę. - Ale demon chciał go zabić i omal mu się to udało. Jest nieprzytomny. Nieprędko dojdzie do siebie.
Konował spojrzał przez ramię.
- Niech ktoś przyprowadzi więźnia. Może nam coś powiedzieć.
Nie powiedział. Umarł, kiedy nikt nie patrzył.
Konował sam był zdziwiony, że tak od razu zaczyna się rządzić. Być może był to rezultat tylu miesięcy bezradności. Być może potrzeba chwili, świadomość, że nie zostało mu wiele czasu, by wziąć swój los we własne ręce.
Książę zapewne miał rację. Głównym celem ataku była Pani. Oznaczało to, że źli chłopcy w jakiś sposób stracili jej ślad i wzięli Duszołap za nią. Uśmiechnął się ponuro. Bez wątpienia nie przygotowali się odpowiednio na spotkanie z tygrysem, którego właśnie złapali.
Jak długo Duszołap będzie się z nimi zabawiać, zanim odsłoni swoje prawdziwe oblicze? Czy wystarczająco długo?
Na to nie można liczyć. Trzeba się pospieszyć.
Musi łapać wszystko, co mu tylko wpadnie w ręce, dopóki istnieje sposobność.
Konował skończył swą opowieść. Książę i jego siostra słuchali z rozwartymi ustami. Radisha pierwsza otrząsnęła się z zadziwienia. Zawsze była twardsza od brata.
- Jakiś czas temu Kopeć ostrzegł nas, że być może dzieje się znacznie więcej niż tylko to, co widzimy na powierzchni. Że w grę mogą być zaangażowani gracze, o których nie mamy pojęcia.
Wszystkie spojrzenia zwróciły się na nieprzytomnego czarodzieja. Konował powiedział:
- Książę, dzisiejszej nocy zupełnie nieźle radziłeś sobie z tym
kozikiem. Mam nadzieję, że nie będziesz miał trudności z nadzianiem go, jeśli będzie sprawiał kłopoty?
- Najmniejszych. Po tym, co zrobił, jedyne trudności mam z tym, aby go nie nadziać, zanim wydobędziemy z niego wszystko, co będzie miał do powiedzenia.
- On nie jest taki zły. Dał się złapać w pułapkę, próbując robić to, co uważał za słuszne. Jego problem polega na tym, że wbije sobie do głowy jakiś pomysł, a potem nie potrafi przyznać, że nie ma racji, wbrew wszystkim faktom, które świadczą przeciwko niemu. Doszedł do wniosku, że jesteśmy niedobrymi chłopcami, którzy wrócili tu tylko po to, by narobić potężnego bałaganu, a potem nie potrafił już zmienić zdania. Przypuszczalnie nie zmieni go nigdy. Jeżeli go stracisz, umrze, myśląc, że jest bohaterem i męczennikiem, który usiłował ratować Taglios. Myślę, że potrafię go obudzić. Kiedy to zrobię, musisz stać obok, gotów go pchnąć, gdy spróbuje jakichś sztuczek. Nawet nędzny czarodziej, jeśli zechce, potrafi być śmiertelnie groźny.
Konowałowi zabrało to godzinę, ale w końcu wyciągnął czarodzieja ze sfery półżycia-półśmierci i zmusił, aby opowiedział swoją histerię.
Po spowiedzi Kopcia książę zapytał:
- Co mamy teraz zrobić? Nawet jeśli jest tak skruszony, jak twierdzi, Władcy Cienia mają nad nim władzę, której nie potrafimy przezwyciężyć. Nie chcę go zabijać, ale jest przecież czarodziejem. Nie da się go utrzymać w zamknięciu.
- Możemy zamknąć go w jego umyśle. Będziecie musieli karmić go myć niczym dziecko, ale potrafię z powrotem wprowadzić go w śpiączkę.
- Czy wyzdrowieje?
- Jego ciało powinno. Nie potrafię zrobić niczego z tym, co tamten diabeł uczynił jego duszy.
Dawne tchórzostwo Kopcia wyglądało teraz jak akt największej odwagi.
- Zrób tak. Zajmiemy się nim, kiedy przyjdzie na to czas. Konował uśpił czarodzieja.


LVI
Cienie Wirującego Cienia pozostawały ślepe na mą obecność. Zdawał się niezdolny do zrobienia niczego więcej. Jego nietoperze były bezużyteczne. W zasadzie, w tej części świata, gdzie mój oddział przekradł się przez noc, zostały już całkowicie wytępione.
Dałam znak do zatrzymania się w odległości mili od miejsca, gdzie, jak donieśli moi zwiadowcy, Wirujący rozłożył się obozem. W bardzo krótkim czasie udało nam się pokonać znaczną odległość. Potrzebowaliśmy odpoczynku.
Narayan rozmościł się obok mnie. Dotykając swego rumel, powiedział:
- Pani, moim umysłem targają sprzeczności. Rzeczywiście wierzę, że bogini pragnie, bym tego dokonał, że będzie to największa ofiara, jaką kiedykolwiek jej złożyłem.
- Ale?
- Boję się.
- Wygląda, jakbyś się tego wstydził.
- Nie byłem tak przerażony od czasu mego pierwszego razu.
- To nie jest zwykła ofiara. Stawka jest wyższa niż zazwyczaj.
- Wiem. I wiedza ta osłabia moje zaufanie do własnych zdolności, moje oddanie... nawet bogini. - Wydawał się równie zawstydzony, wyznając to. - Ona jest największym Kłamcą ze wszystkich, Pani. Czasami zabawia się nawet oszukiwaniem samej siebie. Mimo iż jest to wielki i konieczny czyn, nawet ja, który nigdy nie byłem kapłanem, widzę, że znaki nie są pomyślne.
- Czyżby? - Nie zauważyłam żadnych znaków, ani dobrych, ani złych.
- Wrony, Pani. Dzisiejszej nocy nie ma ich z nami.
Też to zauważyłam. Zaczęłam się już do nich przyzwyczajać. Przyjęłam założenie, że są gdzieś w pobliżu, niezależnie od tego, czy je widać, czy nie. Miał rację. Nigdzie nie było wron.
To mogło coś oznaczać. Przypuszczalnie coś ważnego. Nie potrafiłam sobie wyobrazić, by ich pan pozwolił sobie spuścić mnie z oka choćby na moment. A ich nieobecność nie była moim dziełem. Wątpiłam również, by dokonał tego Wirujący Cień.
- Zauważyłam, Narayan. To rzeczywiście interesujące. Sądzę, że to najlepszy znak, jaki widzieliśmy od miesięcy. Spojrzał na mnie, marszczy czoło.
- Nie martw się, mój przyjacielu. Jesteś Narayanem. żywą legendą. Przyszłym świętym. Pójdzie ci dobrze. - Przeszłam z gwary na standardowy tagliański. - Klinga. Łabędź. Gotowi?
- Prowadź, moja śliczna - powiedział Łabędź. - Pójdę za tobą wszędzie.
W im większym znajdował się stresie, tym bardziej był dokuczliwy.
Przyjrzałam im się po raz ostatni. Klinga, Łabędź, Ram, Narayan, dwóch zbrojnych. Razem siedmioro. Jak zauważył Łabędź, obowiązkowa liczebność drużyny mającej do spełnienia misję. Kompletnie niezłomna banda. Wedle swoich norm każdy z nich był dobrym człowiekiem. Wedle norm pozostałych, każdy, z wyjątkiem Łabędzia, był łajdakiem.
- Chodźmy więc. - Zanim zacznę za bardzo filozofować.
Nie musieliśmy już niczego omawiać. Wszystko przećwiczyliśmy wcześniej. Zakazałam rozmów, aby nie obudzić czujności Wirującego Cienia.
To był doprawdy niechlujny obóz. Wiało od niego demoralizacją. Gdyby nie Wirujący Cień, moja nędzna armia z łatwością pobiłaby tych żołnierzy Cienia. A oni doskonale zdawali sobie z tego sprawę. Czekali już tylko, aż spadnie ostrze.
Przeszliśmy w odległości kilku jardów od wartowników, którzy, patrząc w ogień, siedzieli i narzekali. Ich język podobny był do tagliańskiego. Potrafiłabym ich zrozumieć, gdyby nie byli tak podnieceni.
Byli zdemoralizowani. Mówili o swoich znajomych, którzy zdezerterowali. Najwyraźniej było takich wielu, a pozostali mieli wielką ochotę pójść w ich ślady.
Narayan miał rację. Nie ufał nikomu, jeśli chodziło o wybór drogi. Wśliznął się do zagłębienia, w którym na niego czekaliśmy. Szeptem, niesłyszalnym z odległości większej niż trzy stopy, powiedział:
- W zagrodzie po lewej stronie są więźniowie. Taglianie. Kilkuset.
Zaczęłam się zastanawiać nad tą sposobnością. Jak mogłabym ich wykorzystać? Stanowili potencjalną możliwość dokonania dywersji wewnątrz obozu. Ale taka akcja nie była mi potrzebna.
- Rozmawiałeś z nimi?
- Nie. Mogliby nas wydać.
- Tak. Najważniejsze jest nasze pierwotne zadanie.
Narayan znowu poszedł naprzód. Znalazł dla nas następne miejsce, w którym mogliśmy się przyczaić. Zaczęłam wyczuwać bliskość Wirującego Cienia. Nie promieniował nazbyt silną energią, jak na moc takiego autoramentu. Dotąd pewna byłam jedynie tego, że znajduje się w obozie.
- Tam.
- Ten wielki namiot? - zapytał Narayan.
- Tak sądzę.
Podeszliśmy bliżej. Wirujący Cień nie uważał za potrzebne wystawiania wart wokół swego namiotu. Być może sądził, że sam dla siebie jest najlepszym strażnikiem. Może nie chciał, by ktoś znajdował się blisko niego, gdy śpi.
Przycupnęliśmy w plamie cienia, kilkanaście stóp od namiotu. Po jego przeciwległej stronie płonęło ognisko. Z wnętrza nie dochodziło żadne światło. Wyciągnęłam ostrze z pochwy.
- Klinga, Łabędź, Ram, przygotujcie się, by nas osłaniać, jeśli coś źle się ułoży.
Do diabła. Jeżeli coś źle pójdzie, jesteśmy martwi. Wszyscy doskonale zdawali sobie z tego sprawę.
- Pani! - zaprotestował Ram. Jego głos wzniósł się w niebezpiecznie silne rejestry.
- Zostajesz, Ram. I nie próbuj się kłócić. - Kłóciliśmy się o to już wcześniej. Nie ustąpił.
Ruszyliśmy naprzód. Narayan oraz jego zbrojni szli za mną. Podobnie zresztą, jak zapach strachu.
Zatrzymałam się dwie stopy od namiotu, przecięłam ostrzem płótno. Puściło bez najmniejszego szelestu. Zbrojny poszerzył na tyle szczelinę, by Narayan mógł się wśliznąć do środka. Kolejny zbrojny wszedł za nim, potem ja, a na końcu ten pierwszy.
Wewnątrz było ciemno. Narayan delikatnymi dotknięciami nakazał wszystkim się zatrzymać. Był cierpliwym myśliwym. Znacznie bardziej niż ja byłabym na jego miejscu, wiedząc, że za chwilę może wzejść księżyc i rozproszyć ciemność. Jego poświata była już widoczna nad horyzontem, kiedy zbliżaliśmy się do namiotu.
Narayan ruszył naprzód, powoli, ostrożnie, by niczego nie potrącić. Jego zbrojni byli równie dobrzy jak on. Nie mogłam dosłyszeć ich oddechów.
Musiałam polegać na nadprzyrodzonych zmysłach, by na nic nie wpaść. Czułam obecność Wirującego Cienia, ale nie potrafiłam go zlokalizować.
Narayan zdawał się wiedzieć, dokąd iść.
Przed nami powinny być zasłony. Z zewnątrz nie docierało żadne światło. Jak bardzo pragnęłam choć odrobiny!
I zupełnie niespodziewanie dostałam, czego chciałam. Wystarczająco dużo światła, by odsłonić straszną prawdę.
Wirujący Cień znajdował się po naszej lewej stronie; siedział w pozycji lotosu i patrzył na nas przez oczodoły w masce potwornej bestii.
- Witam - oznajmił. Jego głos brzmiał niczym syk węża. Był słaby. Ledwie słyszalny. - Czekałem na was.
A więc mimo wszystko nie udało mi się oszukać cieni. Odgadł moje myśli.
- Nie chodzi o cienie, Doroteo Senjak. Wiem, w jaki sposób myślisz. Wkrótce będę wiedział wszystko, co masz w swej głowie. Ty arogancka suko! Sądziłaś, że przy pomocy trzech nie uzbrojonych ludzi i miecza możesz mnie dopaść?
Nie odpowiedziałam. Nie było nic do powiedzenia. Narayan ruszył naprzód. Zatrzymałam go nieznacznym gestem, znakiem Dusicieli. Zamarł. Jeżeli Wirujący Cień naprawdę wierzył, że oni są nie uzbrojeni, to był jeszcze ślad szansy.
- Jeżeli sądzisz, że mnie znasz, to znaczy, że nie znasz mnie wcale - przemówiłam. Chciałam, żeby podszedł bliżej. Chciałam, żeby znalazł się w miejscu, gdzie Narayan mógłby go dosięgnąć. - Ciemna Matko, Matko Kino, słuchaj! Córka cię wzywa. Moja Matko, wspomóż mnie!
Nie poruszył się. Trafił mnie czymś niewidzialnym, co odrzuciło mnie na dziesięć stóp i wydarło z mej piersi jęk.
Dyscyplina, jaką zachowywali Narayan i jego zbrojni, zadziwiła mnie. Nie rzucili się na Wirującego Cienia. Nie podeszli do mnie - w ten sposób oddaliliby się jeszcze bardziej od swego celu. Poruszyli się tylko nieznacznie, by uzyskać lepszą równowagę ciała i pozycję do ataku; ich ruchy były ledwie widoczne.
Wirujący Cień podniósł się powoli, jak człowiek umęczony bólem. Wsunął kulę pod jedno ramię.
- Tak. Kaleka. Bez najmniejszych szans na wyzdrowienie, ponieważ mój jedyny sprzymierzeniec nie udzieli mi pomocy, której wszak mógłby pożałować w chwili, gdy uzna, że przestałem być użyteczny. A jednak muszę ci podziękować. - Wyciągnął dłoń. Nieomal niewidzialna pręga niebieskiego ognia wyskoczyła w moją stronę z jego wskazującego palca. Zaczął wykonywać gesty dłonią ku sobie. Pręga przyciągała mnie w jego stronę. Ból był straszny. Z ledwością udało mi się powstrzymać krzyk. Chciał, żebym krzyczała. Chciał, żebym obudziła cały obóz, aby mógł pokazać swoim niezdarom, co udało mu się osiągnąć dzięki ich nieuwdze. Chciał się bawić w kotka i myszkę.
Ściana namiotu za jego plecami eksplodowała do środka. Dwa ostrza przecięły płótno, a do wnętrza wpadł Ram. Wirujący Cień odwrócił się. Mój przyboczny runął na niego, aż czarodziej zatoczył się w stronę Narayana.
Dusiciel i jego dwaj zbrojni rzucili się nań niczym atakujące mangusty. Narayan zarzucił swój rumel na gardło Władcy Cienia tak szybko, że gdybym zaufała swoim oczom, musiałabym założyć, że była to sprawa magii. Zbrojni chwycili go za członki, jeszcze zanim siła uderzenia Rama powaliła go na ziemię.
Purpurowa pręga zrezygnowała ze mnie i sięgnęła jednego z nich. Jego oczy rozszerzyły się. Zdusił krzyk, i choć ze wszystkich sił starał się trzymać dalej, stracił jednak uchwyt.
Wirujący Cień skierował pręgę ku Narayanowi.
Narayan wytrzeszczył czy. Puścił swój rumel. Czarodziej zajął się następnym zbrojnym.
Wtedy Ram go chwycił z tyłu, za kark i pośladki, i uniósł ponad głowę. Wirujący Cień smagnął go. Ram zdawał się niezdolny do odczuwania bólu. Opadł na jedno kolano, na drugim zaś przełamał Władcę Cienia.
Usłyszałam trzask pękających kości. Cały świat zapewne usłyszałby krzyk, od którego chyba zatrzęsłaby się ziemia, gdyby Narayan nie był tak dobry ze swoim rumel. W locie owinął go wokół szyi czarodzieja, kiedy Ram opuszczał go w dół. Upadł razem z nim, ale kiedy krzyk już się miał wydrzeć z gardła Wirującego, chwyt był wystarczająco ciasny.
Ram i Narayan razem dali sobie radę.
Do namiotu wszedł Klinga, uważnie pchnął swym ostrzem w serce Wirującego Cienia.
- Wiem, że wy, ludzie, macie swoje sposoby, ale lepiej nie ryzykować.
W kimś takim jak Wirujący Cień znajdują się niewiarygodne złoża witalności. Klinga miał rację. Nawet pchnięty kilkukrotnie, dokładnie duszony, ze złamanym kręgosłupem, czarodziej nie ustawał w walce. Ram, Narayan i obaj zbrojni trzymali go ze wszystkich sil. Podeszłam bliżej, by pomóc Klindze ciąć i kłuć ciało tamtego.
Łabędź stal przy szczelinie w ścianie namiotu, wstrząśnięty, zdolny tylko do biernej obserwacji. Biedny Łabędź. Wojna i przemoc po prostu do niego nie pasowały.
Pocięliśmy Wirującego Cienia na jakieś pół tuzina kawałków, zanim wreszcie przestał się szarpać. Staliśmy wokół niego, obserwując efekty naszych działań. Byliśmy obryzgani krwią od stóp do głów. Wszyscy byliśmy kompletnie wyczerpani; ciężko dyszeliśmy, zdumieni, że naprawdę się udało. Narayan, który rzadko zdradzał ślady poczucia humoru, przełamał czar.
- A więc jestem teraz świętym Dusicielem, Pani?
- Po trzykroć. Jesteś nieśmiertelny. Lepiej wynośmy się stąd. Każdy bierze jeden kawałek. - Łabędź zakaszlał, jakby pytająco. - Jedyny sposób, aby się upewnić, to spalić go na popioły, a potem je rozsypać. Ktoś taki jak Długi Cień nawet teraz może go ożywić.
Łabędź zwrócił ostatni posiłek. Dalej wyglądał na zawstydzonego, jakby sądził, że w niczym nie przyczynił się do naszego zwycięstwa.
Chwyciłam głowę Wirującego Cienia. Kiedy przechodziłam obok Łabędzia, mrugnęłam do niego i uścisnęłam lekko. To powinno sprawić, żeby przestał się tak przejmować.
Księżyc już wzeszedł. Następnej nocy przypadała pełnia. Wisiał niewysoko nad horyzontem niczym pomarańczowy potwór.
Gestem nakazałam pośpiech, dopóki było jeszcze dosyć cienia, by zamaskować nasz odwrót.
Znajdowaliśmy się w połowie drogi do granic obozu, kiedy noc wypełniło straszliwe wycie. W świetle księżyca ujrzałam, że przez twarz głowy, którą niosłam, przemknął jakiś cień. Kolejny krzyk rozdarł nocną ciszę. Można było w nim dosłyszeć ból agonii.
Ram popchnął mnie.
- Musimy biec, Pani. Biegnijmy.
Wszędzie dookoła nas żołnierze Cienia podnosili się, by sprawdzić, co jest źródłem tych potwornych hałasów.


LVII
Wchodząc do położonych w mieście baraków, Konował spojrzał na księżyc. Nie minęły jeszcze cztery godziny od napaści, a już całe Taglios wiedziało, że Władcy Cienia zaatakowali Prahbrindraha Draha. Miasto zjednoczyło się w gniewie.
Wszyscy również zdążyli się dowiedzieć, że Wyzwoliciel żyje, że udawał śmierć, aby wciągnąć wroga w pułapkę. Teren koszar był zatłoczony ludźmi, którzy chcieli natychmiast ruszać na Ziemie Cienia, z zamiarem zniszczenia ich do ostatniego źdźbła trawy.
To nie potrwa długo. Niewiele mógł dokonać z tą nie wyszkoloną i nie uzbrojoną hordą. Mógł jednak tylko kazać im się zebrać w miejscu, gdzie Pani rozpoczęła budowę fortu, a potem ruszyć z nimi na południe w oddziałach po pięć tysięcy ludzi. Po drodze będzie dość czasu, by nauczyli się maszerować w szyku.
Podejrzewał, że zanim dotrą do Ghoja, większość zmieni zdanie. Jakkolwiek silny byłby ich gniew, nie mieli wystarczających zasobów, by poprowadzić kampanię zemsty. Wiedział jednak, że nie będą go słuchać, tak więc mówił im tylko to, co chcieli, i trzymał się z boku.
Towarzyszył mu Prahbrindrah Drah. Książę sam był wściekły, jednak jego gniew łagodziła zdolność racjonalnego myślenia. Konował przekazał obowiązki tym, którzy chcieli, by dokonał niemożliwego, a potem poszukał koni, które ciągnęły powóz.
Gdy się przygotowywali, on odszedł zbierając ekwipunek i zapasy. Nikt nie próbował zadawać mu żadnych pytań. Przyszli żołnierze patrzyli na niego jak na ducha
Ze skrytki wyciągnął łuk i czarne strzały. Duszołap zabrała je spod Dejagore wraz z resztą jego wyposażenia.
- Dawno temu otrzymałem je w podarku. Zanim stałem się czymś więcej niż tylko lekarzem.. Służyły mi dobrze. Zachowałem je na specjalną okazję. Specjalna okazja właśnie nadeszła.
Godzinę później we dwóch opuścili miasto. Książę na głos zastanawiał się, czy dokonał właściwego wyboru, przekonując siostrę, by pozwoliła mu się przyłączyć się do Konowała. Ten mu odpowiedział:
- Wracaj, jeśli chcesz. Nie mam czasu na badanie własnych serc i roztrząsanie dokonanych wyborów; zanim jednak odejdziesz, powiedz mi, dokąd Pani wysłała łuczników.
- Jakich łuczników?
- Tych, którzy pozabijali kapłanów. Znam ją. Nie wzięłaby ich ze sobą. Musiała odesłać ich gdzieś daleko.
- Vehdna-Bota. Mieli strzec brodu.
- A więc jedziemy do Vehdna-Bota.. Albo sam jadę jeśli ty postanowiłeś wracać.
- Jadę z tobą.


LVIII
Wydostanie się z obozu Władców Cieni było niemożliwe. Znajdowaliśmy się w pułapce. Nie wiedziałam, co robić.
- Zmień się w Kinę. - poradził Ram.
Wielki, delikatny, powolny Ram. Myśli szybciej niż ja.
To była sprawa wywołania odpowiednich iluzji, niewiele trudniejszej niż błędne ogniki na zbroi. Ledwie chwilę zabrała mi przemiana nas obojga. Tymczasem ludzie z Ziem Cienia podeszli bliżej, chociaż bez entuzjazmu, jakiego można się spodziewać po żołnierzach, którzy przyłapali' swych wrogów na szpiegowaniu.
Uniosłam w górę głowę Wirującego Cienia. Rozpoznali ją.
Użyłam wzmacniającego zaklęcia, aby mój glos brzmiał donośnie:
- Władca Cienia nie żyje. Nie mam nic przeciwko wam. Jeżeli jednak nalegacie, możecie zaraz do niego dołączyć. Kierując się nagłym impulsem, Łabędź krzyknął:
- Na kolana, świnie! Uklęknijcie przed swoją panią!
Popatrzyli na niego, o głowę wyższego niż najwyższy z nich, białego jak śnieg, na rozwiane loki złotej grzywy. Demon w ludzkiej postaci? Popatrzyli na Klingę, który był nieomal równie egzotyczny. Potem popatrzyli na mnie i na głowę Wirującego Cienia.
- Klęknijcie przed Córką Nocy - powiedział Ram. Był tak blisko, że poczułam, jak drży. Był śmiertelnie przerażony. - Stoi przed wami Dziecię Kiny. Błagajcie o jej łaskę.
Łabędź pochwycił najbliższego żołnierza Cienia i rzucił go na kolana.
Wciąż nie potrafiłam w to uwierzyć. Blef działał. Jeden po drugim klękali. Narayan i jego zbrojni zaczęli śpiewać hymn. Wybrali jakieś powszednie zupełnie, powtarzalne mantry, z rodzaju tych, które są często spotykane w ceremoniale Gunni i nabożeństwach Shadar. Różniły się od tamtych głównie tym, że zawierały wersy takie, jak: "Okaż łaskę, Kino. Pobłogosław Twoje wierne dzieci, które Cię ukochały" oraz "Przyjdź do mnie, O Matko Nocy, dopóki krew wciąż świeża na mym języku".
- Śpiewać! - krzyknął Łabędź. - Śpiewać, szumowiny!
Cały Łabędź - biegał dookoła, zmuszając niechętnych do padnięcia na klęczki, a milczących do śpiewu. Nie zachowywał się jak zdrowy na umyśle. Normalni ludzie nie przymuszają do niczego wroga, który ma przewagę liczebną tysiąc do jednego. Mogli rozerwać nas na strzępy. Ale im to nawet nie przyszło do głowy.
- Jakimże jesteśmy słabym na umyśle gatunkiem - zauważył zachwycony Klinga. - Ale musisz eskalować całą sytuację, bo w przeciwnym razie zaczną wreszcie myśleć.
- Przynieście mi wodę, dużo wody! - Podniosłam do góry głowę Wirującego Cienia i zażądałam ciszy. - Diabeł nie żyje! Władca Cienia został zniszczony. Jesteście wolni. Zdobyliście sobie łaskę bogini. Pobłogosławiła was, choć przez wieki odwracaliście się od niej, choć obracaliście i lżyliście ją. Ale wasze serca znają prawdę, a bogini was błogosławi.
Wzmogłam natężenie moich błędnych ogników, aż zmieniły się w płomień, w którym ukazało się oblicze.
- Bogini ofiarowuje wam wolność, ale żaden dar nie przychodzi za nic.
Klinga przyniósł worek z wodą.
- Potrzebuję również puchar - wyszeptałam. - Nie pokazuj im tej wody.
Cały czas starałam się wzmagać panującą histerię. To było łatwiejsze, niżby się wydawało z punktu widzenia zdrowego rozsądku. Ludzie Cienia byli zmęczeni, przerażeni, nienawidzili swych panów. Narayan zaintonował kolejną pieśń. Klinga przyniósł mi puchar z namiotu Wirującego Cienia. Zajęłam się przygotowaniami. Zaklęcie było trudne, jednak kolejny raz udało mi się odnieść nieoczekiwany sukces.
- Piję krew mego wroga. - Ja wiedziałam, że w pucharze jest tylko woda. Smakowała jak woda, kiedy pociągnęłam łyk.
Dla ludzi Cienia wyglądała wszakże niczym krew, kiedy Narayan i jego zbrojni zaczęli mazać nią znaki na ich czołach. Znaki te wyposażyłam w moc niezatarcia. Ci ludzie do końca swego życia będą nosić na skórze krwawe piętno.
Nawet to potrafili znieść. Przynajmniej spora część. Większość jednak postanowiła wziąć nogi za pas i uciec.
Po tym, jak naznaczono najmniej kilkuset, rozkazałam oficerom, aby przyłączyli się do mnie. Kilku rzeczywiście tak zrobiło, ale większość wolała się wycofać. Byli znacznie bardziej oddani Władcom Cienia niż szeregowcy.
Przemówiłam do tych, którzy zdecydowali się podejść:
- Istnieje cena wolności, jak istnieje cena na wszystko. Teraz należycie do mnie. Jesteście coś winni Kinie. Ma dla was zadanie do wykonania.
Nie pytali jakie. Zastanawiali się, czy nie postępują nierozsądnie, zostając.
- Prowadźcie dalej oblężenie Dejagore, ale nie walczcie z ludźmi zamkniętymi w mieście. Bierzcie jeńców, kiedy spróbują uciekać, wyjąwszy tych, którzy zwą się Nar. Oni są wrogami bogini.
Dowiedziałam się, że i tak właśnie w ten sposób postępowali. Powódź oznaczała katastrofę dla zapasów żywności, jakie jeszcze pozostały mieście. Mogaba racjonował resztki, ale nie obejmowało to tubylców. Szerzyły się choroby. Rodowici mieszkańcy podnieśli protest. Mogaba zrzucił kilka setek buntowników z murów miasta. Jezioro zaroiło się od ciał.
Tak drakońskie środki kosztowały Mogabę utratę poparcia wielu własnych żołnierzy. Zaczęli dezerterować. Stąd wzięli się jeńcy za palisadą obozu.
Wewnątrz panowała cisza. Być może jeńcy nie wiedzieli, co się dzieje. Może obawiali się, że zwrócą na siebie uwagę. Posłałam Klingę, by ich wypuścił i poinformował, jak dotrzeć do Mathera.
Jeżeli nie powstrzymają mnie ludzie Cienia, będę musiała potraktować ten absurdalny zwrot sytuacji jako rzeczywistość.
Nie podniósł się nawet szmer. O świcie wymaszerowali, aby zająć swe pozycje wśród wzgórz.
Narayan podszedł do mnie; na twarzy miał najszerszy ze swoich uśmiechów.
- Masz jeszcze wątpliwości, Pani?
- Wątpliwości? Co do czego?
- Kiny. Mamy jej błogosławieństwo czy nie?
- Czyjeś na pewno mamy. Niech będzie, że Kiny. Nie widziałam czegoś takiego, od kiedy mój mąż... Nie uwierzyłabym, gdyby mnie tam nie było.
- Od pokolenia żyli pod panowaniem Władców Cienia. Nie pozwalano im robić niczego poza wypełnianiem rozkazów. Kary za nieposłuszeństwo były straszne.
To częściowo tłumaczyło całą sytuację. Podobnie jak pragnienie zrzucenia jarzma. Być może Kina miała z tym również coś wspólnego. Nie miałam zamiaru zaglądać darowanemu koniowi w zęby.
Większość jeńców już odeszła. Dwóch kazałam przyprowadzić do siebie.
- Teraz spotkamy się z Sindhu i Murgenem - poinformowałam Narayana.
Przyszli. Sindhu pozostał sobą, barczysty, mocny i milczący. Opowiedział mi o tym, co widział. Że mamy przyjaciół za murami miasta. Pozostaną na miejscu, gotowi służyć swej bogini. Powiedział mi, że Mogaba jest uparty, gotów się bronić do ostatniego żołnierza, nie dbając o to, że zmienia Dejagore w piekło chorób i głodu.
- Mogaba - dodał Murgen - chce sobie zasłużyć na miejsce w Kronikach. Zachowuje się jak Konował; bez przerwy wspomina czasy, gdy Kompanii powodziło się jeszcze gorzej.
Murgen miał około trzydziestki. Przypominał mi Konowała. Wysoki, szczupły, wiecznie smutny. Był chorążym Kompanii, terminował u Konowała jako kronikarz. Gdyby sprawy szły normalnie, za dwadzieścia lat mógłby zostać Kapitanem.
- Dlaczego zdezerterowałeś? - Nie było to coś, na co by się zdobył w normalnych warunkach, niezależnie od opinii na temat swego dowódcy.
- Nie zrobiłem tego. Jednooki i Goblin wysłali mnie, żebym cię poszukał. Sądzili, że uda mi się przedostać. Mylili się. Nie otrzymałem od nich wystarczającej pomocy.
Jednooki i Goblin byli pomniejszymi czarownikami, starymi niczym grzech; wciąż się ze sobą wadzili. Razem z Murgenem stanowili resztę składu Kompanii, która walczyła na północy; ostatni z tych, którzy wybrali Konowała Kapitanem, a mnie uczynili jego Porucznikiem.
Rozmawialiśmy. Poinformował mnie, że ludzie, którzy się zaciągnęli, kiedy szliśmy na południe, są źle usposobieni względem Mogaby.
- On się stara zamienić Kompanię w oddział krzyżowców. Nie traktuje jej jako wojskowego bractwa banitów. Chce, żebyśmy się stali bandą świętych rycerzy.
- Oni czczą boginię, Pani - wtrącił Sindhu. - Tak im się przynajmniej wydaje. Ale ich herezje są wywrotowe. Gorsze niż otwarta niewiara.
Dlaczego był tak rozdrażniony? Jego dłuższe wyjaśnienia nie zdołały mnie oświecić. Żaden bezbożnik nie potrafi zrozumieć tych nieznacznych różnic w doktrynie, które dla prawdziwie wierzących są wystarczającym pretekstem do niszczenia heretyków. Już i tak trudno zaakceptować to, że naprawdę i szczerze wierzą nonsensom swoich religii. W ich obecności zawsze miałam wrażenie, że z kamienną twarzą próbują wprowadzić mnie w błąd.
Ci dwaj dali mi dużo do przemyślenia. Starałam się więc, złożyć wszystko w całość. Był już jednak ranek. Spałam czy nie spałam, przyszedł czas na chorobę. I, oczywiście, byłam chora.


LIX
Niewidzialni posłańcy Długiego Cienia ostrzegli go o przybyciu Wyjca na długo przedtem, zanim tamten się pokazał. Poszedł więc na lądowisko, by tam zaczekać. I czekał. Czekał, i coraz bardziej się martwił. Czy ten mały łachmaniarz w ostatniej chwili zdecydował się na zdradę?
Nie, powiadały cienie. Nie. Przybywa. Przybywa.
Był już u kresu sił. Miotał się w agonii. Nigdy dotąd nie czuł takiego bólu, nigdy nie cierpiał tak długo. Ból tłumił świadomą myśl. Wszystko, co zeń zostało, trwało jedynie dzięki potężnemu talentowi. Wiedział tylko, że musi przeć wciąż naprzód, że jeśli podda się bólowi, spadnie z nieba i skończy gdzieś na pustkowiu.
Wrzeszczał tak długo, jak wytrzymywało jego gardło, dopóki miał siły, by jeszcze wrzeszczeć. A trucizna wciąż drążyła jego stare ciało, trawiła go żywcem, wzmagała ból.
Był zgubiony. Nikt nie mógł mu pomóc - prócz tego, który chciał go zniszczyć.
Błyszczące, zwieńczone kryształem wieże Przeoczenia rozbłysły nad horyzontem.
Wyjec jest w odległości kilku tylko mil, donosiły cienie, ledwie jest się w stanie poruszać. Jest z nim tylko kobieta.
Zaczynał powoli rozumieć. Wyjec musiał walczyć. Senjak okazała się silniejsza, niż przypuszczali. Niech tylko Wyjec tu dotrze. Niech mu się uda. Kiedy będzie miał kobietę, Wyjec nie będzie już dłużej potrzebny. Wiedza, którą ona miała w głowie, w zupełności wystarczy.
Potem z jakiegoś odległego miejsca przybyły cienie i wyszczebiotały wieści, które spowodowały, że zaczął przeklinać, zanim usłyszał choćby połowę.
Wirujący Cień zabity! Zabity przez wyznawców tej szalonej bogini, którą proklamowała Senjak.
Czy nie ma końca złym wieściom? Czy dwa pomyślne wydarzenia nie mogą się trafić naraz? Czy zwycięstwo zawsze musi zapowiadać porażkę?
Stormgard stracony. Wataha Wirującego Cienia wyparuje niczym rosa na słońcu. Przed wschodem zniknie połowa zbrojnych sił imperium Cienia. Te złachmanione niedobitki Czarnej Kompanii wyjdą z miasta. Prowadzący je szaleniec znowu ruszy na swe niedorzeczne poszukiwania.
Ale miał Senjak. Miał żywą bibliotekę wszelkiej władzy i zła, jakie kiedykolwiek wymyślił umysł człowieka. Kiedy już będzie miał w rękach tę studnię wiedzy, żadna siła na świecie nie zdoła mu się oprzeć. Będzie potężniejszy niż ona kiedykolwiek była, równy jej mężowi u szczytu chwały. W jej głowie zamknięte były zaklęcia, których nigdy by nie wykorzystała. Nawet wówczas, kiedy była najtwardsza, wciąż tkwił w niej miękki rdzeń. On nie był miękki. Nie zrezygnuje z żadnego użytecznego narzędzia. Będzie rządził. Przy jego potędze Dominacja i sukcesorskie imperium Pani wydawać się będą karłem. Świat będzie należał do niego. Nie było nikogo, kto mógłby mu przeszkodzić. Teraz już nikt nie dorównywał mu mocą, gdy na okaleczonym Wyjcu ciążyło już wszak piętno śmierci.
Obok przeleciała jakaś wrona, zachowując się tak, jak powinny się zachowywać wrony, ale z jej przelotem poczuł na ustach wstrętny smak. Zapomniał, choć tylko na chwilę. Był ktoś taki. Ona była wolna, w miejscu, którego nie znał.
Dywan Wyjca chwiejnie opuszczał się w dół, poprzedzały go bulgoczące odgłosy agonii czarodzieja. Przez ostatnich kilkanaście stóp nurkował, wreszcie spadł bezwładnie. Długi Cień zaklął ponownie. Kolejne zniszczone narzędzie. Kobieta, nieprzytomna, stoczyła się z latającej konstrukcji. Leżała nieruchomo, chrapliwie dysząc. Wyjec również potoczył się po powierzchni lądowiska; kiedy się zatrzymał, jego ciało wciąż drgało konwulsyjnie. Pojękiwał słabo, usiłując wydusić wrzask z płuc.
Chłodny dreszcz przeszedł po plecach Długiego Cienia. Senjak nie potrafiłaby tego dokonać. Małego czarodzieja przeżerało trujące zaklęcie niesamowitej mocy. Było tak potężne, że sam nie potrafił dać sobie z nim rady.
Coś straszliwego chodziło po świecie.
Ukląkł. Pokonując odrazę, oparł dłonie na ciele Wyjca. Sięgnął do środka, by zwalczyć truciznę i ból. Poddały się odrobinę. Naparł na nie. Wycofały się dalej.
Chwila ulgi dodała Wyjcowi sił, przyłączył się do walki. Razem mocowali się z trucizną, dopóki nie poddała się na tyle, by Wyjec odzyskał rozum. Mały czarownik wydyszał:
- Lanca. Mają Lancę. Nie wyczułem. Jej strażnik pchnął mnie dwukrotnie.
Długi Cień był zbyt wstrząśnięty, by przeklinać.
Lanca nie zginęła! Była w posiadaniu wroga! Wyskrzeczał:
- Czy oni wiedzą, co mają?
Wcześniej nie zdawali sobie sprawy. Tylko szalony kapitan w Stormgardzie wiedział. Jeżeli poznają prawdę...
- Nie wiem - pisnął Wyjec. Zaczął znowu się trząść. - Nie pozwól mi umrzeć.
Lanca!
Zabierz im jedną broń, a zaraz znajdą drugą. Los to niewierna suka.
- Nie pozwolę ci umrzeć - oznajmił Długi Cień. Do tej chwili zamierzał postąpić zupełnie odwrotnie. Ale oni mieli Lancę. Będą mu potrzebne wszystkie narzędzia, jakie są do dyspozycji. Krzyknął na swe sługi: - Zanieście go do środka. Szybko. A ją wrzućcie do celi sklepienia. Zostawcie tam z nią cienie.
Zaklął ponownie. Minie dużo czasu, zanim będzie mógł się napić z tej studni wiedzy. Ratowanie Wyjca zapowiadało się na długą operację.
Trucizna przeżerająca maga była najpotężniejszą na tym świecie, ponieważ - jeżeli legendy mówiły prawdę - nie pochodziła z tego świata.
Spojrzał na południe, w stronę równiny lśniącego kamienia, która błyszczała w porannym świetle. Któregoś dnia...
W dawnych czasach właśnie stamtąd wyniesiono Lancę. Była zabawką w porównaniu z tym, co wciąż spoczywało tam ukryte, czekając aż on po to przyjdzie, on, który pragnął to mieć.
Któregoś dnia.


LX
Poświęciłam sześć dni na przygotowanie mojego oblężenia Dejagore. Z trzech wielkich armii zebranych przez Władców Cienia pozostało mniej niż sześć tysięcy ludzi. Połowa z różnych powodów nie nadawała się do służby. Rozstawiłam ich wzdłuż brzegów jeziora. Moich ludzi ustawiłam za nimi. Potem odesłałam Murgena z powrotem do miasta.
Nie chciał iść. Nie winiłam go za to. Mogaba mógł go stracić. Ale ktoś musiał pójść do ocalałych i powiedzieć im, że mogą wyjść. Miał poinformować wszystkich, z wyjątkiem tych, którzy popierali Mogabę.
Moi ludzie nie rozumieli. Nie wyjaśniłam. Nie było potrzeby. Mieli wykonywać rozkazy.
Następnej nocy po wyjściu Murgena do miasta uciekło kilkudziesięciu tagliańskich żołnierzy. Ich doniesienia nie były szczególnie wesołe. W mieście panowała zaraza. Mogaba stracił kolejnych kilkuset mieszkańców i kilkunastu własnych żołnierzy. Tylko Nar się nie skarżyli.
Mogaba wiedział, że Murgen wrócił; podejrzewał, iż widział się ze mną i teraz go ścigał. Przy tej okazji przeżył nieprzyjemną konfrontację z czarodziejami Kompanii.
Bunt wisiał w powietrzu - chyba że całą energię ludzie włożą w dezercję. Byłby to pierwszy raz. Nigdzie w Kronikach nie było nawet wzmianki o buncie.
Narayan z każdą godziną stawał się coraz bardziej nerwowy; martwił się o opóźnione Święto i obawiał się, że zechcę go uniknąć. Cały czas go uspokajałam:
- Jest jeszcze mnóstwo czasu. Mamy konie. Wyjedziemy, gdy tylko uporządkujemy tutaj nasze sprawy.
Ponadto chciałam zdobyć informacje, co się dzieje na południu. Wysłałam kawalerię, by sprawdziła, jakie echa wywołały wieści o losie Wirującego. Jak dotąd uzyskałam niewiele informacji.
W nocy poprzedzającej dzień, kiedy Narayan, Ram i ja ruszyliśmy na północ, sześciuset ludzi uciekło od Mogaby i przepłynęło jezioro, wpław i na tratwach. Powitałam ich jak bohaterów, obiecując wysokie stanowiska w nowych oddziałach.
Przy wejściu do mego obozu witała ich głowa Wirującego Cienia, z której usunęłam mózg, by go potem spalić. W nadchodzących dniach miała być naszym totemem, w zastępstwie zagubionego sztandaru Kompanii.
Sześciuset jednej nocy. Mogaba zsinieje z wściekłości. Jego poplecznicy będą się bardzo starali, by do czegoś takiego nie doszło powtórnie.
Zebrałam moich kapitanów, kiepskich, ale na bezrybiu...
- Klinga, jest coś co muszę zrobić na północy. Narayan i Ram pojadą ze mną. Chciałam przed wyjazdem dowiedzieć się czegoś więcej o sytuacji na południu, ale musimy się zadowolić tym, co mamy. Wątpię, by Długi Cień w najbliższym czasie coś przedsięwziął. Wysyłaj częste patrole i siedź na miejscu. Potrwa to nie dłużej jak dwa tygodnie. Trzy, jeżeli odwiedzę Taglios, aby donieść o naszych sukcesach. Teraz, kiedy przyłączyli się do nas prawdziwi weterani, możesz dokonać reorganizacji. I zastanów się nad włączeniem żołnierzy z Ziem Cienia, którzy chcieliby się zaciągnąć. Mogą być użyteczni.
Klinga pokiwał głową. Nawet teraz nie miał dla mnie zbyt wielu słów.
Łabędź patrzył na mnie z wyrazem namiętnej tęsknoty. Mrugnęłam do niego, sugerując, że przyjdzie i jego czas. Nie jestem pewna, dlaczego tak zrobiłam. Nie miałam powodów, by go zwodzić. Nie dbałam o to, czy będzie związany z Radishą. Być może po prostu mi się spodobał. Był, na swój sposób, najlepszy z nich wszystkich. Nie miałam jednak najmniejszego zamiaru ponownie wchodzić w starą pułapkę.
Serce jest zakładnikiem, powiada stara mądrość. Lepiej go nie oddawać.
Kiedy wyruszyliśmy, Narayan stał się znacznie bardziej zadowolony. Nie przejmowałam się nim, ale potrzebne mi było jego bractwo. Miałam co do nich swoje plany.
Wirujący Cień mógł być martwy, ale walka dopiero się zaczynała. Trzeba będzie stawić czoło Długiemu Cieniowi i Wyjcowi oraz armiom, które mogą wystawić. A jeśli te nie dotrzymają nam pola, wciąż zostaje twierdza Długiego Cienia w Pułapce Cienia. Plotki głosiły, że Przeoczenie jest bronione silniej niż moja własna Wieża w Uroku i z każdą chwilą staje się coraz mocniejsze.
Nie zastanawiałam się poważnie nad walką z nimi. Mimo dopisującego mi szczęścia, Taglios nie było jeszcze gotowe na tego rodzaju starcie.
Być może dzięki szczęściu zdobędę wystarczająco dużo czasu, aby wystawić i wyszkolić legiony, powoli wysyłać ekspedycje, znaleźć zdolnych dowódców; a sama wyćwiczę się w używaniu utraconych umiejętności.
Moje najbliższe cele zostały osiągnięte. Bezpośrednie niebezpieczeństwo przestało zagrażać Taglios. Miałam bazę operacyjną. Moje dowództwo nie wzbudzało niczyich wątpliwości, nie groziły znaczniejsze kłopoty z kapłanami lub z Mogabą. Jeżeli będę postępować zręcznie, uda mi się nakłonić Dusicieli do realizowania mojej woli i w ten sposób zdobędę niewidzialną armię, siejącą śmierć wszędzie tam, gdzie ktoś będzie mi się przeciwstawiał. Przyszłość wyglądała różowo. Największą potencjalną przeszkodą był czarodziej Kopeć. A z nim można sobie poradzić.
Różowa przyszłość. Zdecydowanie różowa. Wyjąwszy sny, poranne nudności, które z każdym dniem stawały się uciążliwsze, oraz moją ukochaną siostrę.
Wola, Pani. Wola zatriumfuje. Mój mąż często to powtarzał, przekonany, że jego woli nic nie potrafi się oprzeć.
Wierzył w to aż do chwili, kiedy go zabiłam.


LXI
Konował wjechał na swoim wierzchowcu do obozu, w którym stacjonował garnizon strzegący brodu Vehdna-Bota - mniej znaczącego przejścia przez Main, używanego głównie przez okolicznych mieszkańców i otwartego tylko kilka miesięcy w roku. Zsiadł z konia, podał wodze zagapionemu żołnierzowi, który rozpoznał Prahbrindraha Draha.
Książę potrzebował pomocy przy zsiadaniu. Jazda była dla niego piekłem. Konował nie okazywał mu ani odrobiny miłosierdzia. Sobie zresztą też.
- Naprawdę zarabiasz na życie, robiąc takie rzeczy! - jęknął książę. Jego poczucie humoru jakoś przetrwało. Konował kaszlnął.
- Czasami nie możesz sobie pozwolić na zmarnowanie nawet chwili. Nie zawsze jest tak jak dzisiaj.
- Wolałbym już raczej być chłopem.
- Pospaceruj trochę. Rozciągnij zesztywniałe mięśnie.
- To podrażni obtarcia.
- Przyłożę ci maść, gdy tylko porozmawiamy z tutejszym dowódcą.
Żołnierz trzymał teraz wodze obu koni. I dalej się na nich gapił. Teraz rozpoznali ich również inni. Wieść się roznosiła niczym jaskółki przeszywające powietrze lotem błyskawicy. Z jedynej w miarę solidnej budowli na terenie obozu wypadł oficer, w biegu wdziewając ubranie. Oczy miał wybałuszone. Padł na twarz przed księciem.
- Wstawaj! Nie jestem w nastroju, by oglądać takie popisy - warknął Prahbrindrah Drah. Oficer wstał, mamrocząc tytuły.
- Zapomnij o mnie - jęknął książę. - Ja tylko mu towarzyszę. Z nim porozmawiaj.
Oficer odwrócił się do Konowała.
- Jestem zaszczycony, Wyzwolicielu. Sądziliśmy, że zginąłeś.
- Ja również tak sądziłem. Przez chwilę przynajmniej. I chcę, żeby tak to pozostało na jakiś czas. Książę i ja postanowiliśmy przyłączyć się do waszej kompanii. Teraz nie jesteśmy jeszcze obserwowani, wkrótce jednak będzie nas ścigać odległe i wstrętne oko. - Pewien był, że pościg jeszcze się nie zaczął, ponieważ podczas jazdy nie dostrzegł żadnych wron. - Kiedy pościg pójdzie tą drogą, chcemy być nieodróżnialni od twoich żołnierzy.
- Ukrywacie się?
- W mniejszym lub większym stopniu. - Konował wyjaśnił po części ich sytuację. Trochę nagiął prawdę, trocheja rozciągnął, w każdym razie z tego, co powiedział, wynikało, że chcą go odnaleźć potężni wrogowie oraz że los Taglios może zależeć od ich anonimowości, przynajmniej dopóki nie dołączą do Pani w Dejagore.
- Pierwszą rzeczą, o którą zadbasz - oznajmił oficerowi - jest upewnienie się, że żaden z twoich ludzi nie będzie rozmawiał z nikim spoza obozu. O tym, że tu jesteśmy, nie wolno w ogóle wspominać. Wrogowie wszędzie mają szpiegów. Większość z nich nie jest ludźmi. Bezpański pies, ptak, cień - każde może donieść o naszej obecności. Wszyscy żołnierze muszą to zrozumieć. Przyjmiemy inne imiona i staniemy się zwyczajnymi żołnierzami.
- Nie całkiem rozumiem, panie.
- Nie sądzę, bym był w stanie ci to wytłumaczyć. Niech nasza obecność tutaj wystarczy ci jako dowód. Wróciłem, uciekając z niewoli, i muszę się połączyć z głównymi siłami. Nie potrafię zrobić tego sam, nawet zamaskowany. Czy masz ludzi umiejących jeździć konno?
- Być może kilku. - Zmieszanie.
- Te konie nakaż z powrotem doprowadzić do nowego fortu. W miarę możliwości przed rozpoczęciem polowania. Stanowią śmiertelnie groźny podarunek. Jeźdźcy nie powinni nigdzie przystawać i muszą się przebrać. Nie chcemy, aby identyfikowano ich z tą kompanią
Podczas wspólnej podróży Konował nie przedstawił księciu swoich planów - ktoś mógłby ich podsłuchać. Prahbrindrah Drah jednak szybko złapał tok jego myśli.
- Zamierzasz pomaszerować z tą kompanią aż do Dejagore?
- Tak. Ty i ja jedziemy szeregowymi łucznikami. Książę jęknął.
- W chodzeniu mam jeszcze mniej doświadczenia niż w jeździe konnej.
- A ja mam zwichniętą kostkę. Nie będziemy szli nazbyt szybko.
Kiedy Konował mówił, jego wzrok przeskakiwał od jednego potencjalnego słuchacza do drugiego. Cały czas mówił do oficera. Usilnie starał się mu wbić do głowy konieczność zachowania całkowitego milczenia na temat ich misji aż do momentu, gdy połączą się z armią Pani. Jedno potknięcie może ich wszystkich kosztować życie. Brzmiało to tak, jakby Władcy Cienia wysłali wszystkich swych ludzi i wszystkie demony z misją zabicia jego, księcia oraz tych, którzy im towarzyszą.
W zasadzie była to nawet prawda.
Oficer wybrał ochotników, którzy mieli odprowadzić ogiery; wyjaśnił im, że zwierzęta trzeba doprowadzić jak najszybciej, nie zdradzając jednocześnie, dokąd się udali książę i Konował.
Gdy ich odprawił. Konował westchnął:
- Już czuję się bezpieczniej. Dajcie mi turban i jakieś rzeczy Shadar oraz coś do przyciemnienia twarzy i włosów. Książę, ty wyglądasz bardziej jak Gunni.
Pół godziny później nie różnili się niczym od zwykłych łuczników, wyjąwszy może tylko akcent. Konował zmienił się w Narayana Singha. Połowa żyjących Shadar nosiła nazwisko Nara-yan Singh. Książę przybrał sobie imię Abu Lal Cadreskrah. Uważał, że uchroni go ono przed zbyt dociekliwymi pytaniami, ponieważ sugerowało mieszane pochodzenie, z Yehdna i Gunni, co mogło oznaczać jedynie tyle, że jego matka była prostytutką wywodzącą się z Gunni.
- Nikt przy zdrowych zmysłach nie pomyśli, że Prahbrindrah Drah mógłby się aż tak dalece poniżyć. Konował zachichotał.
- Może i tak. Odpocznijmy trochę. Skorzystaj z tego płynu do wcierania. Ruszamy, gdy tylko przygotują wozy i załadują żywność.
Półtora dnia później, w ponurym milczeniu, gotowi na wszystko łucznicy przekroczyli rzekę. Z każdą godziną Konował stawał się coraz bardziej podniecony i pełen obaw. Jak zareaguje Pani, kiedy się okaże, że on żyje?
Bał się odpowiedzi na to pytanie.


LXII
Długi Cień pozostawał bez snu przez sześć dni, dopóki nie zwalczył magii zżerającej ciało i duszę Wyjca. Wypełniło go poczucie triumfu, choć niezbyt intensywne. Potem padł bez przytomności.
Pułapka Cienia była starym, bardzo starym miastem. Trwała od zawsze w przygniatającym cieniu lśniącego kamienia - grobowiec starożytnej tajemnicy, o której nikt zbyt wiele nie wiedział, a którą znał jedynie Długi Cień. Przetrząsnął bowiem jego biblioteki, a potem pozbył się wszystkich, którzy znali sekret.
Pośród legend dotyczących równiny, która była już bardzo stara, gdy zbudowano miasto, znajdowała się jedna o Lancach Namiętności. Według niej ostrza ich wykute zostały z metalu wziętego z ostrza miecza króla demonów, którego Kina pożarła podczas wielkiej bitwy między Światłem a Cieniem. Dusza króla demonów uwięziona została w stali podzielonej pomiędzy osiem ostrzy lanc. Nie mogła być odtworzona, dopóki Kina śpi.
Drzewca lanc również były przedmiotami legendarnymi. Wierzono, że dwa zostały wykonane z kości udowych samej Kiny, których pozbawiono jej po tym, jak podstępem pochwycona została w nie kończący się sen. O kolejnym powiadano, że przypuszczalnie stanowi penis Regenta Cienia, którego Kina uwiodła podczas wielkiej bitwy. Pozostałe miały być z drewna wziętego z drzewa, w którym bogini braterskiej miłości, Rhavi-Lemna, ukryła swą duszę na krótko przedtem, zanim dopadły ją Wilki Cienia. Było to wkrótce po stworzeniu Człowieka. Kina była świadkiem tej sytuacji - rozdarła więc drzewo, czyniąc zeń strzały i drzewca włóczni. Jeżeli nawet Panowie Światła kiedykolwiek złożą razem szczątki Rhavi-Lemna, wyciągnięte z żołądków Wilków, to i tak nie będzie miała ona duszy. A tej nie odzyskają, dopóki Kina śpi.
Wszystkie Wolne Kompanie Khatovaru brały jedną z Lanc, kiedy wyruszyła w świat, aby sprowadzić nań Rok Czaszek. Ale kto je tam wysyłał?
Długi Cień nie miał pojęcia. Widmo ducha śpiącej Kiny? Panowie Światła, którzy chcieli odtworzyć Rhavi-Lernna? Dzieci króla demonów, który pozostanie uwięziony w ostrzach lanc, dopóki Kina śpi? Regent Cienia, zmęczony niskimi notowaniami na giełdzie miłości?
Starożytni bibliotekarze zanotowali powrót wszystkich Kompanii z wyjątkiem jednej, Czarnej Kompanii, która zatraciła swoją przeszłość i wędrowała bez celu na przestrzeni wieków, dopóki nie wybrano Kapitana, który pragnął poznać swe korzenie.
Długi Cień niewiele wiedział o Lancach, ale i lak więcej niż ktokolwiek z żyjących. Wyjec i Duszołap coś podejrzewali. Nikt się nawet nie domyślał, że sztandar Czarnej Kompanii był czymś więcej niż tylko starym artefaktem, który przetrwał wieki, do czasu aż zaginął podczas bitwy pod Dejagore. Tylko po to, by znów pojawić się w Taglios, w rękach osobistego strażnika.
Odzyskanie Lancy było jednym z głównych celów Długiego Cienia. Wyśle po nią, jak tylko Wyjec dojdzie do siebie. Sam poświęci się zebraniu plonów wiedzy, którą wydrze swej ofierze.
Tymczasem po zwycięskim uporaniu się z ranami Wyjca, najpierw musiał się wyspać.


LXIII
Impowi Żabiemu Pyskowi pięć dni zabrało odnalezienie swojej pani. Potem czekał, aż uwaga władcy Przeoczenia osłabnie i dopiero wówczas dostał się do środka. Wszedł tam zresztą z drżeniem. Długi Cień był potężnym czarownikiem, którego imię napawało trwogą demoniczne światy.
Jego wejście nie zwróciło niczyjej uwagi. Obrona Przeoczenia nastawiona była na cienie z południa. Odnalazł swoją panią w ciemnej celi, u korzeni fortecy, a jej otępiały umysł w kolejnej celi, w głębi jej mózgu. Zastanawiał się. Mógł o niej zapomnieć. Mógł też pomóc, i tym sposobem być może zdobyć wolność. Uwolnienie jej nie znajdowało się jednak na liście szczegółowych rozkazów, jakie mu wcześniej wydała.
Stanął obok, wygryzł dziurę w jej gardle, napił się jej krwi. Oczyścił ją i zwrócił jej w ten sam sposób.
Budziła się powoli; wyczuła, co robi, pozwoliła mu skończyć. Zasklepił ranę. Usiadła pośród ciemności.
- Wyjec. Gdzie jestem?
- Przeoczenie.
- Dlaczego?
- Pomylili cię z twoją siostrą. Zaśmiała się gorzko.
- Moje przedstawienie było zbyt dobre.
- Tak.
- Gdzie ona jest?
- Ostatnio widziano ją w Dejagore. Ścigałem cię przez tydzień.
- A oni nie mogą jej odszukać? Staje się coraz silniejsza. Co z Konowałem?
- Ścigałem ciebie.
- Znajdź go. Chcę go mieć z powrotem. Nie mogę mu pozwolić, by dotarł do mojej siostry. Zrób wszystko, co będziesz musiał, aby go powstrzymać.
- Nie wolno mi odbierać życia.
- Wszystko prócz tego ale trzymaj go z dala od niej.
- Nie będzie ci tutaj potrzebna pomoc?
- Dam sobie radę... Możesz się tu swobodnie poruszać?
- W zasadzie tak. Niektóre części tego miejsca zamknięte są pieczęciami, które zerwać może tylko Długi Cień.
- Przeszukaj to miejsce. Powiedz mi, co każdy z nich robi. Potem znajdź Konowała i moją siostrę. Imp westchnął. To ma być wdzięczność. Zrozumiała to westchnienie.
- Sprawisz się dobrze i jesteś wolny. Na zawsze.
- Tak! Już lecę.
Czekała na tych, którzy ją pojmali; czekała, by przyszli i otrzymali to, na co zasłużyli. Czekając, wsłuchiwała się w szepty ciemności dochodzące z pobliskiej równiny. Pochwyciła część z tego, o czym mówiły, smakowała strach, który nawiedzał Długiego Cienia.
Nie mogła siedzieć tutaj niczym pająk w pajęczynie i czekać. Długi Cień i Wyjec spali. Czas ruszać w drogę.
Niektóre komnaty Przeoczenia wyłożono kamieniami zahartowanymi przeciwko czarom. Musiała wytopić sobie drogę przez kamień, który prędzej zmieniał się w płynną skałę, niż poddawał.
Na niskich poziomach twierdzy było ciemno. Zaskakująco ciemno. Długi Cień przecież obawiał się mroku. Wspinała się powoli, wypatrując zasadzek. Kiedy wreszcie doszła do oświetlonych pomieszczeń, ogarnął ją niepokój.
Tutaj również nic na nią nie czekało. Przynajmniej na pozór. Czyżby fortecę opuszczono?
Coś było nie tak. Wyostrzyła swoje zmysły, ale dalej niczego nie wyczuła. Ani przed sobą, ani w górze. I znowu nic. Gdzie żołnierze? Powinny ich tu być tysiące, przelewających się nieprzerwanie tymi korytarzami niczym krew w arteriach.
Odnalazła drogę na zewnątrz. Najpierw trzeba było zejść po schodach. Znajdowała się już w połowie drogi na dół, kiedy nastąpił atak - tłum małych ciemnych ludzi uzbrojonych w paskudne halabardy, odzianych w drewniane zbroje i dziwne, zdobne hełmy w kształcie zwierzęcych pysków.
Miała już przygotowane zaklęcie, czar przywołania, który poddał srogiej próbie granice jej możliwości. Wykonała gest dłonią, wyzwoliła je. Wyrywało dziurę w materii rzeczywistości. Poleciały skry o tysiącu kolorów. Coś wielkiego, wstrętnego i głodnego wyskoczyło ze szczeliny, szarpnięciami poszerzając otwór. Ostra stal nie zostawiała śladu na jego pysku. Warczenie mroziło krew w żyłach. Wyrwało się z łona obcego świata i pomknęło w ślad za garnizonem. Wkrótce rozległy się ludzkie wrzaski. Umiało biegać szybciej niż oni.
Duszołap wyszła w noc otulającą Przeoczenie.
- To dostarczy im zajęcia na jakiś czas.
Spojrzała na północ ze złością. Czekała ją długa droga.


LXIV
Most, który kazałam zbudować, wciąż nie był dokończony, więc przekroczyliśmy rzekę w bród. Żołnierze prowadzili nasze konie. Moje postępowanie miało znaczenie symboliczne, zamierzone było jako zachęta dla inżynierów do zintensyfikowania wysiłków.
Na Narayanie wywarło to odpowiednie wrażenie, Ram jednak przyjął wszystko zupełnie obojętnie; oznajmił tylko, że to bardzo przyjemne, przekraczać rzekę, nie mocząc nóg. Nie potrafił dostrzec konsekwencji, jakie wynikały z budowy mostu.
Ponieważ byłam chora, osiągnięcie Ghoja zabrało nam więcej dni niż przewidywałam. Zaczynało brakować czasu. Narayan znajdował się na skraju paniki, ale w końcu dotarliśmy do świętego gaju, późnym popołudniem dnia poprzedzającego ceremonie. Byłam skrajnie wyczerpana. Zsiadłam z konia i zwróciłam się do Narayana:
- Ty zajmiesz się przygotowaniami. Ja już nie mam siły na nic więcej.
Spojrzał na mnie, zatroskany. Ram powiedział:
- Musisz się udać do lekarza, Pani. I to wkrótce.
- Już postanowiłam. Kiedy skończymy tutaj, ruszamy na północ. Nie wytrzymam tego dłużej.
- Deszcze...
Pora deszczowa zbliżała się wielkimi krokami. Jeżeli zwyciężymy w Taglios, do Main dotrzemy, kiedy już się zacznie. Przelotne deszcze padały właściwie codziennie.
- Most już stoi. Być może będziemy zmuszeni zostawić nasze wierzchowce, ale jakoś przedostaniemy się na drugą stronę. Narayan dwornie skłonił głowę.
- Porozmawiam z kapłanami. Dopilnuj, aby Wypoczęła, Ram. Inicjacja może być wyczerpująca.
Po raz pierwszy usłyszałam, że oczekuje ode mnie, bym przeszła przez tę samą ceremonię inicjacyjną, co wszyscy pozostali. Zdenerwowało mnie to ale byłam nazbyt zmęczona, by protestować. Po prostu leżałam bez ruchu, podczas gdy Ram rozpalał ogień, sypał ryż do wody i przygotowywał posiłek. Kilku jamadarów przyszło złożyć mi wyrazy uszanowania. Ram odstraszył ich. Żaden kapłan się nie pojawił. Ale po chwili musiałam zapaść w odrętwienie tak głębokie, że nawet nie zatroszczyłam się, aby spytać Rama, czy ma to jakieś znaczenie.
Kątem oka pochwyciłam ruch. Obserwator, którego nie powinno tam być. Odwróciłam się, dostrzegłam mgnienie twarzy.
To nie był żaden z Kłamców. Nie widziałam tej twarzy od czasu boju, w którym straciłam Konowała. Nazywali go Żabi Pysk. Imp. Co on tutaj robi?
Nie byłam w stanie go schwytać. Byłam zbyt słaba. Stać mnie było tylko na to, by zapamiętać jego obecność. Zasnęłam zaraz po posiłku.
Obudziły mnie bębny. Głębokie tony, które mężczyźni delikatnie dobywają z nich uderzeniami pięści lub dłoni. Bum! Bum! Bum! Żadnej przerwy. Ram wyjaśnił mi, że nie przestaną aż do świtu następnego dnia. Po chwili przyłączyły się do nich kolejne bębny o jeszcze niższym głosie. Wyjrzałam z naprędce skleconego szałasu, który Ram dla mnie zbudował. Jeden z bębniących znajdował się dość blisko. Uderzał w napiętą skórę przy pomocy wyściełanych, drewnianych młoteczków z trzonkami długimi na cztery stopy. Po jednym bębnie rozmieszczono na każdym z czterech brzegów obozu, odpowiadającym czterem stronom świata.
Kolejne bębny zatętniły echem wewnątrz świątyni. Ram zapewnił mnie, że została oczyszczona i poświęcona na nowo.
Szczególnie mnie to nie interesowało. Byłam równie chora jak przedtem. Moją noc przepełniały najczarniejsze sny, sny, w których cały świat przeżarło zaawansowane stadium trądu. Odór gnijącego ciała wciąż jeszcze trwał w mym nosie, pogłębiając mdłości.
Ram przewidział mój stan. Być może obserwował mnie, gdy spałam, wnioskując o moim samopoczuciu ze sposobu, w jaki odpoczywałam. Nie wiem. Przystawił mi w każdym razie niezgrabny parawan, chroniąc mnie przed staniem się publiczną rozrywką.
Kiedy przyszedł Narayan, najgorsze miałam już za sobą.
- Jeżeli nie udasz się do lekarza, to po wszystkim osobiście zawlokę cię do Taglios. Pani. Nie ma powodów, by tym razem nie skorzystać ze sposobności.
- Zrobię tak. Zrobię. Możesz na to liczyć.
- Będę. Jesteś dla mnie ważna. Jesteś naszą przyszłością. W świątyni rozpoczęły się śpiewy.
- Dlaczego tym razem jest inaczej?
- Zbyt wielu ludzi, aby się pomieścili w środku. Ceremonialne ślubowania i inicjacje. Aż do wieczora nie musisz nic robić. Odpoczywaj. A jutro znowu odpoczniesz, jeżeli ceremonia za bardzo cię wyczerpie.
Tylko sobie leż. Nic do roboty. Już samo to było męczące. Nie potrafiłam przypomnieć sobie czasów, kiedy nie miałam nic innego do roboty, tylko leżeć. Kiedy już opanowałam mdłości, zaczęłam znów pracować nad moim talentem.
Wracał do mnie nieomal na zawołanie. Potrafiłam już zrobić znacznie więcej rzeczy, niż uprzednio podejrzewałam. Byłam już niedaleka od dorównania możliwościami czarodziejowi Kopciowi.
Dobre wieści zawsze muszą równoważyć złe, jak przypuszczam. Moje uniesienie zniknęło, kiedy spojrzałam ponad złożonymi dłońmi i okazało się, że pośrodku dnia znajduję się w jednym z moich snów.
Widziałam równocześnie potworności z moich najgorszych koszmarów i otaczający mnie gaj. Ani jedne, ani drugi nie wydawały się do końca realne. Żadne bardziej nierzeczywiste.
Wyszłam z jaskiń śmierci na równinę śmierci. Dotąd widywałam ją raczej rzadko. Kojarzyłam tę równinę z bitwą, podczas której Kina pożarła hordy demonów. Kroczyła tędy wielka czarna postać, jej ruchy były wystylizowane niczym tańce Gunni. Każdy krok wstrząsał powierzchnią równiny. Czułam, jak ziemia drży. To było równie realne jak prawdziwe trzęsienie ziemi.
Nie miała nic na sobie. Jej postać nie była do końca ludzka. Cztery ręce i osiem piersi. W każdej dłoni ściskała po jednym przedmiocie, symbolicznie związanym z wojną lub śmiercią. Szyję zdobił naszyjnik z dziecięcych czaszek. U talii, niczym wiązki wyschłych bananów, zwisały jakieś grube włókna, które początkowo wzięłam za odcięte kciuki, potem jednak, gdy podeszła bliżej, okazało się, że są to osobliwe i potężne męskie przyrodzenia.
Jej bezwłosa głowa kształtem bardziej przypominała jajko niż ludzką czaszkę. Za pierwszymi razem skojarzyła mi się z insektem, ale usta zdecydowanie należały do mięsożercy. Krew kroplami spływała po jej policzku. Oczy były ogromne, płonął w nich ogień.
Poprzedzał ją odór zastarzałej śmierci.
To niespodziewane widziadło wstrząsnęło mną do głębi.
Ale z jakiegoś zakurzonego kąta mej pamięci wyszedł Konował i zaprezentował swój sarkastyczny, bezbożny światopogląd.
"Stare kurwiszcze śmierdzi tak, że chyba dojrzała już do przypadającej raz na wiek kąpieli. Być może nawet starczy czasu, żeby umyć jej zęby".
Ta myśl była tak zaskakująco wyraźna, że aż rozejrzałam się dookoła. Czy ktoś coś mówił?
Byłam sama. To była po prostu uwaga w jego stylu, zrodzona przez napięcie, w którym żyłam. Kiedy ponownie spojrzałam przed siebie, widmo zniknęło. Wzruszyłam ramionami.
Odór pozostał. Nie był dziełem wyobraźni. Przechodzący obok człowiek zatrzymał się, zaskoczony. Pomuchał, zdziwił się, uciekł. Ponownie wzruszyłam ramionami.
Czy tak właśnie ma to wyglądać? Sny, zarówno na jawie jak i po nocy?
Trzeci raz wzruszyłam ramionami, tym razem już trochę przestraszona. Moja wola me była na tyle silna, by odeprzeć To.
Smród powracał kilkanaście razy w ciągu dnia. Na szczęście, nie towarzyszyło mu widziadło. Nie próbowałam zwiększać własnej podatności, ponownie otwierając kanały mocy.
Narayan przyszedł, kiedy nastał czas. Nie widziałam go od rana. On nie widział mnie. Spojrzał dziwnie w moją stronę. Zapytałam:
- O co chodzi?
- Jest coś. Aura? Tak. Promieniujesz taką atmosferą jak przystoi to właśnie Córce Nocy. - Zmieszał się - Inicjacja zaczyna się za godzinę. Rozmawiałem z kapłanami. Dotąd nigdy nie przyłączyła się do nas żadna kobieta. Nie ma precedensów. Postanowili, że przejdziesz przez wszystko w taki sam sposób jak pozostali.
- Rozumiem, że to nie jest...
- Kandydaci stoją nago przed Kina podczas gdy ona osądza ich zasługi.
- Rozumiem - Powiedzieć, że w ogolę się nie przejęłam, oznaczałoby przesadę, niemniej, pierwotnie, moje obiekcje brały się z próżności Wyglądałam jak nieboskie stworzenie. Niczym ofiara głodu, z wychudzonymi członkami i wydętym brzuchem. Od kiedy opuściliśmy Dejagore, rzadko przyzwoicie jedliśmy.
Zaczęłam się zastanawiać/ Tak naprawdę nie miałam wielkiego wyboru/ Podejrzewałam, że jeżeli odmówię rozebrania się, nie opuszczę tego gaju żywa. A musiałam zostać Dusicielem. Związałam z nimi pewne plany.
- Zrobię to, co będzie konieczne. Narayan wyraźnie się uspokoił.
- Nie musisz pokazywać się wszystkim.
- Nie? Tylko obnażyć przed kapłanami, jamadarami innymi kandydatami i kim tam jeszcze z tych, którzy uczestniczą w przygotowaniu przedstawienia?
- Wszystko jest przygotowane. Będzie sześciu kandydatów, minimalna dozwolona liczba. Jeden wysoki kapłan, jego asystent i jeden jamadar jako główny Dusiciel. Ma on przykazane przywołać do porządku każdego ze śpiewających, który podniesie swe oczy znad podłogi. Jeżeli chcesz, sama możesz wybrać sobie tych trzech ludzi.
Dziwne.
- Skąd ta łaska? Narayan wyszeptał:
- Nie powinienem ci mowić. Opinie są podzielone w kwestii tego, czy jesteś prawdziwą Córką Nocy, czy nie. Ci, którzy wierzą, spodziewają się, że po tym, jak Kina okaże ci swoją łaskę, natychmiast skażesz na śmierć kapłana, jego asystenta oraz głównego Dusiciela. Chcą ryzykować najmniejszą liczbę ludzi.
- A co z innymi kandydatami?
- Nie będą pamiętać.
- Rozumiem.
- Będę między śpiewającymi jako twój chrzestny.
- Rozumiem - Zastanawiałam się, co się z nim stanie, jeżeli zawiodę. - Nie dbam o to, kim będą kapłani i Dusiciel. Wyszczerzył zęby.
- Wspaniale, Pani. Musisz się przygotować.
- Ram, pomóż mi na powrót zawiesić parawan.
- Pani, oto szata, którą będziesz miała na sobie, zanim staniesz przed boginią.
Podał mi białe zawiniątko. Szata wyglądała tak, jakby używano jej od pokoleń, bez cerowania i czyszczenia.
Przygotowałam się.


LXV
Wygląd wnętrza świątyni zmienił się. Pod jej ścianami płonęły ognie, ciemne i czerwone. Ich światło rzucało cienie na wstrętne płaskorzeźby. Pojawił się wielki posąg. Był udatnym odwzorowaniem istoty z mojej wizji, chociaż wyposażono go tutaj w zdobne nakrycie głowy, kapiące aż od złota, srebra i klejnotów. Oczy posągu stanowiły kaboszonowe rubiny, każdy z nich wartości niewielkiego państwa. Kły były z kryształu. Pod uniesioną lewą nogą posągu leżały trzy głowy. Kiedy moja grupa kandydatów weszła do środka, kapłani odciągali właśnie na bok ciało. Człowiek był torturowany, nim ścięto mu głowę.
Dziesięciu ludzi leżało twarzami do ziemi po prawej stronie, kolejnych dziesięciu po lewej. Między obiema grupami pozostało przejście szerokości czterech stóp. Rozpoznałam plecy Narayana. Ta dwudziestka śpiewała nieprzerwanie, w takim tempie, że słowa zlewały się ze sobą.
- Zstąp, Kino, na ten świat i uzdrów Swe dzieci, błagamy Cię, Wielka Matko.
Główny Dusiciel, z czarnym rumel w dłoni, wszedł za mną w przejście między leżącymi. Podejrzewałam, że jego podstawowym zadaniem jest zatrzymanie kandydata, któremu w ostatniej chwili zabraknie odwagi, nie zaś karcenie podglądających śpiewaków.
Dwadzieścia stóp pustej przestrzeni dzieliło śpiewaków od postumentu, na którym stał posąg bogini. Trzy głowy leżały na poziomie oczu. Dwie zdawały się obserwować nasze zbliżanie. Trzecia patrzyła na podbicie stopy Kiny, palce posągu zaginały się tuż przy jej nosie.
Po mojej prawej stronie, za ołtarzem, na którym umieszczono kilka złotych naczyń, stali dwaj kapłani.
Cała ceremonia rozpoczęła się zgodnie z rytuałem. Każdy z kandydatów doszedł do wyznaczonego miejsca i na dany znak zrzucił szatę, potem przeszedł dalej, ukląkł i wymamrotał rytualną modlitwę. Była to prośba do Kiny o przyjęcie jej błagalnika; w ostatnim wersie dotyczyła łaski dla mnie, to znaczy dla jej córki. Kiedy jednak ja wymówiłam te słowa, powiał nagły wiatr. Miejsce wypełniło się dojmującym wrażeniem czyjejś obecności. Istota była zimna, głodna i roztaczała wokół siebie zapach padliny. Asystent kapłana aż podskoczył. To nie należało do porządku ceremonii.
Cała nasza grupa kandydatów powstała, potem uklękliśmy, opierając dłonie na udach. Główny kapłan zabełkotał coś rozwlekle w języku, który nie był ani tagliańskim, ani gwarą Kłamców. Przedstawił nas posągowi w taki sposób, jakby sądził, że jest to Kina we własnej osobie. Podczas gdy tak jęczał, jego asystent przelał ciemny płyn z wysokiego dzbana z dziobem do dzbana, który przypominał ponurą sosjerkę. Kiedy główny kapłan przestał już mamrotać, wykonał kilka świętych gestów nad mniejszym naczyniem, podniósł je do góry, zaprezentował bogini. Potem podszedł do dalszego końca szeregu, przytknął koniec sosjerki do ust najbliższego kandydata i przechylił. Tamten miał oczy zamknięte. Przełknął.
Następny mężczyzna przeszedł przez swój rytuał z otwartymi oczami. Zakaszlał. Kapłan nie zareagował najmniejszym gestem. Nie zareagował również, kiedy dwaj kolejni kandydaci też mieli kłopoty.
Moja kolej.
Narayan okazał się kłamcą. Przygotował mnie na to, co miało nastąpić, ale zapewniał, że wszystko będzie złudzeniem. To nie było żadne złudzenie. To była krew - z dodatkiem jakiegoś narkotyku, który nadawał jej lekko ziołowy, gorzki smak. Ludzka krew? Nie miałam pojęcia. Wychodziło na to, że ciało, które przed chwilą odciągnięto na bok, nie znalazło się tu przypadkiem. Miało wywołać stosowne skojarzenia.
Wytrzymałam wszystko. Nigdy dotąd nie musiałam przez nic takiego przechodzić, choć znajdowałam się przecież w niejednej paskudnej sytuacji. Nie zawahałam się nawet na moment. Powiedziałam sobie, że tylko chwile dzielą mnie od przejęcia kontroli nad najstraszniejszą siłą w tej części świata.
Istota, której obecność wyczułam, ponownie dała o sobie znać.
Może przejąć kontrolę nade mną.
Główny kapłan podał naczynie swojemu asystentowi, który odstawił je na ołtarz i zaczął śpiewać.
Światła zgasły.
Świątynię spowiła całkowita ciemność. Zaskoczona, pomyślałam, że zdarzyło się coś niezwykłego. Kiedy okazało się, że nikt nie zdradza objawów podniecenia, uspokoiłam się. Zapewne była to tylko część rytuału inicjacji.
Nagle po krótkiej chwili powietrze przeszył wrzask, pełen rozpaczy i bólu.
Światło rozbłysło równie nagle jak zgasło.
Byłam oszołomiona. Trudno było zaakceptować tę niesamowitą sytuację.
Z kandydatów pozostało nas jedynie pięcioro. Posąg poruszył się. Jego uniesiona stopa opadła, miażdżąc jedną z leżących głów. Druga stopa natomiast uniosła się do góry. Pod nią spoczywało ciało człowieka, który stał jako drugi po mojej lewej ręce. Z dłoni posągu, trzymana za włosy, zwisała jego głowa. Zanim zgasły światła, dłoń ta ściskała wiązkę kości. W drugiej ręce wciąż tkwił miecz, ale teraz jego ostrze połyskiwało wilgocią. Na wargach, policzkach i kłach posągu była krew. Jego oczy lśniły.
Jak im się udało osiągnąć taki efekt? Czy wewnątrz posągu była jakaś maszyna? Czy to kapłan i asystent zamordowali tamtego? Musieliby się szybko poruszać. A nie słyszałam żadnego odgłosu prócz wrzasku.
Kapłani również wydawali się zaskoczeni.
Główny kapłan skoczył do sterty naszych ubrań, rzucił jakąś togę w moją stronę, po czym z powrotem zajął swoje miejsce, szybko prześpiewał jakiś skrócony hymn i wykrzyknął:
- Ona nadeszła! Jest między nami! Chwała Kinie, która zesłała swą Córkę, aby żyła między nami!
Okryłam swoją nagość.
W jakiś sposób zakłócony został normalny tok ceremonii. Efekty wprawiły kapłanów w ekstazę, ale jednocześnie pozostawiły w niepewności, co należy robić dalej.
A co właściwie należy robić, kiedy stare proroctwa okazują się prawdą? Nigdy dotąd nie spotkałam kapłana, który szczerze spodziewałby się, że cuda nastąpią za jego życia. Dla nich cuda są jak dobre wino: tym lepsze, im starsze.
Postanowili przerwać normalny porządek ceremonii i od razu przejść do celebracji. To znaczyło, że kandydaci przejdą inicjację, nie stając przed sądem Kiny. I że nie będzie ofiary z ludzi. Zupełnie niechcący uratowałam życie dwudziestu wrogom Dusicieli, których miano torturować i zamordować tej nocy. Kapłani uwolnili ich, aby oznajmili światu, że Kłamcy istnieją naprawdę i znaleźli wreszcie swego mesjasza, a także że ci, którzy nie pokłonią się Kinie, zostaną wkrótce pożarci podczas Roku Czaszek.
Zabawna gromadka, jak by powiedział Konował.
Narayan zaprowadził mnie z powrotem do naszego ogniska. Tam nakazał Ramowi odprawić każdego, kto miałby czelność mnie niepokoić. Ułożył mnie na posłaniu, rozpływając się w przeprosinach, że nie przygotował mnie lepiej. Usiadł obok i wbił wzrok w płomienie
- Nadeszła, co? - zapytałam po chwili. Zrozumiał.
- Nadeszła. Na koniec wszystko dzieje się naprawdę. Teraz nie ma już żadnych wątpliwości.
- Mhm. - Na kilka chwil pozostawiłam go własnym myślom, potem zapytałam: - Jak oni zrobili tę sztuczkę z posągiem, Narayan?
- Co?
- Jak nim manipulowali w całkowitych ciemnościach? Wzruszył ramionami, spojrzał na mnie, uśmiechnął się słabo, powiedział:
- Nie mam pojęcia. To się nigdy przedtem nie zdarzyło. Widziałem przynajmniej dwadzieścia ostatnich inicjacji. Zawsze jeden z kandydatów musi umrzeć. Ale nigdy dotąd posąg się nie poruszył.
- Och. - Nie potrafiłam niczego innego wymyślić, więc zapytałam: - Czy czułeś tam coś? Jakby ktoś był z nami?
- Tak. - Zadrżał. Noc nie była chłodna. Powiedział: - Postaraj się zasnąć, Pani. Musimy ruszać wcześnie. Chcę cię zabrać do lekarza.
Byłam w ponurym nastroju i zupełnie nie miałam ochoty na podróż w krainę koszmarów; ale kiedy już ułożyłam głowę na poduszce, nie potrafiłam się długo bronić przed snem. Byłam zbyt wyczerpana, tak fizycznie, jak i emocjonalnie. Ostatnie, co zapamiętałam, to przykucniętą sylwetkę Narayana, wpatrującego się w płomienie.
Dużo do myślenia, Narayan. Masz teraz dużo do przemyślenia.
Tej nocy nie miałam żadnych snów. Rankiem czułam się z kolei strasznie źle. Wymiotowałam, dopóki w moim żołądku nie zostało nic prócz żółci.


LXVI
Imp opuścił gaj. Kobietę łatwo było znaleźć, chociaż i tak zabrało mu to więcej czasu, niż się spodziewał. Teraz kolej na mężczyznę.
Nic. Najlżejszego śladu przez długi, długi czas.
Nie było go w Taglios. Szaleńcze poszukiwania nie przyniosły żadnych efektów. Logika podpowiadała, że będzie szukał swojej kobiety. Nie wie, gdzie jest obecnie, uda się więc zapewne do miejsca, w którym widziano ją po raz ostatni.
Nie było go przy brodzie. Żadnego śladu jego przybycia do Ghoja. A więc nie tam. Wciąż by o nim mówili, tak jak do dziś rozmawiano o jego pojawieniu się w Taglios.
Konowała nie było nigdzie. Ale w kierunku brodu zmierzał ogromny tłum ochotników z miasta. Kierując się na południe, kobieta nieomal na nich wpadła. Łut szczęścia, jednak ostatecznie i tak było niemożliwością, aby się nie dowiedziała, że on żyje. W każdym razie nie na dłuższą metę.
Wobec tego przede wszystkim należało nie dopuścić do ich spotkania.
Czy Konował był pośród tej hałastry? Niemożliwe. Zdradziłyby go ich rozmowy.
Imp podjął poszukiwania. Jeżeli mężczyzna nie przeszedł brodem Ghoja i nie było go pośród tego tłumu, wówczas będzie musiał pokonać rzekę gdzie indziej. Prześliznąć się jakoś.
Do Vehdna-Bota dotarł na końcu, bowiem zdawało się miejscem najmniej prawdopodobnym. Nie spodziewał się tam już niczego znaleźć. I niczego też nie znalazł. Ale ta nieobecność jakichkolwiek śladów była znacząca. Powinna tutaj stacjonować kompania łuczników.
Wytropił tych łuczników i znalazł swego człowieka.
Musiał powziąć decyzję. Pognać do swej pani - co zabierze trochę czasu, gdyż nie wiedział, gdzie ma jej szukać - czy też podjąć działania na własną rękę?
Wybrał drugą możliwość. Pora deszczowa zbliżała się szybko. Mogła rozwiązać całą sprawę za niego. Nie spotkają się, jeżeli nie będą w stanie przekroczyć rzeki.
Rosnący powoli most na brodzie Ghoja runął nagle pewnej bezksiężycowej nocy. Większość materiału budowlanego zniosła rzeka. Inżynierowie nie potrafili zrozumieć, co było przyczyną. Wiedzieli tylko, że w tym roku nie da się już go odbudować.
Wszystkie siły tagliańskie, które nie zdążą się przeprawić z powrotem, zanim podniesie się poziom wody, spędzą pół roku na Ziemiach Cienia.
Zadowolony ze swego wyczynu, imp udał się na poszukiwanie pani.

LXVII
Łucznicy zatrzymali się w polu widzenia obserwatorów z głównego obozu Taglian.
- Teraz jesteśmy już bezpieczni - zwrócił się Konował do księcia. - Zajmijmy się przygotowaniem czegoś, co można by określić jako stosowne wejście.
Kawaleria odkryła ich dwa dni wcześniej, czterdzieści mil na północ. Jeźdźcy przybywali regularnie od wczoraj. Godne podziwu było, jak łucznikom udało się utrzymać usta zamknięte na kłódkę. Jeden z patroli przyprowadził Wierzba-Łabędź. Nie rozpoznał żadnego z nich.
Konował skłonił kapitana, by ten zdobył gdzieś konie. W taborach łuczników znaleźć można było jedynie muły, które w zupełności wystarczały, by unieść wszystko, czego żołnierze nie zdołali dźwigać na własnych grzbietach. Dwie godziny później przyprowadzono jednak dwa wierzchowce, już osiodłane.
Książę ubrał się odpowiednio do swej pozycji. Konował wdział to, co nazywał swoim ubiorem roboczym: rynsztunek wielkiego wojownika, ofiarowany mu w czasach, gdy był bohaterem wszystkich Taglian. Nie zabrał go ze sobą, kiedy po raz pierwszy wyruszył na południe.
Wydobył ze swojego plecaka sztandar Kompanii i przytwierdził go do drzewca.
- Jestem gotów. Książę?
- Ja również.
Marsz na południe kosztował Prahbrindraha Draha wiele wysiłku, książę wytrzymywał jednak wszelkie trudy bez żadnej skargi. Żołnierze byli usatysfakcjonowani.
Dosiedli koni i poprowadzili łuczników do obozu. W tej samej niemal chwili pojawiły się pierwsze wrony. Konował zaśmiał się do nich.
- "Ukamienować wrony!" Tak zwykli mawiać ludzie w Berylu, w czasach, gdy stacjonowała tam Kompania. Nigdy nie dowiedziałem się, co to miało znaczyć, ale jest to chyba najbardziej właściwy sposób ich traktowania.
Książę przytaknął ze śmiechem. Potem zaczął przyjmować pozdrowienia od żołnierzy, najwyraźniej mających problem, który z ich gości stanowi większą niespodziankę.
Konował wypatrzył znajome twarze: Klinga, Łabędź, Mather... Do diabła! Ten wyglądał jak Murgen. To był Murgen! Ale nigdzie nie było oblicza, które ujrzeć chciał najbardziej ze wszystkich.
Murgen nadbiegł wielkimi susami, każdy z nich chciał jako pierwszy pozdrowić swego Kapitana. Konował zsiadł z konia i powiedział:
- To ja. Jestem prawdziwy.
- Widziałem, jak zginąłeś.
- Widziałeś, jak zostałem trafiony. Wciąż oddychałem, kiedy postanowiłeś się stamtąd zabrać.
- Och. No tak. Ale stan, w jakim byłeś...
- To długa historia. Zasiądziemy wokół ogniska i przez całą noc będę o wszystkim opowiadał. Upijemy się, jeżeli znajdziemy coś nadającego się do picia. - Spojrzał na Łabędzia. Gdzie przebywał tamten, zazwyczaj natychmiast pojawiało się piwo. - Masz. Zostawiłeś go, kiedy zdecydowałeś się udawać Stwórcę Wdów. - Rzucił sztandar Murgenowi.
Ten schwycił go ostrożnie, jakby się spodziewał, że go ugryzie. Ale kiedy już go miał w rękach, przesunął czule dłonią w górę i w dół drzewca lancy.
- To rzeczywiście on! Sądziłem, że zginął już na dobre. A więc to naprawdę ty?
- Żyję i jestem w nastroju na poważne spranie komuś tyłka. Ale w tej chwili muszę jeszcze załatwić coś innego. Gdzie jest Pani?
Klinga wykonał niedbały gest, który znaczył, że zdaje sobie sprawę z obecności księcia, i powiedział:
- Pani pojechała na północ z Narayanem i Ramem. Osiem, dziewięć dni temu. Powiedziała, że musi załatwić sprawę, która nie cierpi zwłoki.
Konował zaklął.
- Dziewięć dni temu - wtrącił Łabędź. - To naprawdę on? A nie ktoś przebrany, żeby nas zwieść?
- To on. - Potwierdził Mather. - Prahbrindrah Drah nie wdawałby się w żadne oszustwa.
- To się nazywa mieć szczęście. Czy nie miała to być przygoda, jaka drugi raz nie zdarzy się w moim życiu? I właśnie wtedy, gdy moja przyszłość przedstawiała się już tak jasno, muszę założyć klapy na oczy.
Konował zauważył barczystego, potężnego mężczyznę, stojącego za Klingą. Nie znał go, ale potrafił rozpoznać świadomość posiadanej władzy. To był ktoś ważny. I ktoś, kto nieszczególnie przejmował się tym, że Wyzwoliciel żyje. Mógł stać spokojnie i przyglądać się z boku.
- Murgen, przestań się kochać z tą rzeczą. Opowiedz mi dokładnie, co się dzieje. Przez kilka tygodni znajdowałem się zupełnie poza głównym nurtem zdarzeń. - Albo nawet miesięcy, jeśli wziąć pod uwagę strzępy informacji, które do niego docierały. - Czy ktoś może się zaopiekować zwierzętami? Tak, żebyśmy mogli pójść poszukać sobie jakiegoś cienia?
W obozie zapanowało większe zamieszanie, niż gdyby nagle zmaterializował się w nim sam Długi Cień. Powrót człowieka uznanego za nieżyjącego, zawsze komplikuje wszystkie sprawy.
Starając się nie zdradzić, że się mu przygląda, Konował zauważył, iż ten niski, barczysty człowiek wciąż trzyma się blisko; i choć nie stara się szczególnie rzucać w oczy, to jednak stoi zawsze tuż obok Klingi, Łabędzia i Mathera. Nie odezwał się jednak ani razu.
Murgen opowiadał o swoich przeżyciach od czasu katastrofalnej bitwy. Klinga opowiedział swoje. Łabędź dorzucił kilkadziesiąt anegdot.
- Sam Wirujący Cień, hę? - zapytał Konował.
- O, tam, możesz sobie popatrzeć na głowę naszego starego przyjaciela na tym palu.
- Na polu bitwy pozostaje coraz mniej figur.
- Posłuchajmy więc twojej historii, dopóki wciąż są to nowości - zaproponował Murgen.
- Zamierzasz umieścić ją w Kronikach? - zapytał Konował. - Nie przestałeś ich prowadzić?
Młodszy mężczyzna pokiwał głową.
- Tylko że musiałem zostawić je w mieście, kiedy uciekałem - oznajmił zmieszany.
- Rozumiem. Już czekam z niecierpliwością, żeby przeczytać Księgę Murgena. Jeżeli będzie coś warta, masz zajęcie na resztę życia.
- Pani też się tym zajmuje - odezwał się Łabędź. Wszyscy spojrzeli na niego. Zgarbił się nieco.
- Cóż, tak naprawdę to tylko napomykała o napisaniu swojej księgi. Kiedy znajdzie czas. Nie sądzę, by już coś w tym kierunku zrobiła. Mówiła tylko, że musi uporządkować sobie pewne sprawy w głowie, aby potem może od razu zapisać. Nazwała to obowiązkiem wobec historii.
- Pozwól mi chwilę pomyśleć - powiedział Konował. Podniósł kamień, rzucił nim w kierunku wrony. Ptak zaskrzeczał i zatrzepotał skrzydłami, potem odfrunął parę stóp, ale nie oddalił się na dobre. Bez wątpienia należał do Duszołap. Z powrotem wróciła do gry, wolna. Albo zawarła przymierze z tymi, którzy ją schwytali. Po jakimś czasie zauważył: - Musimy uporać się z wieloma problemami. Podejrzewam jednak, że krytyczną sprawą jest problem z Mogabą. Jak wielu ludzi z nim tam zostało?
- Być może jakiś tysiąc, półtora - oszacował Murgen.
- Jednooki i Goblin zostali, mimo że stał się ich wrogiem?
- Potrafią się obronić - odrzekł Murgen. - Nie chcieli tutaj przyjść. Obawiają się, że tutaj coś chce ich dopaść. Zaczekają, dopóki Pani nie odzyska swoich mocy.
- Odzyskuje swoje moce? Doprawdy? Nikt o tym nie wspominał. - Jednak od dłuższego czasu już to podejrzewał.
- Naprawdę - potwierdził Klinga. - Choć nie tak szybko, jak by chciała.
- Nic się nie dzieje tak szybko, jak byśmy chcieli. Czego oni się boją, Murgen?
- Uczennicy Zmiennego. Pamiętasz ją? Była tam, gdy pozbyliśmy się Zmiennego i Cienia Burzy. Uciekła nam. Mówią, że jest zamknięta w postaci forwalaki, ale wciąż dysponuje własnym umysłem. I czatuje na nich, chcąc się zemścić za zabicie Zmiennego. Szczególnie zawzięła się na Jednookiego.
To Jednooki zabił czarodzieja Zmiennokształtnego, ponieważ tamten kiedyś zabił jego brata Tam-Tama.
- Koło zemsty obraca się nieustannie - westchnął Konował. - Być może czai się na wszystkich, którzy byli wplątani w całą sprawę.
- To im, jak dotąd, nie przyszło do głowy.
- Sądzę, że jednak o tym pomyśleli.
- Z tymi klaunami nigdy nie możesz być pewien. - Konował odchylił się do tyłu, zamknął oczy. - Opowiedz mi jeszcze o Mogabie.
Murgen miał dużo do opowiedzenia.
Konował zauważył na koniec:
- Zawsze podejrzewałem, że są w nim jakieś sfery, z którymi się nie zdradza. Ale ofiary z ludzi? To już trochę za dużo.
- Oni nie tylko składają ich w ofierze. Oni ich jedzą.
- Co?
- Cóż, serca i wątroby. Przynajmniej niektórzy. Tak naprawdę razem z Mogabą wplątanych jest w to tylko pięciu lub sześciu ludzi.
Konował spojrzał na barczystego mężczyznę. Facet był tak wściekły, że nieomal go rozsadzało. Konował powiedział:
- Podejrzewam, że to wyjaśnia, dlaczego Gea-Xle było tak pokojowym miastem. Jeżeli straż miejska zjada kryminalistów i buntowników... - Zachichotał. Ale kanibalizm nie był śmieszny. - Ty, panie. Nie byliśmy sobie przedstawieni. Zdajesz się żywić silne uczucia względem Mogaby.
- To jest Sindhu - powiedział Murgen. - Jeden ze specjalnych przyjaciół Pani.
- Och? A cóż to znaczy?
- Porzucili samych siebie na pastwę Cienia - zaczął nagle mówić Sindhu. - Prawdziwy Kłamca rzadko przelewa krew. Wędruje złotą ścieżką, nie kusząc łaknienia bogini. Można rozlewać jedynie krew przeklętego wroga. Tylko przeklętego wroga można torturować.
Konował spojrzał po pozostałych.
- Czy ktoś rozumie, o czym on, do diabła, mówi? Łabędź zaczął wyjaśniać:
- Twoja dziewczyna zadaje się z naprawdę dziwnymi gośćmi. - Wybrał północny dialekt. - Może Cordy będzie w stanie wyjaśnić. Spędził sporo czasu, starając się wszystko zrozumieć.
Konował pokiwał głową.
- Przypuszczam, że powinniśmy położyć temu kres. Murgen, odważysz się pójść tam z powrotem? Żeby zanieść wiadomość Mogabie?
- Nie chcę, żebyście widzieli we mnie tchórza, Kapitanie, ale nie pójdę, jeżeli nie otrzymam wyraźnego rozkazu. On chce mnie zabić. Jest na tyle szalony, że może spróbować to zrobić nawet wtedy, gdy ty będziesz stał tuż obok i patrzył.
- Wyślę kogoś innego.
- Ja to zrobię - powiedział Łabędź. Mather skoczył na niego.
- To nie jest twoja sprawa, Wierzba.
- Właśnie, że jest. Muszę się czegoś o samym sobie dowiedzieć, Cordy. Nie przydałem się na nic, kiedy poszliśmy po Wirującego Cienia. Zamarłem ze strachu. Chcę się przekonać, czy ze mną wszystko w porządku. Mogaba to właśnie ten facet, który mi pokaże. Jest prawie równie potworny jak Władca Cienia.
- Cholernie głupie myślenie, Wierzba.
- Nigdy nie byłem szczególnie rozgarnięty. Pójdę, Kapitanie. Kiedy mam to zrobić?
Konował rozejrzał się dookoła.
- Mamy teraz coś do zrobienia, Klinga? Jest jakiś powód, dla którego nie mielibyśmy się przejść kawałek i popatrzeć, jak wysyłamy Łabędzia?
- Nie.


LXVIII
Życie jest pełne niespodzianek. Nie dbam o te niewielkie. Dodają mu tylko smaku. Mnie dopadła jedna z tych ogromnych.
Chwiejnym krokiem poszłam przyjąć defiladę oficjeli przy moim nowym forcie.
Pierwszym, co zrobili, było aresztowanie nas wszystkich i zamknięcie w celi. Nikt nie troszczył się o żadne wyjaśnienia. Nikt nic nie powiedział. Zdawali się zaskoczeni, że nie wpadłam w bojowy szał.
Siedzieliśmy w ciemnościach i czekaliśmy. Obawiałam się, że Kopeć na koniec zdołał postawić na swoim i zwrócił Prahbrindraha Draha przeciwko mnie. Narayan podejrzewał, że być może umknęło mi kilku kapłanów i wszystko jest ich dziełem.
Nie rozmawialiśmy dużo. A podczas rozmów porozumiewaliśmy się jedynie za pomocą gestów i gwary. Nie można było stwierdzić, czy jesteśmy podsłuchiwani.
Trzy godziny siedzieliśmy zamknięci w celi, gdy wreszcie otworzyły się drzwi. Do wnętrza weszła Radisha Drah, mając za plecami oddział swej straży. W środku zrobiło się tłoczno. Spojrzała na mnie rozjarzonymi oczyma:
- Kim jesteś?
- A co to jest za pytanie? Pani. Kapitan Czarnej Kompanii. Kim jeszcze miałabym być?
- Jeżeli spróbuje choćby głębiej odetchnąć, zabijcie ją. - Radisha podeszła do Rama. - Wstań.
Wierny Ram, równie dobrze mogłaby mówić do głazu. Spojrzał na mnie. Kiwnęłam głową. Wtedy dopiero wstał. Radisha zabrała strażnikowi pochodnię, przysunęła ją do twarzy Rama, potem obeszła go powoli dookoła. Prychała i prychała. Po trzecim okrążeniu zatrzymała się, uspokojona.
- Siadaj. Jesteś tym, za kogo się podajesz. Ale kobieta. Kim ona jest?
To było dla Rama już trochę za dużo. Musiał o tym pomyśleć. Znowu spojrzał na mnie. Kiwnęłam głową.
- Powiedziała ci. Spojrzała na mnie.
- Czy możesz dowieść, że jesteś Panią?
- A czy ty możesz dowieść, że jesteś Radisha Drah?
- Nie muszę. Nikt się za mnie nie podawał. Zrozumiałam.
- Ta suka! Nigdy nie brakowało jej tupetu. Po prostu przyszła sobie tutaj i przejęła komendę, co? Co ona zrobiła? Radisha zastanawiała się przez chwilę. Tym razem mamy tę właściwą Straż, możecie iść - Poszli. Zwróciła się do mnie. - Niewiele udało jej się zrobić. Głownie zabawiała się z moim bratem. Nie była tu wystarczająco długo. Potem ktoś nazywany Wyjcem pozbawił ją przytomności i zabrał ze sobą. Sądził, że to ty, tak przynajmniej tłumaczył Konował.
Ha! Śluzy tej suce. - Kto tłumaczył!?
-  Konował. Twój Kapitan. Przywiozła go ze sobą, w przebraniu tego. - Wskazała Rama.
Między mymi uszami a sercem wyrosła jakaś nieprzenikalna błona. Bardzo ostrożnie, żeby jej nie przerwać, zapytałam: 
- Czy Wyjec jego również zabrał? Gdzie on jest? 
- Wraz z moim bratem pojechali, żeby ciebie poszukać. Przebrani. Powiedział, że tamta zacznie go szukać, kiedy tylko uwolni się od Wyjca i Długiego Cienia.
Na chwilę oderwałem się od niewiarygodnych wieści i zająłem wronami  Teraz już rozumiałam, dlaczego nikt nas nie szpiegował aż do czasu, kiedy znaleźliśmy się w pobliżu fortu. Ona trafiła w ręce wroga.
- Pojechał do Dejagore?
- Tak sądzę. Mój głupi brat pojechał razem z nim.
- A ja przyjechałam tutaj. - Zaśmiałam się, być może odrobinę szaleńczo. Ta błona zaczynała się powoli poddawać. - Byłabym wdzięczna, gdybyście zechcieli stąd wyjść. Muszę zostać na chwilę sama.
Radisha pokiwała głową.
- Rozumiem. Wy dwaj, idziecie ze mną.
Narayan wstał, ale Ram nawet nie drgnął. Zapytałam:
Czy zechcesz zaczekać na mnie na zewnątrz, Ram? Tylko przez chwilę?
- Tak, Pani - Wyszedł wraz z tamtymi. Założę się, że stanął w odległości mniejszej niż pięć stop od drzwi.
Zanim wyszli, usłyszałam, jak Narayan mówi do Radishy, że potrzebny mi jest lekarz.
Gniew i frustracja zniknęły Uspokoiłam się, uznałam, że rozumiem.
Konował został trafiony zabłąkaną strzałą W zamieszaniu bitewnym jego ciało zniknęło Wiedziałam teraz, że nie było żadnego ciała. I przypuszczałam, że wiem także, skąd nadleciała tamta strzała. Moja ukochana siostra. Tylko dlatego, by wyrównać ze mną rachunki za to, że udaremniłam jej plany odebrania mi tronu imperatorowej północy.
Wiedziałam, jak funkcjonuje jej umysł. Miałam dowody, że znowu swobodnie spaceruje po świecie. Ona nie pozwoli, byśmy się spotkali, i będzie usiłowała ukarać mnie, wykorzystując jego.
Znowu była cała. Miała moc uczynienia wszystkiego, co zechce. Kępowała mocą tylko mnie, kiedy byłam u szczytu potęgi
Znalazłam się tak blisko skraju najczarniejszej rozpaczy, jak mi się to nie zdarzyło nigdy w życiu.
Radisha zapowiedziała swe wejście pukaniem. Towarzyszyła jej drobią kobieta w różowym sań. Radisha przedstawiła ją:
- To jest doktor Datirhanahdahr. Pochodzi z rodziny lekarzy. Jest najlepsza. Nawet jej męscy koledzy przyznają, iż ma pewne kompetencje.
Opowiedziałam jej o swoich objawach. Słuchała, kiwając głową. Kiedy skończyłam, powiedziała:
- Musisz się rozebrać. Sądzę, że wiem, co ci dolega, ale wolałabym sprawdzić.
Radisha podeszła do drzwi celi i zasłoniła widok.
- Mogę się odwrócić, jeśli twoja skromność tego wymaga.
- Jaka skromność? - Rozebrałam się.
Istotne, byłam trochę zawstydzona. Nie chciałam, aby oglądano mnie w takim stanie.
Lekarka przeglądała mi się przez chwilę.
- Tak też myślałam.
- C co chodzi? 
- Nie wiesz?
- Gdybym wiedziała, coś bym z tym zrobiła. Nie lubię być chora. - Przynajmniej od czasu inicjacji skończyły się koszmary. Mogłam normalnie spać.
- Będziesz musiała jakoś z tym żyć, przynajmniej przez pewien czas - W jej oczach igrały iskierki. To było cholernie dziwne podejście jak na lekarza. - Jesteś w ciąży.


LXIX
Konował stanął w miejscu, z którego obrońcy miasta mogli go wyraźnie widzieć. Murgen stał obok ze sztandarem. Łabędź odbił od brzegu, siedział w łodzi, którą kawalerzyści ukradli znad brzegu rzeki po północnej stronie wzgórz.
- Sądzisz, że przyjdzie? - zapytał Murgen.
- Być może nie sam. Ale kogoś wyśle. Będzie chciał się upewnić w taki lub inny sposób.
Murgen wskazał na żołnierzy z Ziem Cienia, rozstawionych wzdłuż brzegu.
- Wiesz, o co w tym wszystkim chodzi?
- Mogę się domyślać. Oboje, Mogaba i Pani, roszczą sobie pretensje do Kapitanatu. Ona zajęła się Wirującym Cieniem, ale uznała, że poinformowanie o tym Mogaby może być niewygodne. Dopóki pozostaje zamknięty w Dejagore, nie stanowi problemu.
- Słusznie.
- Głupiec. Nic takiego nie zdarzyło się nigdy dotąd, Murgen. Nigdzie w Kronikach nie znajdziesz nawet wzmianki na temat sporów o sukcesję.  Większość Kapitanów obejmowała swoje stanowisko tak jak ja, wrzeszcząc i wierzgając.
- Większość nie miała przed sobą świętej misji. Zarówno Pani, jak i Mogaba, mają.
- Pani?
- Postanowiła, że zrobi wszystko, aby wyrównać rachunki z Władcami Cienia. Za twoją śmierć,
- To doprawdy mądre. Ale taka właśnie jest. 
- Wydaje się, że Łabędzia już dostrzeżono. Twoje oczy są lepsze od moich.
- Jakiś czarny wchodzi do łodzi razem z nim. Czyżby Mogaba tak szybko się zdecydował?
- Wysyła kogoś.
Pasażerem Łabędzia okazał się porucznik Mogaby, Sindawe, oficer wystarczająco sprawny, by dowodzić legionem. Konował oddał mu salut.
- Sindawe.
Czarny mężczyzna odpowiedział niezobowiązującym salutem.
- To naprawdę ty?
- Jak tu stoję.
- Ale przecież nie żyjesz.
- To tylko plotki rozpowszechniane przez naszych wrogów. Długa historia. Nie czas teraz, by opowiedzieć ją w całości. Słyszałem, że sprawy nie mają się tam najlepiej.
Sindawe odprowadził. Konowała poza zasięg spojrzeń oblężonych i usiadł na skale.
- Mam niezły orzech do zgryzienia.
Konował rozsiadł się naprzeciw niego, mrugnął. Podczas marszu na południe mocno nadwerężył zwichniętą kostkę.
- Jakiż to?
- Przysięgałem swym honorem służyć Mogabie, jako pierwszemu pośród Nar. Muszę więc go słuchać. Ale on oszalał.
- Tak też mi się wydaje. Co się stało? Był idealnym żołnierzem, nawet wówczas, gdy nie zgadzał się ze sposobem, w jaki ja kierowałem sprawami.
- Ambicja. On jest nawiedzony. Właśnie dlatego został pierwszym pośród Nar. - Między Nar dowództwo zawdzięczało się zwycięstwu w szczególnym rodzaju żołnierskiego turnieju atletycznego. Dowódcą zostawał człowiek najbardziej sprawny fizycznie. - Przyłączył się do twojej wyprawy, sądząc, że jesteś słaby, i że szybko zginiesz. Nie widział żadnych przeszkód, by cię natychmiast zastąpić, dzięki czemu stałby się jedną z nieśmiertelnych gwiazd Kronik.  Wciąż jest dobrym żołnierzem. Robi jednak wszystko dla dobra Mogaby, a nie Kompanii albo przyjętego przez nią zamówienia.
- W większość struktur organizacyjnych wpisane są mechanizmy radzenia sobie z takimi problemami.
- Mechanizmem Nar jest wyzwanie. Walka lub turniej. W tej sytuacji to odpada. Wciąż jest najszybszy, najzręczniejszy i najsilniejszy spośród nas. Wybacz, ale wciąż jest najlepszym taktykiem.
- Nigdy nie twierdziłem, że jestem geniuszem. Zostałem Kapitanem, ponieważ wszyscy głosowali przeciwko mnie. Nie chciałem tego, ale opierałem się znacznie słabiej, niż wszyscy pozostali do tego dążą. Jednak nie abdykuję tylko dlatego, by Mogaba mógł w ten sposób wznieść się ku chwale.
- Moje sumienie nie pozwala mi nic więcej powiedzieć. Nawet teraz czuję się jak zdrajca. Wysłał właśnie mnie, ponieważ od dzieciństwa byliśmy jak bracia. Jestem jedynym człowiekiem, któremu jeszcze ufa. Nie chce go zranić. Ale on wyrządza nam krzywdę. Splugawił nasz honor i nasze przysięgi jako strażników.
"Strażnicy" to słowo z języka Nar, dla którego nie ma dokładnego tłumaczenia. Kryły się w nim implikacje obrony słabych i zachowywania niewzruszonej postawy w obliczu zła.
- Słyszałem, że usiłuje rozniecić krucjatę religijną. Sindawe zdawał się mocno zmieszany.
- Tak. Od samego początku niektórzy z nas oddawali cześć Ciemnej Matce. Nie wiedziałem, że był jednym z nich, chociaż powinienem podejrzewać. Jego przodkowie byli kapłanami.
- Co on ma zamiar teraz zrobić? Nie sądzę, by się ucieszył na wiadomość o moim zmartwychwstaniu.
- Nie wiem. Obawiam się, iż będzie utrzymywał, że ty to nie ty. Może nawet uwierzyć, że jesteś jakąś sztuczką Władców Cienia. Wielu ludzi sądzi, że widzieli, jak zginąłeś. Nawet twój chorąży.
- Wielu ludzi widziało, jak zostałem trafiony. Jeżeli ktokolwiek wypytałby Murgena dokładnie, wiedziałby, że żyłem, kiedy mnie zostawił.
- Wciąż mam dylemat. - Sindawe potrząsnął głową. Konował nie zapytał, co się może zdarzyć, jeżeli spróbuje wyeliminować Mogabę. Sindawe dał mu do zrozumienia, że Nar będą walczyć. W każdym razie to i tak nie było w jego stylu. Nie likwidował ludzi tylko dlatego, że stanowili drobne utrapienie.
- A więc muszę tam pójść i stanąć z nim twarzą w twarz. Albo mnie zaakceptuje, albo nie. Ciekawe, po czyjej stronie staną Nar, jeżeli on wybierze bunt.
- Wymierzysz mu karę?
- Nie zabiję go. Szanuję go. Jest wielkim żołnierzem. Być może pozostanie nim. A może nie. Jeśli nie, będzie musiał zrezygnować z udziału w naszych poszukiwaniach.
Sindawe uśmiechnął się.
- Jesteś mądrym człowiekiem, Kapitanie. Pójdę mu wszystko przekazać. Oraz pozostałym. Modlę się, by bogowie nie dali mu zapomnieć o przysięgach i honorze.
- Dobrze. Nie marnuj czasu. Ponieważ cała sprawa mi się nie podoba, wolę mieć ją jak najszybciej za sobą.
- Hę?
- Jeżeli zamierzam zrobić coś nieprzyjemnego, nigdy nie zwlekam. Idź Pójdę zaraz za tobą.


LXX
Długi Cień odbył naradę ze swoimi niewidzialnymi szpiegami, których zostawił w celi kobiety. Potem odwiedził zmożonego chorobą Wyjca.
- Ty idioto! Porwałeś niewłaściwą kobietę. Wyjec nie odpowiedział.
- To była Duszołap. Ona. I do tego cała. Jak jej się to udało? Głosem niewiele głośniejszym od szeptu, Wyjec przypomniał mu:
- Ty mnie tam wysłałeś. - przypomniał mu ledwie dosłyszalnym szeptem Wyjec - Ty twierdziłeś, że Senjak jest w Taglios. A cóż to miało wspólnego z ostatecznym efektem?
- Powinieneś na tyle dobrze rozeznać się w sytuacji, żeby wiedzieć, iż jesteśmy oszukiwani.
Wyraz kiepsko maskowanej pogardy przemknął przez twarz Wyjca. Nie kłócił się. Nie było sensu. Długi Cień nigdy nie popełnił błędu. Cokolwiek poszło źle, było zawsze wynikiem cudzej nieudolności.
Drugi Cień zdusił napad gniewu. Potem przemówił z chłodnym spokojem.
- Błąd czy nie, pomyłka czy nie, zrobiliśmy sobie wroga. Ona tego nie zapomni. Przedtem tylko zabawiała się ze swoją siostrą; teraz nie będzie się już bawić.
Wyjec uśmiechnął się. On i Duszołap nie kochali się szczególnie.
- Ona idzie pieszo. - wykrztusił. Długi Cień odkaszlnął:
- Tak. To jest to. Wciąż jest na moich ziemiach. Pieszo. - Zaczął się przechadzać - Będzie się chować przed moimi ciemnymi oczyma. Ale będzie tez chciała obserwować resztę świata. Nie będę więc jej szukał. Będę szukał jej szpiegów. Wrony mnie do niej zaprowadzą. A potem poddam próbie nas oboje.
Wyjec posłyszał nutkę wyzwania, jakiś nagły przypływ śmiałości w głosie wspólnika. Zdaje się że Władca Cienia chciał poważyć się na coś niebezpiecznego.
Wyjca pozbawiły śmiałości kolejne katastrofy. Skłaniał się teraz raczej ku ciszy i spokojowi. Dlatego właśnie postanowił zbudować swoje własne imperium na bagnach. W zupełności mu wystarczały. Nie było tam nic, co ktoś mógłby zechcieć mu zabrać. A jednak uległ pokusie, kiedy przybyli doń emisariusze Długiego Cienia. Tak więc siedział tutaj, dochodząc do siebie po spotkaniu oko w oko ze śmiercią, żywy tylko dlatego, iż Długi Cień uznał, że jeszcze może się na coś przydać. Nie był zainteresowany podejmowaniem dalszego ryzyka. Chętnie powróciłby do swoich namorzyn i podmokłości. Skoro jednak w pewnym sensie planował ucieczkę, tym bardziej powinien udawać zainteresowanie planami Długiego Cienia.
- Nic niebezpiecznego. - wyszeptał.
- Wcale, ale to wcale. - skłamał Długi Cień - Kiedy tylko się dowiem, gdzie ona jest, reszta pójdzie gładko.


LXXI
Ochotników, gotowych pokonać jezioro z Konowałem, znalazło się ledwie kilku. Zaakceptował Łabędzia i Sindhu, odrzucił Klingę i Mathera.
- Obaj macie tutaj mnóstwo do roboty.
Siedzieli we trzech w łódce. Konował przy wiosłach, bo tylko on potrafi się nimi posługiwać, Sindhu na rufie, Łabędź na dziobie. Konował nie chciał mieć potężnego mężczyzny za plecami. To mogło się okazać niezbyt rozsądne. Tego człowieka otaczała złowieszcza atmosfera, nie zachowywał się przyjaźnie. Kupował czas, gdy podejmował jakąś decyzję. Konował nie chciał patrzeć w przeciwną stronę, kiedy już ją podejmie i zacznie działać.
Odwracając się przez ramię, Łabędź zapytał:
- Między tobą a Panią to jest na serio? - Wybrał język Róż, mowę swej młodości.
Konował mówił w tym języku mimo iż nie urzywał już go od lat.
- Tak to jest z mojej stiony. Nie mogę mówić za nią. Dlaczego?
 - Nie chcę wsadzaćpalca między drzwi.
- Nie gryzę. I nie mówię jej co ma robić.
- Fajnie było o tym pomarzyć. Rozumiem że zapomni o moim istnieniu kiedy tylko dowie się, że żyjesz.
Konował uśmiechnął się zadowolony.
- Czy możesz mi powiedzieć coś o tym ludzkim pniaku z tyłu? Nie podoba mi się sposób w jaki na mnie patrzy.
Łabędź opowiadał przez resztę ich podróży, rozwijając skąplikowane omówienia, aby ominąć obcych w jęszyku Róż  słów, które Sindhu mógłby zrozumieć.
- Gorzej, niż myślałem. - oznajmił Konował kiedy łódź dotarła do murów miasta, w ' miejscu w którym ściana się częściowo zapadła, zostawiając szczelinę w którą sięgnęło jezioro. 
Łabędź rzucił cumę tagliańskiemu żołnierzowi który wyglądał jakby nie jadł od tygodnia.
Opuścił łódź. Konował szedł za nim. Sindhu ostatni. Konował zauważył że Wierzba ustawia się tak by mieć tamtego na oku.
Żołnierz przycumował łódź; skinął głową. Poszli za nim.
Poprowadził ich na szczyt zachodniego muru; szeroki i nietknięty zniszczeniem. Konował spojrzał na miasto. W najmniejszym stopniu nie przypominało tego, czym było niegdyś. Zmieniło się  tysiąc zatopionych wysepek. Jego centrum oznaczała większa wyspa -  cytadela gdzie zabili Cień Burzy i Zmiennokształtnego
Na najbliższej wyspie zgromadzili się widzowie. Rozpoznał twarze i pomachał im dłonią.
Początkowy nieśmiały szmer, potem nieśmiałe okrzyki, wznoszone przez tych których przyprowadził ze sobą do Taglios - pomijając rzecz jasna Nar - szybko stawały się coraz głośniejsze. Potem oddziały tagliańskie zaintonowały soje: "Wyzwoliciel!".
- Wygląda na to że cieszy ich twój widok. - odezwał się Łabądź.
- Sądząc z widoku tego miejsca, cieszy ich widok każdego, kto może ich stąd wydostać.
Ulice zmieniły się w głębokie kanały. W końcu przystosowali się, budując tratwy. Konował jednak wątpił, by ktoś szczególnie często na nich pływał. Kanały były pełne trupów. Zapach śmierci zatykał nozdrza. Plagi i szaleńcy torturowali to miasto, a nie było gdzie pozbywać się ciał.
Mogaba oraz jego Nar wymaszerowali zza załomu muru, odziani w swe najlepsze ubiory.
- Oto są. - powiedział Konował. Okrzyki powitalne nie ustawały. Jedna z tratw, niemalże zatopiona zupełnie pod ciężarem dawnych towarzyszy, zaczęła powoli zbliżać się ku niemu.
Mogaba zatrzymał się w odległości czterdziestu stóp. Patrzył przed siebie - twarz i oczy niczym lód.
- Odmów za mnie modlitwę, Łabędź.
Konował poszedł na spotkanie człowieka, który tak strasznie chciał być jego następcą. Zastanawiał się, czy będzie musiał odgrywać to samo powtórnie, tym razem z Panią. Zakładając, że przeżyje tę rundę.
Mogaba ruszył mu na spotkanie, uważając starannie, by nie iść szybciej. Zatrzymali się w odległości jarda.
- Udało ci się dokonać cudów z niczego. - powiedział Konował. Oparł prawą dłoń na lewym ramieniu Mogaby.
Nagła cisza opanowała miasto. Tysiące oczu patrzyły, zarówno żołnierze, jak i rodowici mieszkańcy, wiedząc, jak wiele zależy od odpowiedzi Mogaby na ten gest przyjaźni.
Konował czekał w milczeniu. To była chwila, w której każde dodatkowe słowo byłoby niepotrzebnym gadulstwem. Niczego nie trzeba było omawiać ani wyjaśniać. Wszystko zależało od reakcji Mogaby. Jeżeli zachowa się podobnie, wszystko będzie dobrze. Jeżeli nie...
Mężczyźni patrzyli sobie prosto w oczy. W twarzy Mogaby płonęły ognie. Konował wyczuwał toczącą się w jego wnętrzu bitwę ambicji przeciwko treningowi, któremu poświęcił całe życie, oraz widocznym oczekiwaniom żołnierzy. Wznoszone przez nich okrzyki radości jednoznacznie określały ich uczucia.
Walka Mogaby z samym sobą trwała. Dwukrotnie uniósł prawą dłoń, która jednak zaraz potem opadła. Dwa razy otwierał usta, by przemówić, i za każdym razem ambicja kazała mu się ugryźć w język.
Konował przerwał kontakt wzrokowy, aby przyjrzeć się Nar. Starał się zaapelować do nich. Pomóżcie swemu wodzowi.
Sindawe zrozumiał. Przez chwilę zmagał się ze swoim sumieniem, potem ruszył naprzód. Przeszedł obok nich, dołączył do starych towarzyszy Kompanii, którzy powoli stawali za Kono-wałem. Jeden po drugim, dwunastu Nar poszło w jego ślady.
Mogaba trzeci raz zaczął unosić dłoń do góry. Mężczyźni wstrzymali oddechy. Potem jednak przywódca Nar spuścił wzrok.
- Nie mogę, Kapitanie. Jest we mnie jakiś cień. Nie mogę. Zabij mnie.
- A ja nie mogę tego zrobić. Obiecałem twoim ludziom, że nie zrobię ci krzywdy, niezależnie od tego, co wybierzesz.
- Zabij mnie, Kapitanie. Zanim ta rzecz we mnie zacznie nienawidzić.
- Nie mógłbym tego zrobić, nawet gdybym nie obiecał.
- Nigdy cię nie zrozumiem. - Dłoń Mogaby opadła - Jesteś na tyle silny, aby stanąć ze mną twarzą w twarz, choć wszystko wskazuje na to, że możesz zostać zabity. Ale nie jesteś na tyle silny, by uchronić się przed kłopotami, oszczędzając mi konieczności podejmowania decyzji.
- Nie potrafię zdmuchnąć światła, które w tobie wyczuwam. Wciąż jeszcze może stać się światłem wielkości.
- To me jest światło, Kapitanie. To wiatr znikąd, zrodzony w ciemności. Dla dobra nas obu mam nadzieję, że się mylę, ale obawiam się, że będziesz żałował swojej litości. - Mogaba cofnął się o krok. Ramię Konowała opadło. Wszyscy obserwatorzy westchnęli, przerażeni, choć wcześniej niewielką mieli nadzieję na powtórne połączenie. Mogaba zasalutował, odwrócił się na pięcie i odszedł na czele trójki Nar, którzy nie poszli za Sindawe.
- Hej! - krzyknął chwilę później Łabędź, przerywając panującą ciszę. - Ten bękart kradnie naszą łódź!
- Pozwólcie mu odejść. - Konował stanął twarzą w twarz z przyjaciółmi, których nie widział od wielu miesięcy. - Z Księgi Cloete "W owych dniach Kompania była w służbie Syndar-chów z Dai Khomena, a oni oswobodzili..." - Jego przyjaciele szczerzyli zęby i wrzaskami wyrażali swoją aprobatę. Uśmiechnął się w odpowiedzi - Hej! Mamy tutaj robotę do wykonania. Musimy ewakuować miasto. Zróbmy to.
Jednym okiem obserwował łódź przemierzającą jezioro, drugiego nie spuszczał z Sindhu. Przyjemnie było wrócić.
W taki sposób zostało oswobodzone Dejagore i uwolniona prawdziwa Kompania.


LXXII
Wyjec przycupnął na wysokim stołku, trzymając się na uboczu, podczas gdy Długi Cień czynił odpowiednie przygotowania. Spore wrażenie zrobiła na nim rozmaitość mistycznych i magicznych błyskotek, których zebranie zajęło Długiemu Cieniowi czas życia jednego pokolenia. Takie zbiory były rzadkością, kiedy pozostawali niewolnikami Pani, a zupełnie nie pozwalano na nie za rządów jej męża. Żadne z nich nie chciało, by ktokolwiek zdobył względną choćby niezależność. Wyjec wciąż miał bardzo niewiele, choć teraz był już przecież wolny. Nie miał potrzeby posiadania.
Zupełnie inaczej niż Władca Cienia. Ten chciał mieć przynajmniej jedną rzecz. Chciał posiadać świat.
Niewiele elementów jego kolekcji nadawało się obecnie do wykorzystania. Wyjec podejrzewał, że większość nigdy nie zostanie użyta. Zostały tutaj zgromadzone głównie po to, by nie cieszył się nimi nikt inny. W taki właśnie sposób myślał Długi Cień.
Pomieszczenie było jaskrawo oświetlone, po części dlatego, że przez kryształowe ściany zaglądało południowe słońce, po części zaś ze względu na to, że Długi Cień umieścił w nim kilka silnych źródeł sztucznego światła, każde zasilane innym rodzajem energii. Nie pozwalał sobie na żadne niedopatrzenie, z którego mogłyby skorzystać cienie. Nigdy by się do tego nie przyznał, ale był śmiertelnie przerażony.
Długi Cień sprawdził wysokość słońca na niebie.
- Zbliża się południe. Czas zaczynać.
- Dlaczego teraz?
- Pod południowym słońcem są najmniej aktywne.
- Och! - Wyjcowi nie spodobał się ten pomysł. Długi Cień zamierzał pochwycić jednego z wielkich i głodnych, aby wytresować go i posłać za Duszołap. Wyjec uważał ten plan za absurdalny. Sądził, że jest zupełnie niepotrzebnie skomplikowany. Wiedzieli, gdzie jest tamta. Więcej sensu zdawał się mieć bezpośredni atak, przy użyciu takiej liczby żołnierzy, których nie byłaby w stanie pokonać. Władca Cienia wszak potrzebował spektakularnego dramatu.
To było zbył ryzykowne. W ten sposób można wypuścić na ten świat coś, czego potem nikt nie będzie w stanie opanować. Nie miał ochoty w tym uczestniczyć, ale Długi Cień nie zostawił mu wyboru. Był mistrzem stawiania innych w sytuacji bez wyjścia.
Kilkuset ludzi wspięło się starą drogą wiodącą na równinę, ciągnąc zamknięty czarny wóz, do którego zazwyczaj zaprzęgano słonie. Ale żadne zwierzę mimo razów nie chciało się zbliżyć do pułapek cienia. Tylko ludzie Długiego Cienia bardziej się obawiali jego niż wszystkiego, co może im się tam przytrafić. Władca Cienia był diabłem, którego znali.
Ludzie podprowadzili wagon tyłem do głównej pułapki cienia.
- Teraz zaczniemy. - powiedział Długi Cień i zachichotał. - A dzisiejszej nocy, w godzinie duchów, nasza stara przyjaciółka przestanie być dla kogokolwiek zagrożeniem.
Wyjec zachowywał sceptycyzm.


LXXIII
Duszołap siedziała na środku pola, przybrawszy postać pniaka drzewa. Wrony krążyły nad nią, ich cienie przemykały po ściernisku. W oddali majaczyło nieznane miasto.
Obok niej zmaterializował się imp Żabi Pysk,
- Coś zamierzają.
- Wiedziałam o tym od chwili, gdy zaczęli blokować wrony. Ale chcę wiedzieć, co?
Imp uśmiechnął się i opisał, co widział.
- Albo zapomnieli wziąć cię pod uwagę, albo liczą, ze przekażesz mi fałszywe informacje - Ruszyła w kierunku miasta - Ale gdyby chcieli mnie zmylić, wówczas również oszukaliby wrony.
Imp nie odpowiedział. Nie oczekiwano odeń żadnej odpowiedzi.
- Dlaczego robią to wszystko za dnia?
- Długi Cień jest śmiertelnie przerażony tym, co może się wydostać na wolność, gdyby spróbował po nocy.
- Ach, tak. Ale przed zmrokiem nie wykonają swojego ruchu. Chcą, by ich wysłannik miał największą siłę.
Żabi Pysk wymamrotał coś na temat tego, ileż to się trzeba napracować, aby wysłużyć sobie wolność.
Duszołap wybuchnęła śmiechem, śmiechem szczęśliwej małej dziewczynki
- Po dzisiejszej nocy, jak sądzę, nasze rachunki będą wyrównane. Pod warunkiem, że uda ci się stworzyć wiarygodną iluzję mnie samej.
- Najpierw przyjrzyjmy się temu miastu. Jak się nazywa?
- Dhar. A właściwie Nowe Dhar. Stare Dhar zostało zrównane z ziemią przez Władców Cienia, stawiało zbyt silny opór podczas pierwszego podboju tej krainy.
- Ciekawe. Co oni myślą o Władcach Cienia?
- Nic dobrego. - A nowe pokolenie właśnie dorasta. To może być zabawne.
Kiedy zapadł zmrok, wielki plac publiczny w sercu Nowego Dhar był dziwnie pusty i cichy, wyjąwszy skrzeczenie i trzepot skrzydeł wron. Przypadkowych przechodniów, którym zdarzyło się zabłądzić w okolice placu, ogarniało nagle jakieś osobliwe, niesamowite poczucie trwogi, bezwiednie decydowali, iż właściwie nie mają tu czego szukać.
Na brzegu fontanny siedziała kobieta, przebierając palcami w wodzie. Wrony roiły się dookoła niej, polatując niespokojnie. Z cienia na skraju placu przyglądała się temu inna postać. Przypominała pogiętą staruchę, wtuloną, prawie wrośniętą w ścianę, jej łachmany przylegały ściśle do ciała, jakby chciała osłonić się przed wieczornym chłodem. Obie kobiety wyglądały, jakby mogły tak trwać wiecznie.
Obie były bardzo cierpliwe.
Cierpliwość została nagrodzona.
Cień pojawił się wraz z nastaniem najgłębszej nocy, wielka, straszliwa istota, potworny moloch mroku, którego obecność można by chyba wyczuć z odległości wielu mil. Nawet niewrażliwi na magię mieszkańcy Nowego Dhar zdawali sobie z niej sprawę. Dzieci płakały. Matki starały się je utulić. Ojcowie barykadowali drzwi, rozglądając się za miejscem, gdzie mogliby ukryć swe dzieci i żony.
Cień z wyciem runął na miasto i pomknął w stronę placu. Wokół niego krakały i trzepotały skrzydłami wrony. Skoczył wprost na kobietę przy fontannie, potworny i niepokonany.
Kobieta wybuchnęła śmiechem. A kiedy cień już miał jej sięgnąć - zniknęła.
Wrony podniosły rwetes.
Kobieta zaśmiała się z przeciwległej strony placu.
Cień zawrócił, uderzył ponownie. Ale jego ofiary znowu tam me było. Słychać było tylko jej śmiech.
Udający Duszołap Żabi Pysk przez godzinę prowadził cień po ulicach miasta, wybierając miejsca, które dawały tamtemu okazję do zniszczenia i gwałtu, i w których mógł być równocześnie rozpoznany przez wielu świadków. W ten sposób rozpalał nienawiść, długo i starannie spychaną w niepamięć. Cień był niezmordowany i uparty, ale nie nazbyt błyskotliwy. Po prostu cały czas ją ścigał, nie zważając, jaką to może wywołać reakcję mieszkańców miasta. Czyhał na pierwszą pomyłkę swojej ofiary.
Starucha ze skraju placu podniosła się powoli, pokuśtykała do pałacu, który zajmował lokalny gubernator Długiego Cienia i przeszła obok żołnierzy oraz wartowników, najwyraźniej zupełnie ślepych na jej postać. Pokuśtykała dalej do skarbca, gdzie gubernator gromadził skarby, wydarte ludziom mocą swego urzędu, i otworzyła masywne drzwi, do których teoretycznie nie miał dostępu nikt prócz niego. Kiedy już się znalazła w środku, przestała być staruchą - zmieniła się z powrotem w uradowaną Duszołap.
Dokładnie przyjrzała się cieniowi, gdy imp przeganiał go po placu. Cień musiał przebiec całą drogę między dwoma punktami.
Żabi Pysk nie mógł skutecznie uciekać, dopóki tylko zachowa czujność.
Te obserwacje podsunęły jej pomysł, w jaki sposób można uwięzić cień.
Spędziła godzinę, przygotowując kryptę tak, by była w stanie zatrzymać cień w środku, potem kolejną, układając zestaw niewielkich zaklęć, które do tego stopnia pozbawią go orientacji, że do czasu, aż ktoś go nie uwolni, zapomni, po co właściwie przybył do Nowego Dhar.
Wyszła na zewnątrz, przymykając drzwi tak, że została tylko wąska szczelina, potem postarała się o wywołanie złudzenia, które zmieniało ją w jednego z żołnierzy gubernatora. Na koniec przekazała Żabiemu Pyskowi rozkaz mentalny.
Wkrótce pojawił się roztańczony imp. Bawił się świetnie, wciągając polującego nań demona do pułapki. Duszołap zatrzasnęła za nimi drzwi i zapieczętowała je. Po chwili Żabi Pysk zmaterializował się obok niej, szczerząc zęby.
- To było niemal zabawne. Gdyby nie czekały na mnie sprawy w moim własnym świecie, możliwe, że nie miałbym nic przeciwko zostaniu z tobą przez kolejne sto lat. Ani chwili nudy.
- Czy to aluzja!?
- Możesz się założyć, że tak. Będę za wami tęsknił, za tobą, Kapitanem i wszystkimi waszymi przyjaciółmi. Może kiedyś wpadnę z wizytą. Ale teraz mam do załatwienia inne sprawy.
Duszołap zaśmiała się swoim chichotem małej dziewczynki.
- W porządku. Zostań ze mną, dopóki nie wydostanę się z miasta. Wtedy będziesz wolny. Aha! Wkrótce wszystko tutaj eksploduje! Żałuję, że nie dane mi będzie zobaczyć twarzy Długiego Cienia, kiedy mu o tym doniosą. - Roześmiała się ponownie - Nie jest nawet w połowie taki sprytny, jak mu się wydaje. Czy nie masz może jakichś przyjaciół, którzy chcieliby dla mnie pracować?
- Może znalazłby się jeden lub dwóch, z odpowiednim poczuciem humoru. Rozejrzę się.
Wędrowali po ulicach miasta, śmiejąc się niczym dzieci, którym właśnie udała się psota.


LXXIV
Brzemienna.
Nie było w tej sprawie najmniejszych wątpliwości. Wszystko zaczęło pasować, kiedy lekarka nazwała to właściwym słowem. Wszystko nabrało sensu, ukazując jednocześnie swój bezsens.
Jeden raz. Jedna noc. Nigdy nie sądziłam, że coś takiego może mi się przydarzyć. Ale teraz, nabrzmiała niczym dynia na wykałaczkach, siedzę w moim forcie na południe od Taglios, piszę te Kroniki i obserwuję, jak od pięciu miesięcy pada deszcz, żałując, że nie mogę położyć się na brzuchu ani na boku, albo choćby chodzić równym krokiem.
Radisha wyposażyła mnie w całą załogę kobiet. Miały ze mną niezłą zabawę. Zaczęłam od uczenia ich mężczyzn, jak należy wojować, a teraz wytykali mnie, mówiąc, że to właśnie dlatego kobiety nie zostają generałami i czym tam jeszcze, trudno lekko stąpać, kiedy znad wystającego brzucha nie widzi się własnych stóp.
Dziecko jest aktywną, małą istotą, niezależnie od tego, co później z niego wyrośnie. Być może właśnie przygotowywało się do kariery biegacza długodystansowego lub zawodowego zapaśnika, tak przynajmniej można było wnosić ze sposobu, w jaki zachowywało się we mnie.
Wyglądało na to, że zmieszczę się w czasie. Udało mi się zanotować niemalże wszystko, co uznałam za godne wzmianki. Jeżeli, jak obiecała mi tak kobieta, wszystkie moje obawy i wątpliwości okażą się nieistotne i przeżyję całą tę sprawę, zostanie mi pięć lub sześć tygodni na dojście do siebie zanim wody w rzece opadną i rozpocznie się czas kolejnych wypraw wojennych.
Od Konowała stacjonującego w Dejagore nadchodziły regularne wiadomości, przez rzekę przesyłano je za pomocą katapulty. Donosił, że panuje spokój. Żałował, że nie może być przy mnie. Ja również tego żałowałam. Wszystko byłoby łatwiejsze. Wiedziałam że w dniu, w którym poziom wody w Main będzie wystarczająco niski, by móc się przeprawić, ja znajdę się na północnym jej brzegu, a on będzie czekał na południowym.
Czuję się teraz pełna nadziei, jakbym naprawdę uwierzyła, że nawet moja siostra nie zdoła już niczego zrujnować. Ona o tym wie. Jej wrony wciąż mnie obserwują. Pozwalam im na to, wierząc, że w ten sposób dodatkowo drażnię diabły, które ma za skórą.
Oto i Ram, który właśnie wrócił z kąpieli. Przysięgam, im bliżej do mojego rozwiązania, tym on się czuje gorzej. Można by pomyśleć, że to jego dziecko.
Jest śmiertelnie przerażony, że mnie może przydarzyć się to samo, co jego żonie i dzieciom. Tak sądzę. Staje się trochę dziwny, nieomal nawiedzony. Czegoś się śmiertelnie boi. Podskakuje na najlżejszy nawet szmer. Za każdym razem, kiedy wchodzi do pokoju, dokładnie przeszukuje wszystkie kąty i cienie.


LXXV
Ram miał dostatecznie dobre powody, żeby się obawiać. Usłyszał o czymś, czego dowiedzieć się nie powinien. Poznał prawdę, która nie była dla niego przeznaczona.
Ram nie żyje.
Zginął, walcząc przeciwko swym braciom Dusicielom, którzy przyszli zabrać moją córkę.
Narayan również jest trupem. Może spaceruje sobie gdzieś po świecie, może szczerzy się w tym swoim uśmiechu, ale nie potrwa to już długo. Zostanie znaleziony, jeżeli nie przez żołnierzy albo myśliwych z niezmazywalnym czerwonym piętnem na wierzchu dłoni, to na pewno ja go odszukam. Nie miał najmniejszego pojęcia, jak szybko wracały do mnie moje moce. Znajdę go i zostanie świętym Dusicielem dużo szybciej, niż by sobie życzył.
Powinnam być bardziej ostrożna. Wiedziałam, że ma jakieś własne plany. Całe moje życie spędziłam pośród zdrajców. Ale nigdy, nawet na moment nie przyszło mi do głowy, że od samego początku on i jego wstrętni spiskowcy interesowali się dzieckiem rozwijającym się w moim łonie, a nie mną. Okazał się przednim aktorem.
Wyszczerzony bękart. Był prawdziwym Kłamcą.
Nie zdążyłam nawet wybrać dla niej imienia, zanim zabrali mi swoją Córkę Nocy.
Powinnam to zacząć podejrzewać, przynajmniej od chwili, kiedy sny się tak nagle skończyły. Od czasu tej inicjacji. To nie mnie tam konsekrowano. Ja się nie zmieniłam. Mnie nie można by tak łatwo naznaczyć.
Ram był tylko człowiekiem z żółtym rumel, ale wiedział, że nadchodzą. Zabił czterech. Potem Narayan zabił jego, wedle tego, co mówiła ta kobieta. I, wraz ze swą bandą, przemocą utorował sobie wyjście z fortu. Wszystko to w czasie, gdy leżałam nieprzytomna.
Narayan zapłaci. Rozszarpię na strzępy jego serce i wepchnę do gardła jego bogini. Nie wiedzą, co obudzili. Moja siła powróciła. Zapłacą... Długi Cień, moja siostra, Kłamcy, sama Kina, jeśli wejdzie mi w drogę.
Sprowadzę na nich ich wymarzony Rok Czaszek.
Zamykam Księgę Pani.


KODA: TAM, W DOLE
Ustawiczny wiatr dmie nad równiną kamienia. Szepcze po bladoszarym bruku, który rozciąga się od horyzontu po horyzont. Śpiewa wokół rozproszonych kolumn. Unosi liście i kurz, przyniesione z daleka i rozwiewa długie, czarne włosy trupa, który, nie niepokojony, spoczywa tu od pokoleń, schnąc na kość. Igrając z nim, wiatr czasami rzuca liść na jego usta, rozwarte w niemym krzyku, potem zdmuchuje go na powrót.
Kolumny mogłyby się komuś wydać pozostałościami zrujnowanego miasta. Tak nie jest. Są rozmieszczone nazbyt przypadkowo, zbyt wielkie dzielą je odległości. Żadna z nich nie została obalona ani złamana, choć niektóre głęboko wyżłobił wiejący od wieków wiatr. Są wśród nich też takie, które wyglądają na zupełnie nowe. Nie są starsze niż sto lat.
O wschodzie oraz gdy słońce zachodzi, partie kolumn chwytają jego promienie i lśnią wówczas złotem. Przez co na chwilę każdego dnia złamane symbole płoną na jego festach.
Dla zła tych, których na nich upamiętniono, jest to jednak nieśmiertelność szczególnego rodzaju. Nocą wiatry zamierają i cisza owłada równiną lśniącego kamienia.
